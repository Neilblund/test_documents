Enhedslistens valgudspil
Et retfærdigt Danmark
DANMARK VAR ENGANG KENDT FOR STÆRK VELFÆRD OG SOCIAL TRYGHED.
Gennem hele sidste århundrede oplevede almindelige danskere fra generation til generation, at de fik tilkæmpet sig bedre vilkår.
Danmark kom langt i retning af et samfund med lige og gratis adgang til uddannelse og sundhed og med et stærkt socialt sikkerhedsnet, der greb os, når vi blev ramt af sociale problemer, arbejdsløshed eller sygdom.
Det var med til at skabe en høj grad af tryghed, sammenhængskraft og solidaritet mellem de forskellige samfundsgrupper.
Danmark var også engang kendt som et åbent og tolerant land, hvor forskellighed ikke stod i vejen for fællesskab.
Vi kunne prale af den første vielse af et homoseksuelt par og af et samfund,
der ikke var bange for at tage globalt ansvar og dele noget af vores rigdom med fattige lande og mennesker på flugt.
EFTER 10 ÅR MED BORGERLIGE REGERINGER ER DANMARK FORANDRET.
Overalt er vores fælles velfærd forringet.
Der er færre voksne i daginstitutionerne, og der er mindre tid til de ældre.
I stedet for fælles velfærd vokser private løsninger og forsikringer frem.
Ikke mindst på sundhedsområdet.
Med rette kan unge mennesker i dag frygte, at de må se frem til ringere vilkår og færre sociale rettigheder end deres forældre.
Det tolerante og åbne Danmark er heller ikke længere noget, vi kan pege på og være stolte af.
Regeringen har gjort det til en fast tradition løbende at forringe forholdene for flygtninge og indvandrere og de danskere, der forelsker sig i udlændinge.
Pointsystemer, gebyrer og grænsebomme er triste mindesmærker for et borgerligt tiår.
MEN DET ER IKKE FOR SENT AT VENDE UDVIKLINGEN.
Vi kan komme tilbage på sporet.
Vi kan genopbygge det, der er ødelagt, og fortsætte ad sporet mod et mere retfærdigt og solidarisk samfund.
Vi kan igen tage globalt ansvar og gå forrest i kampen for menneskerettigheder.
Enhedslisten peger utvetydigt på en socialdemokratisk ledet regering efter valget.
Der er for os ingen tvivl om, at det vil være en kæmpe fordel for Danmark.
Det er dog heller ikke nogen hemmelighed, at Socialdemokraterne og SF på en række områder er rykket ind mod midten – og i nogle tilfælde over på den anden side af midten.
Men en ny regering bliver med stor sandsynlighed afhængige af Enhedslistens mandater efter valget.
Den indflydelse, som dette giver os, vil vi bruge på at trække Danmark til venstre.
I en solidarisk, grøn og anstændig retning.
Her præsenterer vi nogle af de vigtigste initiativer og reformer, som vi ønsker at gennemføre efter et valg.
Ud af krisen
Nye arbejdspladser og finansiel sikkerhed . . . . . . . . . . . . . . . . . .4
56.000 nye arbejdspladser i 2012 Nul misbrug af udenlandsk arbejdskraft Stop for samfundsskadelig spekulation
Solidarisk omfordeling
Mindre til de rigeste mere til lavindkomstgrupperne . . . . . . . 14
Omfordeling fra de rigeste Ordentlige vilkår for arbejdsløse Væk med fattigdomsydelserne
Genopretning af velfærden
Fællesskab giver tryghed . . . . . . . . . . . . . . . . . . . . . . . . . . . . . . . . . .18
Flere voksne i børnehaverne Færre elever i klasserne Lige adgang til sundhed i hele Danmark
Anstændigheden tilbage
Et Danmark vi kan være bekendt . . . . . . . . . . . . . . . . . . . . . . . . . . .24
Nej til pointsystemer ved familiesammenføring Dobbelt op på kvoteflygtninge Forbedring af borgernes retsstilling
Grøn omstilling
Ikke flere tomme løfter . . . . . . . . . . . . . . . . . . . . . . . . . . . . . . . . . . . . .30
En havvindmøllepark om året Billigere kollektiv trafik Væk med farlig kemi i vores omgivelser
Finansieringen
Her er pengene . . . . . . . . . . . . . . . . . . . . . . . . . . . . . . . . . . . . . . . . . . . . .34
Note: På side 7 har vi tilføjet prognosen for det antal job, som fremrykning af renoveringer af skoler kloaker, plejehjem og lign. vil medføre, da det fremstod uklart i den tidligere udgave
Ud af krisen
Nye arbejdspladser og finansiel sikkerhed
Verden og Danmark er ramt af en økonomisk krise, som vi endnu ikke kender omfanget og varigheden af.
Den danske regering har svigtet.
I stedet for at foretage fornuftige investeringer, der kunne skabe arbejdspladser og sætte gang i økonomien, har man soldet milliarder væk på skattelettelser og øget privatforbrug.
Gevinsten for beskæftigelsen har i bedste fald været minimal.
Enhedslisten vil derimod investere massivt i at skabe nye arbejdspladser.
Samtidig vil vi sætte proppen i for udnyttelse af uorganiseret og underbetalt arbejdskraft fra udlandet.
I Danmark skal arbejdet foregå med dansk løn og overenskomst.
Men det er ikke nok at komme ud af den aktuelle krise.
Vi skal også sikre Danmark mod nye kriser i fremtiden.
Vi skal ikke fremover se banker og spekulanter sende tusinder af danskere ud i arbejdsløshed og fattigdom.
Banker og finansielle institutioner skal tøjles.
De skal være samfundets tjenere – ikke dets herrer.
56.000 nye arbejdspladser i 2012
Hver eneste gang en arbejdsløs kommer i arbejde, får Danmark én mindre på overførselsindkomst og én mere, der betaler skat.
Arbejdsløsheden er i de seneste år steget markant.
170.000 er registreret ledige på dagpenge og kontanthjælp.
Det er altså mennesker, der umiddelbart står til rådighed for arbejdsmarkedet.
Dertil kommer formentlig 50.000 ledige, der ikke har været forsikrede, ikke er berettiget til dagpenge og ikke kan få kontanthjælp, f.eks. fordi de er gift eller har lidt friværdi i boligen.
For at mindske denne arbejdsløshed er der brug for hurtige og målrettede investeringer.
Det er afgørende, at staten bruger sit aktive engagement i jobskabelse til samtidig at fremme andre samfundsmæssige hensyn.
Det gælder særligt ønsket om en bæredygtig omstilling og nedbringelse af CO2-udslippet.
Et fokusområde for Enhedslisten er derfor at oprette grønne arbejdspladser.
Derfor har vi fremlagt en grøn jobplan, der kan skabe 56.000 nye grønne arbejdspladser allerede i 2012.
Hvis den gennemføres, vil den på én gang sikre markant bedre økonomi og en omfattende omstilling af energiforbruget, så Danmarks udledning af CO2 reduceres.
Grøn jobplan
Klimarenovering
At gøre danske bygninger mere energibesparende vil skabe mange arbejdspladser og gavne klimaet betydeligt, idet 40 pct. af CO2-udledningen i Danmark stammer fra opvarmning af bygninger.
Denne udledning kan reduceres kraftigt ved bl.a. bedre isolering.
Vi foreslår, at alt nybyggeri som minimum skal være lavenergiklasse 1 fra 2012,
hvilket vil give en årlig beskæftigelseseffekt på 5.200 personer.
Desuden skal der sættes gang i energirenoveringen af den eksisterende private og offentlige boligmasse.
Initiativerne over for private boligejere inkluderer rådgivning og differentieret ejendomsbeskatning til etablering af en energisparefond, hvor boligejere kan optage rentefri lån til energirenoveringer.
Disse initiativer anslås at ville skabe varig beskæftigelse for 9.620 personer.
Energirenovering af offentlige bygninger over 10 år vil skabe yderligere 8.500 arbejdspladser.
Vedvarende energi
Om 30 år skal al energiproduktion være baseret på vedvarende energi.
Der skal bl.a. ske en årlig udbygning med vindmøller på 370 MW,
hvilket vil skabe 4.766 arbejdspladser.
Desuden skal der installeres bygningsintegrerede solceller i alt offentligt nybyggeri, og der skal etableres støtteordninger til etablering af solceller på eksisterende offentligt byggeri og på private tage og facader.
Installering af varmepumper på centrale kraftvarmeværker for at indpasse den stigende mængde vedvarende energi i energisystemet vil sammen med udskiftning af olie- og naturgasfyr i private boliger uden for fjernvarmeforsyningsområdet skabe mere end 11.000 arbejdspladser.
2012
2013
2014
2015
2016
5.000
5.000
5.000
5.000
5.000
9.500
9.500
9.500
9.500
9.500
8.500
8.500
8.500
8.500
8.500
4.500
4.500
5.000
5.000
5.000
500
500
500
500
500
12.000
12.000
12.000
11.500
11.500
1.000
1.000
1.000
-
-
1.500
3.000
4.500
6.000
7.000
2.000
4.000
6.000
8.000
8.000
1.500
1.500
1.500
1.500
1.500
3.000
3.000
3.000
3.000
3.000
5.000
5.000
5.000
5.000
5.000
2.000
2.500
2.500
2.500
2.500
56.000
60.000
64.000
66.000
67.000
Tabel: Grønne arbejdspladser i Enhedslistens jobplan
Økologisk landbrug og klimavenlig transport
Landbrugets klimabelastning skal nedbringes.
Det skal bl.a. ske ved omstilling til 100 pct. økologi.
Beskæftigelsen i økologisk landbrug er højere end i konventionelt, og det vil i sig selv betyde, at en 20 pct. årlig omstilling til økologisk jordbrug vil give 1.500 nye arbejdspladser om året.
Disse initiativer skal suppleres med en række tiltag for at reducere privatbilismen og fremme kollektive transportløsninger og cykling.
Samtidig skal transportsystemet omstilles fra at køre på fossile brændstoffer til at være baseret på el fra vedvarende energikilder.
Denne omstilling vil skabe næsten 12.000 arbejdspladser.
Samlet set vil Enhedslistens grønne jobplan skabe 56.000 arbejdspladser det første år.
Dette vil stige til 67.000 efter fem år.
Dette er forsigtige skøn.
Jobeffekten kan blive meget større.
Vores plan for nye, grønne arbejdspladser indebærer udgifter for staten.
De samlede, umiddelbare omkostninger er på 36,2 milliarder kr. om året.
Udgifterne vil imidlertid allerede efter få år falde betydeligt på grund af sparede driftsudgifter til opvarmning, køb af fossile brændsler osv.
Desuden skal modregnes de sparede udgifter til dagpenge på grund af den øgede beskæftigelse.
Finansiering gennem en fremtidsfond
Indtil investeringerne tjener sig selv ind, skal de finansieres af en nyoprettet fremtidsfond.
Fonden skal finansieres gennem en fremrykning af en del af beskatningen på pensionsformuerne.
I de næste fem år betales en forskudsskat på én pct. af pensionsformuerne, som så senere modregnes, når pensionerne udbetales.
Sådan får den enkelte pensionist i sidste ende præcis samme pension udbetalt, som hun ellers ville have fået.
Fremtidsfonden må kun bruges til projekter, der både er miljømæssigt bæredygtige og giver en positiv samfundsmæssig forrentning.
Fremtidsfonden vil kunne bidrage med 130 milliarder over fem år.
På den måde kan Danmark gennemføre de nødvendige investeringer uden at gældsætte sig.
30 .000 velfærdsjob og fremrykning af investeringer
Udover den grønne jobplan vil Enhedslisten også skabe nye arbejdspladser ved at øge kommunernes budget til borgernær velfærd med 15 milliarder
- det vil skabe omkring 30.000 arbejdspladser.
Endelig vil vi i det kommende år fremrykke offentlige investeringer - investeringer som alligevel skulle have været gennemført over en længere årrække.
Det vil skabe yderligere 12-14.000 nye arbejdspladser.
I alt vil Enhedslistens initiativer skabe op mod 100.000 arbejdspladser
- og når mange mennesker kommer i arbejde, vil det generere økonomisk aktivitet, der igen skaber nye arbejdspladser.
Nul misbrug af udenlandsk arbejdskraft
Tusindvis af murere, tømrere og andre håndværkere er arbejdsløse, fordi en stadig større gruppe arbejdsgivere ser en fidus i at erstatte dem med underbetalt og uorganiseret arbejdskraft importeret fra udlandet.
Det er både et problem for den enkelte håndværker, men også for samfundet, som mister store skatteindtægter på det snyderi, der ofte er forbundet med udnyttelsen af udenlandsk arbejdskraft.
Enhedslisten byder udenlandsk arbejdskraft velkommen til Danmark.
Men det er et ubetinget krav, at arbejdet udføres på overenskomstmæssige vilkår, og at lovgivning vedrørende arbejdsmiljø, skat og moms overholdes.
For at stoppe misbruget af udenlandsk arbejdskraft vil Enhedslisten gennemføre en række initiativer, der kan sætte en prop i dette nye hul i den danske arbejdsmarkedsmodel.
Et ordentligt arbejdsmarked
Lov om bestilleransvar
Der skal indføres bestilleransvar, så bestilleren eller ordregiveren hæfter for, at entreprenører og underentreprenører betaler den aftalte løn til deres ansatte samt betaler skat og moms til staten.
Fagforeninger sikres adgang til arbejdspladsen
Fagforeningerne skal efter norsk model have adgang til alle byggepladser og andre arbejdspladser og have mulighed for at tjekke om løn og arbejdsvilkår er i tråd med overenskomsten.
Effektiv kontrolmyndighed
En fælles kontrolmyndighed er nødvendig for at koordinere arbejdstilsynets, Skats, politiets samt Erhverv- og Selskabsstyrelsens indsatser på området.
Denne nye myndighed skal forhåndsgodkende udstationerede virksomheder, inden en opgave påbegyndes.
Den skal bl.a. sikre, at firmaerne er korrekt oprettet og registreret i hjemlandet.
En social protokol i EU
En række domme fra EU-domstolen har undermineret fagbevægelsens muligheder for at forsvare lønmodtagernes interesser.
Danmark skal under sit EU-formandskab i 2012 arbejde for at få indført en social protokol i EU, der sikrer fagbevægelsens konfliktret.
Stop for samfundsskadelig spekulation
Den krise, der ruller hen over verden med drastiske sociale følger for den almindelige befolkning, er resultatet af 20 års fejlslagen økonomisk politik.
Spekulanterne har fået frit løb, fordi tidligere tiders reguleringer af kapitalbevægelser og spekulation er blevet fjernet.
Sideløbende er den finansielle sektor blevet stadig mere privatiseret og ukontrolleret.
For at sikre økonomisk stabilitet fremover foreslår Enhedslisten en række tiltag, der skal dæmme op for den samfundsskadelige spekulation.
Styr på bankerne
Almennyttige banker
For at sikre almindelige bankkunder og mindre virksomheder en billig og stabil bankforbindelse skal der oprettes en offentligt ejet almennyttig bank.
Mange mindre virksomheder og virksomheder i udkantsområderne har i dag svært ved at optage lån, og lønmodtagere bør tilbydes et alternativ til private banker, der risikerer at krakke.
Med de sunde dele af de banker, som staten overtager, er der et fundament for en sådan bank.
Den kan samtidig overtage kunderne i resterne af Roskilde Bank og Fjordbank Mors samt kunder i andre krakkede banker, der i dag har meget urimelige vilkår i statens afviklingsbank, Finansiel Stabilitet.
Opdeling af de finansielle koncerner
I dag er mange banker blevet til finansielle supermarkeder, der sælger alt fra pension til bolighandel.
I stedet for blot at drive bank er kerneforretningen blevet finansielle spekulationer.
Det forøger risikoen for bankkrak markant, fordi bankrådgiveren har for mange kasketter på.
Enhedslisten vil derfor opdele de finansielle koncerner, så bankerne tvinges til at udskille spekulation, ejendomsmægling, pension, forsikring og realkredit til selvstændige selskaber.
Samtidig foreslår vi i lighed med Socialdemokraterne, at alle udenlandske aktiviteter skal placeres i datterselskaber, så danske skatteydere ikke risikerer at skulle dække danske bankers tab i udlandet.
Større statslige indtægter fra bankerne
Gennem bankpakkerne har de finansielle virksomheder fået mulighed for at låne enorme summer på det internationale marked til en rente, de ellers aldrig kunne have fået.
Det har de kunnet, fordi staten garanterer for lånet.
Disse statslån og garantier har gjort det muligt for bankerne at tjene store profitter.
Bankaktionærerne, der ellers stod til enorme tab, har scoret store kursgevinster.
Staten står derimod til et milliardtab på grund af garantierne til de krakkede banker.
Derfor foreslår Enhedslisten en ny skat på finansielle virksomheder i form af en afgift på deres balance, dvs. på bankens samlede ind- og udlån.
En sådan afgift vil sikre staten en indtægt, der vokser med pengeinstituttets størrelse.
Dette vil samtidig modvirke de meget risikable udlån, der bærer en del af skylden for den finansielle krise.
Loft over bonus og aktieudbytter
Det var aldrig intentionen, at pengene fra bankpakkerne skulle være statsstøtte til aktionærer og direktører.
De danske banker, som har fået lån eller garantier via bankpakkerne, skal derfor pålægges en grænse for udbetaling af aktieudbytter, et forbud mod bonusløn og lønforhøjelser til bankdirektørerne.
Restriktionerne skal vare lige så længe, som pengeinstituttet modtager lån eller garantier fra staten.
Mindre til de rige mere til lavindkomstgrupperne
I det sidste tiår er uligheden vokset markant.
Skattestoppet og gentagne skattelettelser til de mest velhavende har øget den økonomiske kløft mellem danskerne.
Den økonomiske krise har forværret situationen, fordi den borgerlige regering har sendt regningen til lavindkomstgrupperne.
Enhedslisten vil sænke uligheden mellem danskerne og sikre, at de rigeste borgere og virksomheder også betaler deres del af regningen for krisen.
En ambitiøs skattereform skal give nye indtægter, der blandt andet skal løfte de grupper, som er sakket økonomisk agterud i det borgerlige tiår:
arbejdsløse, sygedagpengemodtagere, revaliderede, førtidspensionister og folkepensionister.
Danmark er på trods af krisen et rigt land.
Hvis vi deler rigdommen lidt mere retfærdigt, så er der både råd til velfærd og efterløn.
Omfordeling fra de rigeste
Med vores skattereform vil Enhedslisten sikre nye indtægter og besparelser, der kan lukke hullet i statskassen, og samtidig sikre, at der bliver råderum til bedre velfærd, aktiv jobskabelse og forbedringer af de økonomiske vilkår for lavindkomstgrupperne.
Det er afgørende, at en skattereform bidrager til at øge den økonomiske lighed i Danmark.
Vores skattereform har derfor to grundprincipper:
Almindelige lønmodtagere skal ikke betale mere i skat
Planen skal samlet set reducere uligheden ved at sende regningen til dem, der fik mest under opsvinget
Hovedelementer i skattereformen
Tilbagerulning af skattelettelser til de rigeste: 7,3 milliarder kr.
Forårspakke 2.0 gav massive skattelettelser til de rigeste i samfundet.
De 10 pct. rigeste i samfundet, der tjener omkring en halv million eller mere om året, fik en lettelse på 7,3 milliarder kr.
Direktøren for Danmarks største bank fik f.eks. en skattelettelse på en halv million kr.
Vi vil annullere forårspakkens skattelettelser til disse danskere, så de kommer til at betale det samme i skat fremover som de gjorde i 2009.
Mere skat fra de multinationale selskaber: 5 milliarder kr.
Som Enhedslistens undersøgelser har påvist, er der fortsat multinationale selskaber, der ikke betaler skat i Danmark.
Vismændene peger på, at samfundet mister skatteindtægter på mellem 7 og 14 milliarder kr. om året på denne konto.
Enhedslisten mener, at det på kort sigt er muligt med bedre skattekontrol og skrappere lovgivning på området at hente fem milliarder kr. årligt.
Større andel af indtægterne fra Nordsøen: 3,7 milliarder kr.
Den nuværende aftale om Nordsøolien blev lavet ud fra et skøn over olieprisen på godt 22 $ per tønde.
Nu er prisen nærmere det firedobbelte, og der er formentlig dobbelt så meget olie som forventet i 2003.
På den baggrund er der 3,7 milliarder kroner mere at hente om året frem til 2020, hvis olieaftalen genforhandles, så vi beskatter på samme niveau som f.eks. Norge.
Omsætningsafgift på aktier: 7,6 milliarder kr.
Omsætningsafgiften på aktier genindføres med 0,5 pct. af værdien af de handlede papirer.
Denne skatteændring vil også modvirke kortsigtet spekulation.
Kapitalindkomst beskattes som arbejdsindkomst: 5 milliarder kr.
Skatten på aktieindkomst og anden kapitalindkomst er sænket under denne regering.
Enhedslisten mener, at arbejdsfri indtægter fra værdipapirer skal beskattes lige så højt som indtægter, man har arbejdet for at få.
Ekstra skat på 10 pct . på indkomster over en million kr.: 1,7 milliarder kr.
En sådan skat vil øge progressionen i det danske skattesystem.
Ikke mindst i en periode, hvor staten mangler penge, og der skæres i velfærden, bør dem med meget store indkomster bidrage mere.
Genindførsel af formueskatten: 1 milliard kr.
Store formuer skal ligesom tidligere beskattes.
Enhedslisten vil indføre en skat på en pct. på formuer på over 2,2 millioner kr. for enlige og 4,2 millioner kr. for ægtepar.
Drop skattestoppet på ejendomsskatten
Enhedslisten ønsker det nominelle skattestop på boligskatterne ophævet.
Skattestoppet betyder, at boligejerne får en lille skattelettelse hvert eneste år – og det er hverken rimeligt eller fornuftigt.
Skatten skal reguleres med løn- og prisudviklingen.
Desuden foreslår Enhedslisten, at værdistigningen i ejendomme beskattes, når ejendommen sælges.
Ordentlige vilkår for arbejdsløse
Lige nu står 220.000 danskere uden arbejde ifølge Danmark statistik.
Men tallet er reelt langt højere.
For mange mennesker er røget helt ud af statistikken, fordi de ikke modtager understøttelse.
Enhedslisten ser det som en hovedopgave at nedbringe arbejdsløsheden.
Men vi må samtidig erkende, at mange danskere risikerer at stå uden job længe som følge af krisen.
Derfor er det helt afgørende, at de arbejdsløse får ordentlige vilkår.
Både når det gælder deres økonomiske forhold, men i lige så høj grad i form af støtte til at komme ud på arbejdsmarkedet igen.
Det er hjerteblod for Enhedslisten.
Mød arbejdsløse med respekt
Dagpengeperioden skal forlænges
Regeringen halverede sidste år dagpengeperioden, så den nu er to år.
Det betyder, at tusinder risikerer at falde ud af dagpengesystemet næste sommer.
Nogle vil modtage den langt lavere kontanthjælp, men en stor gruppe vil stå helt uden indkomst, fordi de f.eks. bor i en ejerbolig, har en bil eller en ægtefælle i arbejde.
Vi risikerer, at tusindvis af familier vil blive tvunget ud af deres bolig.
Det er fuldstændig urimeligt, at mennesker, som for manges vedkommende har arbejdet hele deres liv, nu bliver svigtet af det samfund, som de har betalt skat til i årevis.
Enhedslisten vil som minimum have dagpengeperioden tilbage på fire år.
Men vores endelige mål er et dagpengesystem, hvor ingen kan falde ud, så længe de står aktivt til rådighed for arbejde eller uddannelse.
I en periode med lavkonjunktur og høj arbejdsløshed er der ingen rimelighed i, at mennesker, der uforskyldt står uden arbejde, kan risikere også at stå uden indkomst.
Højere dagpengedækning
Dagpengene er i de seneste årtier blevet udhulet markant ift. lønindkomsterne.
På grund af den lave dagpengesats vil de mennesker, der rammes af arbejdsløshed, opleve markante indkomsttab.
En gennemsnitlig privatansat lønmodtager oplever en månedlig indkomstnedgang på mere end 16.000 kroner.
Kun indtægter under 20.200 kr. om måneden opnår den dækningsgrad på 90 procent, som lovgivningen beskriver.
Enhedslisten vil have sat dagpengene op, så indkomsttabet bliver langt mindre, når man mister sit arbejde.
I første omgang ved at sikre, at dagpengene løbende reguleres med pris- og lønudviklingen.
På længere sigt ved at komme op på lovgivningens krav om en dækning på 90 pct., dog med et dagpengemaksimum på 30.000 kr.
Adgangen til dagpengeret og genoptjening skal lettes
På grund af de høje krav for optjening af dagpengeret er mange lønmodtagere og arbejdsløse under den igangværende krise havnet helt uden for dagpengesystemet.
Ved arbejdsløshed betyder det, at de er henvist til kontanthjælp.
Enhedslisten foreslår, at den gamle optjeningsperiode på et halvt år genindføres.
Ydmygelserne skal væk
Alt for mange arbejdsløse oplever at blive mødt med mistillid og overdreven kontrol.
Reglerne om aktivering skal ændres markant.
Aktiveringskurser, hvor arbejdsløse skal finde ud af, ”hvilket dyr de minder om” eller demonstrere, at de kan stå op om morgenen, skal afskaffes.
Arbejdsløse skal heller ikke tvinges til at udføre f.eks. pakkearbejde, der ellers udføres til overenskomstmæssig løn.
Det kan i nogle tilfælde være godt for en arbejdsløs at komme i virksomhedspraktik eller i et offentligt løntilskudsjob.
Men kun hvis det er en del af en reel plan, så det fører til et job.
Og det skal være med overenskomstmæssig løn og optjening af dagpengeret, så de ledige ikke bliver brugt som løntrykkere.
De meningsløse ”klik”, som arbejdsløse er pålagt at udføre på Jobnet, skal afskaffes.
Jobcentrene skal have frihed til at koncentrere sig om at hjælpe folk i arbejde i stedet for konstant at kontrollere og indberette.
Uddannelse med dagpenge
Arbejdsløses ret til uddannelse er i dag alt for begrænset.
Det er ikke blot uhensigtsmæssigt.
Det er simpelthen dumt.
For i en periode med lavkonjunktur er der en klar samfundsinteresse i at opkvalificere arbejdsstyrken.
Derfor skal der skabes øgede muligheder for uddannelse og efteruddannelse på dagpenge.
Samtidig skal man igen have ret til at tage selvvalgt uddannelse, og loftet over kurserne skal fjernes, så man f.eks. kan tage et truckkursus og blive kvalificeret til et af de job, der jævnligt bliver ledigt.
Væk med fattigdomsydelserne
Alle de såkaldte fattigdomsydelser, som regeringen har indført, skal afskaffes straks efter en ny regering er trådt til.
De lave ydelser har øget fattigdommen i Danmark i en grad, så 65.000 børn anslås at lide under den.
Det er helt utilstedeligt, at dette kan ske i et land som Danmark.
Regeringens påstand om, at de lave ydelser skulle presse mennesker ud på arbejdsmarkedet, holder ikke vand, og i en tid med høj arbejdsløshed er det helt urimeligt at lægge ansvaret for arbejdsløsheden på de arbejdsløse.
Enhedslisten vil umiddelbart efter et valg stille krav til en ny regering om at alle fattigdomsydelserne afskaffes.
Det gælder kontanthjælpsloftet, starthjælp/introduktionsydelse og 450 timers reglen.
Ydelser man kan leve af
Unge skal ikke diskrimineres
Enhedslisten vil også fokusere på de særligt lave ydelser for unge på kontanthjælp eller dagpenge
Unge under 25 år modtager kun halv dagpengesats.
Der er ingen rimelig grund til, at unge arbejdsløse skal stilles ringere økonomisk end andre aldersgrupper.
Husleje og dagligvarer er jo ikke billigere, fordi man er ung under 25 år.
Enhedslisten vil derfor kræve, at en ny regering også afskaffer denne diskriminerende og oversete fattigdomsydelse, der også er blevet kritiseret skarpt af Arbejderbevægelsens Erhvervsråd og 3F.
Overførselsindkomster skal følge med lønudviklingen
Overførselsindkomsterne stiger hvert år mindre end de almindelige lønninger på grund af fradrag til den såkaldte satspulje.
De økonomisk dårligst stillede danskere – kontanthjælpsmodtagere, pensionister og ledige – finansierer på den måde sociale indsatser, som alle i fællesskab burde betale over skatten.
I alt betyder satspuljetyveriet, at danskere på overførselsindkomster årligt snydes for cirka 11 milliarder kr.
Enhedslisten vil have, at overførselsindkomsternes fuldt ud følger den almindelige lønudvikling, og at satspuljeudhulingen afvikles.
Det sociale arbejde, der i dag finansieres med satspuljen, skal fremover på finansloven.
Genopretning af velfærden
Fællesskab giver tryghed
Et stærkt og solidarisk velfærdssamfund skaber ikke alene tryghed for den enkelte, men også de bedste rammer for en stærk økonomi.
Enhedslisten vil genskabe og videreudvikle den solidariske og universelle velfærd, hvor vi alle bidrager efter indkomst og har lige adgang til velfærdsydelser og service, når vi har brug for dem.
Fra 2012 vil Enhedslisten øge kommunernes budget til velfærd med 15 milliarder kroner.
Pengene skal gå direkte til velfærd i bl.a. ældreplejen og folkeskolen.
Et trygt velfærdssamfund kræver også, at vi har adgang til skadestuer og sygehuse, selvom vi bor uden for de store byer.
Enhedslisten vil stoppe lukningen af lokale akutfunktioner og sygehuse.
Samtidig vil vi lukke de offentlige kasser for de private sygehuse.
Flere voksne i børnehaverne
Daginstitutionerne er et af de områder, som kalder på en øjeblikkelig indsats for at genoprette kvalitet i velfærden.
Vores børn skal ikke bare opbevares, mens forældrene er på arbejde.
De skal have et godt børneliv med plads til leg, oplevelser og udvikling.
Et godt børneliv i daginstitutionerne kræver, at der er tilstrækkeligt personale.
Antallet af børn per voksen i børnehaver og vuggestuer er desværre vokset drastisk gennem de seneste årtier.
Når der bliver færre pædagoger, så går det ud over børnenes trivsel og udvikling.
Det betyder også, at der bliver sværere at opdage og gribe tidligt ind med hjælp til familier med sociale problemer.
Et godt børneliv
Minimumsnormering i daginstitutioner
Enhedslisten vil vende den negative udvikling ved at vedtage en lov om minimumsnormering i alle daginstitutioner.
Loven vil pålægge alle kommuner at sikre et fast antal pædagoger og medhjælpere i daginstitutionerne og dermed stoppe de konstante sparerunder som daginstitutionerne har oplevet i de seneste årtier.
Der skal højst være tre vuggestuebørn pr. pædagogisk medarbejder.
Der skal højst være seks børnehavebørn pr. pædagogisk medarbejder.
Der skal højst være ti fritidshjem-/SFO-børn pr. pædagogisk medarbejder.
Der skal højst være tre faste børn pr. dagplejemedarbejder med plads til et barn i gæstedagpleje.
Der skal være mindst en dagplejepædagog for hver tolv dagplejere.
Lige adgang til sundhed i hele Danmark
En hjørnesten i et velfærdssamfund er fri og lige adgang til sundhedssystemet.
Alle uanset indkomst skal have ret til behandling af samme kvalitet og med samme ventetid.
Desværre har vi under den borgerlige regering oplevet en opblomstring af en privat sundhedssektor, hvor dem med den tykkeste tegnebog kan springe køen over.
Privathospitalerne er blevet forgyldt på bekostning af vores fælles sundhedsvæsen.
Samtidig er vi nu vidner til en historisk centralisering af sundhedsvæsnet med regeringens beslutning om at lukke en række små og velfungerende sygehuse, akutfunktioner og fødegange.
Særligt det såkaldte udkantsdanmark er hårdt ramt.
Enhedslisten vil vende den negative udvikling, så vi igen kan få en sundhedssektor med lige adgang for høj som lav og københavner som nordjyde.
En sund sygehussektor
Fingrene væk fra de lokale sygehuse og akutfunktioner
Enhedslisten vil modsætte sig lukninger af lokale akutfunktioner og sygehuse, som vi ser det i f.eks. Holstebro, Næstved, Svendborg.
Det er afgørende for borgernes tryghed, at de kan få akut behandling i deres nærområde.
Det kan være fornuftigt at samle avancerede behandlinger på de store sygehuse.
Men når det kommer til akutfunktioner, fødsler og anden almindelig behandling, så er der ingen gode argumenter for centralisering.
Tværtimod viser erfaringer, at patienttilfredsheden ofte falder, og udgifterne vokser.
Derfor vil Enhedslisten ved de førstkommende finanslovsforhandlinger genrejse kravet om at bevare en række lokale sygehuse og akutfunktioner.
Løft af psykiatrien
Der er behov for et massivt løft inden for psykiatrien.
Flere sengepladser, mere opsøgende arbejde og forebyggelse kan forbedre mange tusind menneskers livskvalitet og give staten store besparelser på længere sigt.
Enhedslisten vil tilføre psykiatrien en milliard kroner i 2012.
Luk kassen for privathospitalerne
Investeringerne i sundhed og psykiatri skal blandt andet finansieres ved at lukke de offentlige kasser for privathospitalerne.
Virksomhedernes skattefradrag for private sundhedsforsikringer skal afskaffes.
Vi vil også ændre behandlingsgarantien, som i dag tilgodeser den private sygehussektor.
Endelig skal der gribes ind overfor offentligt ansatte lægers bijobberi på de private sygehuse, og det skal forhindres, at læger i det offentlige kan henvise til deres egne private klinikker.
Færre elever i klasserne
I Enhedslisten vil vi give alle elever de bedst mulige forudsætninger med på vejen.
Ikke kun for elevernes skyld, men også fordi det fremtidssikrer vores samfund.
Hvad enten det er i folkeskolen eller på en ungdomsuddannelse, skal eleverne opleve en nærværende og kvalitetsfyldt undervisning med fysisk plads til alle og tid til den enkelte elev.
Underviseren skal have gode betingelser for at differentiere undervisningen og mulighed for at bruge sine faglige, pædagogiske og didaktiske kompetencer til at udføre undervisningsforløb for den enkelte klasse, der gavner alle klassens elever.
Plads på uddannelserne
En forudsætning for at skabe den gode undervisning for netop alle klassens elever er, at der er tid til den enkelte elev.
De sidste mange år har der siddet alt for mange elever i de enkelte klasselokaler.
Et eksempel på de hastigt stigende klassekvotienter er på gymnasieområdet, hvor 4.308 af årets nye elever nu starter i en klasse med 32 elever eller flere.
Det giver ikke tid til den enkelte elev, det forringer undervisningen og øger frafaldet.
International forskning viser, at der er en direkte sammenhæng mellem klassestørrelser og elevernes faglige udbytte af undervisningen.
De høje klassekvotienter påvirker især de frafaldstruede elevers udbytte af undervisningen.
Hertil kommer, at forældrenes uddannelsesniveau og arbejde stadig betyder meget for elevernes faglige udbytte af undervisningen.
Danmark har tusindvis af dygtige og engagerede lærere og undervisere, der kan sikre en folkeskole og ungdomsuddannelser i verdensklasse.
Men vi sætter lærerne på en umulig opgave, når vi stiller dem overfor folkeskoleklasser på 28 børn eller gymnasieklasser med over 32 unge.
Derfor forslår Enhedslisten, at loftet over klassekvotienten i folkeskolen sænkes til 22 elever og på ungdomsuddannelserne til gennemsnitligt 26 i klasserne.
Et Danmark vi kan være bekendt
Anstændigheden skal tilbage i dansk udlændingepolitik, og der skal luftes grundigt ud efter ti år med Pia Kjærsgaard som skyggeminister.
Det handler ikke om at åbne grænserne for masseindvandring.
Det handler om, at Danmark igen skal tage et rimeligt globalt ansvar for mennesker på flugt fra krig og forfølgelse.
Det handler om noget så grundlæggende som retten til at leve i sit fædreland med den, man elsker.
Derfor afviser Enhedslisten både det blå og det såkaldt røde pointsystem for familiesammenføring.
Derfor foreslår Enhedslisten, at Danmark hjælper flere kvoteflygtninge.
Men manglen på anstændighed er ikke kun noget, som udlændinge og deres danske ægtefæller oplever.
Også udsatte borgere er gennem de seneste ti år blevet behandlet stadig dårligere af det samfund, som burde stå klar med en hjælpende hånd.
Enhedslisten vil forbedre disse udsatte borgeres retssikkerhed over for system-Danmark.
Nej til pointsystemer ved familiesammenføring
Danske borgere skal have ret til at leve i Danmark med den, de elsker.
Uanset om ægtefællen stammer fra USA, Thailand eller er pæredansk, og uanset om vedkommende er professor eller pædagog.
Det burde være en selvfølgelighed, men det er det ikke længere.
I gamle dage var det far og mor, der bestemte, hvem man måtte gifte sig med.
Nu er det Lars Løkke Rasmussen og Pia Kjærsgaard.
Den borgerlige regering har gang på gang forringet mulighederne for at bo i Danmark med en udenlandsk ægtefælle.
Tilknytningskrav, boligkrav, krav om økonomisk pant og 24 års-regel har længe skabt store problemer for hundredvis af par.
Kærlighed uden point
Enhedslisten siger nej til både det blå og det røde pointsystem for familiesammenføring.
Det er grundlæggende forkert, at man skal kvalificere sig for at få lov til at leve sammen med sin ægtefælle i Danmark.
Det seneste pointsystem gør situationen endnu værre og er særligt ubehageligt, fordi det giver højtuddannede bedre muligheder end lavt uddannede.
At bo sammen med den, man elsker, er en indlysende ret i et frit samfund.
Det er ikke noget, der skal skrabes point sammen til.
Enhedslisten vil også arbejde for en afskaffelse af 24 års-regel tilknytningskrav og boligkrav.
Staten skal ikke bestemme hvem vi må leve sammen med i vores eget land.
Dobbelt op på kvoteflygtninge
Enhedslisten vil også arbejde for at ændre asylsystemet, så Danmark tager større ansvar for mennesker på flugt.
Men Enhedslisten vil også gennemføre en række andre ændringer på asylområdet.
Langt de fleste flygtninge fra krig tager ikke turen til Europa, men er internt fordrevne i deres eget land eller flygter til de nærmeste landes midlertidige FN-lejre.
Disse regnes for at være blandt de mest udsatte flygtninge.
Danmark genbosætter i dag 500 kvoteflygtninge fra FN’s lejre om året.
Til sammenligning tager Sverige og Norge årligt imod henholdsvis 1.900 og 1.200 kvoteflygtninge fra  forskellige lejre over hele verden via UNHCR.
Globalt ansvar
1 .000 kvoteflygtninge om året
Enhedslisten vil som et første skridt fordoble antallet af kvoteflygtninge fra 500 om året til 1000 om året.
Ud af lejrene efter et halvt år
Ventetiden i asylcentrene må maksimalt være seks måneder.
Herefter skal der være mulighed for at bo, arbejde og uddanne sig uden for centret, indtil sagen er afklaret.
De fysiske forhold på asylcentrene skal forbedres.
Store asylcentre bør nedlægges og erstattes af mindre bosteder og dagcentre, som er mere fleksible og mindre isolerende.
Alle børn skal have adgang til folkeskole og børnehave, og voksne have bedre muligheder for at tage en uddannelse.
Flygtningenævnets sammensætning skal ændres
Integrationsministeriet bør ikke være repræsenteret i Flygtningenævnet.
Beslutninger, der bliver klaget over til Flygtningenævnet, er netop truffet i Integrationsministeriet.
Det er derimod en mulighed at give Udenrigsministeriet og Dansk Flygtningehjælp pladser i nævnet.
Asylansøgere bør endvidere sikres klagemuligheder.
Enten ved at åbne op for egentlig domstolsprøvelse eller ved at give adgang til at klage over afgørelser til ombudsmanden.
Nemmere adgang til humanitært ophold
Mulighederne for at opnå humanitært ophold skal forbedres.
De seneste stramninger bør øjeblikkeligt rulles tilbage.
Listen over diagnoser, som udløser humanitært ophold, skal revideres.
Ansøgerens generelle livssituation skal tages i betragtning når der træffes beslutning om humanitært ophold.
Europa skal løfte i flok
I dag løfter de sydeuropæiske lande en uforholdsmæssig stor opgave med at tage imod flygtninge.
Alene fordi det er Grækenland, Spanien, Malta og Italien, som langt de fleste flygtninge først kommer til, hvis de flygter til Europa.
Reglerne er sådan, at din asylsag skal behandles i det land, du først ankommer til.
En mere retfærdig fordeling af flygtningene i Europa er afgørende for, at det er muligt at behandle ansøgningen om asyl i overensstemmelse med menneskerettighederne og FN’s konventioner.
Danmark skal løfte en større del af opgaven, og det samme gælder mange af de andre central- og nordeuropæiske lande.
En mere retfærdig fordeling kunne f.eks. tage udgangspunkt i de enkelte landes størrelse og kapacitet.
Forbedring af borgernes retsstilling
Vi har igennem generationer opbygget et system, der skal hjælpe mennesker, der får sociale problemer pga. sygdom, arbejdsløshed, skilsmisse og andre sociale begivenheder.
Desværre er det blevet sådan, at mange oplever det sociale system som en modstander, og at kampen mod det systemet er så krævende, at det faktisk efterlader dem syge.
I nogle tilfælde med førtidspension til følge, som rette hjælp i rette tid kunne have gjort overflødig.
Alt for mange oplever at være retsløse i et system, der er bygget på mistillid og kontrol.
Et system, hvor man ofte skal være urimeligt ressourcestærk for at få den hjælp, man har krav på.
Og det er man typisk sjældent, netop når man har brug for hjælp.
Derfor vil Enhedslisten kræve, at disse mennesker får ordentlig retssikkerhed og anstændig behandling.
At ændre det sociale system vil kræve mange tiltag.
Der er behov for enkle, let forståelige og retfærdige love og regler og for sagsbehandlere med god uddannelse, der har tid til at tage sig af borgerne, fordi de ikke  tvinges til at bruge arbejdstiden på unødvendig dokumentation og kontrol.
Sikkerhed i det sociale system
Omvendt bevisbyrde i sociale sager
Hvis man bliver beskyldt for at have stjålet en pakke rugbrød til tyve kr., så kommer sagen for retten.
Her har man ret til en forsvarsadvokat, og det er myndighederne, der skal bevise, at man har gjort noget galt.
Den retssikkerhed findes ikke, hvis man beskyldes for at have begået socialt bedrageri for 100.000 kr., fordi ens eksmand har hjulpet med at passe børnene og indimellem været til middag.
Så er det en kommunal afgørelse, om man tæller som enlig eller skal have frataget sit indtægtsgrundlag.
Der er ingen advokathjælp til at klage over afgørelsen.
Og går man til domstolene, så skal man selv bevise, at man er uskyldig.
I nogle tilfælde ved f.eks. at bevise, at man ikke har været i seng med en eks-mand eller modtaget penge fra ham.
Det er uværdigt og uretfærdigt.
Derfor foreslår Enhedslisten, at bevisbyrden ændres i sociale sager, så myndighederne skal bevise, at de har ret, frem for at borgeren skal bevise, at myndighederne har begået en fejl.
Retshjælp til udsatte borgere
Hvis skattevæsenet kræver, at man betaler 10.000 kr. i restskat, så har man ret til at få betalt advokat og revisor til sin klagesag, blot man får delvist medhold i sagen.
Hvis man har en social sag, er det derimod yderst vanskeligt at få retshjælp til at hjælpe med at forstå brevene fra kommunen.
Selvom borgerne med skattesager ofte er ressourcestærke, mens borgere med sociale sager ofte er udsatte og i krise.
Da Folketinget for over 30 år siden indførte moms på advokatsalærer, lovede man, at indtægten skulle gå til retshjælp.
Det løfte er aldrig blevet indfriet.
I dag kommer der over en mia. kr. ind i moms på advokatsalærer om året, men der bruges færre penge på retshjælp i dag end for 30 år siden.
Enhedslisten foreslår, at muligheden for retshjælp i sociale sager skal udvides betragteligt og gøres langt mere ubureaukratisk end i dag.
Myndigheder skal betale bod for fejltagelser
Såfremt en borger begår en fejl, f.eks. glemmer et møde, kan blive ramt af voldsomme sanktioner.
Borgeren kan miste hele sin indkomst.
Men når myndighederne begår fejl, udløser det hverken sanktion eller kompensation.
Heller ikke selv om der er tale om lovbrud, som i alvorlig grad forringer borgerens livskvalitet.
Enhedslisten foreslår, at når myndighederne overtræder lovgivningen, så skal der betales en godtgørelse til borgeren.
Ligesom det f.eks. sker i dag, hvis en borger ikke har fået et ansættelsesbevis af sin arbejdsgiver.
Grøn omstilling
Ikke flere tomme løfter
I forbindelse med klimatopmødet i København i 2009 var klimaet højt på den politiske dagsorden.
Alle talte om behovet for at nedbringe den globale CO2-udledning.
Siden er der blevet meget stille omkring klimaspørgsmålet.
Udledningerne af CO2 har i 2010 slået alle rekorder, mens de internationale klimaforhandlinger er gået fuldstændig i stå.
Men problemerne kan ikke ties ihjel.
Det haster mere end nogensinde med at få nedbragt CO2-udledningen.
Hvis klimaforandringerne ikke skal være uigenkaldelige, må de globale udledninger senest toppe i 2015, hvorefter de skal nedbringes kraftigt på verdensplan.
Hvis det skal lykkes, har verden brug for er et foregangsland.
Et land, der tør gribe mulighederne og vise, at det kan lade sig gøre at fastholde et højt velfærdsniveau og samtidig reducere udledningen af drivhusgasser til et bæredygtigt niveau.
Det er Enhedslistens vision, at Danmark skal være dette foregangsland.
Vi vil arbejde for, at Danmark igen bliver verdenskendt som den grønne nation, andre lande lader sig inspirere af.
Enhedslisten mener, at staten skal spille en central rolle i omstillingen til et klimaneutralt samfund og ikke overlade det til markedskræfterne.
Derfor vil Enhedslisten igangsætte en lang række konkrete initiativer, der vil sikre udbygning af vedvarende energi, massive energibesparelser og omstille transportområdet fra privatbilisme til kollektiv transport.
Det kortsigtede mål er, at Danmarks CO2-udledning skal halveres inden 2020.
Men Danmarks grønne profil skal ikke begrænse sig til klimaomstillingen.
Også når det gælder farlige kemikalier skal Danmark i førertrøjen og gøre op med EU’s krav om, at det frie marked skal have højere prioritet end forbrugerbeskyttelse.
Enhedslisten vil sætte massivt ind over for de stoffer, som, vi allerede ved, er skadelige, og som tilsættes hverdagens forbrugerprodukter.
En havvindmøllepark om året
Enhedslisten ser gode muligheder i at etablere kystnære havvindmøller, ligesom der i fremtiden vil være god fornuft i et etablere havmølleparker som off-shore energicentre med kombination af vindmøller og bølgekraftanlæg.
I kombination med en massiv satsning på solcelle- og bølgekraftteknologi samt renovering af vores bygningsmasse kan Danmark blive et grønt foregangsland.
Grønt foregangsland
Som en del af omstillingen væk fra fossile brændsler vil Enhedslisten udbygge vindmøllekapaciteten med 370 MW årligt, svarende til en 200 MW havvindmøllepark om året i de kommende fem år kombineret med opsætning af nye vindmøller på land.
Miljøministeren i en ny rød regering skal i samarbejde med Kommunernes Landsforening udarbejde en ressourceopgørelse over egnede placeringsmuligheder for moderne store vindmøller, samtidig med at der udarbejdes en opgørelse over statslige arealer til vindmøller, f.eks. militære øvelsesområder.
Enhedslisten vil have vedtaget en klimalov, der forpligter en ny regering til at foretage årlige reduktioner i CO2-udledningen samt gennemføre en række andre tiltag for at nedbringe CO2 udledningen.
En progressiv solcellestrategi
Enhedslisten vil udnytte sin indflydelse på en ny regering til at sikre de rette rammebetingelser, så der sker en hurtig og effektiv udbygning med solceller i Danmark.
Solceller til elproduktion er en driftsikker og effektiv vedvarende energiteknologi, der skal spille en væsentlig rolle for at gøre Danmark fri for fossile brændsler.
Solceller er i dag en moden teknologi, og anvendelse af solceller kræver ikke de samme store infrastrukturinvesteringer som vindmøller.
I stor udstrækning kan solceller etableres på både private huse, offentlige bygninger og erhvervsbygninger, hvor elektriciteten skal anvendes.
Endvidere er solceller en teknologi, der fungerer godt sammen med vindmøller.
For hvor vindmøller producerer mest strøm om natten og om vinteren, så er solceller mest produktive om sommeren og om dagen.
International spydspids for bølgekraft
Enhedslisten ser et stort potentiale i bølgekraft.
Men udnyttelse af bølgeenergi er stadig i den indledende fase.
Mange lande arbejder på at blive blandt dem, der kan høste frugterne som leverandør til et forventet stort, globalt marked.
I Danmark har vi allerede et bølgekraftanlæg, der leverer strøm til elnettet, og med den rigtige strategi kan Danmark blive blandt verdens førende på området, hvilket vil gavne dansk økonomi og beskæftigelse.
Enhedslisten foreslår derfor et målrettet bølgekraftprogram, der skal skabe fornuftige rammebetingelser for udvikling, afprøvning og udbygning med bølgekraft.
Klimarenovering af bygningsmassen
Enhedslisten vil realisere de energibesparelsespotentialer, der ligger i bygningsmassen, ved at igangsætte en bred vifte af initiativer målrettet de enkelte boligtyper og de enkelte ejerformer.
Der er stor forskel på de tekniske og organisatoriske rammer i parcelhuse, rækkehuse og hhv. privat og almennyttigt lejlighedsbyggeri.
Samtidig er helt særlige initiativer nødvendige for offentlige bygninger.
Enhedslistens initiativer strækker sig f.eks. over rådgivning, etablering af fordelagtige lånemuligheder samt ændrede beskatningsregler.
En plan for vedvarende varme
Parallelt med klimarenoveringen skal opvarmning baseret på vedvarende energi udvides og fremmes.
Enhedslisten vil i samarbejde med Dansk Fjernvarme udarbejde en strategi for, hvordan fjernvarmesystemet kan overgå helt til vedvarende energi ved anvendelse af solvarme, store varmepumper og geotermisk varme.
For bygninger uden for fjernvarmesystemet etableres en energisparefond, der kan yde fordelagtige lån til installering af vedvarende varme, f.eks. jordvarmeanlæg, varmepumper eller solfangere.
Billigere og bedre kollektiv trafik
Enhedslistens vision for fremtidens transportsystem er, at det skal være en integreret del af elsystemet og få energi fra de samme kilder.
For Enhedslisten består fremtidens transportsystem primært af kollektiv transport med høj komfort, korte ventetider, hurtigere togforbindelser og lave priser.
At nå dette mål kræver en massiv og målrettet satsning på udbygning af den kollektive trafik og en reduktion af taksterne.
Taksterne på den kollektive trafik er steget i en sådan grad, at hvis andre varer havde fulgt den samme stigningstakt, så skulle en liter letmælk koste 18 kr. og en liter benzin 27 kr.
Et trezoners klippekort i København er blevet 500 procent dyrere siden 1980, hvilket betyder, at det er langt billigere for en familie på fire at tage en taxa frem for at købe billetter til bussen.
Og netop prisen er ifølge en række forskere afgørende for, om det vil lykkes at få flere danskere til at køre med bus og tog.
Trafik der fungerer
I første omgang vil Enhedslisten gennemføre et omgående stop for yderligere prisstigninger i den kollektive trafik efterfulgt af en prisnedsættelse på alle billettyper.
Udbygning af jernbaner
Det danske jernbanenet er hårdt presset på flere strækninger.
I de senere år har der været talrige og langvarige hastighedsnedsættelser i togtrafikken.
Enten på grund af slidte skinner og/eller dårlig vedligeholdt signalteknologi, sporarbejde eller på grund af varme.
For at hindre at togtrafikken stagnerer og for at kunne tiltrække nye passagerer fra biler og fly er det nødvendigt, at der investeres betydelige midler i en forøgelse af skinnekapaciteten og i at gøre skinnenettet mere robust overfor trængsel, nedbrud og uforudsete hændelser.
Et udbygget og opgraderet skinnenet samt den nyeste signalteknologi giver markant tidsgevinster.
Enhedslisten vil derfor satse på en massiv modernisering, udbygning og elektrificering af jernbanenettet.
Betalingsring omkring byer
Enhedslisten foreslår, at alle store byer får mulighed for at indføre betalingsringe.
For Enhedslisten er der ingen tvivl:
Biltrafikken i storbyerne skal reduceres markant, og fra andre storbyer i Europa ved vi, at betalingsringe (bompenge) er en af de allerbedste metoder til at sikre dette.
Det er dog afgørende, at pendlerbilisterne har alternativer til bilen inden betalingsringen indføres, og at alle indtægterne fra bompengene øremærkes til investeringer i kollektiv transport.
Stop for nye motorvejsprojekter
I fremtiden skal privatbilismen reduceres betydeligt.
Derfor er der ingen fremtid i at bygge nye motorveje.
Enhedslistens vil derfor have et totalt stop for nye motorvejsprojekter.
Pengene skal i stedet bruges til udbygning af den kollektive transport.
Nej til farlig kemi i vores omgivelser
Udover en førerposition på klimaområdet vil Enhedslisten arbejde for at Danmark lægger sig i front, når det gælder forbrugerbeskyttelse mod farlige kemikalier.
Vi kan ikke acceptere, at der er farlige kemikalier i forbrugerprodukter - især ikke i produkter til børn.
Danmark skal turde trodse EU for at sikre en markant højere forbrugerbeskyttelse.
Vi har jo tidligere vist, at det kan lade sig gøre.
Efter flere års hårdt arbejde fra Enhedslistens side er både de hormonforstyrrende parabener og bisfenol-A blevet forbudt i Danmark i produkter til børn
på trods af, at EU ikke har lige så vidtgående forbud.
Giftfri hverdag
Konkret kræver Enhedslisten, at der igangsættes en forbudsprocedure mod de stoffer, der findes på Miljøstyrelsens ’liste over uønskede stoffer’, og som findes i:
Kosmetik

Produkter, der kommer i kontakt med fødevarer
Produkter, børn kommer i kontakt med.
Derudover skal der igangsættes forbudsprocedure mod de 17 hormonforstyrrende stoffer, de såkaldte kategori 1-stoffer, der findes i kosmetik.
Danske mænd har Europas dårligste sædkvalitet, Danmark har verdens højeste forekomst af testikelkræft, og hver tiende dreng fødes med misdannede kønsorganer, mens pigerne kommer tidligere og tidligere i puberteten.
I årevis har mistanken været rettet mod de hormonforstyrrende stoffer, og i årevis har politikere efterspurgt sikker forskningsviden om, hvilke stoffer der er så farlige, at de bør forbydes.
Det er Enhedslistens opfattelse, at vi allerede ved nok til at handle, og at der skal handles nu via forsigtighedsprincippet.
Og Enhedslisten er ikke alene om at kræve handling.
Også forskerne bakker op om at gribe ind nu i en erkendelse af, at det vil tage årtier at kortlægge den kompleksitet, der ligger i arbejdet med de hormonforstyrrende stoffer.
Ved at starte en forbudsprocedure med udgangspunkt i listen over uønskede stoffer og de hormonforstyrrende kategori 1-stoffer i kosmetik tages et vigtigt skridt i den rigtige retning.
Listen over uønskede stoffer indeholder bl.a. ftalater, parabener, bromerede flammehæmmere og bisfenol-A, men også flourerede stoffer er for nylig kommet under lup mistænkt for at være hormonforstyrrende og kræftfremkaldende.
Det findes i en række produkter, der kan afvise fedt, vand og smuds.
Herudover indeholder listen en række andre stoffer som nonylphenol og formaldehyd, der bl.a. er fundet i produkter til børn.
I mange pleje- og kosmetikprodukter på de danske butikshylder er der et eller flere af de 17 hormonforstyrrende kategori 1-stoffer.
Det betyder, at de fleste dagligt udsættes for en lang række hormonforstyrrende stoffer fra shampoo, cremer, deodorant, balsam, parfume, barbercreme, hårvoks, solcreme, mascara, læbestift mv.
De seneste års stigende fokus på cocktaileffekter gør, at det er nødvendigt at gribe ind og forbyde disse stoffer, mens udredningsarbejdet om cocktaileffekter foregår.
Især er det helt afgørende at beskytte fostre og små børn mod stofferne.
Finansiering
Her er pengene
Enhedslisten peger altid på, hvor pengene skal komme fra, når vi fremsætter et nyt forslag.
Vores forslag er finansieret krone for krone.
Vi vil tage pengene, der hvor de er flest, så med vores forslag er det de rigeste og aktiespekulanterne, der kommer til at betale mere.
Til gengæld får vi penge til velfærd, efterløn og til at hjælpe de arbejdsløse.
Der er nemlig råd til at forbedre vores samfund, hvis bare vi deler mere retfærdigt.
Indtægter
milliarder kr .
Tilbagerulning af skattelettelser til de 10 pct. rigeste
7,3
Mere skat på Nordsøolien
3,7
Aktieomsætningsafgift
7,6
Afskaffelse af fradrag for sundhedsforsikringer
0,3
Ekstra skat på indkomster over en million
1,7
Genindførsel af formueskat
1,0
Højere arveafgift
2,0
Reduceret erhvervsstøtte
2,2
Bompenge og trængselsafgifter i de store byer
2,5
Fremtidsfond
30,0
Soldaterne hjem fra Afghanistan og andre besparelser på militæret
4,3
Kapitalindkomst beskattes som arbejdsindkomst
5,0
Større grønne afgifter minus grønt bundfradrag
5,5
Øget skat fra multinationale selskaber
5,0
Øget skat på banker
2,0
Annullering af motorvejsprojekter
9,2
Kørselsafgift for lastbiler
1,0
Besparelser på konsulentbistand
2,0
Sparede dagpenge med 100.000 flere i arbejde
20,0
Samlede indtægter
112,3
Udgifter
milliarder kr .
Forbedringer for arbejdsløse og børnefamilier
10,0
Bedre velfærd i kommunerne
15,0
Grøn jobplan
36,2
Forbedring af ungdoms- og videregående uddannelser
8,0
Højere udviklings- og klimabistand
10,0
Bedre løn til lavtlønnede, herunder kvindefag
5,0
Øvrige initiativer
10,0
Samlede udgifter
94,2
Enhedslistens samlede finansieringsplan giver i 2012 indtægter på 112,3 milliarder kr. og udgifter for 94,2 milliarder kr.
Det giver et umiddelbart overskud på 18,1 milliarder kr.
Dette beløb bruges til at nedbringe statsgælden.
Dertil vil forbedringerne for klimaet, miljøet og beskæftigelsen give en række samfundsøkonomiske gevinster, der ikke er medregnet, og som der i mange tilfælde ikke kan sættes tal på.
Men det er f.eks. veldokumenteret, at mere lighed, mindre arbejdsløshed og en miljø- og klimaindsats har en række positive samfundsøkonomiske og sociale virkninger.
Læs mere om vores politik på enhedslisten.dk
