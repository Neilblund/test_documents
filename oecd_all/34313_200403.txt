Το ΠΑΣΟΚ σχεδιάζει την πολιτική της επόμενης τετραετίας με τη δύναμη της εμπειρίας αλλά και της αυτοκριτικής.
Σχεδιάζουμε σήμερα την Ελλάδα που έρχεται.
Μια Ελλάδα που να διασφαλίζει τη δίκαιη, ανοιχτή και ελεύθερη κοινωνία μέσα στην οποία κυριαρχούν οι θεμελιώδεις αρχές της ισότητας, της ελευθερίας, της αξιοκρατίας και της κοινωνικής συνοχής.
Μια Ελλάδα που διεκδικεί και παίζει ρόλο στην παγκόσμια τάξη.
Μια Ελλάδα του μέλλοντος.
Η διαχρονική μας αλλαγή
Στην πρώτη περίοδο διακυβέρνησης της χώρας κατακτήσαμε μαζί τη διεύρυνση της δημοκρατίας.
Τερματίσαμε τον κοινωνικό αποκλεισμό της πλειοψηφίας του λαού μας.
Πετύχαμε μια σημαντική αναδιανομή του εισοδήματος με στόχο την κοινωνική δικαιοσύνη.
Αναπτύξαμε το κοινωνικό κράτος
και ισχυροποιήσαμε την αποκέντρωση
και τους αντιπροσωπευτικούς θεσμούς.
Στη δεύτερη περίοδο διακυβέρνησης της χώρας πετύχαμε πρωτόγνωρους ρυθμούς οικονομικής ανάπτυξης και διασφαλίσαμε οικονομική σταθερότητα μέσα σε ένα κλίμα κοινωνικής συναίνεσης.
Πραγματοποιήθηκαν σημαντικές επενδύσεις που αναβάθμισαν τις υποδομές της χώρας.
Διασφαλίσαμε ένα νέο περιβάλλον οικονομικής ασφάλειας με την ένταξη της Ελλάδας στη ζώνη του ευρώ και απαλλαχθήκαμε οριστικά από τις συναλλαγματικές θύελλες που ταλαιπώρησαν την Ελλάδα για μισό αιώνα.
Στην νέα εποχή που βρίσκεται μπροστά μας, βασικός μας στόχος είναι ο αρμονικός συνδυασμός της ανάπτυξης, της σταθερότητας, της ανταγωνιστικότητας, της κοινωνικής συνοχής και της συμμετοχής.
Προγραμματίζουμε μια ακόμα ταχύτερη οικονομική ανάπτυξη, με κοινωνική δικαιοσύνη και ακόμα μεγαλύτερη οικονομική σταθερότητα.
Η εποχή μας χαρακτηρίζεται από ραγδαίες εξελίξεις στο χώρο της τεχνολογίας, οι οποίες με τη σειρά τους οδηγούν σε μεγάλους οικονομικούς και κοινωνικούς μετασχηματισμούς.
Οι αποστάσεις μηδενίζονται.
Το διαδίκτυο φέρνει τους λαούς όλο και πιο κοντά.
Ως αγοραστές, πωλητές, παραγωγούς, καταναλωτές.
Αλλά πρωτίστως ως πολίτες.
Αλλάζει ριζικά η παραγωγική διαδικασία αλλά και η διανομή των προϊόντων και η παροχή υπηρεσιών,
η ψυχαγωγία, η πολιτιστική παραγωγή.
Στόχος μας είναι η ελληνική κοινωνία να ισχυροποιηθεί μέσα από αυτές τις εξελίξεις και να τις χρησιμοποιήσει για να εξασφαλίσει ταυτόχρονα την ευημερία και την ειρήνη.
Στην περιοχή μας, στην Ευρώπη και στον κόσμο.
Κανείς προοδευτικός άνθρωπος δεν μπορεί να σχεδιάσει το μέλλον χωρίς να λαμβάνει υπόψη τις νέες δυνατότητες που φέρνει η τεχνολογική επανάσταση.
Παράλληλα οι προοδευτικοί πολίτες και κυρίως η νέα γενιά έχουν το βλέμμα στραμμένο στο μέλλον και βλέπουν όχι μόνο τις μεγάλες ευκαιρίες αλλά και τους μεγάλους κινδύνους.
Θεωρούμε μέγιστο χρέος της πολιτικής μας να επενδύσουμε στην διάδοση της τεχνολογίας στη βάση των ίσων δυνατοτήτων.
Είναι ανάγκη να ληφθούν πολλές και σημαντικές αποφάσεις που θα καθορίσουν το μέλλον του τόπου.
Το ΠΑΣΟΚ είναι έτοιμο γιατί διαθέτει το όραμα αλλά και τη δυνατότητα, τη βούληση και την εμπειρία να το πραγματοποιήσει.
Όραμά μας είναι να βάλουμε τον πολίτη στο επίκεντρο της πολιτικής μας λειτουργίας.
Όραμά μας είναι μια κοινωνία των πολιτών, μια κοινωνία της γνώσης.
Όραμά μας είναι να αναβαθμίσουμε το δημόσιο διάλογο μέσα από μια νέα σχέση συνεργασίας με την κοινωνία.
Όραμα και ζητούμενο είναι να δημιουργήσουμε μια κοινωνία αξιών.
Να απελευθερώσουμε όλες τις δημιουργικές δυνάμεις και να καινοτομήσουμε σεβόμενοι τον πλουραλισμό των απόψεων.
Όραμά μας, τέλος, είναι η πραγματική ανάπτυξη, δηλαδή εκείνη που δεν πραγματοποιείται σε βάρος των ελευθεριών των επόμενων γενιών.
Προϋπόθεση για όλα αυτά αποτελεί η Συμμετοχική Δημοκρατία.
Για την κινητοποίηση του Ελληνισμού.
Για την απελευθέρωση όλων των δυνάμεων.
Για την αντιμετώπιση των νέων εξελίξεων σε παγκόσμιο επίπεδο.
Η Συμμετοχική Δημοκρατία δεν είναι ένα σύνθημα ή μια απλή διαδικασία.
Είναι μια νέα αντίληψη που έχουν οι πολίτες για τις ευθύνες τους απέναντι στους εαυτούς τους και απέναντι στο κοινωνικό σύνολο.
Είναι η αντίληψη ότι, αντί να περιμένουμε το απρόσωπο Κράτος, τους πολιτικούς, τη γραφειοκρατία, να λύσουν τα προβλήματά μας, να παίρνουμε εμείς οι ίδιοι την πρωτοβουλία.
Συμμετοχική Δημοκρατία είναι ακόμα το θεσμικό πλαίσιο που θα επιτρέπει και θα ενισχύει τις συμμετοχικές πρωτοβουλίες των πολιτών.
Από αυτή την άποψη η Συμμετοχική Δημοκρατία είναι ένας συνδυασμός Πολιτικού Αγαθού και Ατομικής Ευθύνης.
Η Συμμετοχική Δημοκρατία εγγυάται την ανάπτυξη.
Συμβάλλει στη δίκαιη αναδιανομή του πλούτου, δίνει νέο νόημα στα κοινωνικά μέτρα, ενισχύει τη γνώμη, την παιδεία όλων, δημιουργεί πραγματικά ίσες ευκαιρίες για όλους, εντάσσει τους μετανάστες στην κοινωνία, σφυρηλατώντας την κοινωνική συνοχή.
Στην επόμενη τετραετία θέλουμε να εισάγουμε ένα νέο τύπο διακυβέρνησης, αυτόν της ανοιχτής κοινωνίας και της Συμμετοχικής Δημοκρατίας.
Αποτελεί πρόταση αλλαγής και θα χαρακτηρίσει τις δομικές αλλαγές που φέρνει το πρόγραμμά μας.
Τα μεγάλα προβλήματα δεν λύνονται μόνο από το κράτος ή την αγορά.
Λύνονται από την ενεργό δράση πολιτών που έχουν γνώσεις.
Που γνωρίζουν τα προβλήματα.
Που διαθέτουν εναλλακτικές λύσεις.
Που αποφασίζουν να προωθήσουν λύσεις.
Που αξιοποιούν τους μηχανισμούς της αγοράς αλλά και τις ικανότητες όλων μας ενάντια στις διακρίσεις.
Η επίτευξη του κοινού μέλλοντος απαιτεί ένα ενεργητικό δημοκρατικό κράτος.
Δημιουργούμε ένα κράτος που επιτρέπει την πραγμάτωση αυτών των στόχων.
Ένα κράτος το οποίο εκφράζει την κοινωνική βούληση για πρόοδο.
Που στέκεται αρωγός σε κάθε νέα, δημιουργική κινητοποίηση των πολιτών.
Ένα κράτος χωρίς αναποτελεσματικότητα που οφείλεται στην έλλειψη συντονισμού μεταξύ των φορέων της οικονομικής ανάπτυξης.
Όλες οι ενέργειές του πρέπει να έχουν διαφάνεια και να είναι προσβάσιμες στον πολίτη.
Δημιουργούμε ένα Κράτος που συγκροτείται σε νέες μορφές άμεσης δημοκρατίας, όπως τα δημοψηφίσματα.
Διαθέτει εργαλεία βιώσιμης ανάπτυξης.
Προωθεί και θεσμοποιεί ένα νέο κύμα δημοκρατικής αποκέντρωσης.
Αυτό προϋποθέτει ενεργούς και υπεύθυνους δημόσιους λειτουργούς που θα υπηρετούν αυτή τη νέα αντίληψη.
Στο πλαίσιο αυτό, θα προχωρήσουμε αποφασιστικά στην εσωτερική αναβάθμιση της δημόσιας διοίκησης.
Για να επιτύχουμε την ανάπτυξη, να διασφαλίσουμε την ευημερία, να εμπεδώσουμε την ανθρώπινη ασφάλεια στο πλαίσιο της Συμμετοχικής Δημοκρατίας που οραματιζόμαστε θα κινηθούμε τολμηρά, αποφασιστικά και αδιαπραγμάτευτα προς τις εξής κατευθύνσεις:
Α) Επένδυση στον άνθρωπο και προτεραιότητα στην απασχόληση, ιδιαίτερα στους νέους μας, ώστε μέσα από σύγχρονες και ποιοτικές υπηρεσίες εκπαίδευσης, επανεκπαίδευσης, κατάρτισης και δια βίου μάθησης να μπορεί να διευρύνει τις επιλογές του και ν' αντιμετωπίζει την πρόκληση της ένταξής του στην αγορά εργασίας με αυτοπεποίθηση και σιγουριά.
Ειδικότερα για την απασχόληση χρειάζεται να δώσουμε σκληρή μάχη.
Η ανεργία είναι απαξίωση του ανθρώπου.
Γι' αυτό και συγκροτήσαμε μια καινοτόμα δέσμη μέτρων για την καταπολέμησή της.
Β) Διαρθρωτικές πολιτικές, αναπτυξιακές προτεραιότητες και ποιότητα ζωής, στην οικονομική ανάπτυξη της προώθησης διαρθρωτικών πολιτικών που θα βελτιώσουν τόσο την παραγωγική μας ικανότητα μέσα στο διεθνές ανταγωνιστικό περιβάλλον, όσο και την ποιότητα ζωής στην ύπαιθρο και στα αστικά μας κέντρα.
Γ) Μακροοικονομική σταθερότητα και αναπτυξιακή διαχείριση πόρων, στη διατήρηση και περαιτέρω ενίσχυση της μακροοικονομικής σταθερότητας ώστε το εισόδημά μας να διατηρήσει την αγοραστική του αξία και συγχρόνως η χώρα μας να γίνει πόλος έλξης νέων επιχειρηματικών και καινοτόμων δραστηριοτήτων.
Δ) Ανθρώπινη ασφάλεια: Κοινωνική συνοχή και κοινωνική πολιτική, στην πρόκληση της δημιουργίας ενός περιβάλλοντος «ανθρώπινης ασφάλειας» υιοθετούμε ένα πλέγμα πολιτικών για την:
Καταπολέμηση της ανεργίας, της φτώχειας και του κοινωνικού αποκλεισμού.
Μείωση των ανισοτήτων στη διανομή του εισοδήματος και του πλούτου.
Υιοθέτηση ενός βιώσιμου και ισχυρού συστήματος πρόνοιας και κοινωνικής προστασίας.
Εξασφάλιση ίσων ευκαιριών πρόσβασης και υψηλής ποιότητας υπηρεσίες στους τομείς της παιδείας,
υγείας, πρόνοιας και κοινωνικής ασφάλισης.
Ε) Νέο πρότυπο διακυβέρνησης, στην ενδυνάμωση των δομών διοίκησης και των αποκεντρωμένων συμμετοχικών θεσμών σ' όλη την Ελλάδα, ώστε σε κάθε γωνιά της χώρας μας ο πολίτης να αισθάνεται ότι συμμετέχει στη λήψη των αποφάσεων που τον αφορούν και να συνδιαμορφώνει το αναπτυξιακό αποτέλεσμα μέσα από μηχανισμούς πλήρους διαφάνειας.
ΣΤ) Μια Ελλάδα ισχυρή στην Ευρώπη και στον κόσμο
Το όραμά μας για μια ανάπτυξη με απασχόληση και ευημερία για όλους συνδέεται με την επιτάχυνση της πραγματικής και κοινωνικής σύγκλισης της χώρας μας με τις άλλες Ευρωπαϊκές χώρες.
Στο πλαίσιο αυτό καταρτίστηκε η Χάρτα Σύγκλισης που αποτελεί δεσμευτικό και αναπόσπαστο μέρος του Προγράμματός μας.
Έξι μεγάλες προκλήσεις - έξι δέσμες πολιτικών για τη βιώσιμη ανάπτυξη και την ανθρώπινη ασφάλεια.
Το κυβερνητικό μας πρόγραμμα είναι αποτέλεσμα διαλόγου με τις παραγωγικές τάξεις και τους κοινωνικούς φορείς.
Πιστεύουμε ότι τα κυβερνητικά προγράμματα δεν κρίνονται μόνο από τις προθέσεις αλλά κυρίως από την αποτελεσματικότητά τους.
Αυτή την διασφαλίζει μόνο η συμμετοχή του ενεργού πολίτη στην διαμόρφωσή της.
Γι' αυτό το πρόγραμμά μας είναι ταυτόχρονα και ένα ανοικτό κείμενο διαλόγου με τους ενεργούς πολίτες.
Καλούμε κάθε πολίτη να το κρίνει, να το εγκρίνει και να το αξιολογήσει και κυρίως να το εμπλουτίσει με την δύναμη της εμπειρίας και της γνώσης του.
Ζούμε σε μια εποχή έντονων οικονομικών, κοινωνικών και πολιτικών μετασχηματισμών σε παγκόσμια κλίμακα που ενισχύονται από τις ταχύτατες τεχνολογικές εξελίξεις, τη διαδικασία παγκοσμιοποίησης και την τεράστια επίδραση της γνώσης στην παραγωγή και στην οργάνωση των οικονομιών και των κοινωνιών.
Η ένταξη στην ΟΝΕ, ως βασική επένδυση της χώρας μας για το μέλλον, έχει καταστήσει την ελληνική οικονομία πιο ισχυρή και πιο ανθεκτική στις διεθνείς πιέσεις και διακυμάνσεις.
Ταυτόχρονα όμως, ο αυξημένος εσωτερικός ανταγωνισμός σε Ευρωπαϊκό επίπεδο ασκεί ευεργετική πίεση στις ελληνικές επιχειρήσεις, η οποία, από μια άποψη, δημιουργεί ευνοϊκότερες συνθήκες για την αξιοποίηση της δημιουργικότητας και του επιχειρηματικού πνεύματος των Ελλήνων.
Οι αλλαγές που συντελούνται διαμορφώνουν ένα ευνοϊκότερο περιβάλλον για την επιχειρηματικότητα και ενισχύεται η ικανότητα των ελληνικών επιχειρήσεων, κατά 99% μικρομεσαίων, να γίνουν πιο ανταγωνιστικές και εξωστρεφείς.
Αυτό, σε ορισμένες περιπτώσεις σίγουρα συνεπάγεται και αξιοποίηση των οικονομιών κλίμακας που προκύπτουν από την ενιαία Ευρωπαϊκή αγορά με το κοινό νόμισμα, οι οποίες βέβαια δεν αποκλείουν συγχωνεύσεις και εξαγορές σε πανευρωπαϊκό επίπεδο.
Αποτελεί ιδιαίτερα θετικό γεγονός η αναγνώριση σε ευρωπαϊκό επίπεδο του ρόλου της μικρομεσαίας επιχείρησης στην ανάπτυξη και στην απασχόληση.
Ήδη, με βάση τις αποφάσεις του Συμβουλίου της Λισσαβόνας, τον Ευρωπαϊκό Χάρτη για τις Μικρές Επιχειρήσεις και την Πράσινη Βίβλο για την Επιχειρηματικότητα βρίσκεται σε εξέλιξη μια μεγάλη δέσμη μέτρων και χρηματοδοτήσεων για τη στήριξη των 20 εκατ. μικρομεσαίων επιχειρήσεων της Ευρωπαϊκής Ένωσης.
Οι εξελίξεις αυτές σε συνδυασμό με την ενσωμάτωση των πολιτικών κοινωνικής συνοχής, απασχόλησης, προστασίας του καταναλωτή και του περιβάλλοντος στην ευρωπαϊκή στρατηγική της βιώσιμης ανάπτυξης, συμβάλλουν καθοριστικά στη μεγαλύτερη κοινωνική αποδοχή της επιχειρηματικότητας και στην διευκόλυνση της επιχειρηματικής δραστηριότητας.
Στο πλαίσιο αυτό, η επιχειρηματικότητα ως έκφραση δημιουργικότητας και βασικός πυλώνας ευημερίας εισάγεται πλέον ως μάθημα στην εκπαίδευση και ως αντίληψη στις λειτουργίες ακόμη και του δημόσιου τομέα.
Η ενθάρρυνση και διεύρυνση της επιχειρηματικότητας αφορά μισθωτούς,
ανέργους,
αυτοαπασχολούμενους,
νέους,
γυναίκες,
άτομα με αναπηρίες,
κοινωνικούς συνεταιρισμούς και επιχειρήσεις,
τη χειροτεχνία, τις υπεργολαβίες και τις κοινοπραξίες
Όρος για την ανταγωνιστικότητα μιας επιχείρησης σήμερα είναι η εφαρμογή πολιτικών και σχεδίων για τον τεχνολογικό εκσυγχρονισμό, την καινοτομία, την ποιότητα, το σχεδιασμό, την τυποποίηση, την κατάρτιση.
Παράλληλα, προωθείται και αναπτύσσεται η κοινωνική ευαισθησία και ευθύνη των επιχειρήσεων, καθώς στην αναπτυξιακή τους στρατηγική ενσωματώνεται ο οικολογικός τους αναπροσανατολισμός επειδή είναι πλέον γνωστό ότι ευαισθητοποιεί τους πολίτες και τους καταναλωτές.
Έτσι, ο οικολογικός σχεδιασμός μετατρέπει την οικολογική πρόκληση σε επιχειρηματικό πλεονέκτημα και δημιουργεί επιχειρηματικές ευκαιρίες.
Στο περιβάλλον αυτό αυξάνεται ο ανταγωνισμός και οι κίνδυνοι αλλά ταυτόχρονα δημιουργούνται νέες ευκαιρίες και δυνατότητες πρόσβασης σε αγορές, κεφάλαια και τεχνολογίες για εκείνες τις χώρες και τις επιχειρήσεις που θα κινητοποιηθούν για να αντιμετωπίσουν την πρόκληση.
Είναι πλέον προφανές ότι η ελληνική επιχείρηση μπορεί να υπάρξει στη σημερινή ελεύθερη παγκόσμια οικονομία, μόνο ως παγκοσμίως ανταγωνιστική επιχείρηση.
Το όραμα της ανάπτυξης για την Ελληνική οικονομία την επόμενη τετραετία, είναι ο μετασχηματισμός της σε μια οικονομία που στηρίζεται σ' ένα καλά καταρτισμένο ανθρώπινο δυναμικό, στην ευρεία διάχυση των νέων τεχνολογιών σε όλο τον παραγωγικό ιστό και είναι ανοιχτή στον κόσμο και τις προκλήσεις του ανταγωνισμού.
Μια οικονομία και μια χώρα παραγωγής και παροχής σύγχρονων προϊόντων και υπηρεσιών έντασης γνώσης.
Μια οικονομία που βασίζεται στους παρακάτω οκτώ πυλώνες:
Επένδυση στο ανθρώπινο κεφάλαιο.
Η γνώση, που είναι αποτέλεσμα της γενικής παιδείας, αλλά και της εξειδίκευσης, της κατάρτισης και της δια βίου μάθησης αποτελεί το κυριότερο συστατικό της ανάπτυξης στη σημερινή εποχή.
Η γνώση δεν σταματά με τα επίσημα πτυχία της δευτεροβάθμιας ή τριτοβάθμιας εκπαίδευσης.
Σωρεύεται αλλά και ανανεώνεται με ιδιαίτερα γρήγορους ρυθμούς και απαιτείται οι πολίτες να συμμετέχουν σ' αυτή την ανανέωση.
Ενδυνάμωση της επιχειρηματικότητας και της εξωστρέφειας της οικονομίας.
Η χώρα μας είναι μια χώρα με πολλές μικρές επιχειρήσεις και αναλογικά με τον πληθυσμό, με τους περισσότερους ελεύθερους επαγγελματίες στην ΕΕ.
Η πολιτική μας στοχεύει στη μείωση των εμποδίων στην επιχειρηματικότητα, στην αύξηση του μεγέθους των επιχειρήσεων, την καλύτερη οργάνωσή τους, την πληρέστερη χρηματοδότησή τους και βεβαίως, τον εξαγωγικό προσανατολισμό τους, με έμφαση τόσο τις αναπτυγμένες αγορές της Ευρώπης όσο και τις γειτονικές χώρες της Νότιο-Ανατολικής Ευρώπης.
Επένδυση στις νέες τεχνολογίες και στην καινοτομία, ιδιαίτερα στους νέους τομείς της πληροφορικής, των επικοινωνιών, της βιοτεχνολογίας, των νέων υλικών, σε στενή σχέση με τον παραγωγικό τομέα τον οποίο τροφοδοτεί και ανανεώνει με νέες ιδέες, προϊόντα και υπηρεσίες.
Η οικονομία της γνώσης και της πληροφορίας αποκτά όλο και μεγαλύτερο ειδικό βάρος στη δημιουργία προστιθέμενης αξίας παγκοσμίως και αναμένεται να συνεχίσει με τους ίδιους ρυθμούς και στο μέλλον.
Επένδυση στα συγκριτικά πλεονεκτήματα της χώρας, όπως ο τουρισμός και η ναυτιλία.
Στον τουρισμό, στόχος μας είναι η δραστικά βελτιωμένη ποιότητα παροχής υπηρεσιών, σύγχρονες υποδομές, διαφοροποιημένο και εμπλουτισμένο τουριστικό προϊόν με την ανάπτυξη θεματικών και εναλλακτικών μορφών τουρισμού, βασισμένο σε ενισχυμένα δίκτυα διανομής και μεταφοράς.
Τουρισμός ο οποίος αξιοποιεί πλήρως και αναδεικνύει το πολιτιστικό απόθεμα
και την έντονη ποικιλία του φυσικού περιβάλλοντος της χώρας μας.
Μέχρι σήμερα, η γεωγραφική ιδιομορφία της χώρας μας, η ύπαρξη απομακρυσμένων ηπειρωτικών περιοχών και μικρών νησιών είχαν ως αποτέλεσμα την άντληση σημαντικών πόρων για τη σύνδεσή τους με την υπόλοιπη χώρα, την παροχή υπηρεσιών κοινής ωφελείας, τη διατήρηση σχολείων, ιατρικών υπηρεσιών κλπ.
Αυτό το κόστος το μετατρέπουμε σε τουριστικό πλεονέκτημα ώστε να δυναμώσει περαιτέρω η περιφερειακή ανάπτυξη.
Ανταγωνιστική γεωργία, φιλική προς το περιβάλλον, προσαρμοσμένη στις ανάγκες του σύγχρονου καταναλωτή, που να παράγει και να διακινεί τόσο παραδοσιακά γεωργικά προϊόντα όσο και προϊόντα με ονομασία προέλευσης, βιολογικές καλλιέργειες, που να χαρακτηρίζεται από βιώσιμες γεωργικές επιχειρήσεις, να συνδέεται με τον τομέα της μεταποίησης και του εμπορίου και να έχει έντονα εξαγωγικό χαρακτήρα.
Επένδυση στις σύγχρονες υποδομές των τηλεπικοινωνιών και των μεταφορών.
Θα δώσουμε έμφαση στην ανάπτυξη των ευρυζωνικών δικτύων, αλλά και στις επίγειες και θαλάσσιες μεταφορές.
Η σύνδεσή μας με τις γειτονικές χώρες της Βαλκανικής και με την υπόλοιπη Ευρώπη, αλλά και με άλλες χώρες της Μεσογείου, μειώνει το κόστος μεταφοράς προϊόντων και αυξάνει την ανταγωνιστικότητα των ελληνικών επιχειρήσεων.
Αποτελεσματική δημόσια διοίκηση.
Η μείωση της γραφειοκρατίας, η απλοποίηση των αδειοδοτήσεων για επενδύσεις, η εισαγωγή ιδιωτικοοικονομικών κριτηρίων στη διαχείριση των ΔΕΚΟ, των νοσοκομείων, των ασφαλιστικών ταμείων και άλλων νομικών προσώπων δημοσίου δικαίου, καθώς και η μηχανοργάνωση της κεντρικής διοίκησης και των ΟΤΑ, αποτελούν αναγκαία βήματα ώστε να αυξηθεί η αποτελεσματικότητα του δημόσιου τομέα, που είναι προαπαιτούμενο για την ανταγωνιστικότητα της οικονομίας.
Αποτελεσματικό ρυθμιστικό περιβάλλον, που να διασφαλίζει τους όρους υγιούς ανταγωνισμού, την προστασία του καταναλωτή, καθώς και την ασφάλεια και τη φερεγγυότητα του χρηματοοικονομικού συστήματος και που να στηρίζει ουσιαστικά τις επενδύσεις και την οικονομική δραστηριότητα, προσφέροντας σύγχρονες υπηρεσίες στους πολίτες και τις επιχειρήσεις και αναδεικνύοντας τη χώρα μας σε οικονομικό κέντρο για την ευρύτερη περιοχή.
Ισχυρές Ελληνικές επιχειρήσεις σε μια ανταγωνιστική ευρωπαϊκή αγορά.
Επιχειρηματικές δραστηριότητες οι οποίες επιτυγχάνουν τη συσσώρευση ανθρώπινου κεφαλαίου, κεφαλαιουχικών αγαθών και προστιθέμενης αξίας.
Σημαντικό ρόλο πρέπει να παίξει η τοπική αυτοδιοίκηση, προσφέροντας ευκαιρίες στις μικρές και μεσαίες επιχειρήσεις.
Kίνητρα για μεγαλύτερες επενδύσεις στην περιφέρεια και κατάρτιση κατάλληλου νομικού πλαισίου που να ευνοεί αυτές τις επενδύσεις.
Βασική κατεύθυνση του προγράμματός μας είναι η ολοκλήρωση της απελευθέρωσης των αγορών και των επαγγελμάτων προκειμένου να δημιουργηθούν ευκαιρίες για όλους τους πολίτες μέσα από διαδικασίες διαλόγου στρατηγικής με τους αρμόδιους φορείς.
Σταθερό φορολογικό σύστημα, ανανεωμένο, απλουστευμένο και αντικειμενικοποιημένο.
Το 2004, η Ελληνική οικονομία προβλέπεται να σημειώσει ρυθμό ανάπτυξης 4,2%, ο οποίος είναι υπερδιπλάσιος του μέσου όρου της Ε.Ε. (1,9%).
Είναι το ένατο κατά σειρά έτος όπου ο ρυθμός ανάπτυξης της ελληνικής οικονομίας υπερβαίνει αισθητά τον Ευρωπαϊκό μέσο όρο, γεγονός που σημαίνει ότι σταδιακά συντελείται η πραγματική σύγκλιση, δηλαδή η σύγκλιση των πραγματικών εισοδημάτων του Έλληνα πολίτη με το μέσο Ευρωπαϊκό εισόδημα.
Σωρευτικά, κατά την περίοδο 1996- 2004, το ακαθάριστο εγχώριο προϊόν της Ελληνικής οικονομίας μεγεθύνθηκε κατά 16 ποσοστιαίες μονάδες περισσότερο απ' αυτό της Ευρωπαϊκής Ένωσης, κάτι που αποτελεί ένα μεγάλο επίτευγμα των κυβερνήσεων της προηγούμενης οκταετίας.
Η παραπάνω πρόοδος επιβεβαιώνεται κι από μια σειρά επί μέρους δεικτών της Eurostat.
O μέσος μισθός του Έλληνα εργαζόμενου σε μονάδες σταθερής αγοραστικής ισοτιμίας το 2004 ανέρχεται στο 88,4% του Ευρωπαϊκού μέσου όρου, έναντι 72,3% το 1994 και 80% το 2000.
Το ακαθάριστο εθνικό προϊόν ανά απασχολούμενο, επίσης σε μονάδες σταθερής αγοραστικής ισοτιμίας, το 2004 ανέρχεται στο 94,2% του Ευρωπαϊκού μέσου όρου και βρίσκεται περίπου στα επίπεδα της Ισπανίας (95,2%) και της Γερμανίας (96,8%), κλείνοντας μια ψαλίδα περίπου 16 ποσοστιαίων μονάδων από το 1994 και 10 μονάδων από το 2000.
Ενδεικτικά αναφέρεται επίσης ότι ο αντίστοιχος δείκτης της Πορτογαλίας το 2004 ανέρχεται μόλις στο 62,7% του Ευρωπαϊκού μέσου όρου.
Αυτό σημαίνει θεαματική αύξηση της παραγωγικότητας της εργασίας που σηματοδοτεί τα μεγάλα οφέλη που είναι δυνατόν να αποκομίσουμε από την αύξηση της απασχόλησης.
Οι ρυθμοί ανάπτυξης θα διατηρηθούν
Χωρίς να διαταράσσονται οι μακροοικονομικές ισορροπίες, οι προοπτικές περαιτέρω ανάπτυξης της ελληνικής οικονομίας και πραγματικής σύγκλισης κατά την περίοδο 2004-2008 προδιαγράφονται ιδιαίτερα ευνοϊκές.
Ο μέσος ρυθμός ανάπτυξης προβλέπεται να διατηρηθεί στα επίπεδα του 4%, με κύριο μοχλό τις επενδύσεις, δημόσιες και ιδιωτικές.
Η υλοποίηση των προγραμμάτων του Γ' Κοινοτικού Πλαισίου Στήριξης, η προϊούσα ανάκαμψη της Ευρωπαϊκής οικονομίας και οι θετικές επιπτώσεις από την επιτυχή διοργάνωση των Ολυμπιακών αγώνων, είναι μερικοί από τους παράγοντες που διασφαλίζουν την παραπάνω προοπτική.
Σημαντικό ρόλο στη θεαματική ανάπτυξη της οικονομίας κατά την τελευταία οκταετία έπαιξε η αύξηση των πόρων για επενδύσεις.
Επί σειρά ετών η Ελλάδα βελτιώνει τις υποδομές της και επενδύει σημαντικά ποσά για τον εκσυγχρονισμό της παραγωγικής της βάσης, με στόχο τη βελτίωση της ανταγωνιστικότητας.
Τα τελευταία χρόνια, οι δαπάνες για επενδύσεις σταθεροποιήθηκαν πάνω από το 20% του ΑΕΠ, το υψηλότερο ποσοστό στην Ευρωπαϊκή Ένωση.
Ο μέσος ρυθμός αύξησης των επενδύσεων κατά τα τελευταία δέκα χρόνια ανέρχεται περίπου σε 8%, ένα ακόμη ρεκόρ για τα Ευρωπαϊκά δεδομένα.
Σήμερα, οι δημόσιες επενδύσεις απορροφούν το 21% των δημοσίων δαπανών, επίσης το υψηλότερο ποσοστό στην Ευρωπαϊκή Ένωση.
Οι υποδομές βελτιώνουν την ποιότητα ζωής
Η χώρα αλλάζει μορφή με γρήγορους ρυθμούς.
Το ίδιο γρήγορα αλλάζουν και οι προϋποθέσεις για περαιτέρω ανάπτυξη.
Τα Ολυμπιακά έργα στην Αθήνα και τις άλλες Ολυμπιακές πόλεις θα συμβάλλουν αποφασιστικά στην αναβάθμιση των υποδομών και του περιβάλλοντος.
Η Αττική οδός, οι επεκτάσεις του Μετρό και το τραμ θα μειώσουν σημαντικά το χρόνο των μετακινήσεων εκατομμυρίων πολιτών, ενώ ταυτόχρονα προωθούν τη χρήση των μέσων μαζικής μεταφοράς.
Ο ωφέλιμος χρόνος του πολίτη αυξάνεται και η μείωση των ρύπων θα βελτιώσει αισθητά την ποιότητα ζωής.
Ταυτόχρονα, επενδύσεις σε νοσοκομεία, εκπαιδευτικά ιδρύματα και κέντρα εξυπηρέτησης πολιτών, συμβάλλουν αποφασιστικά στην ταχύτερη και πιο ισόρροπη ανάπτυξη της Ελληνικής περιφέρειας και φέρνουν το κοινωνικό κράτος πιο κοντά στον πολίτη της περιφέρειας.
Επιπλέον, η μεταολυμπιακή χρήση των έργων θα αποφέρει σημαντικά έσοδα στο δημόσιο.
Η γέφυρα Ρίου-Αντιρρίου, οι μεγάλοι οδικοί άξονες όπως η ΠΑΘΕ και η Εγνατία οδός, αλλά και πολλά μικρότερης κλίμακας έργα που εκτελούνται σ' ολόκληρη την Ελληνική περιφέρεια, μειώνουν σημαντικά τις αποστάσεις και το κόστος μεταφορών, γεγονός που αυξάνει τη μέση παραγωγικότητα της οικονομίας αλλά και την αποδοτικότητα των ιδιωτικών επενδύσεων.
Ταυτόχρονα, η νέα όψη της Αθήνας μπορεί να την καταστήσει ξανά ένα ελκυστικό τουριστικό προορισμό, προοπτική που προβλέπεται να ενθαρρύνει ιδιωτικές επενδύσεις σε ξενοδοχεία, μαρίνες, κ.λ.π..
Τα μεγάλα έργα αποτελούν δημόσιο αγαθό που λειτουργεί συμπληρωματικά στις κάθε μορφής ιδιωτικές επενδύσεις.
Επιχειρήσεις χωρίς πρόσβαση σε αεροδρόμια, αυτοκινητόδρομους, σύγχρονες τηλεπικοινωνίες, λιμενικές εγκαταστάσεις και άνετες συγκοινωνίες αποδίδουν λιγότερο από επιχειρήσεις με εύκολες προσβάσεις σε τέτοιου είδους υποδομές.
Έτσι, οι επενδύσεις σε έργα υποδομών κινητοποιούν την ιδιωτική πρωτοβουλία και οδηγούν σε μια αυτοτροφοδοτούμενη ανάπτυξη.
Γι' αυτό το λόγο, θα συνεχίσουν να αποτελούν κεντρικό άξονα της οικονομικής μας πολιτικής.
Με το πέρας των Ολυμπιακών αγώνων θα έχει απορροφηθεί περίπου το 45% των κονδυλίων του Γ' Κοινοτικού Πλαισίου Στήριξης.
Επομένως, για την περίοδο 2005- 2007, τα διαθέσιμα από την Ε.Ε. επενδυτικά κονδύλια ανέρχονται σε περίπου 13 δισ. ευρώ, τα οποία, σε συνδυασμό με την Εθνική συμμετοχή, διασφαλίζουν τη χρηματοδότηση επενδυτικών προγραμμάτων που ξεπερνούν τα 25 δισ. ευρώ (16% επί του ΑΕΠ).
Επιπλέον, αποδεσμεύονται οι εθνικοί πόροι που τα τελευταία χρόνια επικεντρώθηκαν στη χρηματοδότηση των Ολυμπιακών έργων, συνολικού ύψους περίπου 5% επί του ΑΕΠ και οι οποίοι θα μπορούν να κατευθυνθούν στη χρηματοδότηση έργων στην περιφέρεια.
Επομένως, για την περίοδο μέχρι το 2008, οι πόροι για τη διατήρηση των δημοσίων επενδύσεων στα σημερινά υψηλά επίπεδα είναι διασφαλισμένοι, δεδομένου ότι η δημοσιονομική διαχείριση γίνεται σ' ένα αυστηρό πλαίσιο κανόνων, με στόχο τον περαιτέρω περιορισμό των ελλειμμάτων και τη ταχύτερη αποκλιμάκωση του δημοσίου χρέους.
Σήμερα, το ποσοστό των δαπανών για δημόσιες επενδύσεις ανέρχεται στο 21% επί του συνόλου αλλά η εθνική χρηματοδότηση είναι της τάξης του 14%.
Για να ολοκληρωθούν τα έργα που προγραμματίζουμε και να κάνουμε πράξη το όραμά μας για μια ανταγωνιστική οικονομία είναι απολύτως αναγκαίο να διατηρηθεί και να αυξηθεί αυτό το ποσοστό κατά την επόμενη τετραετία.
Αυτό δεν είναι μόνο επιθυμητό αλλά και απόλυτα εφικτό, αν λάβει κάποιος υπόψη το γεγονός ότι η δαπάνη εξυπηρέτησης του χρέους, η πιο αντιπαραγωγική δαπάνη του προϋπολογισμού, υπερβαίνει κατά 10 ποσοστιαίες μονάδες την πιο παραγωγική, που αποτελείται από τα κονδύλια των επενδύσεων.
Επομένως, παρά την πρόοδο που σημειώθηκε τα τελευταία χρόνια, η σημερινή σύνθεση των δαπανών δεν είναι συμβατή με τον αναπτυξιακό προσανατολισμό της οικονομικής διαχείρισης και οι συγκρίσεις αναδεικνύουν τις υπάρχουσες δυνατότητες.
Γι' αυτό, μια από τις μεγάλες προτεραιότητες της επόμενης τετραετίας θα είναι η ταχύτερη αποκλιμάκωση του δημόσιου χρέους.
Είναι λοιπόν απαραίτητο τα πρωτογενή πλεονάσματα να επανέλθουν στα επίπεδα που ήταν κατά την περίοδο της σύγκλισης, δηλαδή στα επίπεδα του 5% επί του ΑΕΠ.
Αυτό, σε συνδυασμό μ' ένα μέσο ρυθμό ανάπτυξης της τάξης του 4% μπορεί να μειώσει το δημόσιο χρέος ως ποσοστό επί του ΑΕΠ στα επίπεδα του 70%, που είναι ο σημερινός Ευρωπαϊκός μέσος όρος.
Μια τέτοια προσαρμογή, στο τέλος της περιόδου αποδεσμεύει πόρους της τάξης των τεσσάρων δισεκατομμυρίων Ευρώ, πόροι που είναι ικανοί να αυξήσουν κατά 50% τους πόρους που διατίθενται σε υποδομές πάγιου εξοπλισμού ή ανθρώπινου κεφαλαίου.
Επί πλέον κατά την διετία 2005-6 θα γίνουν οι διαπραγματεύσεις για το Δ' Κ.Π.Σ., μέσω του οποίου θα συγχρηματοδοτηθούν έργα υποδομών για την οκταετία μέχρι το 2014.
Είναι επομένως σημαντικό η διαπραγμάτευση για ένα θέμα τόσο ζωτικής σημασίας να διεξαχθεί από μια κυβέρνηση που έχει έμπρακτα αποδείξει την διαπραγματευτική της ικανότητα και σ' αυτόν το τομέα, δηλαδή την κυβέρνηση του ΠΑΣΟΚ.
Βασικός δημοσιονομικός κανόνας από το 2004 θα είναι ότι οι τρέχουσες δαπάνες θα καλύπτονται από τα έσοδα του Προϋπολογισμού.
Επί πλέον, το βασικό πλαίσιο δημοσιονομικού σχεδιασμού θα καταρτίζεται σε τετραετή βάση, οι προτεραιότητες του οποίου εν συνεχεία θα αντανακλώνται στους ετήσιους προϋπολογισμούς.
Με την έγκριση των δαπανών θα τίθενται επίσης ξεκάθαροι και μετρήσιμοι στόχοι για κάθε Υπουργείο.
Έτσι θα παρέχεται η δυνατότητα αξιολόγησης των δαπανών σε σχέση με τους στόχους, καθώς και η δυνατότητα επανεξέτασης της σκοπιμότητάς τους.
Ταυτόχρονα, το φορολογικό σύστημα θα αξιοποιηθεί περισσότερο σαν εργαλείο ανάπτυξης, παρέχοντας κίνητρα για ενίσχυση των επενδύσεων σε ανθρώπινο κεφάλαιο, δηλαδή γνώση και πάγιο εξοπλισμό.
Κινούμενη σ' αυτή την κατεύθυνση, η κυβέρνηση ανακοίνωσε τη σταδιακή μείωση του ανώτατου συντελεστή φορολογίας εισοδήματος φυσικών προσώπων από 40% στο 35% μέχρι το τέλος της επόμενης τετραετίας.
Το ίδιο ισχύει για τις επενδύσεις που προάγουν την τεχνολογική και γνωστική δυναμικότητα της Ελληνικής οικονομίας ή που υποκινούν τη συνένωση και τον εκσυγχρονισμό των επιχειρήσεων μας.
Το πρόσφατο μέτρο για τον σχηματισμό αφορολόγητων αποθεματικών μέχρι και 35% επί των κερδών των επιχειρήσεων για μια πενταετία προκειμένου να χρησιμοποιηθούν για επενδυτικές δραστηριότητες αποτελεί μια σωστή και θαρραλέα πρωτοβουλία.
Στην ίδια κατεύθυνση είναι η πολιτική μας για σταδιακή μείωση της φορολογίας ανωνύμων εταιριών από 35% σε 30%, με προοπτική περαιτέρω μείωσης στο 25%.
Τέλος, το όλο πλέγμα φορολογικών κινήτρων και αντικινήτρων αποτελεί αποτελεσματικό εργαλείο για μια πιο ενεργή πολιτική προς την κατεύθυνση της προστασίας του περιβάλλοντος και της εισαγωγής φιλικότερων προς το περιβάλλον τεχνολογιών στην παραγωγική διαδικασία, δυνατότητες που, μέχρι σήμερα, δεν έχουν αξιοποιηθεί στο βαθμό που ισχύει σε άλλες Ευρωπαϊκές χώρες.
Υλοποιώντας αυτούς τους στόχους, τα έσοδα του προϋπολογισμού μπορούν να αυξηθούν σε μεσο-μακροπρόθεσμη βάση, με ταυτόχρονη μείωση των φορολογικών συντελεστών.
Παρά τους υψηλούς ρυθμούς ανάπτυξης, η ανεργία παραμένει ένα από τα ακανθώδη προβλήματα της ελληνικής οικονομίας.
Πέρα από τις σημαντικές κοινωνικές επιπτώσεις, ιδιαίτερα στους νέους, αποτελεί και σημαντικό δείκτη μη ορθολογικής αξιοποίησης του πλέον αναπτυξιακού πόρου, που είναι το ανθρώπινο δυναμικό.
Η ανεργία δεν πλήττει όλες τις κατηγορίες του πληθυσμού με τον ίδιο τρόπο και την ίδια ένταση.
Η ανεργία των νέων ηλικίας 15-24 ετών το 2002 ήταν 25,8%, έναντι 9,6% επί του συνόλου του πληθυσμού.
Επί πλέον, το ποσοστό ανεργίας των νέων γυναικών το 2002 ήταν πολύ υψηλότερο από αυτό των ανδρών της ίδιας ηλικιακής κατηγορίας, 33,6% έναντι 19,6%.
Αντίθετα, το ποσοστό ανεργίας των ανδρών άνω των 25 ετών είναι μόλις 5,2%, ιδιαίτερα χαμηλό ακόμη και για τα Ευρωπαϊκά δεδομένα (5,8%).
Τέλος, το 52,8% των ανέργων το 2002 ήταν μακροχρόνια άνεργοι, δηλαδή άνεργοι για διάστημα μεγαλύτερο των 12 μηνών.
Το συμπέρασμα που σχεδόν αβίαστα εξάγεται από τα παραπάνω στοιχεία είναι ότι οι υψηλοί ρυθμοί ανάπτυξης δεν εξαλείφουν αυτόματα τις κοινωνικές αδικίες στον τομέα της απασχόλησης.
Απαιτούνται τολμηρά μέτρα και στοχευμένες πολιτικές, ιδιαίτερα σε ότι αφορά την κινητοποίηση και την ένταξη των νέων στην αγορά εργασίας, καθώς και στη γρήγορη προσαρμογή των δεξιοτήτων των ανέργων στις ανάγκες της.
Οι πολιτικές παρεμβάσεις σ' αυτό τον τομέα παρουσιάζονται αναλυτικά σε άλλα κεφάλαια του προγράμματος.
Με την ένταξη της χώρας στην ΟΝΕ, ο περιορισμός του πληθωρισμού σε επίπεδα που διατηρούν ή ακόμη και βελτιώνουν την ανταγωνιστικότητα είναι αποφασιστικής σημασίας, εφόσον δεν έχουμε πλέον διαθέσιμο το εργαλείο της υποτίμησης.
Όμως, το 2003, ο ελληνικός πληθωρισμός παραμένει σε επίπεδα αισθητά υψηλότερα από αυτά της Ευρωζώνης (3,5%, έναντι 2,1%), ενώ κατά την τριετή συμμετοχή μας στη νομισματική ένωση έχει συσσωρευτεί μια σε βάρος της ελληνικής οικονομίας διαφορά της τάξης των 4,5 ποσοστιαίων μονάδων.
Οι βασικοί παράγοντες που συντηρούν τη διαφορά πληθωρισμού είναι:
Ο πρώτος παράγοντας είναι οι υψηλοί ρυθμοί ανάπτυξης, οι οποίοι εκτιμάται ότι υπερβαίνουν τα κρίσιμα όρια κάτω απ' τα οποία η μεγέθυνση της οικονομίας δεν συνοδεύεται από πληθωριστικές πιέσεις.
Στο βαθμό λοιπόν που μέρος του πληθωρισμού ανάγεται στην υπερθέρμανση τομέων της οικονομίας, το πρόβλημα μακροπρόθεσμα αντιμετωπίζεται με την επέκταση του παραγωγικού δυναμικού και την ανάπτυξη της παραγωγικότητας, δηλαδή με περισσότερες επενδύσεις.
Σε αυτή τη κατεύθυνση θα κινηθούμε.
Ο δεύτερος παράγοντας είναι η αρνητική επίδραση της νομισματικής πολιτικής λόγω της ασυμμετρίας του οικονομικού κύκλου μεταξύ Ελλάδας και Ευρωζώνης.
Η επιβράδυνση της οικονομικής δραστηριότητας στην Ευρωζώνη οδήγησε στη μείωση των παρεμβατικών επιτοκίων από την πλευρά της Ευρωπαϊκής Κεντρικής Τράπεζας, γεγονός που συνέβαλε στη διατήρηση υψηλών ρυθμών αύξησης της εγχώριας ζήτησης, κυρίως μέσω των στεγαστικών και καταναλωτικών δανείων.
Θα αντιμετωπίσουμε το πρόβλημα αυτό διαπραγματευόμενοι μια αποτελεσματική νομισματική πολιτική σε ευρωπαϊκό επίπεδο στο πλαίσιο της εξωτερικής οικονομικής μας πολιτικής.
Μετά από μια τριακονταετή εμπειρία υψηλού πληθωρισμού έχει αναπτυχθεί μια μεγαλύτερη ανοχή για τον πληθωρισμό απ' ότι στις χώρες της κεντρικής και βόρειας Ευρώπης.
Σ' αυτό το σημείο, το πολιτικό μας σύστημα δεν είναι άμοιρο ευθυνών.
Στόχος μας είναι να αλλάξουμε ριζικά το πλαίσιο λειτουργίας των εσωτερικών αγορών που ακόμη κατοχυρώνει προνόμια και καλλιεργεί εσωστρέφεια.
Απαντούμε με πολιτικές τόνωσης του ανταγωνισμού, απελευθέρωση κλειστών επαγγελμάτων και διασύνδεση της βελτίωσης του βιοτικού επιπέδου με την ανταγωνιστικότητα της οικονομίας.
Στα μέσα της δεκαετίας του 1990 ξεκινήσαμε ένα μεγάλο πρόγραμμα διαρθρωτικών μεταρρυθμίσεων προς όφελος του καταναλωτή, της απασχόλησης, των επενδύσεων και της αναπτυξιακής προοπτικής της ελληνικής οικονομίας.
Με τις πολιτικές του ΠΑΣΟΚ η Ελλάδα έχει ήδη επωφεληθεί από τις διαρθρωτικές μεταρρυθμίσεις και τη σταδιακή ενσωμάτωσή της στο διεθνές οικονομικό σύστημα.
Μπορεί όμως να επωφεληθεί ακόμη περισσότερο από το ταχύτερο «άνοιγμα» και την αύξηση της ανταγωνιστικότητας.
Στόχος μας για την επόμενη τετραετία είναι να εκμεταλλευτούμε τις νέες ευκαιρίες που διαμορφώνει η ενοποίηση των αγορών σε παγκόσμια κλίμακα και η εξωστρέφεια της οικονομίας να αποτελέσει νέα πηγή ανάπτυξης.
Προχώρησε εντατικά η αναδιάρθρωση κρατικών επιχειρήσεων μέσω διάθεσης πακέτων μετοχών στην κεφαλαιαγορά και της απόδοσής τους στην ιδιωτική πρωτοβουλία.
Τα τελευταία χρόνια έχουμε ακολουθήσει «επιθετική» πολιτική στον τομέα των αποκρατικοποιήσεων, τόσο στις μετοχοποιήσεις δημοσίων επιχειρήσεων όπως ο ΟΤΕ, ο ΟΠΑΠ, η ΔΕΗ, η ΕΧΑΕ, τα ΕΛΠΕ κ.τ.λ. όσο στις ιδιωτικοποιήσεις όπως για παράδειγμα με την Ιονική Τράπεζα, την ΕΤΒΑ, τα Ναυπηγεία Σκαραμαγκά, τη Διώρυγα της Κορίνθου κ.τ.λ..
Τα οφέλη από τις μετοχοποιήσεις-ιδιωτικοποιήσεις της περιόδου 1994-2002 ήταν σημαντικά:
Τα έσοδα από τις αποκρατικοποιήσεις την περίοδο 1994-2004 ήταν περίπου 19 δισ. ευρώ (μόλις 35 εκ. ευρώ την περίοδο 1991-93).
Βελτιώσαμε ουσιαστικά τη διαχείριση και την αποτελεσματικότητα των επιχειρήσεων αυτών με εκλεγμένες διοικήσεις.
Οι νέες μορφές αποκρατικοποιήσεων συμβάλλουν περισσότερο στην προσέλκυση ξένων επενδύσεων και στην ενίσχυση της ανταγωνιστικότητας και εξωστρέφειας της οικονομίας.
Μειώθηκε ο ρόλος του κράτους στη λειτουργία του (ο αριθμός τραπεζών άμεσα ή έμμεσα υπό κρατικό έλεγχο μειώθηκε από 10 το 1995 σε 3 ).
Επίσης, προχωρήσαμε στην κατάργηση περιορισμών που μείωναν τον ανταγωνισμό.
Απελευθερώθηκαν πλήρως, με αποτέλεσμα την προσέλκυση επενδύσεων, πολλές απ' αυτές από το εξωτερικό, την ίδρυση νέων επιχειρήσεων, την δημιουργία χιλιάδων νέων θέσεων εργασίας αλλά και τη μείωση του κόστους τηλεφωνίας στα μέσα επίπεδα της ΕΕ.
Σταδιακά απελευθερώθηκαν με την ενίσχυση του ανταγωνισμού, τη δημιουργία νέων συνδέσεων, την ευέλικτη τιμολογιακή πολιτική και βελτίωση των παρεχόμενων υπηρεσιών.
Το μονοπώλιο καταργήθηκε επισήμως στις αρχές του 2001.
Στην ηλεκτροπαραγωγή, δημιουργήσαμε νέο θεσμικό πλαίσιο για βιώσιμες ιδιωτικές επενδύσεις.
Στις ανανεώσιμες πηγές, καταργήθηκαν 32 πιστοποιητικά που απαιτούνταν για την έκδοση μιας άδειας παραγωγής και οι επενδύσεις επιταχύνθηκαν χωρίς έκπτωση στην ποιότητα.
Στο φυσικό αέριο, προωθείται στρατηγικός επενδυτής στη ΔΕΠΑ.
Κατοχυρώσαμε συνταγματικά τη λειτουργία των ανεξάρτητων αρχών για την εποπτεία των αγορών (Επιτροπή Ανταγωνισμού, ΕΕΤΤ, ΡΑΕ, ΡΑΘΕ) δίνοντάς τους μεγαλύτερη διοικητική και οικονομική αυτοτέλεια.
Η συντονισμένη προσπάθειά μας για ενίσχυση της εξαγωγικής και επενδυτικής δραστηριότητας αποδίδει καρπούς.
Σύμφωνα με πρόσφατη μελέτη του ΟΟΣΑ όπου αξιολογούνται 30 χώρες ως προς την ύπαρξη εμποδίων για άμεσες ξένες επενδύσεις, η Ελλάδα καταλαμβάνει την 9η καλύτερη θέση.
Τα τελευταία χρόνια βασικός στόχος της κυβέρνησης και των εποπτικών αρχών ήταν η ενίσχυση του θεσμικού πλαισίου και των υποδομών εποπτείας της κεφαλαιαγοράς.
Οι παρεμβάσεις αυτές αποσκοπούσαν στην προστασία των επενδυτών, στην αύξηση της αποτελεσματικότητας, της ρευστότητας και της διαφάνειας στην αγορά, στην ενίσχυση της προστασίας του συστήματος συναλλαγών και εκκαθάρισης και στην εύρυθμη λειτουργία της αγοράς εταιρικών ομολόγων.
Παρεμβάσεις προς αυτήν την κατεύθυνση συνιστούν:
Η αναπροσαρμογή των κωδίκων συμπεριφοράς για τους διαμεσολαβητές της αγοράς, με σκοπό την προστασία των επενδυτών από αθέμιτες συμπεριφορές.
Η τροποποίηση του κώδικα δεοντολογίας των θεσμικών επενδυτών, η οποία εισάγει ασυμβίβαστο μεταξύ διαφόρων θέσεων.
Η ολοκλήρωση του προγράμματος επαγγελματικής πιστοποίησης των στελεχών της κεφαλαιαγοράς.
Η λειτουργία ενός νέου θεσμού, του Μεσολαβητή της Κεφαλαιαγοράς, με στόχο την συναινετική διευθέτηση των διαφορών μεταξύ των εταιρειών χρηματιστηριακής διαμεσολάβησης και των πελατών τους.
Τα μέτρα για τη βελτίωση στο καθεστώς διενέργειας ανοικτών πωλήσεων και στο πλαίσιο παροχής υπηρεσιών ειδικής διαπραγμάτευσης.
Η θεσμοθέτηση της δυνατότητας διαχείρισης εντολών για ομάδα επενδυτών.
Η ενίσχυση της υποχρέωσης των Α.Ε.Π.Ε.Υ. να καταρτίζουν εξαμηνιαίες και ετήσιες οικονομικές καταστάσεις ελεγμένες από ορκωτό λογιστή και της υποχρέωσης υποβολής τους σε τακτά χρονικά διαστήματα.
Ο εκσυγχρονισμός των όρων και προϋποθέσεων λειτουργίας του Συνεγγυητικού Κεφαλαίου και της διαδικασίας αποτελεσματικής λειτουργίας του Επικουρικού Κεφαλαίου.
Η ψήφιση των νόμων για την εταιρική διακυβέρνηση, τα διεθνή λογιστικά πρότυπα και τα εταιρικά ομόλογα.
Ο εκσυγχρονισμός του κανονισμού για τις συγχωνεύσεις και εξαγορές.
Η πλήρης ιδιωτικοποίηση της ΕΧΑΕ με ταυτόχρονη ενίσχυση του εποπτικού και ρυθμιστικού ρόλου της Επιτροπής Κεφαλαιαγοράς.
Οι διαρθρωτικές και θεσμικές μεταρρυθμίσεις αποτελούν κεντρική στρατηγική επιλογή στα πλαίσια της οικονομικής πολιτικής του ΠΑΣΟΚ.
Είναι αναγκαίες για την ελληνική οικονομία για να συνεχιστεί η ανάπτυξή της με υψηλούς ρυθμούς και μετά την ολοκλήρωση των έργων των Ολυμπιακών Αγώνων και του Γ΄ ΚΠΣ.
Είναι κλειδί για τη σύγκλιση και το μετασχηματισμό της κοινωνίας.
Ταυτόχρονα, η εξωστρέφεια μπορεί να προσδώσει άλλη αναπτυξιακή δυναμική στην οικονομία.
Επιτάχυνση του προγράμματος αποκρατικοποιήσεων με προώθηση ιδιωτικοποιήσεων και στρατηγικών συμμαχιών και στόχο την περαιτέρω μείωση της συμμετοχής του κράτους στην οικονομική δραστηριότητα.
Αποτέλεσμα θα είναι έσοδα 1-2% του ΑΕΠ κάθε χρόνο μέχρι το 2008, τα οποία θα μειώνουν ισόποσα το δημόσιο χρέος.
Κριτήριο η αύξηση του ανταγωνισμού και η προσέλκυση νέων επενδύσεων, η καθολική και επαρκής προσφορά βασικών υπηρεσιών κοινής ωφέλειας, η διατήρηση στρατηγικής επιρροής σε μεγάλες επιχειρήσεις σε κρίσιμους τομείς (ενέργεια, τηλεπικοινωνίες).
Αυστηρή εποπτεία και τεχνολογικός εκσυγχρονισμός για ενίσχυση της αποτελεσματικότητας και της ορθολογικής διαχείρισης.
Κατάρτιση λεπτομερειακών και δεσμευτικών συμβολαίων διοίκησης.
Υλοποίηση του προγράμματος απελευθέρωσης της αγοράς ενέργειας, προώθηση απελευθέρωσης σε άλλους τομείς (μεταφορές, ταχυδρομεία).
Νέο θεσμικό πλαίσιο για τις τηλεπικοινωνίες.
Στόχος το 20% της αγοράς σταθερής τηλεφωνίας, το 10% της παραγωγής ενέργειας να προέρχεται από εναλλακτικούς φορείς έως το 2008 και η μείωση τιμών τηλεπικοινωνιών κάτω του μέσου όρου της ΕΕ.
Ενίσχυση του ρόλου, καλύτερος συντονισμός ανεξάρτητων ρυθμιστικών αρχών στις αγορές προϊόντων, υπηρεσιών και κεφαλαίου.
Παρακολούθηση τιμών προϊόντων, ενίσχυση διάχυσης πληροφόρησης για τιμές, προϊόντα και υπηρεσίες.
Ενίσχυση θεσμικού πλαισίου λειτουργίας αγορών με όρους υγιούς και θεμιτού ανταγωνισμού.
Τυποποίηση οπωροκηπευτικών, ενίσχυση υποδομών κεντρικών Λαχαναγορών και Κρεαταγορών κ.α.
Ενίσχυση οργανώσεων καταναλωτών και καταναλωτικής συνείδησης.
Η Κοινωνία της Πληροφορίας είναι πρωτίστως κοινωνία και αποτελεί καθοριστικό παράγοντα ανάπτυξης και ευημερίας.
Η τεχνολογική της διάσταση αποτελεί μεν το βασικό σκέλος της, αλλά ουσιαστικά δεν είναι παρά μια μόνο όψη της.
Η Κοινωνία της Πληροφορίας αναδύεται μέσα από ένα σύνολο μετασχηματισμών στις οργανωτικές δομές, στις κοινωνικές σχέσεις και τις ατομικές και συλλογικές συμπεριφορές.
Βιώνουμε έναν τέτοιο κοινωνικό μετασχηματισμό του οποίου την κινητήρια δύναμη αποτελούν οι τεχνολογίες πληροφορικής και επικοινωνιών.
Επομένως, η σύγκλιση των δεικτών χρήσης της ψηφιακής τεχνολογίας, τίθεται ως βασική συνιστώσα της πραγματικής σύγκλισης.
Η πορεία προς τη ψηφιακή σύγκλιση αποτελεί προϋπόθεση για την οικονομική σύγκλιση.
Για την πραγματοποίησή της απαιτείται συμπαράταξη και συναίνεση όχι μόνο του πολιτικού κόσμου, αλλά και όλων των κλάδων και φορέων σε μια μακρόχρονη συστράτευση.
Οι αρχές αυτές δεν μπορεί να αποτελούν συγκυριακές επιλογές των εκάστοτε κυβερνήσεων.
Είναι χαρακτηριστικό ότι οι δαπάνες για επενδύσεις σε τεχνολογίες πληροφορικής και επικοινωνιών ως ποσοστό του ΑΕΠ στην Ελλάδα συγκλίνουν πλέον με τον αντίστοιχο μέσο όρο της Ευρωπαϊκής Ένωσης.
Ανάπτυξη υποδομών ευρυζωνικής πρόσβασης σε όλη τη χώρα, βάσει του προγράμματος που είναι σε εξέλιξη, ύψους δαπάνης περίπου 200 εκ. ευρώ.
Με την υποδομή αυτή θα δίνεται η δυνατότητα αδιάλειπτης και ταχύτατης πρόσβασης στο Διαδίκτυο και θα προωθηθεί η εφαρμογή της τηλεϊατρικής, της τηλεκπαίδευσης, της τηλε-εργασίας κ.λ.π.
Η ευρυζωνική πρόσβαση είναι το προαπαιτούμενο της Κοινωνίας της Πληροφορίας, των υποδομών και της νέας οικονομίας, της κοινωνίας της γνώσης, της βελτίωσης της παραγωγικότητας, των νέων αναπτυξιακών εφαρμογών και της καλύτερης και φιλικότερης λειτουργίας του δημόσιου τομέα.
Ασφάλεια δικτύων και επικοινωνιών.
Η χώρα μας επελέγη για την εγκατάσταση του Ευρωπαϊκού Οργανισμού για την ασφάλεια των δικτύων και πληροφοριών.
Ασφαλή δίκτυα διευκολύνουν την εφαρμογή των δυνατοτήτων των ηλεκτρονικών επικοινωνιών και των νέων τεχνολογιών στην επιχειρηματική δράση, τη δημόσια διοίκηση, τη διαφάνεια, την ευαισθητοποίηση ομάδων πληθυσμού και την ενδυνάμωση της συμμετοχής τους στις δημοκρατικές διαδικασίες.
Περαιτέρω αναβάθμιση της Καθολικής Υπηρεσίας, δηλαδή του ελάχιστου συνόλου τηλεπικοινωνιακών υπηρεσιών που δικαιούνται όλοι οι Έλληνες, σε οποιοδήποτε σημείο της χώρας, σε προσιτές τιμές.
Ψηφιακή σύγκλιση προς τον Ευρωπαϊκό μέσο όρο: εργαλείο για την οικοδόμηση της Κοινωνίας της Πληροφορίας.
Σε λίγα χρόνια ο πολίτης θα εξυπηρετείται σε όλες του τις σχέσεις με τη δημόσια διοίκηση από το γραφείο του ή το σπίτι του ή το ευρυζωνικό διοικητικό κέντρο της περιοχής του, χωρίς να χρειάζεται να απευθύνεται σε περισσότερα γραφεία.
Η ευρεία χρήση της ψηφιακής τεχνολογίας ανεβάζει τη μέση παραγωγικότητα της οικονομίας.
Η πρόσβαση όλων των σχολείων, νοσοκομείων, βιβλιοθηκών, δήμων και άλλων φορέων της δημόσιας διοίκησης σε ευρυζωνικά δίκτυα.
Όλες οι υπηρεσίες της Δημόσιας Διοίκησης προς τον πολίτη και τις επιχειρήσεις θα είναι προσβάσιμες για όλους στο Διαδίκτυο.
Η αύξηση στο 1,5 % (ως % του ΑΕΠ) των δαπανών για την έρευνα.
Περιφερειακή σύγκλιση - ανάπτυξη σ' όλη τη χώρα
Η πολιτική της κυβέρνησης του ΠΑΣΟΚ την τελευταία δεκαετία έχει οδηγήσει όχι μόνο σε σύγκλιση με τις χώρες της ΕΕ, αλλά και σε περιφερειακή σύγκλιση μέσα στη χώρα.
Τα αποτελέσματα της αναπτυξιακής μας πολιτικής διαχέονται σε όλες τις περιφέρειες και τους νομούς.
Υιοθετήσαμε σημαντικά μέτρα για την περιφερειακή ανάπτυξη και την ανασυγκρότηση της υπαίθρου με την επένδυση σημαντικών κεφαλαίων:
Το 80% των συνολικών πόρων του νέου Αναπτυξιακού Προγράμματος, δηλ. 40 δισ. Ευρώ, διατέθηκαν για έργα και παρεμβάσεις στις περιφέρειες της χώρας.
Περισσότερο από το 30% των πόρων του Γ΄ ΚΠΣ, δηλ. 3,7 τρις δρχ. (έναντι 2 τρις δρχ. στο Β' ΚΠΣ) διατέθηκαν στα Περιφερειακά Προγράμματα, που αποτελούν το εξειδικευμένο μέσο άσκησης περιφερειακής πολιτικής.
Περιφέρειες με εντονότερα αναπτυξιακά προβλήματα δέχτηκαν ιδιαίτερα μεγάλες ενισχύσεις, οι οποίες πλησιάζουν και το επίπεδο διπλασιασμού της κατά κεφαλήν ενίσχυσης.
Ένα ακόμη σημαντικό εργαλείο περιφερειακής πολιτικής ήταν και είναι ο αναπτυξιακός νόμος, που ενισχύει τις ιδιωτικές επενδύσεις.
Οι επενδύσεις στα πλαίσια του αναπτυξιακού νόμου αυξήθηκαν σταθερά κατά την τελευταία πενταετία, με θετικούς ρυθμούς μεταβολής για όλες σχεδόν τις Περιφέρειες.
Τα αποτελέσματα των επιλογών αυτών είναι ορατά στην ελληνική κοινωνία.
Σε αντίθεση με την γενική εικόνα που εμφανίζεται στην Ευρώπη, στη χώρα μας έχουμε σαφή τάση μείωσης των περιφερειακών ανισοτήτων.
Οι ανισότητες στη χώρα μας είναι από τις χαμηλότερες στην Ευρώπη και παρατηρείται μια ουσιαστική διαδικασία διαπεριφερειακής σύγκλισης.
Με βάση το Πρόγραμμα Δημοσίων Επενδύσεων και τη συνδρομή των κοινοτικών κονδυλίων, καλύπτουμε κενά δεκαετιών.
Η ολοκλήρωση του προγράμματος αυτού θα οδηγήσει σε μία Ελλάδα χωρίς μειονεκτικές, απομονωμένες ή δυσπρόσιτες περιοχές όπου όλοι θα μπορούν να απολαύσουν ένα ικανοποιητικό επίπεδο κοινωνικών υπηρεσιών.
Η βελτίωση της ποιότητας ζωής σχετίζεται με τον περιορισμό του αισθήματος απομόνωσης στην Περιφέρεια και ιδιαίτερα στις απομακρυσμένες περιοχές.
Η προώθηση των μεγάλων διαπεριφερειακών έργων, του εθνικού και του επαρχιακού οδικού δικτύου στην Περιφέρεια, μειώνει τις αποστάσεις και διευκολύνει την καθημερινή ζωή των πολιτών.
Ο εκσυγχρονισμός των αστικών και των υπεραστικών συγκοινωνιών που προωθείται, φέρνει τους κατοίκους της υπαίθρου εγγύτερα στην πόλη και τα αστικά κέντρα.
Σύντομα η εικόνα των συγκοινωνιών θα είναι διαφορετική από αυτή που ξέραμε για δεκαετίες.
Στις θαλάσσιες συγκοινωνίες, η εικόνα έχει ήδη αλλάξει.
Η δικτύωση των Περιφερειών με την εισαγωγή των νέων τεχνολογιών επικοινωνίας και πληροφορικής που συνεχίζουμε να προωθούμε, μειώνει τις αποστάσεις στο χώρο και στο χρόνο και επωφελούνται κυρίως οι πολίτες στην Περιφέρεια.
Διασύνδεση τοπικών δραστηριοτήτων με την τοπική παραγωγή, ιδιαίτερα των παραδοσιακών προϊόντων υψηλής ποιότητας (ονομασία προέλευσης).
Έτσι, τα τοπικά προϊόντα λειτουργούν ως καταλύτες για την τοπική ανάπτυξη και η προστιθέμενη αξία της τοπικής παραγωγής πολλαπλασιάζεται.
Το 50% περίπου των πόρων για την ανάπτυξη της περιφέρειας διατίθεται για την προώθηση δραστηριοτήτων, όπως οι εναλλακτικές μορφές τουρισμού και η προστασία και αξιοποίηση του πολιτιστικού και περιβαλλοντικού αποθέματος κάθε περιοχής που δίνουν σημαντική διέξοδο στους κατοίκους της υπαίθρου με παράλληλη αναβάθμιση της ποιότητας ζωής τους.
Εξασφάλιση υψηλής ποιότητας συνοδευτικών υπηρεσιών στη νέα επιχειρηματικότητα που εκδηλώνεται στις ελληνικές περιφέρειες.
Το πλέγμα των δομών που δημιουργείται σε όλη την Ελλάδα, με τα Κέντρα Υποδοχής Επενδυτών (ΚΥΕ), τα Κέντρα Επιχειρηματικής και Τεχνολογικής Ανάπτυξης (ΚΕΤΑ), τις Ομάδες Τοπικής Δράσης κλπ αποβλέπει στην αποκεντρωμένη παροχή υψηλής ποιότητας υπηρεσιών πληροφόρησης, την αποτελεσματική παρακολούθηση της ανταγωνιστικότητας στις Ελληνικές Περιφέρειες και στην ανάπτυξη της επιχειρηματικότητας μέσω ενός εκτεταμένου δικτύου εξυπηρέτησης του μικρού και μεσαίου επιχειρηματία.
Η τοπική ανάπτυξη και η αναβίωση της υπαίθρου βασίζονται στην κοινωνική συναίνεση, με τη συγκρότηση εταιρικής σχέσης μεταξύ της τοπικής αυτοδιοίκησης και φορέων της οικονομικής και κοινωνικής ζωής.
Η διαμόρφωση των τοπικών αναπτυξιακών προγραμμάτων ακολουθεί την προσέγγιση από κάτω προς τα επάνω με κοινωνική διαβούλευση, ικανή να συσπειρώνει και να κινητοποιεί.
Χαρακτηρίστηκε από φορολογικές ελαφρύνσεις, απλοποίηση στην εφαρμογή των διατάξεων, αντικειμενικοποίηση και διαφάνεια στους ελέγχους, από συστηματικό και ειλικρινή διάλογο με όλους τους επαγγελματικούς φορείς των εμπόρων και των βιοτεχνών.
Οι προεκλογικές δεσμεύσεις του ΠΑΣΟΚ το 2000, υλοποιήθηκαν στο σύνολό τους.
Μειώθηκε ο ανώτατος συντελεστής της φορολογίας των μισθωτών και των συνταξιούχων από το 45% στο 40%.
Το αφορολόγητο όριο αυξήθηκε κατά 60%, ποσοστό που υπερκαλύπτει κατά πολύ τον πληθωρισμό της τετραετίας.
Καταργήθηκε ο φόρος ιδιοκατοίκησης.
Αυξήθηκε το αφορολόγητο για απόκτηση πρώτης κατοικίας κατά 100%.
Μειώθηκε ο φόρος στις κληρονομιές κατά 30%.
Ενισχύονται οι οικογένειες με παιδιά που σπουδάζουν σε άλλη πόλη με 1000 Ευρώ το χρόνο και για όσο διάστημα κρατούν οι σπουδές.
Ενισχύονται οι άνεργοι γονείς που έχουν παιδιά στο σχολείο με 150 Ευρώ, για την αντιμετώπιση των εξόδων έναρξης της σχολικής περιόδου.
Απαλλάχτηκαν οι πολύτεκνοι από το φόρο των αυτοκινήτων έως 2000 κυβικά.
Καταργήθηκε το τεκμήριο εισοδήματος για τα αυτοκίνητα που έχουν εργοστασιακή αξία μέχρι 50.000 .
Εντάχθηκαν στις δαπάνες που εκπίπτουν από το εισόδημα, τα ποσά που αφορούν την εισαγωγή και χρήση των νέων τεχνολογιών από την ελληνική οικογένεια (εκπαιδευτικό λογισμικό, κόστος πρόσβασης στο Διαδίκτυο).
Απαλλάχθηκε από το φόρο, η μεταβίβαση επιχείρησης από γονείς σε παιδιά ή μεταξύ τους σε περίπτωση συνταξιοδότησης.
Το πέρασμα με κληρονομιά, δωρεά, η γονική παροχή ή από επαχθή αιτία (πώληση) της επιχείρησης ή του καταστήματος από γενιά σε γενιά μέσα στην ίδια οικογένεια γίνεται πλέον σχεδόν δίχως οικονομική επιβάρυνση.
Μέχρι σήμερα η επιβάρυνση ήταν της τάξης του 20%.
Με τα νέα μέτρα έπεσε στο 0,6% έως 2,4% ανάλογα με το βαθμό συγγένειας.
Απαλλάχθηκαν από το φόρο οι μικρές ατομικές επιχειρήσεις σε χωριά κάτω των 1000 κατοίκων.
Η καταβολή των ληξιπρόθεσμων χρεών θα γίνεται μέχρι 48 δόσεις με δυνατότητα ρύθμισης του συγκεκριμένου αριθμού αποκλειστικά από τον ίδιο τον φορολογούμενο.
Παρέχεται φθηνό πετρέλαιο για μικρομεσαίες επιχειρήσεις και βιομηχανίες με φόρο 125 ανά τόνο από 245 που ήταν μέχρι πρόσφατα.
Καταργήθηκαν τα τεκμήρια για την ίδρυση και λειτουργία μιας επιχείρησης.
Μειώθηκε ο συντελεστής φορολόγησης των μη εισηγμένων Ανωνύμων Εταιριών από 40% στο 35%.
Μειώθηκε η φορολογική μνήμη της επιχείρησης σε τρία χρόνια από δέκα που ήταν μέχρι και το 2002.
Καταργήθηκε ο εξωλογιστικός προσδιορισμός των κερδών όλων των επιχειρηματικών δραστηριοτήτων.
Καθιερώθηκε ο λογιστικός προσδιορισμός των καθαρών κερδών όλων των επιχειρήσεων με βιβλίο Β΄ κατηγορίας με δυνατότητα μεταφοράς των ζημιών για τρία χρόνια.
Καταργήθηκε ο Ειδικός Φόρος Τραπεζικών Εργασιών (ΕΦΤΕ).
Παρέχεται πλέον η δυνατότητα σχηματισμού αφορολόγητου αποθεματικού επενδύσεων σε όλες τις επιχειρήσεις σε ποσοστό 35% στα αδιανέμητα κέρδη.
Υιοθετήθηκαν φορολογικά κίνητρα για τις συγχωνεύσεις επιχειρήσεων.
Καθιερώθηκαν δύο συντελεστές απόσβεσης υψηλός - χαμηλός για κάθε πάγιο και η επιχείρηση έχει την δυνατότητα με βάση τα οικονομικά της δεδομένα να επιλέξει τον συντελεστή που της ταιριάζει περισσότερο.
Μέχρι σήμερα ίσχυε ένας μόνος συντελεστής για όλες τις επιχειρήσεις.
Βελτιώθηκε η λογιστική θέση των επιχειρήσεων με την διαγραφή των επισφαλών απαιτήσεων.
Απαλλάχθηκε από το φόρο το ποσό της επιδότησης που παίρνουν οι επιχειρήσεις από τα προγράμματα του ΟΑΕΔ.
Αντικειμενικοποιήθηκε ο φορολογικός έλεγχος.
Καταργήθηκαν τα πρόστιμα για τις φορολογικές παραβάσεις και αντικαταστάθηκαν με μόρια.
Σταθερότητα στο φορολογικό περιβάλλον.
Η νομοθεσία κωδικοποιείται και δεν ψηφίζονται νέοι νόμοι διαρκώς.
Για τη φορολογία όλων των Ελλήνων υπάρχει ένας μόνο νόμος.
Απλότητα στην εφαρμογή όλων των διαδικασιών και ιδιαίτερα στη φορολόγηση των μικρών επιχειρήσεων, των μισθωτών και των συνταξιούχων.
Αντικειμενικότητα στους ελέγχους και στην επιλογή του δείγματος των επιχειρήσεων για έλεγχο.
Ειλικρίνεια στις σχέσεις φορολογουμένων και διοίκησης με την καθιέρωση καθαρών κανόνων παντού.
Κατάργηση του υποκειμενισμού των ελεγκτών.
Ελαφρύνσεις στους φορολογικούς συντελεστές.
Το ανώτατο όριο για τη φορολόγηση των εισοδημάτων των πολιτών πέφτει από το 40% στο 35% σταδιακά μέχρι το 2008.
Η αναπτυξιακή προσπάθεια ενισχύεται.
Σε 500.000 επιχειρήσεις παρέχεται η δυνατότητα σχηματισμού αφορολόγητων αποθεματικών με τρόπο απλό και εύκολα εφαρμόσιμο.
Κίνητρα για μεγέθυνση των μικρών επιχειρήσεων.
Δίνονται φορολογικά κίνητρα για συγχωνεύσεις όλων των κατηγοριών (Ο.Ε., Ε.Ε. κλπ) εμπορικών, βιοτεχνικών και επιχειρήσεων παροχής υπηρεσιών.
Εξυπηρέτηση των φορολογουμένων από το σπίτι ώστε ο πολίτης, ο επιχειρηματίας, ο επαγγελματίας θα εκτελεί όλες τις εργασίες του σε σχέση με τα φορολογικά από το σπίτι ή την επιχείρηση.
Τα πάντα θα γίνονται ηλεκτρονικά (μέσω Διαδικτύου), με τηλέφωνο, με φαξ ή με επιστολή, ή μέσω τραπεζικών λογαριασμών και καρτών.
Για τις ελάχιστες περιπτώσεις που ο πολίτης θα χρειαστεί να πάει στη ΔΟΥ δημιουργούνται αξιοπρεπείς χώροι υποδοχής, οι Σταθμοί Εξυπηρέτησης των Πολιτών (ΣΤΕΠ).
Στους πιλοτικούς που λειτουργούν ήδη, ο χρόνος αναμονής δεν ξεπερνά τα 5 λεπτά.
Η κατάργηση του Κώδικα Βιβλίων για να περάσουμε από την τυπολατρία στην εφαρμογή των διεθνών λογιστικών κανόνων.
Η ενοποίηση των φόρων υπέρ της τοπικής αυτοδιοίκησης.
H ψήφιση ενός και μόνο νόμου που κωδικοποιεί την φορολογία σε ένα ενιαίο κείμενο.
Η γενίκευση του θεσμού των ΣΤΕΠ (Σταθμός Εξυπηρέτησης Πολιτών). Ο φορολογούμενος από ένα και μόνο σημείο της εφορίας θα διεκπεραιώνει όλες τις υποθέσεις του αποφεύγοντας την άσκοπη περιπλάνηση από γραφείο σε γραφείο.
Η μείωση του συντελεστή φορολογίας των Α.Ε. και Ε.Π.Ε. έως 30% με προοπτική το 25% και των προσωπικών εταιρειών στο 20%.
Σταδιακή μείωση της προκαταβολής φόρου εισοδήματος.
Η εισαγωγή ΦΠΑ στα νέα ακίνητα με ταυτόχρονη πλήρη κατάργηση του φόρου μεταβίβασης ώστε να μειωθεί το κόστος κατασκευής, να εξυγιανθεί ο χώρος της οικοδομής και να αντιμετωπιστεί η φοροδιαφυγή.
Η θεσμοθέτηση και λειτουργία της επιτροπής Διοικητικής επίλυσης των φορολογικών διαφορών με πλειοψηφία των κοινωνικών εκπροσώπων, ώστε να αποφεύγονται οι προσφυγές στα δικαστήρια και το αντίστοιχο κόστος.
Η ενιαία είσπραξη φόρου και ασφαλιστικών εισφορών από τις ΔΟΥ.
Στόχος είναι ο κάθε πολίτης να παίρνει ενιαία ασφαλιστική και φορολογική ενημερότητα.
Η αντιμετώπιση του οικονομικού εγκλήματος και της αισχροκέρδειας με διάφορα διοικητικά μέτρα και την ενίσχυση των δυνατοτήτων του ελέγχου με διασταυρώσεις.
Η ενίσχυση με προσωπικό και μέσα των υπηρεσιών ελέγχου και ο προσανατολισμός:
- Στον περιορισμό της φοροδιαφυγής.
- Στην αντιμετώπιση του παραεμπορίου.
- Στο οργανωμένο οικονομικό έγκλημα.
- Στο λαθρεμπόριο καυσίμων, ποτών και τσιγάρων.
Το πλήρες ξεκαθάρισμα των δαπανών ώστε να μην υπάρχουν αμφιβολίες για το ποιες εκπίπτουν και ποιες όχι, με στόχο να εξαφανιστεί το φαινόμενο των λογιστικών διαφορών.
Η λειτουργία των επιτροπών φιλικού διακανονισμού των φορολογικών διαφορών.
Η μηνιαία λειτουργία στο Υπουργείο Οικονομίας και Οικονομικών της επιτροπής ανοικτής συζήτησης με το σύνολο των φορέων.
Η λειτουργίας της μιας πανελλαδικής ηλεκτρονικής εφορίας για την:
- Παροχή υπηρεσιών στους πολίτες.
- Τη διασταύρωση των στοιχείων για τον έλεγχό τους.
Η δημιουργία Ολοκληρωμένου Πληροφοριακού Συστήματος Ελεγκτικών Υπηρεσιών που θα επιβοηθήσει τον άμεσο εντοπισμό παραβατικών πρακτικών και θα επιτρέψει τον στοχευόμενο και συστηματικό έλεγχο με μεθοδολογίες ανάλυσης κινδύνου.
Η δημιουργία Επιτελικού Συστήματος Διαχείρισης της Πληροφορίας για την συνεχή on-line παρακολούθηση της εξέλιξης των εσόδων-εξόδων και της εκτέλεσης του προϋπολογισμού, την παρακολούθηση της απόδοσης μέτρων και πολιτικών, της λειτουργίας και της απόδοσης των επιμέρους Υπηρεσιών.
Η λειτουργία ενός κυβερνοθάλαμου για τους τελωνειακούς ελέγχους και τις δυσλειτουργίες στις εξαγωγές ή τη διακίνηση προσώπων.
Το ΣΔΟΕ εστιάζει πλέον τη δράση του :
Στην αντιμετώπιση του Οικονομικού Εγκλήματος (Λαθρεμπόριο, Χρηματιστηριακή Απάτη, Ξέπλυμα Χρήματος) που είναι διαφορετικό από τη φορολογική παράβαση.
Στην πρόληψη Φορολογικών Παραβάσεων (ενημέρωση φορολογούμενων ειδικά των νέων επιχειρήσεων).
Στον έλεγχο Διακίνησης Αγαθών και Υπηρεσιών (Στιγμιαία Φορολογική Παράβαση).
Δεν θα αντιμετωπίζεται από τη διοίκηση ως μέσο εκφοβισμού των φορολογούμενων ή ως «επιδρομείς» των καλοκαιρινών επισκέψεων στα νησιά.
Θα επισημαίνει στις επιχειρήσεις τα πιθανά φορολογικά προβλήματα, θα υποδεικνύει σωστές πρακτικές και τελικά θα τις προσανατολίζει στη φορολογική τους δραστηριότητα.
Η τήρηση των υποδείξεων, όπως και ο κατασταλτικός έλεγχος, θα είναι αντικείμενο κυρίως των αρμόδιων Ελεγκτικών Κέντρων/ΔΟΥ.
Τέλος, η επιλογή των στόχων του ΣΔΟΕ θα υπακούει σε αντικειμενικά κριτήρια.
Σταθερή επιδίωξη της πολιτικής του ΠΑΣΟΚ είναι η διατήρηση και η ενίσχυση του αναπτυξιακού ρόλου των ΜΜΕ.
Προωθούμε την ισότιμη συμμετοχή των ελληνικών επιχειρήσεων στις εξελίξεις των διεθνών αγορών, ενθαρρύνοντας τις προσπάθειες που κάνουν και τις πρωτοβουλίες που παίρνουν οι Έλληνες επιχειρηματίες για να καινοτομήσουν, να γίνουν πιο ανταγωνιστικοί, περισσότερο εξωστρεφείς.
Η πολιτική μας στοχεύει στη διευκόλυνση και την υποστήριξη της επιχειρηματικότητας, μέσα από τη δημιουργία ενός ευνοϊκού πλαισίου λειτουργίας και ενός δικτύου σύγχρονων υποδομών που εξασφαλίζουν την πρόσβαση των μικρομεσαίων επιχειρήσεων στη νέα γνώση, σε ανθρώπινο δυναμικό με δεξιότητες, στα κεφάλαια και στις νέες αγορές.
Επιβάλλεται ο ρόλος του κράτους να γίνει πιο επιτελικός και πολύ περισσότερο αποτελεσματικός.
Επιδίωξη μας είναι η προώθηση μεταρρυθμίσεων όπου είναι αναγκαίες, η εφαρμογή νέων θεσμικών μέτρων, η δημιουργία και άλλων σύγχρονων δομών, ένα νέο πνεύμα αξιοκρατίας και διαφάνειας, η απλοποίηση των συστημάτων (φορολογικό, αδειοδοτικό, ελεγκτικό κλπ), η κατάργηση των περιττών διοικητικών απαιτήσεων, η ταχύτερη και με λιγότερες διαμεσολαβήσεις εξυπηρέτηση του πολίτη και των επιχειρηματικών του δραστηριοτήτων.
Πεποίθηση μας ότι το κανονιστικό πλαίσιο προσαρμόζεται στις ανάγκες της επιχείρησης, στις ιδιομορφίες της μικρής επιχείρησης και όχι το αντίθετο.
Εφαρμόζουμε σταθερούς και σαφείς κανόνες για την εποπτεία των αγορών, τον έλεγχο της ποιότητας, της ασφάλειας και της υγιεινής προϊόντων, για τις διαδικασίες παραγωγής, προστασίας του περιβάλλοντος, προστασίας των πνευματικών δικαιωμάτων.
Στην κατεύθυνση αυτή εκσυγχρονίζονται και αναπτύσσονται οι αδειοδοτικοί μηχανισμοί, οι ανεξάρτητες αρχές, τα κέντρα ελέγχου ποιότητας, τα κέντρα εξυπηρέτησης πολιτών, τα κέντρα υποδοχής επενδυτών ως γραφεία μιας στάσης, τα ελεγκτικά σώματα κλπ.
Υιοθετούνται πολιτικές κινήτρων για την ενίσχυση της επιχειρηματικότητας στην περιφέρεια για την αξιοποίηση του ανεκμετάλλευτου αναπτυξιακού δυναμικού κάθε περιοχής αλλά και φορολογικών απαλλαγών για νέες επενδύσεις και για επιχειρήσεις υψηλού κινδύνου δημιουργώντας μια μακροπρόθεσμη δυναμική τοπικής ανάπτυξης.
Απολογισμός
Ενισχύσεις βελτίωσης παραγωγικότητας και ανταγωνιστικότητας
Το 80% των πόρων που κατανεμήθηκαν ως τώρα στο πλαίσιο του Προγράμματος «Ανταγωνιστικότητα» αφορά μικρομεσαίες επιχειρήσεις.
Συγκεκριμένα εγκρίθηκαν:
1.500 επενδύσεις για την ίδρυση νέων επιχειρήσεων από νέους/ες και γυναίκες.
1.600 σχέδια αναδιοργάνωσης για την εισαγωγή συστημάτων διασφάλισης ποιότητας.
1.200 προτάσεις μικρομεσαίων μεταποιητικών επιχειρήσεων για αγορά εξοπλισμού, αναδιοργάνωση και απόκτηση τεχνογνωσίας.
2.500 προτάσεις για την αναβάθμιση καταλυμάτων τουριστικών μικρομεσαίων επιχειρήσεων.
2.500 προτάσεις επιχειρήσεων όλων των τομέων για την υλοποίηση προγραμμάτων τεχνολογικού εκσυγχρονισμού, ενεργειακής και περιβαλλοντικής διαχείρισης, δημιουργίας επιχειρήσεων νέας γνώσης και εκτέλεσης ερευνητικών και καινοτομικών έργων.
Στο πλαίσιο του Προγράμματος «Κοινωνία της Πληροφορίας»:
. Από τη δράση ΔΙΚΤΥΩΘΕΙΤΕ χρηματοδοτούνται 13.500 πολύ μικρές επιχειρήσεις με προσωπικό μέχρι 10 άτομα ενώ
Στη δράση ΕΠΙΧΕΙΡΕΙΤΕ ΗΛΕΚΤΡΟΝΙΚΑ εντάχθηκαν 1.000 μικρομεσαίες επιχειρήσεις για να αξιοποιήσουν το ηλεκτρονικό επιχειρείν και τις άλλες εφαρμογές της πληροφορικής και του διαδικτύου.
Παράλληλα, τα Περιφερειακά Επιχειρησιακά Προγράμματα (ΠΕΠ) χρηματοδοτούν 3000 μικρομεσαίες επιχειρήσεις στη μεταποίηση και τον τουρισμό, τα Προγράμματα «Ανασυγκρότηση της Υπαίθρου» «Αλιεία» και LEADER ενισχύουν την επιχειρηματικότητα στον αγροτικό χώρο, τους νέους αγρότες και τη μεταποίηση της πρωτογενούς παραγωγής και το Πρόγραμμα «Αναβάθμιση του Ανθρώπινου Δυναμικού και Απασχόληση» ενισχύει τις χιλιάδες επιχειρήσεις για την κατάρτιση και την αναβάθμιση του ανθρώπινου δυναμικού τους.
Ευνοϊκότερο Φορολογικό Πλαίσιο
. Μειώθηκαν οι φορολογικοί συντελεστές από το 40% στο 35% για τις μη εισηγμένες στο ΧΑΑ εταιρίες και από το 45% στο 40% για τις ατομικές επιχειρήσεις και από 35% στο 25% για τις προσωπικές εταιρίες.
. Καταργήθηκε ο εξωλογιστικός προσδιορισμός των κερδών απαλλάσσοντας τις επιχειρήσεις από πιθανές αυθαιρεσίες και καλλιεργώντας την αναγκαία σχέση εμπιστοσύνης μεταξύ πολιτείας και ΜΜΕ.
. Καθιερώθηκαν 2 συντελεστές απόσβεσης, με δυνατότητα επιλογής από την επιχείρηση.
. Απλοποιήθηκαν οι διαδικασίες θεώρησης στοιχείων και υποβολής δηλώσεων με συνολική μείωση κατά 80% των θεωρούμενων εντύπων.
. Προωθήθηκε η λήψη ηλεκτρονικών πληροφοριών και πιστοποιητικών (φορολογική ενημερότητα, ΑΦΜ , ΚΑΔ , ΕΝΤΥΠΑ).
. Μειώθηκε η φορολογία μεταβίβασης επιχειρήσεων από γονείς σε παιδιά ή από σύζυγο σε σύζυγο και απαλλάσσεται από φόρο η υπεραξία που προκύπτει από τη μεταβίβαση επιχείρησης από γονέα σε τέκνο ή μεταξύ συζύγων λόγω συνταξιοδότησης.
Καταργήθηκαν τα τεκμήρια για την ίδρυση και λειτουργία μίας επιχείρησης.
Αντικειμενοποιήθηκε ο προσδιορισμός περιπτώσεων απόρριψης βιβλίων προφυλάσσοντας την επιχείρηση από την δυνατότητα της αυθαίρετης απόρριψης των βιβλίων από τα ελεγκτικά όργανα.
Βελτιώνεται η λογιστική θέση των επιχειρήσεων με τη διαγραφή επισφαλών απαιτήσεων.
Βελτίωση του Διοικητικού Πλαισίου για τις Μικρομεσαίες επιχειρήσεις
Μειώθηκε ο χρόνος ίδρυσης επιχειρήσεων Α.Ε και Ε.Π.Ε και κατά 25% τα δικαιολογητικά που απαιτούνται.
Μικρές επιχειρήσεις, με μετοχικό κεφάλαιο λιγότερο των 300.000 (85% των ΑΕ) ιδρύονται / καταχωρούνται σε μια μέρα.
Απλοποιήθηκαν 420 διαδικασίες, τουλάχιστον οι μισές από τις οποίες αφορούσαν επιχειρήσεις.
Ιδρύθηκαν Κέντρα Υποδοχής Επενδυτών (ΚΥΕ) ένα σε κάθε Νομό σε συνεργασία με τις Νομαρχιακές Αυτοδιοικήσεις, ως Γραφεία Μιας Στάσης για τη διευκόλυνση της αδειοδοτικής διαδικασίας ίδρυσης, εγκατάστασης και λειτουργίας των επιχειρήσεων.
Λειτουργούν περισσότερα από 600 ΚΕΠ (Κέντρα Εξυπηρέτησης Πολιτών) σε όλη τη χώρα τα οποία αναλαμβάνουν τη διεκπεραίωση 600 υποθέσεων πολιτών και επιχειρήσεων.
Το 1/3 των διαδικασιών αυτών αφορούν επιχειρήσεις.
Ψηφίστηκε ο Ν. 3016/2002 με τον οποίο θεσμοθετήθηκαν διαδικασίες για την εφαρμογή δράσεων κρατικών ενισχύσεων που απλούστευσαν το σύστημα διαχείρισης και απλοποίησε τις διαδικασίες ενεργοποίησης για τις ΜΜΕ.
Προωθήθηκε το ΠΔ για τη καταπολέμηση των καθυστερήσεων πληρωμών στις εμπορικές συναλλαγές.
Νέες δυνατότητες πρόσβασης των ΜΜΕ στο χρηματοπιστωτικό σύστημα
Η δημοσιονομική προσαρμογή και η ισχυροποίηση της ελληνικής οικονομίας έχουν οδηγήσει στη μείωση των επιτοκίων χορηγήσεων κατά 15 μονάδες.
Ταυτόχρονα δημιουργήθηκαν οι βάσεις εναλλακτικών πηγών χρηματοδότησης με τη δημιουργία νέων χρηματοπιστωτικών μέσων όπως:
Το Ταμείο Εγγυοδοσίας Μικρών και Πολύ Μικρών Επιχειρήσεων (ΤΕΜΠΜΕ) με μετοχικό κεφάλαιο 100 εκ. που καλύπτει τις υποχρεώσεις των επιχειρήσεων απέναντι στις τράπεζες μέχρι 80% διευκολύνοντας έτσι τη πρόσβαση τους στα τραπεζικά κεφάλαια.
Το Ταμείο Νέας Οικονομίας (ΤΑΝΕΟ) με μετοχικό κεφάλαιο 150 εκ. που δραστηριοποιείται στον τομέα των επιχειρηματικών κεφαλαίων υψηλού κινδύνου και εξειδικεύεται στους κλάδους της νέας οικονομίας.
Τα Αμοιβαία Κεφάλαια Επιχειρηματικών Συμμετοχών για τα οποία δημιουργήθηκε πιο ευέλικτο νομικό πλαίσιο και βελτιώθηκε η φορολογική τους μεταχείριση.
Διευκόλυνση της πρόσβασης στην πληροφόρηση και στη νέα γνώση Σήμερα λειτουργούν:
13 Κέντρα Επιχειρηματικής και Τεχνολογικής Ανάπτυξης (ΚΕΤΑ), ένα σε κάθε Περιφέρεια με νομαρχιακά παραρτήματα και αντικείμενο τη ενημέρωση και συμβουλευτική υποστήριξη των επιχειρηματιών καθώς και την παρακολούθηση της επιχειρηματικής δημογραφίας.
54 Κέντρα Υποδοχής Επενδυτών (ΚΥΕ) στις Νομαρχίες που παράλληλα με την διευκόλυνση της αδειοδότησης, παρέχουν πληροφόρηση στους επιχειρηματίες.
40 Ομάδες Τοπικής Δράσης για την υποστήριξη των προγραμμάτων επιχειρηματικότητας στον αγροτικό χώρο
8 Ενδιάμεσοι Φορείς Διαχείρισης σε όλη την Ελλάδα για την αποκέντρωση της διαχείρισης των πόρων του ΕΠΑΝ για τις μικρομεσαίες επιχειρήσεις.
Η λειτουργία των θυρίδων επιχειρηματικότητας.
16 Εκπαιδευτικοί Οργανισμοί για την εξοικείωση των πολύ μικρών Επιχειρήσεων με το ηλεκτρονικό επιχειρείν μέσα από τη λειτουργία των οποίων 9.500 πολύ μικρές επιχειρήσεις με προσωπικό μέχρι 10 άτομα έχουν ολοκληρώσει το πρόγραμμα αυτό.
Βελτίωση παραγωγικών υποδομών και επιχειρηματικού περιβάλλοντος.
Δίκτυα φυσικού αερίου στις πόλεις και στις βιομηχανικές περιοχές.
Έργα και προγράμματα αναβάθμισης των οργανισμών πιστοποίησης, μετρήσεων, δοκιμών και ελέγχων ( ΕΣΥΔ, ΕΛΟΤ, ΕΙΜ, ΕΦΕΤ, Εργαστήρια).
Επενδύσεις στα Ερευνητικά Κέντρα και προγράμματα συνεργασιών με επιχειρήσεις.
Προγράμματα αναδιοργάνωσης και ηλεκτρονικοποίησης των Κρατικών Προμηθειών, του Μητρώου Προμηθευτών του Δημοσίου και του Εμπορικού Μητρώου.
Καθιέρωση θεσμών ενημέρωσης και διαβούλευσης.
Σημαντικά όργανα συμμετοχής και διαβούλευσης που λειτουργούν σήμερα είναι:
Το Εθνικό Συμβούλιο Ανταγωνιστικότητας και Ανάπτυξης.
Το Εθνικό Συμβούλιο Τουρισμού.
Το Παρατηρητήριο Μικρομεσαίων Επιχειρήσεων.
Το e-business Forum στον τομέα του ηλεκτρονικού επιχειρεί.
Το Forum Επιχειρηματικότητας.
Οι Επιτροπές Παρακολούθησης των επιχειρησιακών Προγραμμάτων του Γ΄ΚΠΣ.
Βασικοί στόχοι για την επόμενη τετραετία.
Νέες μεταρρυθμίσεις για τη Βελτίωση του Διοικητικού Πλαισίου
Οι κατευθύνσεις για τον εκσυγχρονισμό του διοικητικού πλαισίου που αφορά άμεσα τον επιχειρηματικό κόσμο της χώρας περιλαμβάνουν:
Περαιτέρω σύντμηση του χρόνου και μείωση του κόστους που απαιτούνται για την ίδρυση επιχειρήσεων με στόχο τη μείωση κόστους και χρόνου στο 1/3 του σημερινού για όλες τις μορφές επιχειρήσεων.
Δημιουργία ειδικού αφορολόγητου αποθεματικού για όλες τις επιχειρήσεις που πραγματοποιούν επενδύσεις.
Καθιέρωση κινήτρων για συνενώσεις και συγχωνεύσεις.
Καθιέρωση κινήτρων δαπανών επιστημονικής και τεχνολογικής έρευνας.
Θεσμοθέτηση των φορέων και παροχή κινήτρων για την ανάπτυξη της κοινωνικής οικονομίας με σύγχρονες και βιώσιμες επιχειρήσεις.
Διευκόλυνση της μεταβίβασης μίας επιχείρησης στους υπαλλήλους της.
Θέσπιση καθεστώτος εργαζόμενου-υποψήφιου επιχειρηματία με διευκολύνσεις (ειδική άδεια από την εργασία, χρήση τεχνολογικής υποδομής της επιχείρησης), ενθάρρυνση της οικονομικής συμμετοχής της επιχείρησης στο επιχειρηματικό σχέδιο του εργαζόμενου (μερική έκπτωση της συμμετοχής από τα φορολογικά κέρδη).
Καθιέρωση των Δελτίων Αξιολόγησης των επιπτώσεων στην επιχειρηματικότητα, πριν και μετά την εισαγωγή νέας νομοθεσίας και κανονιστικών πράξεων.
Απλοποίηση και εκσυγχρονισμό της πτωχευτικής διαδικασίας (απλοποίηση- αποσαφήνιση- επικαιροποίηση της πτωχευτικής διαδικασίας, σύντμηση των προθεσμιών για αποκατάσταση του πτωχεύσαντα και επανεξέταση του τρόπου εμπλοκής του Δημοσίου στη διαδικασία αυτή).
Αύξηση του αριθμού των ΚΕΠ από 600 που λειτουργούν σήμερα, σε 1.000.
Καθιέρωση συστήματος Ενιαίου εντύπου και απαιτουμένων δικαιολογητικών (Ενιαίος φάκελος) και αριθμού καταχώρησης για την υποβολή αιτήσεων στα υλοποιούμενα προγράμματα και την αίτηση δικαιολογητικών μιας ΜΜΕ.
Αξιοποίηση των επιχορηγήσεων του Γ΄ ΚΠΣ για τις ΜΜΕ.
Την επόμενη τετραετία θα ολοκληρωθούν οι χρηματοδοτήσεις του Γ΄ ΚΠΣ για τις μικρομεσαίες επιχειρήσεις με στόχο να ενισχυθούν συνολικά:
20.000 υφιστάμενες μικρομεσαίες επιχειρήσεις για τεχνολογικό εκσυγχρονισμό, νέες επενδύσεις, εισαγωγή συστημάτων διασφάλισης ποιότητας, επενδύσεις ενεργειακής και περιβαλλοντικής διαχείρισης και αναδιοργάνωσης.
3.000 νέες επιχειρήσεις από νέους, γυναίκες, άτομα με αναπηρίες και άλλες ευπαθείς ομάδες πληθυσμού.
50.000 πολύ μικρές επιχειρήσεις με προσωπικό μέχρι 10 άτομα στο πρόγραμμα ΔΙΚΤΥΩΘΕΙΤΕ.
6.000 μικρομεσαίες επιχειρήσεις από τις υπόλοιπες δράσεις του «Κοινωνία της Πληροφορίας».
2.000 μικρομεσαίες επιχειρήσεις στον αγροτικό χώρο.
Την περίοδο αυτή θα προωθηθούν επίσης:
Ένταξη των πολύ μικρών εμπορικών και μεταποιητικών επιχειρήσεων στα προγράμματα του Γ΄ ΚΠΣ.
Εφαρμογή δράσεων επαγγελματικής κατάρτισης και αναβάθμισης του ανθρώπινου δυναμικού για 100.000 εργαζόμενους, επιχειρηματίες και εποχιακά άνεργους μέσω ειδικών προγραμμάτων δια βίου μάθησης και προσαρμοστικότητας στις νέες δεξιότητες, πέρα από τα προγράμματα κατάρτισης του Υπ. Εργασίας.
Αναθεώρηση του Αναπτυξιακού Νόμου με αντικειμενικοποίηση του συστήματος αξιολόγησης, απλούστευση των διαδικασιών χορήγησης ενισχύσεων και βελτίωση των κινήτρων σε ορισμένες κατηγορίες επενδύσεων.
Η συνέχιση της απλοποίησης των οδηγών και των εντύπων για τη διευκόλυνση της πρόσβασης των μικρομεσαίων επιχειρήσεων στα προγράμματα.
Δημιουργία νέων χρηματοπιστωτικών εργαλείων
Η πολιτική μας θέτει σε προτεραιότητα την καθιέρωση νέων θεσμών που θα παρέχουν περισσότερες ευκαιρίες χρηματοδότησης των μικρομεσαίων επιχειρήσεων.
Στο πλαίσιο αυτό προγραμματίζονται:
Περιφερειακά Κεφάλαια Επιχειρηματικών Συμμετοχών σε κάθε περιφέρεια με τη συνεργασία ιδιωτικού και δημόσιου τομέα.
Λειτουργία του Κεφαλαίου Επιχειρηματικών Συμμετοχών Υψηλής Τεχνολογίας που έχει θεσμοθετηθεί καθώς και του θεσμού των «επιχειρηματικών αγγέλων».
Αύξηση του αριθμού των Τεχνολογικών Πάρκων και Θερμοκοιτίδων που παρέχουν σε νέες καινοτόμες επιχειρήσεις, πέραν της τεχνικής / συμβουλευτικής υποστήριξης και χρηματοδότηση με κεφάλαια επιχειρηματικών συμμετοχών.
Στήριξη σύγχρονων και βιώσιμων επιχειρήσεων στην κοινωνική οικονομία με παροχή κινήτρων και την προώθηση ειδικών χρηματοπιστωτικών εργαλείων όπως είναι τα Ειδικά Προγράμματα του Ταμείου Εγγυοδοσίας Μικρών και Πολύ Μικρών Επιχειρήσεων και τα Αμοιβαία Κοινωνικά Κεφάλαια.
Δυνατότητα δημιουργίας Αφορολόγητου Αποθεματικού από νέες αλλά και από παλαιές επιχειρήσεις.
Δημιουργία «πράσινων» αμοιβαίων κεφαλαίων που επενδύουν μόνο σε περιβαλλοντικά καθαρές επιχειρήσεις.
Βελτίωση των υποδομών και των δικτύων.
Ολοκληρώθηκε το νομοθετικό πλαισίο και οι διαδικασίες που απαιτούνται και προχωρούμε άμεσα:
Στους φορείς Διαχείρισης των Βιομηχανικών Περιοχών για επενδύσεις αναβάθμισης.
Στη δημιουργία νέων ΒΙΠΕ, ΒΕΠΕ και ΒΙΟΠΑ για την εγκατάσταση ή μετεγκατάσταση επιχειρήσεων.
Στην αξιοποίηση παλιών βιομηχανικών κτιρίων για επαναχρησιμοποίηση. Ιδρύονται:
3 νέες Εταιρίες Παροχής Φυσικού Αερίου.
Το ενιαίο Κέντρο Τεχνολογίας και Σχεδιασμού που θα περιλάβει τα πέντε Κλαδικά Ινστιτούτα του ΕΟΜΜΕΧ καθώς και το νέο Κέντρο Βιομηχανικού Σχεδιασμού.
Αναβάθμιση υπηρεσιών ενημέρωσης και υποστήριξης των επιχειρήσεων.
Θεσμοθετούμε σε επίπεδο διοικητικής περιφέρειας τα Περιφερειακά Κέντρα Επιχειρηματικότητας και Ανάπτυξης που θα ενσωματώνουν όλες τις συναφείς περιφερειακές δομές και υπηρεσίες που λειτουργούν σήμερα.
Θα λειτουργούν ως ολοκληρωμένος μηχανισμός «μιας στάσης» για τη ενιαία εξυπηρέτηση του επιχειρηματία με αρμοδιότητες ενημέρωσης, συμβουλευτικής υποστήριξης, διευκόλυνσης της πρόσβασης σε νέα χρηματοπιστωτικά εργαλεία, στήριξης πρωτοβουλιών εξαγωγικής δραστηριότητας και διεθνοποίησης των περιφερειακών οικονομιών καθώς και διάχυσης της νέας γνώσης και των νέων τεχνολογιών στα τοπικά παραγωγικά συστήματα και στο τοπικό ανθρώπινο δυναμικό, ιδιαίτερα στους νέους.
Δημιουργία νέων θεσμών συμμετοχής και διαλόγου
Ενδυναμώνουμε ακόμα περισσότερο τη συμμετοχή και διαλόγου μεταξύ των εκπροσώπων της πολιτείας, των επιχειρήσεων, της τοπικής αυτοδιοίκησης και των μη κυβερνητικών οργανώσεων με τη δημιουργία νέων θεσμών:
Το Συμβούλιο Στήριξης των Μικρομεσαίων Επιχειρήσεων στο πλαίσιο του Εθνικού Συμβουλίου Ανταγωνιστικότητας και Ανάπτυξης.
Το Forum για τον Καταναλωτή και την Αγορά.
Το Παρατηρητήριο Εμπορίου.
Τα Περιφερειακά Συμβούλια Ανταγωνιστικότητας και Ανάπτυξης.
Φορολογική ασφάλεια στις μικρές επιχειρήσεις .
Τα βασικά χαρακτηριστικά του μέτρου είναι:
Αφορά σε επιχειρήσεις λιανικής, κυρίως, πώλησης αγαθών με σύνολο ετήσιων αγορών μέχρι 100.000 ευρώ.
Η ένταξη στο σύστημα είναι εθελοντική και γίνεται για τρία χρόνια.
Το μέτρο αυτό αφορά σε 500.000 περίπου μικρές επιχειρήσεις.
Στόχος της πρότασης είναι να εξασφαλίσει:
Φορολογική Ασφάλεια στις επιχειρήσεις αυτές.
Να τις απαλλάξει από αδιαφανείς συναλλαγές του φοροελεγκτικού μηχανισμού.
Να απλοποιήσει τον τρόπο και τις διαδικασίες φορολόγησης τους.
Να βάλουμε τέλος στον φορολογικό αιφνιδιασμό της μικρής επιχείρησης με την οριστική κατάργηση των αναδρομικών ελέγχων.
Να βάλουμε τέλος στη διαφθορά και τη συναλλαγή.
Να οικοδομήσουμε μία σχέση εμπιστοσύνης με τις μικρές επιχειρήσεις.
Τείνουμε χέρι ειλικρίνειας και συνεργασίας μαζί τους.
Να βάλουμε τέλος στη φορολογική αβεβαιότητα της μικρής επιχείρησης.
Θα γνωρίζει η επιχείρηση από την αρχή της χρονιάς, τις ετήσιες φορολογικές της υποχρεώσεις.
Να βάλουμε τέλος στη γραφειοκρατία.
Μοναδική υποχρέωση της μικρής επιχείρησης θα είναι να κρατάει ένα μόνο βιβλίο αγορών.
Η αντιμετώπιση της εμφάνισης μεγάλων εμπορικών αλυσίδων απαιτεί την ισχυροποίηση της μικρής επιχείρησης.
Δική μας βούληση είναι να συμβάλουμε, να δώσουμε κίνητρο στις συνενώσεις μικρών μονάδων του βιοτεχνικού τομέα, του εμπορικού και των υπηρεσιών.
Κίνητρα για συνενώσεις
Οι μικρές εταιρίες (π.χ. πολλές ομόρρυθμες ή ατομικές εταιρίες) που θα συνενωθούν σε μία, καταβάλλουν 10% λιγότερο φόρο τα δύο πρώτα χρόνια λειτουργίας και το 25% των κερδών δεν φορολογείται για 5 χρόνια.
Νέα ώθηση στους συνεταιρισμούς
Οι συνεταιρισμοί (αγροτικοί και αστικοί) επιτελούν ένα σημαντικό έργο, με επιχειρηματική αλλά και κοινωνική διάσταση.
Προτείνουμε τη μείωση της φορολογίας τους κατά δέκα μονάδες, σταδιακά μέσα στο επόμενο διάστημα ώστε να μπορούν να εξυπηρετήσουν καλύτερα την ιδέα του συνεργατισμού.
Λειτουργία Αγοράς υπέρ Καταναλωτή και Υγιούς Επιχείρησης
Σταθερή επιδίωξη της πολιτικής του ΠΑΣΟΚ είναι η εύρυθμη λειτουργία των αγορών με όρους υγιούς και θεμιτού ανταγωνισμού και αποτελεσματική προστασία των καταναλωτών.
Το Εμπόριο και οι ΜΜΕ, αντιμετωπίζουν μεγάλες και νέες προκλήσεις.
Βασική προτεραιότητα της πολιτικής μας, είναι η στήριξη της επιχειρηματικότητας και η δημιουργία συνθηκών που ενθαρρύνουν την επιχειρηματική πρωτοβουλία, τον υγιή ανταγωνισμό και τις καινοτόμες επιχειρηματικές πρακτικές.
Ιδιαίτερο βάρος δίνουμε στον εκσυγχρονισμό και την ηλεκτρονική οργάνωση των διαδικασιών των Δημοσίων Προμηθειών που αποτελούν μια από τις ατμομηχανές της οικονομίας μας, καθώς απορροφούν το 10-15% του ΑΕΠ και συμβάλλουν καθοριστικά στην ανάπτυξη των ΜΜΕ και της εγχώριας παραγωγής, καθώς και στην περιφερειακή ανάπτυξη.
Οι πολιτικές και οι στόχοι μας για την αγορά, το εμπόριο και την προστασία των καταναλωτών αποτελούν βασικές πτυχές της συνολικής στρατηγικής του ΠΑΣΟΚ για τη βιώσιμη ανάπτυξη και την σύγκλιση,
την απασχόληση,
την κοινωνική συνοχή
και τη διασφάλιση ενός υψηλού επιπέδου ποιότητας ζωής για όλους.
Η πολιτική των Κυβερνήσεων του ΠΑΣΟΚ τα προηγούμενα χρόνια, μέσα από την συστηματική εποπτεία της αγοράς και την αποτελεσματική παρακολούθηση της διαμόρφωσης των τιμών, συνέβαλε καθοριστικά στην εθνική επιτυχία της ένταξης της Χώρας μας στην ΟΝΕ και στην ομαλή προσαρμογή της αγοράς και των καταναλωτών στην εισαγωγή του Ευρώ.
Ψηφίσθηκε Ν.3190/2003 για το Υπαίθριο Εμπόριο, τις Λαϊκές Αγορές και την Αγορά Οπωροκηπευτικών με τον οποίο:
Θεσπίζεται η σύγχρονη οργάνωση και λειτουργία, με ενιαίες προϋποθέσεις του Υπαίθριου Εμπορίου και των Λαϊκών Αγορών, σε ολόκληρη την Ελλάδα.
Διασφαλίζεται η διαφάνεια και η εποπτεία στην αγορά οπωροκηπευτικών.
Ενισχύονται οι ελεγκτικοί μηχανισμοί και αντιμετωπίζεται αποτελεσματικά το παραεμπόριο.
Αναβαθμίζεται ο Οργανισμός Λαϊκών Αγορών Αθηνών-Πειραιώς.
Δημιουργείται ο Οργανισμός Λαϊκών Αγορών Θεσσαλονίκης.
Δημιουργείται Μητρώο Χονδρεμπόρων και Χονδρεμπορικών Επιχειρήσεων πώλησης Οπωροκηπευτικών.
Εκδόθηκαν αποφάσεις και αγορανομικές διατάξεις που ενισχύουν τη διαφάνεια και την εποπτεία της αγοράς.
Ενισχύθηκε σημαντικά η Επιτροπή Ανταγωνισμού όσον αφορά της υποδομές (δική της στέγη) και το επιστημονικό προσωπικό (μετατάξεις και προκήρυξη νέων θέσεων).
Ξεκίνησε η λειτουργία του Παρατηρητηρίου Τιμών ως πιλοτικού προγράμματος, που καλύπτει σε πρώτη φάση 48 αγροτικά προϊόντα στην Αθήνα, τον Πειραιά και την Θεσσαλονίκη .
Ολοκληρώθηκε η πρώτη φάση των έργων αναβάθμισης και βελτίωσης της Κεντρικής Κρεαταγοράς Αθηνών προϋπολογισμού 3 εκατομμυρίων Ευρώ.
Ολοκληρώθηκε η κατασκευή της νέας Κεντρικής Κρεαταγοράς της Θεσσαλονίκης (κόστος κατασκευής Ε12.846.802).
Εκσυγχρονισμός Εποπτείας Ασφαλιστικής Αγοράς.
Προωθείται σχέδιο νόμου στη Βουλή με το οποίο ιδρύεται Επιτροπή Χρηματοοικονομικής Εποπτείας της Ιδιωτικής Ασφάλισης.
Απλούστευση Επιχειρηματικού Περιβάλλοντος Ενίσχυση του Εμπορίου
Ολοκληρώθηκε στο πλαίσιο του Επιχειρησιακού Προγράμματος «Ανταγωνιστικότητα» η μελέτη για το Ηλεκτρονικό Γενικό Εμπορικό Μητρώο Επιχειρήσεων και προκηρύχθηκε το έργο της ανάπτυξης του Γενικού Εμπορικού Μητρώου (ΓΕΜΗ).
Δημοσιεύτηκε το Προεδρικό Διάταγμα για την καταπολέμηση των καθυστερήσεων πληρωμών στις εμπορικές συναλλαγές που πλήττουν κυρίως τις Μικρομεσαίες επιχειρήσεις.
Δημοσιεύτηκε το Προεδρικό Διάταγμα για τα νομικά ζητήματα που αφορούν την Κοινωνία της Πληροφορίας και το Ηλεκτρονικό Εμπόριο.
Ενισχύθηκε η συμμετοχή των εμπορικών επιχειρήσεων στα προγράμματα κατάρτισης του ΕΠ «Ανταγωνιστικότητα».
Προκηρύχθηκε στο πλαίσιο του Επιχειρησιακό Πρόγραμμα Κοινωνία της Πληροφορίας το έργο της Ηλεκτρονικής Κατάθεσης και Ελέγχου των Εμπορικών Σημάτων.
Ολοκληρώθηκαν τρία Πιλοτικά Προγράμματα για την ανάπτυξη των Ηλεκτρονικών Δημοσίων Προμηθειών.
Προκηρύχθηκε και βρίσκεται σε εξέλιξη ο διαγωνισμός για την ανάπτυξη του Μητρώου Προμηθευτών και για το έργο της ανάπτυξης του Εθνικού Συστήματος Ηλεκτρονικών Δημόσιων Προμηθειών.
Σημαντική παράμετρος της πολιτικής μας για την προστασία του καταναλωτή, αποτελεί η στρατηγική για τη διάθεση ποιοτικών προϊόντων στην Αγορά τροφίμων.
Η αναβάθμιση της ασφάλειας και η βελτίωση των όρων της λειτουργίας στην Αγορά των τροφίμων αποτέλεσαν τα τελευταία χρόνια μια από τις σημαντικότερες μεταρρυθμιστικές προσπάθειες του ΠΑΣΟΚ σ' αυτό τον τομέα.
Στο πλαίσιο του ΕΦΕΤ:
Αναβαθμίστηκαν οι όροι λειτουργίας των επιχειρήσεων και γενικότερα ενισχύθηκε η προσαρμογή τους σε αυστηρά πρότυπα λειτουργίας που διασφαλίζουν και την ποιότητα του τελικού προϊόντος.
Εφαρμόστηκε σε ευρεία κλίμακα ένα νέο, αξιόπιστο σύστημα προληπτικών ελέγχων και ελέγχων συμμόρφωσης, για τους παρασκευαστές, τους μεταποιητές, το λιανεμπόριο τροφίμων και τη μαζική εστίαση, ικανό να εγγυηθεί στον καταναλωτή την διάρκεια της ασφάλειας και να ενισχύσει την εμπιστοσύνη του στην Αγορά των τροφίμων.
Δόθηκε η δυνατότητα σε πολλούς επαγγελματικούς και επιχειρηματικούς κλάδους να βελτιώσουν τις υποδομές, τις συνθήκες υγιεινής στη γραμμή παραγωγής τους, αλλά και την εκπαίδευση των επαγγελματιών και των εργαζομένων (χειριστών) σε αυτό τον τομέα.
Περισσότεροι από 15 «Οδηγοί Υγιεινής» εκδόθηκαν μέχρι σήμερα στους οποίους περιλαμβάνονται οι ολοκληρωμένες μελέτες και οι λεπτομερείς προδιαγραφές για την αναβάθμιση των σημαντικότερων αγορών, ο πολυπληθέστατος κλάδος της μαζικής εστίασης, το λιανεμπόριο, οι βιομηχανικές μονάδες παραγωγής τροφίμων, κ.α.
Ήδη λειτουργούν παραρτήματά του στη Θεσσαλονίκη, το Ηράκλειο και την Πάτρα, ενώ πρόκειται να αρχίσει άμεσα η λειτουργία τεσσάρων νέων παραρτημάτων του στη Λάρισα, στα Ιόνια νησιά και το Αιγαίο.
Αποτελεσματική Προστασία των Καταναλωτών
Λειτουργεί το τηλεφωνικό κέντρο επικοινωνίας 1520 στην Γ.Γ. Καταναλωτή του ΥΠΑΝ για την παροχή πληροφόρησης και την άμεση αντιμετώπιση καταγγελιών των καταναλωτών.
Στο πλαίσιο της λειτουργίας του Ευρωπαϊκού Δικτύου εξωδικαστικής επίλυσης διαφορών Καταναλωτών σε διασυνοριακές εμπορικές συναλλαγές ξεκίνησε από το Μάιο του 2002 η λειτουργία του Εθνικού Κέντρου Πληροφόρησης στη Διεύθυνση Προστασίας Καταναλωτή του Υπουργείου Ανάπτυξης.
Ως Ελληνική Προεδρία δώσαμε προτεραιότητα:
Στην ανάγκη διαμόρφωσης μιας κοινής βάσης δεδομένων γύρω από τις συνθήκες της αγοράς, τις τάσεις που διαμορφώνονται, την συμπεριφορά και τα προβλήματα που αντιμετωπίζουν οι καταναλωτές.
Στην αποτελεσματική εφαρμογή των κανόνων προστασίας των καταναλωτών σε ολόκληρη την Ευρωπαϊκή Ένωση μέσα από τη δημιουργία ενός πλαισίου διοικητικής συνεργασίας των διοικητικών αρχών των κρατών - μελών.
Στην αντιμετώπιση των αθέμιτων εμπορικών πρακτικών.
Προωθούμε το θεσμικό διάλογο των οργανώσεων Καταναλωτών με τους φορείς της Αγοράς και τους Κοινωνικούς φορείς.
Ενίσχυση της Επιτροπής Ανταγωνισμού.
Πλήρης λειτουργία του Παρατηρητηρίου Τιμών που θα καλύπτει ολόκληρη την Ελλάδα και ευρύτερο φάσμα προϊόντων και υπηρεσιών.
Συγκρότηση και λειτουργία Επιτροπής Χρηματοοικονομικής Εποπτείας Ιδιωτικής Ασφάλισης.
Κατασκευή νέας Κεντρικής Κρεαταγοράς Αθηνών στο Ρέντη και εκσυγχρονισμός της Κεντρικής Λαχαναγοράς της Θεσσαλονίκης.
Απλούστευση του Επιχειρηματικού Περιβάλλοντος.
Ενίσχυση της ανταγωνιστικότητας των εμπορικών επιχειρήσεων και υποστήριξη της δυνατότητάς τους να δραστηριοποιηθούν στην διευρυμένη Ευρωπαϊκή Εσωτερική Αγορά και να αξιοποιήσουν τις προοπτικές του διασυνοριακού και του ηλεκτρονικού εμπορίου.
Ανάπτυξη και πλήρης λειτουργία του Γενικού Εμπορικού Μητρώου Επιχειρήσεων.
Αναβάθμιση και ενίσχυση του ρόλου των Επιμελητηρίων.
Ενίσχυση της συμμετοχής των Εμπορικών Επιχειρήσεων στο Ε.Π «Ανταγωνιστικότητα».
Πρόβλεψη ειδικών δράσεων :
Ενίσχυση ολοκληρωμένων επιχειρηματικών σχεδίων μικρών εμπορικών επιχειρήσεων (για την εγκατάσταση μεταξύ άλλων εξοπλισμού, διαμόρφωση καταστημάτων και αποθηκών, αγορά τεχνογνωσίας, έρευνες αγοράς κ.α).
Ενίσχυση των πολύ μικρών επιχειρήσεων (μέχρι 5 άτομα προσωπικό) στους τομείς της μεταποίησης και του εμπορίου.
Χρηματοδότηση της δικτύωσης εμπορικών επιχειρήσεων.
Δημιουργία Εθνικού Παρατηρητηρίου Εμπορίου.
Υποστήριξη ΜΜΕ και Εμπορικών Επιχειρήσεων στον Τομέα του Ηλεκτρονικού Εμπορίου.
Ενίσχυση των προγραμμάτων κατάρτισης που απευθύνονται στις εμπορικές επιχειρήσεις.
Εκσυγχρονισμός θεσμικού πλαισίου Κρατικών Προμηθειών (Εθνικό Σύστημα Ηλεκτρονικών Δημοσίων Προμηθειών).
Διασφάλιση της διαφάνειας, του ανταγωνισμού και της αποτελεσματικότητας του συστήματος των Προμηθειών του Δημοσίου μέσα από τον εκσυγχρονισμό, την απλοποίηση και την επιτάχυνση των διαδικασιών, καθώς και την εξασφάλιση της απρόσκοπτης πρόσβασης των επιχειρήσεων σε αυτό.
Ανάπτυξη και πλήρης λειτουργία του Εθνικού Συστήματος Ηλεκτρονικών Δημοσίων Προμηθειών.
Αποτελεσματική προστασία Καταναλωτών.
Υποστήριξη των Οργανώσεων Καταναλωτών και Οργάνωση του Καταναλωτικού Κινήματος σε δευτεροβάθμιο και τριτοβάθμιο επίπεδο.
Ενθάρρυνση των επιχειρήσεων σε πρακτικές έκφρασης της κοινωνικής τους ευθύνης.
Αναβάθμιση της λειτουργίας και ενίσχυση της αντιπροσωπευτικότητας του Εθνικού Συμβουλίου Καταναλωτή.
Συγκρότηση και λειτουργία του FORUM Καταναλωτών, ως ένα θεσμοθετημένο πλαίσιο διαλόγου και συνεργασίας των Καταναλωτικών Οργανώσεων και των Φορέων της Αγοράς.
Προστασία της υγείας και της ασφάλειας των καταναλωτών.
Εξασφάλιση ασφαλών και υψηλής ποιότητας προϊόντων σε προσιτές τιμές.
Προστασία των οικονομικών συμφερόντων των καταναλωτών με ιδιαίτερη έμφαση στον τομέα της καταναλωτικής πίστης.
Διασφάλιση των δικαιωμάτων των Καταναλωτών στην ευρύτερη Ευρωπαϊκή Εσωτερική Αγορά, στις διασυνοριακές συναλλαγές και στο ηλεκτρονικό εμπόριο.
Ενίσχυση του Καταναλωτικού Κινήματος, της λειτουργίας και της αντιπροσωπευτικότητας των Οργανώσεων των Καταναλωτών, καθώς και των μέσων ενημέρωσης του πολίτη - καταναλωτή σε εθνικό και Ευρωπαϊκό επίπεδο.
Διευκόλυνση των καταναλωτών ώστε να έχουν πρόσβαση στη δικαιοσύνη με γρήγορο και αποτελεσματικό τρόπο χωρίς κόστος.
Αναβάθμιση λειτουργίας θεσμών εξωδικαστικής υποστήριξης και επίλυσης διαφορών, ιδιαίτερα σε περιφερειακό - τοπικό επίπεδο.
Αξιοποίηση των δυνατοτήτων που προσφέρουν οι Κώδικες Δεοντολογίας με κλάδους της βιομηχανίας, του εμπορίου και των υπηρεσιών.
Ασφάλεια Τροφίμων - ΕΦΕΤ :
Ολοκλήρωση της μεταρρυθμιστικής προσπάθειας που συντελείται στον τομέα αυτό, με την ενίσχυση του θεσμικού πλαισίου, των υποδομών και του ανθρώπινου δυναμικού του ΕΦΕΤ.
Ευαισθητοποίηση και αντικειμενική πληροφόρηση του καταναλωτή, ενίσχυση της υπευθυνότητας των επιλογών του και της καταναλωτικής του συνείδησης, ενθάρρυνση της ενεργητικής και κριτικής συμπεριφορά του στην Αγορά.
Μετά την ένταξη στην ΟΝΕ και την επιτάχυνση των διαρθρωτικών αλλαγών, η αύξηση της εξωστρέφειας της ελληνικής οικονομίας προβάλλει σαν ο επόμενος άμεσος στόχος ο οποίος θα οδηγήσει την ελληνική οικονομία σε υψηλά επίπεδα ανάπτυξης κατά την επόμενη δεκαετία.
Είναι κατανοητό πλέον ότι η εσωτερική αγορά της Ελλάδας είναι μικρή.
Η επέκταση λοιπόν των δραστηριοτήτων των επιχειρήσεων επιβάλλει δραστηριοποίηση και σε άλλες αγορές.
Η δραστηριοποίηση αυτή μπορεί να γίνει είτε με προώθηση προϊόντων ή υπηρεσιών που έχουν παραχθεί στη χώρα μας είτε με επένδυση σε παραγωγική και εμπορική δραστηριότητα σε τρίτες χώρες είτε ακόμη με διεθνείς συνεργασίες σε κοινές επιχειρηματικές δραστηριότητες ή υπεργολαβίες.
Η αύξηση των εξαγωγών σε διψήφιο ποσοστό του ΑΕΠ το ταχύτερο δυνατόν και παρά τη δυσμενή διεθνή συγκυρία. Ειδικότερα, για την επόμενη τετραετία τίθεται ως στόχος η αύξηση της συμμετοχής των εξαγωγών στο ΑΕΠ κατά μια ποσοστιαία μονάδα ετησίως.
Η σταδιακή μείωση του εμπορικού ελλείμματος και η μετατροπή του ισοζυγίου τρεχουσών συναλλαγών σε θετικό παράγοντα αύξησης του ΑΕΠ.
Η υποκατάσταση μέχρι το 2008 σημαντικού τμήματος των κοινοτικών ροών προς την χώρα με άμεσες ξένες επενδύσεις (διατήρηση ρυθμού αύξησης των επενδύσεων).
Η δημιουργία ενός όλο και φιλικότερου προς τον επενδυτή, περιβάλλοντος.
Εξωστρέφεια περιλαμβάνει και την επέκταση ελληνικών επιχειρήσεων σε ξένες αγορές με επενδύσεις και εξαγορές.
Στην άμεση διασύνδεση της ελληνικής επιχειρηματικότητας με το παγκοσμιοποιημένο δικτυακό εμπόριο.
Στην επανακατάκτηση των αγορών της Δυτικής Ευρώπης και ΗΠΑ.
Στην επέκταση των Ελληνικών προϊόντων στις αναδυόμενες αγορές όπως του Εύξεινου Πόντου, της Κίνας, της Ινδίας.
Στη συγκράτηση των μεριδίων και στην περαιτέρω επέκτασή στις αγορές της Βαλκανικής και της Ανατολικής Ευρώπης.
Στην προώθηση των εξαγωγών - πέραν των προϊόντων - υπηρεσιών.
Η Ελλάδα έχει την δυνατότητα προσφοράς ανταγωνιστικών υπηρεσιών στους τομείς των επικοινωνιών, έργων, τεχνολογίας, ναυτιλίας και μεταφορών, συμβούλων επιχειρήσεων, εκπαίδευσης, υγείας κ.α.
Η κατάκτηση των αγορών των βιομηχανικών κρατών, προϋποθέτει την ύπαρξη δυναμικού συγκριτικού πλεονεκτήματος που απαιτεί ένα σύνολο επενδύσεων σε τεχνολογία, μηχανήματα, ανθρώπινο κεφάλαιο, νέες μεθόδους παραγωγής και δημιουργία καινοτομικών προϊόντων.
Αντίθετα οι υπόλοιπες αγορές, που δεν παρουσιάζουν τη δυναμική των πρώτων, όπως πχ της Βαλκανικής, του Ευξείνου Πόντου, κατακτούνται στη βάση του συγκριτικού πλεονεκτήματος κόστους.
Η επέκταση των Ελληνικών εξαγωγών στις αγορές των μη βιομηχανικών κρατών μπορεί να εξασφαλίζει «ευκολότερα» στους εγχώριους παραγωγούς κέρδη όμως όχι στο διηνεκές.
Πρέπει λοιπόν τα κέρδη αυτά να διοχετεύονται σε τεχνολογία, μηχανές και ανθρώπινο κεφάλαιο ώστε να δημιουργήσει με τη σειρά της νέα πλεονεκτήματα, τα οποία θα οδηγήσουν μέσω της βελτίωσης των ποιοτήτων και αύξησης των ποικιλιών των προϊόντων μας στην επενακατάκτηση της αγοράς της ΕΕ και των ΗΠΑ.
Αυτές οι αγορές διακρίνονται για λιγότερους κινδύνους και εξασφαλίζουν σταθερές πωλήσεις και κέρδη.
Είναι φανερό λοιπόν γιατί η γνώση, οι πληροφορίες και η παροχή συμβουλευτικών υπηρεσιών υπέρ των εξαγωγέων ή των δυνητικών εξαγωγέων αποτελούν το βασικό μοχλό ανάπτυξης των επιχειρήσεων για την επέκτασή τους τόσο στο εξωτερικό όσο και στην εσωτερική αγορά.
Αποκαταστάθηκε μια διαρκής και τακτική επικοινωνία των σχετικών με την εξωστρέφεια της οικονομίας υπηρεσιών ης χώρας και των εξαγωγικών επιχειρήσεων, με την ενεργοποίηση του Εθνικού Συμβουλίου Εξαγωγών, που επιτρέπει την αποτελεσματικότερη επίλυση των προβλημάτων των εξαγωγέων και στην υιοθέτηση νέων μέτρων πολιτικής.
Εκσυγχρονίστηκε και τέθηκε στην υπηρεσία των Εξαγωγέων ο Ελληνικός Οργανισμός Εξωτερικού Εμπορίου (ΟΠΕ) με σύγχρονο επιχειρησιακό Σχέδιο.
Υιοθετήθηκαν νέα μέτρα πολιτικής, προσαρμοσμένα στις ανάγκες των εξαγωγέων μας, με σκοπό την επιβοήθηση των επιχειρήσεων και ιδιαίτερα των Μικρομεσαίων Επιχειρήσεων που θέλουν να επεκταθούν στις ξένες αγορές (προγράμματα όπως το «Δικτυωθείτε» και το «Επιχειρείν Ηλεκτρονικά» για τη διασύνδεση με το Διαδίκτυο κλπ).
Ενεργοποιήθηκε στο πλαίσιο εξαγωγικής πολιτικής, το Ελληνικό Ινστιτούτο Συσκευασίας (που αυξάνει τις εξαγωγικές προδιαγραφές των ελληνικών προϊόντων), το Ελληνικό Κέντρο Σήμανσης Προϊόντων και τον Ελληνικό Οργανισμό Τυποποίησης.
Αναδιοργανώθηκε το Ελληνικό Κέντρο Επενδύσεων (ΕΛΚΕ).
Επιταχύνθηκαν οι διαδικασίες έγκρισης των αιτήσεων για την πραγματοποίηση των ξένων επενδύσεων στην χώρα (on stop shop).
Σύνδεση των Ολυμπιακών Αγώνων στην Ελλάδα με την προβολή των οικονομικών επιτευγμάτων και των οικονομικών δυνατοτήτων της χώρας μας με την κατάρτιση Προγράμματος Επιχειρηματικής Αξιοποίησης των Ολυμπιακών Αγώνων του 2004.
Χρηματοδοτήθηκαν προγράμματα εκπαίδευσης στελεχών επιχειρήσεων και ανέργων επιστημόνων για το εξαγωγικό μάρκετινγκ.
Απλοποίηση εξαγωγικών διαδικασιών.
- Απλοποίηση και επίσπευση της διαδικασίας επιστροφής του ΦΠΑ που αντιστοιχεί στα τιμολόγια των εξαγωγών.
- Απλούστευση των διαδικασιών εγγραφής στο Ειδικό Μητρώο Εξαγωγέων.
- Κατάργηση εγγυητικής επιστολής για την άσκηση εξαγωγικού εμπορίου νωπών αγροτικών προϊόντων.
. Εκσυγχρονισμός Τελωνείων και απλοποίηση τελωνειακών διαδικασιών που αφορούν τις εξαγωγές:
- Εφαρμογή από 1/7/2003 του νέου Μηχανογραφικού Ολοκληρωμένου Τελωνειακού Συστήματος Πληροφοριών (ΟΠΣΤ- ICIS) σε 63 Τελωνεία και Τελωνειακές Αρχές.
- Καθιέρωση απλουστευμένων διαδικασιών για την εξαγωγή ή μεταφορά.
- Όλες οι Τελωνειακές Αρχές των συνοριακών σημείων εισόδου - εξόδου της χώρας λειτουργούν σε 24 ωρη βάση όλες τις ημέρες του έτους.
Δημιουργία Γραφείων Υποστήριξης Εξαγωγών στην Κίνα και στην Ιαπωνία.
Ανοιχτό στις προκλήσεις των σύγχρονων καιρών.
Στραμμένο στη διεθνή αγορά.
Αποφασισμένο για συνεχείς επενδύσεις σε γνώση και κεφάλαιο.
Απαρνούμενο την «εύκολη» αλλά και βραχυπρόθεσμη κερδοσκοπική προσέγγιση του εμπορίου.
Δεκτικό στις νέες μεθόδους και τεχνικές μάρκετινγκ.
Συνεπές με τις αυξανόμενες απαιτήσεις για ποιότητα και καινοτομία.
Με την εποπτεία ενός συγκεντρωμένου οργάνου της πολιτείας και όχι διάσπαρτων περιφερειακών κέντρων εξουσίας (ΥΠΟΙΚΟ, ΥΠΕΞ, ΥΠΑΝ, κλπ).
Με τη συμμετοχή όλων των εμπλεκομένων φορέων (ΣΕΒ, ΣΕΒΕ, Επιμελητήρια, ΠΣΕ κλπ).
Με τον μακροπρόθεσμο σχεδιασμό και ανεύρεση σταθερών πόρων.
Με τη δημιουργία οργανωμένων μονάδων εκπροσώπησης των Ελλήνων εξαγωγέων στις περισσότερες χώρες του εξωτερικού.
Εθνικό Συμβούλιο Εξαγωγών
Στο Συμβούλιο που συστάθηκε το 2003 συμμετέχουν κρατικοί φορείς, Σύνδεσμοι Εξαγωγέων, Επιμελητήρια, ΣΕΒ, ΓΣΕΕ κλπ υπό την προεδρία του Υπουργού Οικονομίας και Οικονομικών.
Το Συμβούλιο διαμορφώνει την εθνική εξαγωγική στρατηγική.
Δίκτυο Παροχής Εξαγωγικών Υπηρεσιών.
Μητρώο συμβούλων επιχειρήσεων σε θέματα εξαγωγικών διαδικασιών, δαπάνης ύψους 20 εκ. γ με σκοπό:
Την παροχή συμβουλών/υπηρεσιών.
Τη δημιουργία εξαγωγικής υποδομής στις επιχειρήσεις.
Τον εντοπισμό των καναλιών διάθεσης προϊόντων και εξαγωγών.
Τη δημιουργία επαφών στις χώρες υποδοχής.
Δημιουργία δικτύου επικοινωνίας και διάχυσης πληροφοριών
Με κέντρο τον ΟΠΕ, δημιουργείται ηλεκτρονικό δίκτυο επικοινωνίας και διάχυσης πληροφοριών ανάμεσα σε όλους τους φορείς και επιχειρήσεις που ενεργοποιούνται στις εξαγωγές (ΟΠΕ, Εμπορικοί Ακόλουθοι, Επιμελητήρια, Σύνδεσμοι Εξαγωγέων, μεμονωμένοι εξαγωγείς, εταιρίες παροχής εξαγωγικών υπηρεσιών κλπ).
Στόχος είναι η διάχυση πληροφοριών και γνώσης χωρίς κόστος.
Ενίσχυση του ρόλου των Διμερών Επιχειρηματικών Συμβουλίων
Μεθοδεύεται η υπογραφή Μνημονίων συνεργασίας που προβλέπουν τη σύσταση Διμερών Επιχειρηματικών Συμβουλίων με το Καζακστάν, Σαουδική Αραβία, Ομάν, Βραζιλία, Αργεντινή, Σερβία, Αλβανία και Αίγυπτο.
Υπηρεσία One stop Shop στον ΟΠΕ
Για την επίλυση των σχετικών με τις εξαγωγές προβλημάτων ή την προώθηση τους στα αρμόδια Υπουργεία και ακολούθως την παρακολούθηση της εξέλιξής τους έως την επίλυση τους.
Ανάπτυξη του ανθρώπινου κεφάλαιου
Στόχος μας είναι η περαιτέρω ενεργοποίηση των ακαδημαϊκών ιδρυμάτων, στη δημιουργία εξειδικευμένων προγραμμάτων σχετικών με το εξαγωγικό μάρκετινγκ.
Περαιτέρω Απλοποίηση εξαγωγικών διαδικασιών & Εκσυγχρονισμός Τελωνείων και απλοποίηση τελωνειακών διαδικασιών.
Επέκταση του νέου Μηχανογραφικού Ολοκληρωμένου Τελωνειακού Συστήματος Πληροφοριών (ΟΠΣΤ- ICIS) σε όλα τα τελωνεία της χώρας.
Προβολή προϊόντων και υπηρεσιών στο εξωτερικό Γραφεία του ΟΠΕ στο εξωτερικό
Ετοιμάζονται ήδη γραφεία στην Κίνα και Ιαπωνία. Μέσα στην επόμενη τετραετία προβλέπεται η δημιουργία πρόσθετων γραφείων ΟΠΕ σε χώρες άμεσου ενδιαφέροντος όπως οι ΗΠΑ, Αυστραλία, Ρωσία και Καναδά.
Ενιαίος Συντονισμός
Χρηματοδότηση της προβολής κατά την περίοδο 2004-2008 θα γίνει από:
Τα υπάρχοντα επιχειρησιακά προγράμματα του Γ΄ ΚΠΣ.
Τον Εθνικό Προϋπολογισμό. Συνολικά για την επόμενη τριετία προβλέπεται να διατεθούν 20 εκ. Ε. Θα επιδιωχτούν κοινές δράσεις με διάφορους φορείς.
Το αναμορφωμένο Επιχειρησιακό Πρόγραμμα Ανταγωνιστικότητας ΕΠΑΝ.
Άλλες πηγές χρηματοδότησης (π.χ. επιμελητήρια).
Θα δοθούν ειδικές κατευθύνσεις στα προγράμματα ΕΠΑΝ, Γεωργίας, ΚτΠ, ΠΕΠ και θα χρησιμοποιηθεί καταλλήλως ο 2601/98 για την ενίσχυση των ΜΜΕ.
Γιατί μόνο η ανταγωνιστική επιχείρηση μπορεί να πάει στο εξωτερικό με εμπιστοσύνη - η προβολή δεν αρκεί.
Θα επικεντρωθεί η προσοχή σε συγκεκριμένες μεγάλες αγορές:
α) Προϊόντα υψηλής προστιθέμενης αξίας στις χώρες του βιομηχανικού κόσμου με έμφαση στις αγορές των ΗΠΑ και της Ιαπωνίας.
β) Προϊόντα συμβατά με τις τάσεις της ζήτησης των μεγάλων αγορών της Ρωσίας και της Κίνας.
Προβολή Ελληνικών Προϊόντων & Υπηρεσιών με αφορμή τους Ολυμπιακούς Αγώνες του 2004.
Η διεξαγωγή των Ολυμπιακών Αγώνων στην Ελλάδα αποτελεί μοναδική ευκαιρία προβολής του σύγχρονου προσώπου της χώρας μας στο εξωτερικό, καθώς και των οικονομικών επιτευγμάτων και δυνατοτήτων της χώρας μας.
Για το λόγο αυτό, το Υπουργείο Οικονομίας και Οικονομικών σε συνεργασία με την ΑΘΗΝΑ 2004, τον ΣΕΒ το ΕΛΚΕ, τον ΟΠΕ και άλλους δημόσιους και επιχειρηματικούς φορείς, οφείλουν να προχωρήσουν στο Πρόγραμμα Επιχειρηματικής Αξιοποίησης των Ολυμπιακών Αγώνων του 2004.
Το κόστος της πρώτης φάσης του προγράμματος έχει προϋπολογισθεί σε 5 εκ. Ευρώ, με χρηματοδότηση κυρίως από το Πρόγραμμα Δημοσίων Επενδύσεων και συμπληρωματικά από επιχειρηματικούς χορηγούς.
Δημιουργία «Δικτύου» μεταξύ ελληνικών και ξένων επιχειρήσεων, πριν και κατά την διάρκεια των Αγώνων, για τη διευκόλυνση επαφών και συναλλαγών μεταξύ επιχειρήσεων, με στόχο τη σύναψη εμπορικών και επενδυτικών συμφωνιών (συμμετοχή 12.000 - 15.000 ατόμων σε 100 εκδηλώσεις).
Πρόγραμμα Προώθησης και Προβολής επιλεγμένων ελληνικών επιχειρήσεων με καινοτομικά προϊόντα (Greek Ιnnovation and Technology Showcase).
Πρόγραμμα «Γέφυρα: Αθήνα 2004 - Πεκίνο 2008» Το πρόγραμμα περιλαμβάνει δράσεις όπως:
Διοργάνωση επιχειρηματικών αποστολών, μόνιμα εκθετήρια επιλεγμένων ελληνικών προϊόντων στην Κίνα, προγράμματα προώθησης ελληνικών επιχειρήσεων και προϊόντων στην Κίνα, υποστήριξη επιχειρηματιών για συμμετοχή σε τοπικές κλαδικές εκθέσεις στη Κίνα, προσκλήσεις επίσκεψης στη χώρα μας εκπροσώπων μεγάλων κινεζικών επιχειρήσεων, επέκταση του ελληνοκινεζικού Επιμελητηρίου στη Κίνα, αξιοποίηση αναπτυξιακών προγραμμάτων της Ε.Ε., Διοργάνωση «China Day» κατά τη διάρκεια των Ολυμπιακών Αγώνων 2004 και «Greek Day» κατά την διάρκεια των Ολυμπιακών 2008, υποπρόγραμμα «Προώθηση Ελληνικών Επιχειρήσεων με Ολυμπιακή Εμπειρία».
Πρόγραμμα Φιλοξενίας για 30 επιλεγμένους ομογενείς επιχειρηματίες διεθνούς κύρους
Πρόγραμμα φιλοξενίας για 20 δημοσιογράφους διεθνούς οικονομικού / επιχειρηματικού Τύπου.
Ελληνικές Επενδύσεις στο εξωτερικό
Οι ελληνικές επιχειρήσεις έχουν τεχνογνωσία, εμπειρία, καλύτερη πρόσβαση σε κεφάλαια και μπορούν είτε αυτόνομα είτε σε συνεργασίες joint ventures να πραγματοποιήσουν τέτοιες επενδύσεις, αξιοποιώντας τα συγκριτικά πλεονεκτήματα μιας τέτοιας κίνησης (χαμηλό τοπικό κόστος παραγωγής, αμεσότερη πρόσβαση σε αγορές κ.α.).
Σε τέτοιες επενδύσεις, η πρωτοπορία είναι σημαντικός παράγοντας κατάκτησης της ξένης αγοράς και οι έλληνες επενδυτές έχουν εμπεριστατωμένα δείξει τα τελευταία χρόνια την ικανότητα δυναμικής επεκτατικής στρατηγικής στα Βαλκάνια.
Μέτρα προσέλκυσης Ξένων Επενδύσεων
Η προσέλκυση ξένων επενδύσεων επηρεάζεται από την γενικότερη κατάσταση της οικονομίας, τις διαρθρωτικές αλλαγές (και ιδιαίτερα τις απελευθερώσεις αγορών), τον αναπτυξιακό νόμο και την ύπαρξη επιχειρηματικού περιβάλλοντος στα οποία στοχεύει η γενική οικονομική πολιτική.
Η πολιτική για την προσέλκυση ξένων επενδύσεων θα γίνει πιο πελατοκεντρική και θα στοχεύει στην παροχή άμεσης και πλήρους υποστήριξης προς τον απαιτητικό κόσμο των διεθνών επιχειρήσεων, δημιουργώντας έτσι τις προϋποθέσεις για την απρόσκοπτη και αποτελεσματική αξιοποίηση των επενδυτικών ευκαιριών, που πραγματικά υπάρχουν σήμερα στην Ελληνική οικονομία.
Μέτρα προσέλκυσης Μεγάλων Επενδύσεων
Ψηφίστηκε ήδη ο νόμος για παροχή φορολογικών κινήτρων μείωσης φορολογίας κατά 10 μονάδες για την πραγματοποίηση μεγάλων επενδύσεων πάνω από 30 εκ. ευρώ.
Στην Επιτροπή συμμετέχουν οι Γενικοί Γραμματείς των Υπουργείων: Οικονομίας και Οικονομικών (Πρόεδρος), ο Γενικός Γραμματέας Επενδύσεων και Ανάπτυξης, Ανάπτυξης, Πολιτισμού, Γεωργίας. Αν υπάρξει ανάγκη, η Επιτροπή συνέρχεται σε Υπουργικό επίπεδο. Εισηγητής σε αυτή την Επιτροπή είναι το ΕΛΚΕ.
Στο ενεργητικό της ήδη καταγράφεται η απεμπλοκή κάποιων περιπτώσεων αδειοδότησης, οι οποίες χρόνιζαν.
Προτάσεις για νομοθετικές και άλλες παρεμβάσεις διευκόλυνσης της επενδυτικής διαδικασίας (αυτή τη στιγμή, η Επιτροπή ολοκληρώνει τις προτάσεις της για απλοποίηση των αδειοδοτήσεων παραγωγής ηλεκτρικής ενέργειας από αιολικά πάρκα).
Εφεξής δεν θα ασχολείται ο επενδυτής με τη διαδικασία της αδειοδότησης.
Το ΕΛΚΕ θα αναλαμβάνει τη διεκπεραίωση αυτής της διαδικασίας και θα παρέχει ολοκληρωμένες υπηρεσίες υποστήριξης προς τους επενδυτές (συμβουλευτικές, νομικές κλπ.) διευκολύνοντας με κάθε τρόπο την επενδυτική τους προσπάθεια από την σύλληψη της ιδέας μέχρι την υλοποίηση και προσφέροντας υπηρεσίες και κατά τα πρώτα χρόνια λειτουργίας.
Το ΕΛΚΕ θα παρακολουθεί και θα έχει συστηματικές επαφές με τις επιχειρήσεις ενημερώνοντας και συνδράμοντας με κάθε τρόπο στην λύση τυχόν προβλημάτων (φορολογικών, εργασιακών, λειτουργικών).
Συστηματική και άμεση πληροφόρηση ξένων επενδυτών μέσω του Διαδικτύου
Το ΕΛΚΕ έχει ήδη ξεκινήσει και αναμένεται να ολοκληρωθεί τον Φεβρουάριο του 2002 αναβάθμιση της ιστοσελίδας του στην οποία θα περιλαμβάνεται αναλυτική παρουσίαση:
Των κλάδων της Ελληνικής Οικονομίας και τα συγκριτικά επενδυτικά πλεονεκτήματα που διαθέτουν.
Του επενδυτικού προφίλ των 13 διοικητικών περιφερειών της χώρας.
Των απαιτουμένων αδειών και δικαιολογητικών ανά τομέα οικονομικής δραστηριότητας.
Για το φορολογικό σύστημα της χώρας, το τραπεζικό σύστημα και το εκπαιδευτικό.
Στατιστικών στοιχείων και δεδομένων που αφορούν την χώρα στο σύνολό της.
Του ρόλου του ΕΛΚΕ και των υπηρεσιών που προσφέρει στον ξένο επενδυτή.
Εντός του επομένου έτους, προγραμματίζεται η καταγραφή της επενδυτικής φυσιογνωμίας κάθε νομού της χώρας, η οποία μετά την ολοκλήρωσή της θα περιληφθεί στον διαδικτυακό τόπο του ΕΛΚΕ.
Στόχος είναι ο εντοπισμός και η διάχυση των επενδυτικών ευκαιριών και δυνατοτήτων που υπάρχουν στην περιφέρεια.
Παράλληλα θα αναπτυχθούν αμφίδρομες σχέσεις μεταξύ των παραγόντων της περιφέρειας (Νομαρχιών, επιμελητηρίων, Κ.Υ.Ε., Δήμων, κ.α. φορέων) και του ΕΛΚΕ, εις ότι αφορά την υποστήριξη των επενδύσεων).
Εμπέδωση της εξωστρέφειας, αύξηση της ανταγωνιστικότητας.
Επιτάχυνση του προγράμματος αποκρατικοποιήσεων με έμφαση στον ανταγωνισμό και τις στρατηγικές συμμαχίες και έσοδα 1-2% του ΑΕΠ κάθε χρόνο μέχρι το 2008.
Υλοποίηση του προγράμματος απελευθέρωσης της αγοράς ενέργειας (10% παραγωγής ενέργειας από ιδιωτικούς φορείς έως το 2008).
Αναβάθμιση των θεσμών εποπτείας της αγοράς.
Προώθηση του ανταγωνισμού σε κεντρικό και τοπικό επίπεδο (παρακολούθηση τιμών προϊόντων, ενίσχυση θεσμικού πλαισίου λειτουργίας αγορών και οργανώσεων καταναλωτών).
Βασικές επιδιώξεις της ελληνικής κοινωνίας, όπως υψηλό επίπεδο διαβίωσης και ποιότητας ζωής, ισότιμη συμμετοχή στον παγκόσμιο ανταγωνιστικό χώρο, ασφάλεια και ανεξαρτησία, προϋποθέτουν αντίστοιχο επίπεδο τεχνολογικής ανάπτυξης, υποστηριζόμενο από καινοτομικές επιχειρηματικές δραστηριότητες, επιστημονική και τεχνολογική έρευνα και μεταφορά τεχνολογίας.
Ο τεχνολογικός εκσυγχρονισμός με απλή αγορά τεχνολογίας ενσωματωμένης σε μηχανήματα και συσκευές έχει αποδειχθεί ατελέσφορος όταν δεν υποστηρίζεται επαρκώς από αντίστοιχη έρευνα.
Η τεχνολογική καινοτομία αποτελεί στις σύγχρονες οικονομίες την κινητήρια δύναμη της διεθνούς ανταγωνιστικότητας των επιχειρήσεων και την ελκυστικότητα των πολεοδομικών συγκροτημάτων, περιφερειών και χωρών για τους διεθνής επενδυτές.
Καινοτομικότητα σημαίνει για την Ελλάδα επιθετική και δημιουργική στρατηγική των επιχειρήσεων με διεθνή ορίζοντα, καταναλωτές που αναζητούν καλύτερα προϊόντα και που έχουν εισοδηματικά περιθώρια για να διακινδυνεύουν την αγορά νέων προϊόντων, απρόσκοπτη λειτουργία συμπληρωματικών δραστηριοτήτων και συναφείς κλάδους (προμηθευτές, σύμβουλοι κλπ), αποτελεσματικές υποδομές, συμπεριλαμβανομένων της εκπαίδευσης, της κατάρτισης, της έρευνας και της τεχνολογικής ανάπτυξης.
Η μετεξέλιξη της νέας γνώσης, σε κινητήρια δύναμη της καινοτομίας και της ανταγωνιστικότητας, έχει προσδώσει στην έρευνα (επιχειρηματική και δημόσια) κεντρική θέση στις μικροοικονομικές πολιτικές των προηγμένων χωρών σήμερα.
Τεχνολογική καινοτομία και οικονομία της γνώσης αποτελούν δυο πτυχές της ίδιας πολιτικής.
Οι ανταγωνιστές μας βρίσκονται στις τεχνολογικά αναπτυγμένες χώρες της Ευρώπης, της Αμερικής και της Ασίας.
Δεν ανταγωνιζόμαστε τις χώρες χαμηλού εργατικού κόστους (δεν επιδιώκουμε να κατεβάσουμε την αμοιβή της εργασίας σε κοινωνικά απαράδεκτα επίπεδα).
Η αναβάθμιση των επιχειρηματικών δραστηριοτήτων συμβαδίζει με την αναβάθμιση του ανθρώπινου δυναμικού, της οργανωτικής απόδοσης και της αποτελεσματικότητας των δημόσιων υπηρεσιών και οργανισμών.
Η μείωση της ανεργίας και η αύξηση της απασχόλησης μεσοπρόθεσμα περνάει από την εκμετάλλευση του αποθέματος των νέων γνώσεων που παράγονται σε επιχειρήσεις, πανεπιστήμια και ερευνητικά κέντρα.
Η παγκοσμιοποίηση είναι μια πρόκληση που αντιμετωπίζεται με την καινοτομία (τεχνολογική, οργανωτική, εμπορική) και οι ρήξεις με τη σημερινή οργάνωση του παραγωγικού συστήματος είναι αναπόφευκτες για την οικονομική και κατ' επέκταση πολιτική, επιβίωση της Ελλάδας.
Τροποποιήθηκε η βασική νομοθεσία για τα ερευνητικά κέντρα που ισχύει από το 1985, δίνοντας στα δημόσια κέντρα και στο ερευνητικό προσωπικό τους, αρμοδιότητες για την διάχυση και αξιοποίηση της παραγόμενης νέας γνώσης και ανοίγοντας τον δρόμο για πανεπιστημιακούς και ερευνητές για την εκμετάλλευση των γνώσεων.
Ταυτόχρονα σχεδιάστηκε και άρχισε να εφαρμόζεται ένα διαρθρωτικό πρόγραμμα με στόχους:
- Την αύξηση της ζήτησης για νέα γνώση με στόχο την καινοτομία.
- Τη δημιουργία μια νέας γενιάς επιχειρήσεων βασισμένων στην εκμετάλλευση της γνώσης και στη διαρκή καινοτομία.
- Στον απεγκλωβισμό του ερευνητικού συστήματος και στην διεύρυνση των διεθνών συνεργασιών ιδρυμάτων και επιχειρήσεων.
- Στη βελτίωση των ερευνητικών υποδομών, ιδίως των ηλεκτρονικών δικτύων.
- Στην κατά προτεραιότητα ενίσχυση τομέων έρευνας που ενδιαφέρουν την οικονομική και κοινωνική ανάπτυξη και λειτουργούν συμπληρωματικά με τους τομείς προτεραιότητας της Ευρωπαϊκής Ένωσης.
Από τα Επιχειρησιακά Προγράμματα Ανταγωνιστικότητας και Κοινωνία της Πληροφορίας διατίθενται ήδη τα 750 εκ. περίπου που έχουν κατανεμηθεί στην τεχνολογική καινοτομία και την έρευνα.
Ήδη χρηματοδοτούνται πάνω από 1.700 έργα και έχει εκταμιευτεί σημαντικό ποσοστό (το 15% στο τέλος Νοεμβ. 2003) της δημόσιας δαπάνης.
Σε συμφωνία με την ευρωπαϊκή πολιτική για την ανάπτυξη της ανταγωνιστικότητας της Ευρώπης ως προς τις ΗΠΑ και την Ιαπωνία, η Ελλάδα άρχισε να σχεδιάζει την πορεία της «προς την οικονομία της γνώσης» και δημοσίευσε την πρώτη ανάλυση για τις προϋποθέσεις επίτευξης αυτού του φιλόδοξού στόχου.
Η Ελλάδα έχει καταγράψει σημαντική πρόοδο στην παραγωγή και ενσωμάτωση νέων τεχνολογιών.
Με τις πολιτικές μας την τελευταία δεκαετία, οι επενδύσεις στη γνώση (έρευνα, εκπαίδευση, λογισμικό) αυξήθηκαν με το δεύτερο ταχύτερο ρυθμό στην ΕΕ.
Είχαμε διπλασιασμό των δαπανών για Ε&Α κατά την τελευταία δεκαετία, αν και παραμένουν σε χαμηλότερο επίπεδο από το μέσο της ΕΕ και υπερδιπλασιασμό των επιχειρηματικών δαπανών για Ε&Α ως ποσοστό του ΑΕΠ, ενώ ο μέσος της ΕΕ παρέμεινε στάσιμος.
Έμφαση στην τεχνολογική καινοτομία και έρευνα στις χρηματοδοτήσεις του Β' και Γ'ΚΠΣ (Ε.Π. «Ανταγωνιστικότητα», με συνολικό κόστος 500 εκ. ).
Ευνοϊκή φορολογική μεταχείριση δαπανών για έρευνα, με αφαίρεση του 50% των σχετικών δαπανών από τα φορολογητέα κέρδη των επιχειρήσεων.
Δημιουργία σχήματος χρηματοδοτικής στήριξης νέων επιχειρήσεων έντασης γνώσης - τεχνοβλαστών (spin-offs).
Τροποποίηση του αναπτυξιακού νόμου για ενίσχυση των ΜΜΕ για τον οργανωτικό εκσυγχρονισμό σε επενδύσεις καινοτομίας και ποιότητας.
Εντατικοποίηση της έρευνας και παρεμφερών δραστηριοτήτων (μεταφορά τεχνολογίας, διάδοση, ενημέρωση) στις επιχειρήσεις ή στη σχέση επιχειρήσεων - δημόσιων ερευνητικών φορέων.
Επέκταση συνεργασιών με επιχειρηματικούς και ερευνητικούς οργανισμούς στο εξωτερικό και η ένταξη σε διεθνή μόνιμα ή ειδικά δίκτυα συνεργασίας.
Υποστήριξη του παραγωγικού τομέα από τους δημόσιους ερευνητικούς και τεχνολογικούς φορείς μέσω της παροχής υπηρεσιών και τεχνογνωσίας.
Χρηματοδότηση συνεργασιών μεταξύ παραγωγικών και ερευνητικών φορέων για εκτέλεση έργων μακροχρόνιας εμβέλειας τα οποία θα στοχεύουν στην παραγωγή καινοτόμων προϊόντων/υπηρεσιών.
Το περιεχόμενο του εκπαιδευτικού συστήματος χρειάζεται να προσαρμοστεί ώστε να ευνοεί τη δημιουργικότητα, την ικανότητα ανάλυσης και επίλυσης σύνθετων προβλημάτων με μακροπρόθεσμο και παγκόσμιο ορίζοντα, την επιθυμία για μόρφωση και την τάση για ανάληψη επιχειρηματικών κινδύνων (πολιτική του "πολλαπλού σχολικού βιβλίου" και του «ανοιχτού» προγράμματος).
Η δημιουργία και ανάπτυξη ιδιωτικών τεχνολογικών πάρκων και θερμοκοιτίδων εκτός από την Αθήνα και τη Θεσσαλονίκη, θα προσφέρει, μέσα από τη γεωγραφική συγκέντρωση, υποδομές, συμβουλευτικές και χρηματοοικονομικές υπηρεσίες υψηλού επιπέδου αλλά και ορατότητα και παραδείγματα προς μίμηση.
Η ερευνητική πολιτική οφείλει να αποσαφηνίσει περαιτέρω τη σχέση των δημόσιων ερευνητικών κέντρων με τα ΑΕΙ από τη μια πλευρά και τις επιχειρήσεις από την άλλη (τρόπος πρόσληψης, προαγωγής και αμοιβής των ερευνητών και κριτήρια χρηματοδότησης των κέντρων).
Ενίσχυση και χρηματοδότηση δράσεων από το Γ'ΚΠΣ με έμφαση :
Στην ανάπτυξη της βιομηχανικής έρευνας και τη στελέχωση των επιχειρήσεων με ερευνητικό προσωπικό.
Τη δημιουργία νέων επιχειρηματικών δραστηριοτήτων έντασης γνώσης.
Το σχεδιασμό και εκτέλεση έργων έρευνας από κοινού από επιχειρήσεις και δημόσιους ερευνητικούς οργανισμούς.
Την προσέλκυση διεθνών επενδυτών σε τομείς αιχμής, το άνοιγμα στο διεθνή χώρο με συνεργασίες και προγράμματα.
Ενθάρρυνση της έρευνας από τις επιχειρήσεις με επέκταση των φορολογικών κινήτρων για τις ερευνητικές δαπάνες των επιχειρήσεων.
Ο κύριος σκοπός αυτών των δράσεων είναι η ενίσχυση της ζήτησης για νέες τεχνολογικές γνώσεις και η προώθηση της καινοτομίας προϊόντων και διαδικασιών.
Στόχος το 40% της έρευνας να προέρχεται από τις επιχειρήσεις (από 26% σήμερα).
Ο στόχος του 1,5% του ΑΕΠ προβλέπει για τις επιχειρήσεις αύξηση της δαπάνης για Ε&Α από 0,2% (1999) σε 0,6% το 2010.
Αύξηση της χρηματοδότησης της δημόσιας έρευνας.
Ο κεντρικός στόχος του 1,5% συνδέεται με την αύξηση της δημόσιας (κρατικής) δαπάνης για έρευνα από το 0,5% (1999) στο 0,9% του ΑΕΠ το 2010.
Σε χρηματικούς όρους και σε σταθερές τιμές αυτό σημαίνει τριπλασιασμό της δημόσιας δαπάνης για έρευνα..
Στο πλαίσιο αυτό διάθεση του 1% επί του ύψους του προϋπολογισμού του εξοπλιστικού προγράμματος του Υπουργείου Άμυνας για την ανάπτυξη αμυντικής τεχνολογίας.
Το προσωπικό απασχολούμενο στην έρευνα θα αυξηθεί από τα 55000 άτομα (2001) στα 125000 περίπου το 2010.
Τα ΑΕΙ πρέπει κατά μέσον όρο να τριπλασιάσουν τον αριθμό των εξερχόμενων διδακτόρων απ' αυτά, θεωρώντας ότι θα αυξηθεί κατά 50% - 100% και ο αριθμός των επαναπατριζόμενων διδακτόρων από το εξωτερικό.
Μεγάλο μέρος αυτού του ανθρώπινου δυναμικού θα τροφοδοτήσει τον τομέα των επιχειρήσεων έντασης γνώσης.
Νέοι τομείς οφείλουν να δραστηριοποιηθούν με την κατάλληλη διοικητική στήριξη στα Υπουργεία Άμυνας και Δημόσιας Τάξης, Μεταφορών και Εμπορικής Ναυτιλίας, Περιβάλλοντος και Υγείας κτλ.
Συμμετοχή σε δραστηριότητες οργανισμών, όπως ο Ευρωπαϊκός Οργανισμός Διαστήματος, το Ευρωπαϊκό Κέντρο Πυρηνικών Ερευνών, ο Ευρωπαϊκός Οργανισμός Μοριακής Βιολογίας, το Ευρωπαϊκό Ίδρυμα Επιστήμης κ.ά.
Συνεργασία με τον διεθνή επιχειρηματικό χώρο και εκτέλεση ερευνών για λογαριασμό ξένων επιχειρήσεων.
Το Υπουργείο Ανάπτυξης με τη βοήθεια ενός Συμβουλευτικού οργάνου, μπορεί να συντονίζει και να αποτιμά την πορεία της προσπάθειας και την απόκλιση από τους στόχους, προτείνοντας διορθωτικά μέτρα.
Διαρκή αναβάθμιση συμπληρωματικών τεχνολογικών υπηρεσιών: βιομηχανικός και αισθητικός σχεδιασμός, προστασία της πνευματικής ιδιοκτησίας, πρότυπα, πιστοποίηση - διακρίβωση, εκλαΐκευση της τεχνολογίας, προοπτική τεχνολογική διερεύνηση κλπ.
Στόχος και πολιτική μας δέσμευση είναι η σύγκλιση με το επίπεδο ανάπτυξης του Ευρωπαίου πολίτη μέσω μιας ολοκληρωμένης στρατηγικής για την ενέργεια με χρονικό ορίζοντα το 2015.
Εξασφαλίζουμε επαρκή ενέργεια με ασφάλεια για όλους τους Έλληνες χωρίς διακρίσεις και με γνώμονα τις επερχόμενες γενιές.
Προωθούμε την ισόρροπη ανάπτυξη όλων των περιφερειών της χώρας.
Ενισχύουμε την τεχνολογική καινοτομία και την ανάπτυξη ισχυρών ελληνικών επιχειρηματικών πόλων.
Αναβάθμιση της χώρας και του ρόλου της στη Νοτιοανατολική Ευρώπη σε κεντρικό κόμβο για τις ενεργειακές εξαγωγές από τις περιοχές του Καυκάσου, της Κασπίας και της Μ. Ανατολής προς τη Δύση και την Ευρωπαϊκή Ένωση.
Κατοχυρώνουμε την ενεργειακή επάρκεια της χώρας και την ασφάλεια του δικτύου της.
Ρυθμίζουμε την ελεύθερη αγορά μέσω της δημόσιας παρέμβασης έτσι ώστε να εξυπηρετηθεί και να προστατευθεί καλύτερα ο πολίτης και να μειωθεί το κόστος της ενέργειας μέσω του υγιούς ανταγωνισμού.
Προωθούμε την εξοικονόμηση ενέργειας στην οικιακή και βιομηχανική χρήση.
Ίσες ευκαιρίες πρόσβασης και χρησιμοποίησης όλων των μορφών ενέργειας από όλους τους πολίτες.
Μέσω της εισαγωγής και της προώθησης του Φυσικού αερίου και των Ανανεώσιμων Πηγών Ενέργειας σεβόμαστε και προστατεύουμε το περιβάλλον, ενώ παράλληλα διασφαλίζουμε την ανάπτυξη και την ανταγωνιστικότητα της οικονομίας μας.
Στόχος μας είναι η διασφάλιση της ποσοτικής, ποιοτικής και της λογικής τιμολόγησης του ηλεκτρισμού, στους καταναλωτές ιδιαίτερα σε μια απελευθερωμένη περιφερειακή αγορά.
Μέχρι στιγμής έχουν χορηγηθεί άδειες παραγωγής ηλεκτρικής ενέργειας από 14 μεγάλα Θερμοηλεκτρικά έργα, 3 μεγάλα Υδροηλεκτρικά έργα και 456 Ανανεώσιμα (ΑΠΕ).
Ηλεκτρική διασύνδεση Ελλάδας - Ιταλίας.
Πρόκειται για διασύνδεση συνεχούς ρεύματος που σχεδιάστηκε για τη μεταφορά ηλεκτρικής ενέργειας 500ΜW μεταξύ των δύο χωρών.
Η συνολική επένδυση ανήλθε στα 340 εκ.
Ηλεκτρικές Διασυνδέσεις με Βαλκάνια
Διασύνδεση Ελλάδας - Βουλγαρίας (Maritsa - Κέχρος), Ελλάδας - Σκοπίων (Bitola - Φλώρινα), Γιουγκοσλαβίας - Σκοπίων (Nis - Skopje), Αλβανίας - Γιουγκοσλαβίας (Podgoritsa - Elbasan)
Αποκατάσταση της γραμμής της Αδριατικής στη Βοσνία και του Υποσταθμού Ερνεστίνοβο στην Κροατία.
Όλα τα παραπάνω έργα είναι στη φάση της κατασκευής.
Εγκατάσταση- λειτουργία Ανανεώσιμων Πηγών Ενέργειας (ΑΠΕ).
Ενώ στο διάστημα 1993 - 2002 το σύνολο των καινούριων ΑΠΕ ήταν ισχύος 320 MW, μόνο μέσα στο 2003 εγκαταστάθηκαν άλλα 162 ΜW.
Το 2003 τα αιολικά με άδεια εγκατάστασης ή λειτουργίας φτάνουν τα 600 MW, ενώ για τις υπόλοιπες ΑΠΕ (μικρά υδροηλεκτρικά, φωτοβολταϊκά, βιομάζα) οι αντίστοιχες άδειες ανέρχονται στα 112,5 ΜW.
Ολοκλήρωση - λειτουργία ενεργειακών επενδύσεων από ΔΕΗ.
Πλήρης λειτουργία του Σταθμού Παραγωγής Κομοτηνής ισχύος 485 MW της ΔΕΗ, με καύσιμο το Φυσικό Αέριο και της λιγνιτικής μονάδας της Φλώρινας ισχύος 330 MW.
Η παραγωγή λιγνίτη έφτασε σε νέα ρεκόρ (70,3 εκατ. τόνους το 2002, έναντι των 60,3 εκατ. τόνων του 2000).
Έχουν διανοιχτεί τα ορυχεία Αχλάδας/ΔΕΗ και Μαυροπηγής.
Προσθήκη ισχύος 28 MW στον ΑΗΣ Χανίων, 28MW στον ΑΗΣ Λινοπεραμάτων και ατμοηλεκτρικές μονάδες Αθερινόλακου 2Χ52MW.
Ολοκληρώνονται τα υδροηλεκτρικά έργα Μεσοχώρας, Ιλαρίωνα Παπαδιάς (ΑΗΣ Μελίτης - Αχλάδας), Πολυφύτου (ΑΗΣ Καρδιάς και Αγ. Δημητρίου) και Αγ. Βαρβάρας στον ποταμό Αλιάκμονα.
Οι βασικές κατευθύνσεις της πολιτικής μας για το φυσικό αέριο, λαμβάνοντας υπόψη τα σημαντικά οφέλη που απορρέουν από τη χρήση του, έχουν ως εξής:
Ενισχύουμε την είσοδο φυσικού αερίου στην Κρήτη, τη Ρόδο και άλλα μεγάλα νησιά.
Ενδυναμώνουμε τις ιδιωτικές επενδύσεις και προωθούμε την απελευθέρωση της αγοράς αερίου.
Αυξάνουμε τη χρήση φυσικού αερίου με απώτερο στόχο μας τη βελτίωση των συνθηκών και των όρων ανταγωνισμού της ενεργειακής αγοράς καθώς και τη δημιουργία νέων θέσεων εργασίας.
Προωθούμε την εισαγωγή νέων τεχνολογιών φυσικού αερίου με αυξημένη ενεργειακή απόδοση τόσο στην βιομηχανική παραγωγή όσο και στην αστική κατανάλωση.
Υπογραφή διμερών και εμπορικών συμφωνιών (Αγωγοί που θα συνδέσουν την Ελλάδα με την Τουρκία και την Ιταλία).
Τοποθέτηση Στρατηγικού Εταίρου στη ΔΕΠΑ (Δημόσια Επιχείρηση Αερίου).
Στο πλαίσιο της ισχύουσας Κοινοτικής Οδηγίας 98 /30, η ΔΕΠΑ ολοκλήρωσε:
- το λογιστικό διαχωρισμό των δραστηριοτήτων μεταφοράς και εμπορίας φυσικού αερίου και κατάρτισε αντίστοιχες οικονομικές καταστάσεις για τις χρήσεις 2001 και 2002.
- το σχεδιασμό του συστήματος τιμολόγησης των υπηρεσιών μεταφοράς αερίου που θα ισχύσει όταν θεσμοθετηθεί η πρόσβαση τρίτων στα δίκτυα μεταφοράς αερίου της ΔΕΠΑ.
Τροφοδότηση των καταναλωτών και των επιχειρήσεων
Το πλήθος των βιομηχανιών που τροφοδοτούνται με φυσικό αέριο σε κάθε νομό έχει ως εξής (χωρίς να συνυπολογίζεται και η ΔΕΗ):
Ολοκληρώσαμε την κατασκευή του σταθμού στα Άνω Λιόσια που εξυπηρετεί τις ανάγκες 300 λεωφορείων και είναι ο μεγαλύτερος στην Ευρώπη.
Σχεδιάζουμε την κατασκευή δεύτερου σταθμού στην Ανθούσα Αττικής.
Κατετέθη στην Βουλή τροπολογία που προβλέπει την υποχρεωτική χρήση Φυσικού Αερίου στα δημόσια κτήρια Αθηνών και Θεσσαλονίκης και τροποποιεί τον κανονισμό των πολυκατοικιών για την διευκόλυνση της εισαγωγής του Φυσικού Αερίου.
Στόχος μας είναι η ενίσχυση του ανταγωνισμού και η προσφορά στον πολίτη καλύτερων υπηρεσιών και χαμηλότερων τιμών.
Θωρακίζουμε τη χώρα απέναντι σε ενεργειακό κίνδυνο με την ορθολογικοποίηση των αποθεμάτων ασφαλείας.
Εντείναμε τον έλεγχο και τη συγκρότηση μηχανισμού ελέγχου της διακίνησης των καυσίμων για την αντιμετώπιση φαινομένων λαθρεμπορίου και νοθείας, όπως και την ενίσχυση της προστασίας του Περιβάλλοντος με Κλιμάκια Ελέγχου Διακίνησης και Αποθήκευσης Καυσίμων αρχικά σε Αθήνα και Πειραιά και σύντομα σε όλη την Ελλάδα.
Ήδη λειτουργεί επιτροπή διαχείρισης κρίσεων και θεσπίσαμε και ωράριο λειτουργίας των πρατηρίων.
Σχεδιάσαμε την κατασκευή του αγωγού Μπουργκάς-Αλεξανδρούπολη.
Κατασκευάστηκαν ο αγωγός πετρελαίου Θεσσαλονίκης- Σκοπίων και το εργοστάσιο πολυπροπυλενίου από τα ΕΛΠΕ (Ελληνικά Πετρέλαια) στα οποία τοποθετήθηκε στρατηγικός εταίρος.
Προωθούμε τις Ανανεώσιμες Πηγές Ενέργειας.
Πραγματοποιούμε ήδη έργα για την διείσδυση του Φυσικού Αερίου σε όλα τα νοικοκυριά και τις βιομηχανίες.
Αναβαθμίζουμε τις λιγνιτικές μονάδες.
Προωθούμε την περαιτέρω εφαρμογή των αποφάσεων του Κιότο για περιορισμό των εκπομπών επικίνδυνων αερίων και την προστασία του Περιβάλλοντος γενικότερα.
Διασφαλίζουμε την ασφάλεια του εφοδιασμού κάθε περιοχής, την περιφερειακή ανάπτυξη, την προστασία του περιβάλλοντος και τη βελτίωση της ανταγωνιστικότητας.
Δίνουμε έμφαση στην ορθολογική χρήση της ενέργειας και στη βελτίωση της ενεργειακής απόδοσης τόσο για τα νοικοκυριά όσο και για τις υπηρεσίες.
Προωθούμε την είσοδο της χρήσης και την εξοικείωση του καταναλωτικού κοινού με τις ΑΠΕ και το φυσικό αέριο.
Δίνουμε ιδιαίτερη έμφαση στον επηρεασμό της συμπεριφοράς του πολίτη, βελτιώνοντας ολοένα περισσότερο τις αστικές συγκοινωνίες και προωθώντας συνεχείς καμπάνιες ενημέρωσης για την ανάγκη εξοικονόμησης ενέργειας και ορθολογικής χρήσης της.
Εντατικοποιήσαμε τους ελέγχους και τις επιθεωρήσεις σε βιομηχανίες και τις επιχειρήσεις που είναι μεγάλοι καταναλωτές.
Προωθήσαμε και συνεχίζουμε την προώθηση του μέτρου του ενεργειακού πιστοποιητικού σε όλα τα κτήρια.
Με αυτό το μέτρο επιθυμούμε να μειώσουμε τις ενεργειακές αποδόσεις των κτηρίων.
Επιταχύνουμε το νέο επιχειρησιακό πρόγραμμα για την Ανταγωνιστικότητα (2000- 2006), το οποίο περιέχει δράσεις και μέτρα για την εξοικονόμηση ενέργειας στον βιομηχανικό τομέα και στις υπηρεσίες, μέσω επιδοτήσεων που φτάνουν ως και 45%.
Αναπτύσσουμε και επεξεργαζόμαστε τα στοιχεία ενός σύγχρονου ενεργειακού σχεδιασμού.
Προωθούμε τη χρήση τεχνολογιών μείωσης των εκπομπών CO2.
Προωθούμε την παραγωγή και χρήση του υδρογόνου και τις ανανεώσιμες πηγές ενέργειας.
Εισάγουμε μέτρα εξοικονόμησης ενέργειας (στον οικιακό και βιομηχανικό τομέα).
Αναβαθμίζουμε τα ερευνητικά κέντρα και τα πανεπιστημιακά εργαστήρια και ιδρύουμε νέα, επενδύοντας συνολικό ποσό που φτάνει τα 390 εκατ. μέχρι το 2004 για την υποστήριξη νέων προγράμματα έρευνας.
Ενισχύουμε τη δημιουργία νέων εταιριών που χρησιμοποιούν τα αποτελέσματα των ερευνών και εξασφαλίζουμε την υποστήριξη για διεθνή επιστημονική και τεχνολογική συνεργασία.
Η απελευθέρωση της αγοράς ηλεκτρικής ενέργειας και η εισαγωγή του φυσικού αερίου προκαλούν βαθιές αλλαγές στο ενεργειακό σύστημα της χώρας.
Διαμορφώνεται ένα πιο σύνθετο, αλλά ενιαίο, ευέλικτο και ανταγωνιστικό ενεργειακό σύστημα, που επιτρέπει σε ευρεία κλίμακα την επιλογή τόσο μορφών ενέργειας, όσο και προμηθευτών με στόχο πάντοτε τη μείωση της τιμής.
Στο σύστημα αυτό οι τάσεις της αγοράς, αλλά και το χρησιμοποιούμενο μίγμα καυσίμων, διαμορφώνεται με βάση την προσφορά και τη ζήτηση, ενώ η κρατική παρέμβαση εκδηλώνεται κυρίως μέσω της δράσης του Κράτους ως ρυθμιστή, ώστε να διασφαλίζεται ο υγιής ανταγωνισμός.
Μειώνεται έτσι ο επιχειρηματικός ρόλος του Κράτους.
Όμως, το Κράτος παραμένει ο τελικός εγγυητής της ασφάλειας του ενεργειακού εφοδιασμού και της εξυπηρέτησης των υπηρεσιών κοινής ωφέλειας, περιλαμβανομένης και της προστασίας του περιβάλλοντος και του καταναλωτή.
Εντασσόμενη στο παραπάνω πλαίσιο και λαμβάνοντας υπόψη τις μεσομακροπρόθεσμες τάσεις του ενεργειακού μας ισοζυγίου, η ενεργειακή μας πολιτική πρέπει να είναι πολυδιάστατη και να εξυπηρετεί του ακόλουθους στρατηγικούς στόχους:
Τη διασφάλιση του ενεργειακού εφοδιασμού με οικονομικά αποδεκτούς όρους.
Τον περιορισμό των επιπτώσεων στο περιβάλλον από την παραγωγή, διακίνηση και χρήση της ενέργειας, ώστε να επιτυγχάνεται βιώσιμη ανάπτυξη και να τηρούνται οι διεθνείς υποχρεώσεις της χώρας, ιδιαίτερα αυτές που αφορούν στην κλιματική αλλαγή.
Την ουσιαστική συμβολή του ενεργειακού τομέα, ως σημαντικού συντελεστή στην ανταγωνιστικότητα της εθνικής οικονομίας, της περιφερειακής ανάπτυξης και της απασχόλησης.
Την ανάπτυξη των διακρατικών σχέσεων στο οικονομικό αλλά και στο πολιτικό επίπεδο για τη βελτίωση της ασφάλειας ενεργειακού εφοδιασμού της χώρας και την ενίσχυση του ρόλου του ενεργειακού μας τομέα στην αγορά της ΝΑ Ευρώπης, καθώς και στα πλαίσια της συνεργασίας με τις χώρες του Ευξείνου Πόντου και της Μεσογείου.
Από την 1 Ιουνίου 2004 κάθε μη οικιακός πελάτης και από την 1 Ιουνίου 2007 όλοι οι πελάτες θα μπορούν να αγοράζουν ηλεκτρική ενέργεια από οποιονδήποτε προμηθευτή της επιλογής τους.
Στόχοι μας είναι:
Η ομαλή μετάβαση στην απελευθερωμένη αγορά ηλεκτρισμού.
Η προώθηση της χρήσης του φυσικού αερίου και των ΑΠΕ στην ηλεκτροπαραγωγή.
Η ενίσχυση, επέκταση και αναβάθμιση της υφιστάμενης μεταφοράς και διανομής ηλεκτρικής ενέργειας.
Η ενίσχυση και επέκταση των ηλεκτρικών υποδομών των νησιών, ιδίως των διασυνδέσεων με το ηπειρωτικό σύστημα αλλά και μεταξύ τους.
Η μείωση των εκπομπών CO2 και ρύπων (NOX SO2, τέφρα κλπ.) στους ήδη υπάρχοντες σταθμούς ηλεκτροπαραγωγής καθώς και η προώθηση νέων τεχνολογιών καύσης λιγνιτών, φιλικών προς το περιβάλλον.
Στον τομέα του φυσικού αερίου προγραμματίζουμε δράσεις που αποσκοπούν, αφενός στην επέκταση της διείσδυσης του καυσίμου στην ελληνική αγορά, αφετέρου στην εξασφάλιση φυσικού αερίου σε ποσότητα ικανή να καλύψει ζήτηση και σε ικανοποιητική τιμή.
Συγκεκριμένα προγραμματίζονται:
Η εξασφάλιση εναλλακτικών πηγών φυσικού αερίου και η δημιουργία υποδομής για τη συμμετοχή στις διεθνείς αγορές (σύνδεση με Ιταλία, περιοχή της Κασπίας).
Η επέκταση των χρήσεων του φυσικού αερίου στην ελληνική αγορά ενέργειας. Με την ολοκλήρωση του διαγωνισμού για τα δίκτυα πόλεων προωθείται η διείσδυση του φυσικού αερίου στον εμπορικό και τον οικιακό τομέα.
Επίσης, προγραμματίζεται η επέκταση του δικτύου, στον Έβρο, την Ελευσίνα, την Κόρινθο και σε έξι (6) ακόμη πόλεις (Σέρρες, Δράμα, Καβάλα, Ξάνθή, Κομοτηνή, Χαλκίδα).
Η εξασφάλιση ευελιξίας, ευστάθειας και αξιοπιστίας του συστήματος με την αναβάθμιση του τερματικού της Ρεβυθούσας για το υγροποιημένο φυσικό αέριο, την κατασκευή της αποθήκης στρατηγικών αποθεμάτων φυσικού αερίου στο Ν. Καβάλας και την προσθήκη συμπιεστών.
Η προετοιμασία για ομαλή μετάβαση στην ελεύθερη αγορά φυσικού αερίου μετά το 2006.
Η ενέργεια αποτελεί τομέα προτεραιότητας στην ανάπτυξη οικονομικών σχέσεων με τρίτες χώρες τόσο διμερώς, όσο και πολυμερώς όπου ήδη δραστηριοποιούνται οι ΔΕΚΟ του ενεργειακού τομέα.
Στη Βαλκανική η Ελλάδα αξιοποιεί τα πλεονεκτήματά της και αναλαμβάνει σημαντικές πρωτοβουλίες, με στόχο τη δημιουργία «εταιρικής σχέσης» στον ενεργειακό τομέα με κύριους άξονες, την αύξηση της ασφάλειας εφοδιασμού, την προσέλκυση των αναγκαίων επενδύσεων,
τη μείωση του ενεργειακού κόστους και την προστασία του κοινού μας περιβάλλοντος.
Η ανάπτυξη των διακριτικών μας σχέσεων με τις χώρες της ευρύτερης περιοχής διευκολύνει τους στόχους αυτούς και αναδεικνύει τη χώρα μας σε ενεργειακό κόμβο για τον εφοδιασμό της Ευρωπαϊκής Ένωσης.
Ο αγωγός Μπουργκάς - Αλεξανδρούπολη, η σύνδεσή μας με το Ευρωπαϊκό Δίκτυο Φυσικού Αερίου, η οποία μπορεί να έχει αμφίδρομη ροή και η ενίσχυση ή η δημιουργία των ηλεκτρικών διασυνδέσεων με την Ιταλία, τους βόρειους γείτονές μας και την Τουρκία, εντάσσονται σε αυτές τις προοπτικές.
Από την άποψη αυτή ιδιαίτερη σημασία έχει :
Η απόκτηση της πλειοψηφίας του μετοχικού κεφαλαίου των διυλιστηρίων ΟΚΤΑ των Σκοπίων από τα ΕΛΠΕ.
Η παροχή ηλεκτρικής ενέργειας στην Αλβανία και το Κοσσυφοπέδιο.
Η ανάληψη της πρωτοβουλίας για την ανασυγκρότηση του δικτύου παροχής ηλεκτρικής ενέργειας στην περιοχή της Κορυτσάς.
Η αναβάθμιση των γραμμών σύνδεσης μεταξύ των συστημάτων μεταφοράς ηλεκτρική ενέργειας Ελλάδος-Βουλγαρίας και η σύνδεση των συστημάτων Ελλάδας-Τουρκίας.
Η υπογραφή της κοινής πολιτικής δήλωσης των Υπουργών Ενέργειας της Ν.Α. Ευρώπης για τη συγκρότηση της περιφερειακής αγοράς ηλεκτρικής ενέργειας Ν.Α. Ευρώπης κλπ.
Η κυβέρνηση του ΠΑΣΟΚ απέδωσε και αποδίδει ιδιαίτερη σημασία στον τουρισμό ως αναπτυξιακή και πολιτιστική πρόκληση και ως τομέα στον οποίο η Ελλάδα έχει συγκριτικό πλεονέκτημα και προοπτικές.
Παρά τα υπαρκτά του προβλήματα, ο τουρισμός είναι ο δυναμικότερος και ανταγωνιστικότερος κλάδος της ελληνικής οικονομίας σε διεθνές επίπεδο, με μερίδιο 4,5% στο ΑΕΠ (αλλά πραγματική επίδραση της τουριστικής οικονομίας υπολογιζόμενη στο 14,6%) και μερίδιο απασχόλησης 5% ή 200.000 περίπου θέσεις εργασίας (η αντίστοιχη πραγματική επίδραση της συνολικής τουριστικής απασχόλησης υπολογίζεται στο 16, 8% ή 680.000 περίπου θέσεις εργασίας).
Στόχος της πολιτικής μας είναι η ενίσχυση της συνεισφοράς του τουρισμού στο εγχώριο προϊόν, το εισόδημα, την απασχόληση, η ποιοτική αναβάθμισή του και η προσαρμογή του στα νέα διεθνή δεδομένα.
Προς την κατεύθυνση αυτή, το αρμόδιο Υπουργείο Ανάπτυξης εκπόνησε, δημοσιοποίησε και έθεσε σε εφαρμογή από τον Οκτώβριο του 2003 το Στρατηγικό Σχέδιο Ανάπτυξης του ελληνικού τουρισμού για την περίοδο 2004-2008 και παράλληλα υλοποίησε μια σειρά από σημαντικά θεσμικά και αναπτυξιακά μέτρα.
Εθνικό Συμβούλιο Τουρισμού
Θεσμοθέτηση, λειτουργία και αναμόρφωσή του, ως βασικού αντιπροσωπευτικού οργάνου σχεδιασμού πολιτικής.
Νέο Σύστημα Κατάταξης Ξενοδοχείων και Καταλυμάτων.
Σύγχρονος Κανονισμός «Καζίνο».
Κανονισμός Λειτουργίας Τουριστικών Λιμένων .
Μητρώο Τουριστικών Επιχειρήσεων.
Καταργήθηκαν οι διατάξεις περί κορεσμού - άνοιξαν οι αγορές αφού εξασφαλίστηκαν οι όροι προστασίας του περιβάλλοντος με αποτέλεσμα τον εκσυγχρονισμό μεγάλων ξενοδοχείων (Μεγάλη Βρετανία, Χίλτον κλπ).
Αποκρατικοποίηση Δημοσίων Τουριστικών Υποδομών.
Με διαχειριστικό βραχίονα την εταιρεία ΕΛΛΗΝΙΚΑ ΤΟΥΡΙΣΤΙΚΑ ΑΚΙΝΗΤΑ πραγματοποιήθηκε ένα ευρύτατο άνοιγμα των δημοσίων υποδομών του ΕΟΤ στον ιδιωτικό τομέα.
Νόμος Τουριστικής Εκπαίδευσης: Αναδιαρθρώθηκε το πλαίσιο Τουριστικής Εκπαίδευσης (ίσχυε από το 1930) και δημιουργήθηκαν νέες Τουριστικές σχολές εκσυγχρονίζοντας τα εκπαιδευτικά προγράμματα (ίδρυση Σχολής Ξεναγών, Ανώτερης Σχολής Τουριστικής Εκπαίδευσης και ΙΕΕΚ ΤΕΕ Τουριστικών Επαγγελμάτων).
Δημιουργήθηκαν Υποδομές για τους Ολυμπιακούς Αγώνες 2004, στην Αττική κυρίως αλλά και στη Περιφέρεια ( Λιμένες, Αεροδρόμια κλπ).
Εξασφαλίστηκαν θεσμοθετημένοι πόροι ύψους 20 εκ. από την Ε.Τ.Α.
Το κεντρικό πρόγραμμα προβολής του ΕΟΤ ανήλθε για το 2003 στο ύψος των 24 εκ. και για το 2002 στο ύψος των 29 εκ.
Προκηρύχτηκαν από τον ΕΟΤ οι ειδικές δράσεις προβολής των για τις ειδικές μορφών τουρισμού σε συνεργασία με τον ιδιωτικό τομέα και ύψους 14 εκ.
Η ειδική, λόγω Ολυμπιακών Αγώνων, διαφημιστική καμπάνια για το 2004 έχει αυξημένο προϋπολογισμό, συνδυάζει κλασικές με πιο νεωτερικές μεθόδους («πανηγυρικές καταχωρήσεις», ολυμπιακά ένθετα κλπ) και ξεκίνησε ήδη από τις 20 Δεκεμβρίου 2003, για πρώτη τόσο νωρίς στην ιστορία του ελληνικού τουρισμού.
Εφαρμόστηκαν αφού κατεγράφησαν, με τη συνεργασία των Δημοσίων υπηρεσιών και των φορέων του τουρισμού, όλες οι παρατηρήσεις και προτάσεις που αφορούν τον τομέα του τουρισμού στη σύνταξη του νέου αναπτυξιακού νόμου.
Αναβαθμίστηκαν, εκσυγχρονίστηκαν και αποκρατικοποιήθηκαν σημαντικές Τουριστικές Επιχειρήσεις όπως Μαρίνες, Οργανωμένες Ακτές, Ξενοδοχεία κλπ. (το μεγαλύτερο μεταπολεμικά πρόγραμμα ιδιωτικών επενδύσεων, συνολικού ύψους περί τα 450 εκατ. Ευρώ), δίνοντας στο έργο του ΕΟΤ νέα αξία και δημιουργώντας τουλάχιστον 6000 νέες θέσεις εργασίας.
Εξασφαλίστηκαν σταθεροί πόροι 25 εκ. ευρώ ανά έτος για την προβολή και διαφήμιση του Ελλ. Τουρισμού εκτός προγράμματος ΠΔΕ και ΤΠ από τα έσοδα της ΕΛΛΗΝΙΚΑ ΤΟΥΡΙΣΤΙΚΑ ΑΚΙΝΗΤΑ
Εξασφαλίστηκαν 17.000 ξενοδοχειακές κλίνες για το επιχειρηματικό πρόγραμμα της ΟΛΥΜΠΙΑΚΗΣ ΦΙΛΟΞΕΝΙΑΣ.
Ολοκληρώθηκαν οι μελέτες Τουριστικής Ανάπτυξης της χώρας και για τις 13 Περιφέρειες.
Υλοποιήθηκαν ιδιωτικές επενδύσεις για τον τουρισμό συνολικού ύψους περίπου 1.250.000.000.
Ενεργοποιήθηκε το 92,1% του προγράμματος ΕΠΑΝ τουρισμού, ύψους 591 εκ. (Από τις αποκρατικοποιήσεις το εγγυημένο ύψος των ιδιωτικών επενδύσεων υπερβαίνει τα 400 εκ.).
Πριν προχωρήσουμε σε οποιοδήποτε σχεδιασμό για το μέλλον πρέπει να συμφωνήσουμε με τόλμη στις πραγματικές συνθήκες της παγκόσμιας αγοράς, τα προβλήματα και τις ευκαιρίες του ελληνικού τουρισμού:
Υψηλή γεωγραφική συγκέντρωση τουριστικής υποδομής.
Μονοδιάστατο τουριστικό προϊόν: Ηλιος - Θάλασσα.
Μικρή διάρκεια τουριστικής περιόδου.
Κυριαρχία μαζικού τουρισμού.
Ξενοδοχειακές μονάδες - καταλύματα μικρού μεγέθους και ενδιάμεσης - χαμηλής ποιότητας.
Μικρός βαθμός συγκέντρωσης και πολύ μικρή καθετοποίηση.
Μικρό μέγεθος και μικρός βαθμός συγκέντρωσης των μη ξενοδοχειακών τουριστικών επιχειρήσεων.
Πλεονεκτήματα:
Ισχυρό Brand Name και παγκόσμια μοναδικές περιβαλλοντικές ομορφιές.
Ισχυρότερη ανταγωνιστικότητα σε σχέση με άλλους τομείς της Ελληνικής Οικονομίας.
Ολιγοψωνιακή διάθρωση τουριστικής ζήτησης με λίγους tour - operators.
Αύξηση του μεριδίου επισκεπτών από την Ευρώπη. Σημαντική μείωση μεριδίου Αμερικάνων τουριστών
Αύξηση τουριστών από Αν. Ευρώπη.
Ανοδική τάση αφίξεων αλλοδαπών τουριστών.
Αυξάνεται το μερίδιο των αεροπορικών αφίξεων.
Αυξανόμενη συμμετοχή εσωτερικού τουρισμού.
Προοπτική των Ολυμπιακών Αγώνων.
Διαδικασίες αξιοποίησης των τουριστικών ακινήτων της ΕΤΑ Α.Ε. (το μεγαλύτερο πρόγραμμα αξιοποίησης της δημόσιας τουριστικής περιουσίας από τη δεκαετία του '60).
Προγράμματα του Γ΄ ΚΠΣ σε συνδυασμό με τον νέο αναπτυξιακό νόμο.
Σκοπός μας είναι η συμβολή του Τουρισμού κατά 15% στο Ακαθάριστο Εθνικό Προϊόν (έμμεση και άμεση), 17% στην απασχόληση και 22,5% στις επενδύσεις.
Αύξηση της συμμετοχής στο ΑΕΠ κατά 2%.
19,7 εκ. τουρίστες στο τέλος της δεκαετίας.
Διαφοροποίηση Τουριστικού Προϊόντος
Η Ελλάδα καθίσταται αναγνωρίσιμος τουριστικός προορισμός με την:
Αναβάθμιση της ποιότητας των καταλυμάτων και υπηρεσιών.
Δημιουργία Ειδικών Τουριστικών Υποδομών.
Εκσυγχρονισμό της εκπαίδευσης και κατάρτισης Ανθρωπίνου Δυναμικού.
Γεωγραφική Κατανομή - Επιμήκυνση Χρονικής Περιόδου
Κατανομή της ζήτησης και της προσφοράς σε όλη την περιφέρεια πέραν των καθιερωμένων περιοχών.
Επέκταση της ζήτησης και της προσφοράς σε όλη τη διάρκεια του έτους.
Προτάσεις - Δράσεις για επόμενη 4ετία
Ενίσχυση Εσωτερικού Τουρισμού
Παρέμβαση στις διακοπές με αιχμή τις μαθητικές, εκτός τουριστικής περιόδου.
Εξοικείωση με τα νέα Τουριστικά Προϊόντα (Τάξεις Χιονιού και Πράσινες Τάξεις).
Ενίσχυση της επιχειρηματικότητας για την ανάπλαση της υπαίθρου.
Συμμετοχή συνόλου Οικονομίας στην Προώθηση του Τουριστικού Προϊόντος
Πολλοί και διαφορετικοί κλάδοι της Ελληνικής οικονομίας εμπλέκονται, επηρεάζουν και επηρεάζονται εμμέσως από τον τουρισμό (παραγωγή τροφίμων, κατασκευαστικός τομέας, κατασκευή χρηστικών αντικειμένων κλπ) και συνεπώς είναι απαραίτητο να σχεδιαστεί στρατηγική για τη συντονισμένη συμμετοχή τους στο marketing και την διαφήμιση του Ελλ. Τουρ. Προϊόντος.
Ανάπτυξη Τουριστικής Συνείδησης (Εκπαίδευση - Κατάρτιση)
Εκσυγχρονισμός της Τουριστικής Εκπαίδευσης (σχολές- εκπαιδευτικά προγράμματα).
Προγράμματα διαμόρφωσης σύγχρονης τουριστικής συνείδησης για μαθητές - φοιτητές αλλά και για ευρύτερα στρώματα της νεολαίας.
Ενίσχυση επενδύσεων σε γήπεδα γκολφ, κέντρα θαλασσοθεραπείας, Συνεδριακά κέντρα, θεματικά πάρκα-υποδομές οικοτουρισμού - αγροτουρισμού κλπ που καθιστούν το Ελλ. Τουρ. προϊόν επώνυμο και κατά συνέπεια Ανταγωνιστικό.
Σήμερα χρειάζονται 16 εγκρίσεις & αυτοψίες και 4 μελέτες πριν από τη χωροθέτηση γεγονός που σημαίνει ότι μαζί με τις λοιπές διαδικασίες χρειάζονται 3 - 5 έτη για την τελική αδειοδότηση μιας επένδυσης.
Αυτό πρέπει να αλλάξει άμεσα για να επιτευχθεί ουσιαστική επιτάχυνση της Τουρ. Ανάπτυξης.
Ίδρυση Ενιαίου Φορέα Προβολής και Διαφήμισης της Ελλ. Τουρ. Βιομηχανίας.
ΕΟΤ: Ανώνυμος Εταιρεία Προβολής και Διαφήμισης που θα χαράζει το marketing plan του Ελληνικού Τουρισμού.
Πενταετές πρόγραμμα Διαφήμισης - Προβολής Ελλ. Τουρισμού ύψους 150 εκ. ευρώ και κατανομή 70 εκ. ευρώ το έτος 2003 (έτος έναρξης καμπάνιας, άρα αιχμής) και 20 εκ. ευρώ ανά έτος για την υπόλοιπη περίοδο.
Θεσμοθετημένη χρηματοδότηση (Έσοδα ΕΤΑ - Καζίνο): το πρόγραμμα θα συγχρηματοδοτηθεί κατά 80% από το Ελληνικό Δημόσιο και κατά 20% από ιδιώτες.
Χάραξη Τουριστικής Πολιτικής.
Έλεγχος εφαρμογής.
Συντονισμός Περιφερειών
Δημιουργία Παρατηρητηρίου Τουρισμού.
Μελέτες Τουριστικής Ανάπτυξης.
Προδιαγραφές Τουριστικών Υποδομών.
Σύνδεση αγοράς - εκπαίδευσης.
Τήρηση Εθνικών Δορυφορικών Λογαριασμών.
Νέες Μορφές Τουρισμού (Μελέτες ανάπτυξης και εφαρμογής).
Τα Γραφεία εξωτερικού αποτελούν ουσιαστικά τις Πρεσβείες του Ελλ. Τουρισμού στο Εξωτερικό και απαιτείται ο εκσυγχρονισμός και η αναβάθμιση τους ώστε να ανταποκριθούν στις απαιτήσεις παρουσίασης του νέου Τουριστικού Προσώπου της χώρας.
Το κόστος των απαιτουμένων δράσεων ανέρχεται σε 15 εκ.
Μέτρα για την Ενίσχυση και Επιμήκυνση της Τουριστικής Περιόδου
Λευκές - Πράσινες Τάξεις: Συμμετοχή 50 - 100 χιλιάδων μαθητών φέτος (Μία εβδομάδα χρηματοδοτούμενη). Στόχος: Συμμετοχή 300 χιλιάδων μαθητών το 2008.
Δημιουργία μιας εβδομάδας διακοπών εκτός των καθιερωμένων (καλοκαίρι, Χριστούγεννα, Πάσχα).
Η εβδομάδα αυτή θα είναι διαφορετική για κάθε μια από τις 13 περιφέρειες της χώρας.
Ανακήρυξη επενδύσεων σε 10 ως 15 τουριστικά δημόσια κτήματα της Ελληνικά Τουριστικά Ακίνητα ΑΕ (ΕΤΑ), ως μείζονος σημασίας με ανάληψη από το Διυπουργικό Όργανο Τουρισμού, αρμοδιότητος χωροθέτησης και από το ΥΠΕΧΩΔΕ αρμοδιότητος έκδοσης σχετικής αδείας.( βλ. συνημμένα έγγραφα).
Στόχος είναι να δοθεί η δυνατότητα ανέγερσης τουριστικών κατοικιών προς πώληση σε ξενοδόχους που διαθέτουν τουρ. Μονάδες 4 και 5 αστέρων σε γήπεδα εκτός σχεδίου.
Κατ' αυτόν τον τρόπο καθίστανται ελκυστικές για τους ιδιώτες, μεγάλες και μακροχρόνιας απόσβεσης επενδύσεις.
Νομιμοποίηση αυθαιρέτων κτιρίων, τουριστικών εγκαταστάσεων που έχουν ήδη άδεια από τον Ε.Ο.Τ.
Αλλαγή χρήσης παλαιών ξενοδοχείων και δωματίων (μέτρο για την απόσυρση πεπαλαιωμένων τουριστικών επιχειρήσεων που έχουν υποβαθμιστεί και δεν επιδέχονται εκσυγχρονισμού και συνεπώς αδυνατούν να ανταποκριθούν στις απαιτήσεις της σύγχρονης αγοράς).
Σήμερα η Ελλάδα, ως Τουριστικός Προορισμός, μοιάζει πολύ με την Γαλλία του 70.
Δηλαδή στη Γαλλία τότε, το 80 % του Τουρισμού κατανέμονταν στο 20 % της επικράτειας και στο 20 % του έτους.
Σήμερα στη Γαλλία, μετά από την εισαγωγή και εφαρμογή σειράς μέτρων, το 80 % του Τουρισμού κατανέμεται στο 80 % της επικράτειας και στο 80 % του έτους.
Μια ανάλογη κατανομή πρέπει και είναι εφικτό να επιτευχθεί και στην Ελλάδα.
Ο εκσυγχρονισμός των καταλυμάτων και η δραστική βελτίωση της ποιότητας των προσφερόμενων υπηρεσιών μέσω χρηματοδοτήσεων του Γ'ΚΠΣ και του νέου αναπτυξιακού νόμου.
Η διαφοροποίηση και ο εμπλουτισμός του τουριστικού προϊόντος με ανάπτυξη θεματικών και εναλλακτικών μορφών τουρισμού (πολιτιστικός, συνεδριακός, θεραπευτικός και αναζωογονητικός, χιονοδρομικός και ορεινός).
Η ανάπτυξη του ανθρώπινου δυναμικού του τουρισμού, που συμπληρώνει την ποιοτική αναβάθμιση των παρεχομένων υπηρεσιών.
Βασική προϋπόθεση αποτελεί η Τουριστική Εκπαίδευση η οποία επιδρά ευεργετικά στην απασχόληση.
Ενίσχυση των τουριστικών δικτύων διανομής και μεταφοράς, που αφορούν στην ενίσχυση των παραδοσιακών μας αγορών, στη διαφοροποίηση και διείσδυση σε νέες αγορές, σε θεματικές προβολές και δράσεις, μείωση της εποχικότητας, αξιοποίηση των νέων τεχνολογιών.
Σύσταση ενιαίου φορέα προβολής για το τουριστικό προϊόν συνολικά και την τουριστική αγορά στη χώρα μας.
Δημιουργία διαδικτυακής πύλης Τουρισμού, που θα αποτελέσει τη βάση της ηλεκτρονικής πρόσβασης της αγοράς τουρισμού στη διεθνή αγορά.
Η εθνική πολιτική των υποδομών αφορά κυρίως τον τομέα των μεταφορών (δρόμοι, σιδηρόδρομοι, λιμάνια, αεροδρόμια), αλλά και κάθε άλλου είδους υποδομή που καθιστά τη χώρα σύγχρονη για την αντιμετώπιση κάθε μορφής προβλημάτων που έχουν σχέση με την αστική και τη γεωμορφολογική της κατάσταση (αντιπλημμυρικά, υδραυλικά και αρδευτικά έργα, διαμόρφωση αστικού περιβάλλοντος κλπ.).
Η εθνική πολιτική των μεταφορών αφορά τις αστικές και υπεραστικές συγκοινωνίες, τους σιδηροδρόμους και τα αεροδρόμια όλης της χώρας.
Η βελτίωση των υπηρεσιών προς τον πολίτη είναι ο κυρίαρχος στόχος, ο οποίος συνδυάζεται με την προστασία του περιβάλλοντος και την εξοικονόμηση ενέργειας.
Σύγχρονες επιβατικές, αλλά και εμπορευματικές μεταφορές, ασφάλεια στη μετακίνηση, βελτίωση των Μέσων Μαζικής Μεταφοράς, συνδυασμένες μεταφορές και εμπορευματικά κέντρα ήταν και είναι προτεραιότητες της στρατηγικής ανάπτυξης σύγχρονων συγκοινωνιακών - μεταφορικών υποδομών στη χώρα μας.
Στην τετραετία που διανύσαμε, ολοκληρώθηκαν ή βρίσκονται σε στάδιο ολοκλήρωσης πολύ σημαντικά έργα στον τομέα των υποδομών, που άλλαξαν ριζικά τον αναπτυξιακό χαρακτήρα της χώρας.
Έχουν γίνει μεγάλα βήματα αναβάθμισής του, τόσο στις αστικές περιοχές όσο και στην περιφέρεια:
Εγνατία: Θα βρίσκονται περί το τέλος του 2004 σε κυκλοφορία κατ' ελάχιστο 570 χλμ. του άξονα.
Στα υπόλοιπα τμήματα της ΕΓΝΑΤΙΑΣ ΟΔΟΥ η κυκλοφορία θα γίνεται μέσω παρακαμπτηρίων τμημάτων των υφισταμένων Εθνικών οδών, ώστε ο άξονας να λειτουργεί ως ενιαίος (Λειτουργική ΕΓΝΑΤΙΑ ΟΔΟΣ).
ΠΑΘΕ: 500 χλμ. σύγχρονου αυτοκινητοδρόμου (συμπεριλαμβανομένου και του τμήματος 25 χλμ. της ΑΤΤΙΚΗΣ ΟΔΟΥ) λειτουργούν με όρους πλήρους οδικής ασφάλειας.
Αττική Οδός: ολοκληρώθηκε ο συνολικού μήκους 65 χλμ. αστικός αυτοκινητόδρομος που δημιουργεί νέες κυκλοφοριακές συνθήκες τόσο στις αστικές διαδρομές της Αττικής, όσο και στο εθνικό οδικό δίκτυο με την παράκαμψη κεντρικών Δήμων της Αττικής, με 200.000 οχήματα ημερήσια κίνηση, με 2 εκ. λίτρα ημερήσια εξοικονόμηση καυσίμων και με εξοικονόμηση 270 χιλ. ωρών ημερησίως.
Ολυμπιακά οδικά έργα στην Αττική: αναμορφώνεται πλήρως το κυκλοφοριακό τοπίο στην Αττική και με άλλα οδικά έργα εκτός της Αττικής Οδού, όπως το έργο του Κηφισού, η παραλιακή Λεωφ. Ποσειδώνος, η Βάρης - Κορωπίου, οι συνδέσεις με τα αθλητικά ολυμπιακά κέντρα και το Ολυμπιακό Χωριό.
Ζεύξη Ακτίου - Πρέβεζας: ολοκληρώθηκε και λειτουργεί με απόλυτη επιτυχία ένα μοναδικό μέχρι σήμερα για τη χώρα μας υποθαλάσσιο έργο που εξυπηρετεί την κίνηση στους νομούς της Δυτικής Ελλάδας.
Ζεύξη Ρίου - Αντιρρίου: το μεγαλύτερο και σημαντικότερο έργο των τελευταίων 100 χρόνων βρίσκεται σε τελική φάση κατασκευής με στόχο να συνδέσει τη Στερεά Ελλάδα και την Ηπειρο με την Πελοπόννησο μέσα στο 2004.
Παρακάμψεις σημαντικών πόλεων: ολοκληρώθηκαν ή βρίσκονται σε εξέλιξη οι παρακάμψεις μεγάλων πόλεων όλης της χώρας, όπως της Θεσσαλονίκης, της Πάτρας, του Βόλου, της Αρτας, της Φιλιππιάδας, του Αγρινίου, του Ηρακλείου.
Βόρειος Οδικός Αξονας Κρήτης: λειτουργούν ήδη 40 χλμ. σύγχρονου και ασφαλούς αυτοκινητόδρομου με σήραγγες και κοιλαδογέφυρες.
Επεκτάσεις και αναβάθμιση στα λιμάνια της Ηγουμενίτσας, της Πάτρας, της Θεσσαλονίκης, της Αλεξανδρούπολης, της Καβάλας, του Ηρακλείου, του Βόλου, του Λαυρίου, της Σούδας, της Ρόδου, της Κέρκυρας, της Μυκόνου, της Λέσβου, της Κάσου.
Εκτός από την κατασκευή και λειτουργία του Νέου Διεθνούς Αεροδρομίου «Ελευθέριος Βενιζέλος» (που κρίθηκε ως το καλύτερο αεροδρόμιο στον κόσμο για δυναμικότητα έως 15 εκατ. επιβάτες), σε 24 περιφερειακά αεροδρόμια της χώρας, κατασκευάστηκαν και κατασκευάζονται νέοι τερματικοί σταθμοί και διάδρομοι τροχοδρόμησης και αναβαθμίστηκαν παράλληλα και παλιοί, όπως ενδεικτικά στα αεροδρόμια της Θεσσαλονίκης, του Ηρακλείου, της Κέρκυρας, της Σάμου, της Ζακύνθου, της Σητείας, των Χανίων και της Αλεξανδρούπολης.
Σημαντική αναβάθμιση της ποιότητας ζωής για την Αττική, ήταν επίσης η σε πρώτη φάση (2000 - 2003) λειτουργία του Μετρό της Αθήνας με 18 χλμ. γραμμές, 19 σταθμούς και 500 χιλ. ημερήσια επιβατική κίνηση και σε δεύτερη φάση (2004) οι επεκτάσεις του προς τον Άγιο Δημήτριο, το Περιστέρι, το Σταυρό (Δουκ. Πλακεντίας) και το Νέο Διεθνές Αεροδρόμιο «Ελευθέριος Βενιζέλος».
Η ανακαίνιση της γραμμής του ΗΣΑΠ (ανακαινίζονται 23 σταθμοί και προστίθεται ένας νέος, εγκαθίσταται νέα σηματοδότηση, παραγγέλθηκαν 20 εξαβάγονοι νέοι συρμοί κλπ).
Η ανανέωση του στόλου των οχημάτων της ΕΘΕΛ (παρελήφθησαν 400 νέα λεωφορεία εκ των οποίων 295 είναι φυσικού αερίου) και ΗΛΠΑΠ (παρελήφθησαν 224 νέα τρόλεϊ).
Η ανανέωση του στόλου των αστικών συγκοινωνιών Θεσσαλονίκης, η θεσμική αναδιάρθρωσή τους, η επέκτασή τους σε δεκαπέντε (15) Δήμους του Νομού Θεσσαλονίκης και η κατασκευή 7 σταθμών μετεπιβίβασης.
Η καθιέρωση λεωφορειοδρόμων (40 χιλιόμετρα).
Η έναρξη κατασκευής του τραμ και του προαστιακού σιδηροδρόμου που προχωράνε με πρωτοφανείς ρυθμούς ταχύτητας και θα έχουν αποπερατωθεί πριν τους Ολυμπιακούς αγώνες σε λειτουργική μορφή για τις ανάγκες των αγώνων.
Ο μετασχηματισμός και βεβαίως η διάσωση της Ολυμπιακής Αεροπορίας σε εποχή εξαιρετικά αρνητική για τον κλάδο των αερομεταφορών.
Η μετατροπή των ΚΤΕΛ σε ανώνυμες εταιρείες και η θέσπιση κινήτρων για την αντικατάσταση του στόλου τους και τον εκσυγχρονισμό των σταθμών τους με ποσό ενίσχυσης ύψους 88 εκατομμυρίων ευρώ.
Η πρόβλεψη εταιρειών ή συνεταιρισμών ΤΑΞΙ, ο υποχρεωτικός κλιματισμός, ο ελάχιστος κυβισμός, το όριο ηλικίας τους και η ενίσχυση της αντικατάστασης του στόλου με ποσό 60 εκατομμυρίων ευρώ.
Η ίδρυση ιδιωτικών ΚΤΕΟ που θα αποσυμφορήσουν τα κρατικά και θα επιτρέψουν την καλύτερη εξυπηρέτηση του πολίτη.
Η προώθηση του Πανευρωπαϊκού Άξονα «Χ» που θα συνδέσει Θεσσαλονίκη, Σκόπια, Βελιγράδι, Ζάγκρεμπ, Λουμπλιάνα, Σάλτσμπουργκ.
Ο εκσυγχρονισμός του σιδηροδρομικού δικτύου που μείωσε κατά μια ώρα το χρόνο της απόστασης Αθήνα - Θεσσαλονίκη και κατά 40 λεπτά την απόσταση Θεσσαλονίκη -Αλεξανδρούπολη.
Το μεγάλο πρόγραμμα για την οδική ασφάλεια και τον περιορισμό των ατυχημάτων (Πάρκα Κυκλοφοριακής Αγωγής), το πρόγραμμα ποδηλατοδρόμων, τα μέτρα για το δίκυκλο
Βελτίωση της υποδομής του «μετρικού» Σιδηροδρομικού Δικτύου Πελοποννήσου και του παραδοσιακού οδοντωτού Διακοφτό - Καλάβρυτα.
Στο σχέδιό μας για την επόμενη τετραετία περιλαμβάνονται σχεδιασμοί και στρατηγικές ανάπτυξης σύγχρονων υποδομών συνδυασμένων μεταφορών, υψηλών ποιοτικών προδιαγραφών.
Οδικοί Άξονες
Είναι πλήρως σχεδιασμένη η ολοκλήρωση των μεγάλων οδικών αξόνων εθνικής σημασίας με έμφαση στη διασύνδεση και την ευημερία της περιφέρειας.
Ειδικότερα:
Ολοκλήρωση του συνόλου της Εγνατίας Οδού από τους Κήπους μέχρι την Ηγουμενίτσα.
Ολοκλήρωση του συνόλου του ΠΑΘΕ από την Αθήνα μέχρι τους Ευζώνους και από την Αθήνα μέχρι την Πάτρα, τον Πύργο και την Τσακώνα.
Ολοκλήρωση του Δυτικού Αξονα, της Ιονίας Οδού, από την Πάτρα μέχρι την Κακαβιά.
Ολοκλήρωση της ζεύξης Ρίου-Αντιρρίου μέσα στο 2004
Ολοκλήρωση της Εθνικής Οδού Κορίνθου - Τρίπολης - Σπάρτης - Καλαμάτας.
Ολοκλήρωση του Βορείου Οδικού Άξονα Κρήτης.
Συνεργασία για τη σύνδεση των ανωτέρω οδικών αξόνων με τα διευρωπαϊκά δίκτυα που διέρχονται από τις Βαλκανικές χώρες.
Είναι επίσης πλήρως σχεδιασμένη η ολοκλήρωση μικρότερων οδικών έργων τόσο για την παράκαμψη των πόλεων, όσο για τη μεγαλύτερη δυνατή σύνδεση του εθνικού και επαρχιακού δικτύου της χώρας.
Ολοκλήρωση του Σιδηροδρομικού ΠΑΘΕ (Πάτρα, Αθήνα, Θεσσαλονίκη, Ειδομένη) με διπλή γραμμή ηλεκτρικής κίνησης και με δυνατότητα ανάπτυξης ταχύτητας 140 έως 200 χιλιομέτρων την ώρα. Επίσης το τμήμα Θεσσαλονίκη - Προμαχώνας, με μονή γραμμή και ταχύτητα 160 χιλιομέτρων την ώρα.
Στην ίδια περίοδο θα έχουν δοθεί σε χρήση τα Περιφερειακά Σιδηροδρομικά δίκτυα στη νέα μορφή τους, όπου εκτελούνται εκτεταμένα Έργα υποδομής και επιδομής.
Ειδικότερα βελτιώνεται σημαντικά η υποδομή και τα γεωμετρικά χαρακτηριστικά της Σιδηροδρομικής Γραμμής Ορμενίου - Αλεξανδρούπολης - Κομοτηνής - Ξάνθης - Δράμας - Κιλκίς - Θεσσαλονίκης και Θεσσαλονίκης - Βέροιας - Έδεσσας - Κοζάνης - Φλώρινας.
Στις γραμμές αυτές θα επιτευχθούν ταχύτητες μέχρι και 160 χλμ. ανά ώρα και θα μειωθούν οι χρόνοι μέχρι και 35%.
Ολοκληρώνεται σταδιακά η υλοποίηση Συμβάσεων Προμήθειας, σύγχρονου τροχαίου υλικού, που να ανταποκρίνεται στις απαιτήσεις των νέων υποδομών για υψηλές ταχύτητες και ποιότητα υπηρεσιών.
Ταυτόχρονα, με τα έργα υποδομής και προμήθειας τροχαίου υλικού, τον υλικό δηλαδή εκσυγχρονισμό, ολοκληρώνεται και ο θεσμικός εκσυγχρονισμός του ΟΣΕ με την εναρμόνισή του προς το Κοινοτικό Δίκαιο μέσω της υλοποίησης του Β΄ Σιδηροδρομικού Πακέτου (απελευθέρωση - εμπορευματικών και επιβατικών μεταφορών στον κοινοτικό χώρο).
Ολοκλήρωση του προαστιακού σιδηροδρόμου για τα τμήματα, που δεν έχουν ενταχθεί στα Ολυμπιακά Έργα (επέκταση δικτύου προς Χαλκίδα) και σχεδιασμός της επέκτασής του προς τους λιμένες Λαυρίου και Ραφήνας.
Με στόχο την ολοκλήρωση - υλοποίηση του Στρατηγικού σχεδιασμού των Υποδομών Μεταφορών της χώρας, προτείνονται για τη επόμενη 4ετία:
Η έναρξη και πρόοδος των εργασιών της Σιδηροδρομικής Εγνατίας (Τμήμα Κοζάνη - Καλαμπάκα - Ηγουμενίτσα) και του Ιονίου Σιδηροδρομικού Άξονα (Γιάννενα - Πάτρα).
Η βελτίωση της Σιδηροδρομικής Γραμμής Αλεξανδρούπολης - Κωνσταντινουπόλεως και κυρίως η επέκταση της οδικής Εγνατίας από Αλεξανδρούπολη μέσω Κήπων στην Κωνσταντινούπολη. (Μετεξέλιξη της Εγνατίας σε Διηπειρωτικό οδικό άξονα).
Κατά την επόμενη 4ετία θα συνεχισθεί η πολιτική βελτίωσης των Περιφερειακών Αεροδρομίων και βεβαίως θα ολοκληρωθούν τα έργα αναμόρφωσης των Αεροδρομίων «Μακεδονία» Θεσσαλονίκης και «Νίκος Καζαντζάκης» Ηρακλείου.
Παράλληλα, εκπονείται μελέτη για την κατασκευή νέου Αεροδρομίου στη Σαμοθράκη.
Συνέχιση του προγράμματος εκσυγχρονισμού όλων των λιμανιών της χώρας, προκειμένου να ανταποκριθούν στις ανάγκες των τοπικών κοινωνιών και στις καινούργιες απαιτήσεις της επιβατικής και εμπορικής ναυτιλίας.
Ολοκλήρωση των επεκτάσεων του Μετρό της Αθήνας προς το Αιγάλεω και το Χαϊδάρι, προς το Περιστέρι και προς το Ελληνικό και τη Γλυφάδα, με στόχο την εξυπηρέτηση 1.000.000 επιβατών ημερησίως.
Κατασκευή, του μήκους 10 χλμ., Μετρό της Θεσσαλονίκης και της Υποθαλάσσιας Αρτηρίας της Θεσσαλονίκης, των οποίων η διαγωνιστική διαδικασία βρίσκεται ήδη σε πλήρη εξέλιξη.
Θέσπιση κινήτρων για την εκτεταμένη ανανέωση των στόλων των ΟΑΣΘ, ΚΤΕΛ, ΤΑΧΙ. Κατά την επόμενη 4ετία το 60% αυτών θα είναι ανανεωμένο, σύγχρονο και με ποιοτικές προδιαγραφές υπηρεσιών.
Είναι ήδη δρομολογημένος ο εκσυγχρονισμός των σταθμών ΗΣΑΠ και η ανανέωση στο τροχαίο υλικό ΗΣΑΠ, ΕΘΕΛ, ΗΛΠΑΠ (20 νέοι εξαβάγονοι συρμοί, 600 νέα λεωφορεία, 142 νέα τρόλεϊ).
Κατά την επόμενη 4ετία με τα παραπάνω Μέσα Μαζικής Μεταφοράς (ΜΕΤΡΟ, ΤΡΑΜ, Προαστιακός) σε συνδυασμό με τις νέες υποδομές (Αττική Οδός, λοιπό οδικό δίκτυο, αύξηση λεωφορειολωρίδων), ο αστικός χώρος της Αττικής (Αθήνα - Πειραιάς - Προάστια) θα εξυπηρετείται από ένα σύγχρονο οργανωμένο σύστημα αστικών συγκοινωνιών, που θα συνδέεται ταυτόχρονα με τους Σταθμούς Υπεραστικών Συγκοινωνιών, το Αεροδρόμιο και τα Λιμάνια της Αττικής.
Πλήρης λειτουργία του κέντρου ελέγχου και διαχείρισης της κυκλοφορίας στην Αττική που περιλαμβάνει Κέντρο Διαχείρισης Κυκλοφορίας, Θάλαμο Παρακολούθησης και Ελέγχου Κυκλοφορίας, 204 Κάμερες παρακολούθησης, 24 Ηλεκτρονικές Πινακίδες Μεταβλητών Μηνυμάτων, 700 θέσεις μέτρησης οχημάτων, Σελίδα στο Internet και πλήρη εκσυγχρονισμό της Φωτεινής Σηματοδότησης Ν. Αττικής (Αντικατάσταση κεντρικών Ηλεκτρονικών Υπολογιστών και 600 τοπικών ρυθμιστών).
Πλήρης λειτουργία Συστήματος Τηλεματικής - Πληροφόρησης για την διαχείριση - διοίκηση της αστικής και υπεραστικής συγκοινωνίας και την ενημέρωση των επιβατών (ΗΛΠΑΠ - ΕΘΕΛ - ΚΤΕΛ - ΟΣΕ - ΜΕΤΡΟ).
Στους στόχους για την οδική ασφάλεια, προωθείται η ένταξη μαθήματος Κυκλοφοριακής Αγωγής στα Σχολεία - και συνεχίζεται η κατασκευή Πάρκων Κυκλοφοριακής Αγωγής στους Δήμους της χώρας (110 τον αριθμό).
Επίσης, αναβαθμίζεται η εκπαίδευση - εξέταση υποψηφίων οδηγών και θα κατασκευασθούν σε πρώτη φάση οκτώ (8) Πάρκα Εξέτασης Υποψήφιων Οδηγών.
Καθιερώνεται Σύστημα Ενιαίας ανά την επικράτεια «Ηλεκτρονικής Εξέτασης των Υποψηφίων Οδηγών» για την εξασφάλιση αντικειμενικών, αδιάβλητων και διαφανών διαδικασιών.
Προωθείται η πολιτική ένταξης του ποδηλάτου στην πόλη και μέτρα για το δίκυκλο.
Αναβαθμίζεται η λειτουργία των Δημόσιων ΚΤΕΟ με την ηλεκτρονική σύνδεσή τους με Κέντρο Ελέγχου του Υπουργείου Μεταφορών και επεκτείνεται ο θεσμός των ιδιωτικών ΚΤΕΟ, τα οποία προβλέπεται να εγκατασταθούν στα μεγάλα αστικά κέντρα.
Προγραμματίζεται η θεσμική αναδιοργάνωση των Εμπορευματικών Εθνικών και Διεθνών Μεταφορών, με την συγκρότησή τους σε Α.Ε. και την παροχή κινήτρων για τη δημιουργία σύγχρονων υποδομών, εγκαταστάσεων, ανανέωσης του στόλου και την ίδρυση Εμπορευματικών Κέντρων (κόμβων συνδυασμένων μεταφορών).
Η χώρα μας, στον τομέα των τηλεπικοινωνιών, ακολουθεί την Ευρωπαϊκή πολιτική, έχοντας ταυτόχρονα το δικό της όραμα, προσαρμοσμένο στις ιδιαιτερότητές της.
Από τον Ιανουάριο του 2001, η αγορά την τηλεπικοινωνιών στην Ελλάδα απελευθερώθηκε πλήρως, σύμφωνα με τις Κοινοτικές Οδηγίες.
Το προηγούμενο κρατικό μονοπώλιο έδωσε τη θέση του στον υγιή ανταγωνισμό.
Από τον ανταγωνισμό προέκυψαν φθηνότερες τιμές, τόσο στην σταθερή, όσο και στην κινητή τηλεφωνία.
Επίσης προέκυψε μεγαλύτερη ποσότητα και καλύτερη ποιότητα υπηρεσιών, νέες θέσεις εργασίας, επενδύσεις και σημαντικά έσοδα για το κράτος (πάνω από 260 δισεκατομμύρια δραχμές) από τους διαγωνισμούς που έγιναν για την χορήγηση αδειών ασύρματης πρόσβασης στο σταθερό δίκτυο, κινητής τηλεφωνίας τρίτης γενιάς κ.λ.π.
Η εξυπηρέτηση του πολίτη είναι πλέον άμεση και ταχύτατη.
Ενώ πριν μερικά χρόνια υπήρχε συνωστισμός των ενδιαφερομένων για μια τηλεφωνική σύνδεση και μεγάλος χρόνος αναμονής για την ικανοποίηση του αιτήματος, σήμερα συνωστίζονται οι εταιρείες πίσω από τον καταναλωτή για να του προσφέρουν τις υπηρεσίες τους και μάλιστα άμεσα.
Η Ελλάδα απέκτησε το 2003, τον πρώτο της τηλεπικοινωνιακό δορυφόρο, τον Hellas Sat, μετά από διεθνή διαγωνιστική διαδικασία και με μεγάλο όφελος για τη χώρα μας.
Το τηλεπικοινωνιακό δίκτυο της χώρας είναι πλέον τεχνολογικά εξελιγμένο και απολύτως επαρκές για τις ανάγκες μας.
Επάνω στο δίκτυο αυτό και στο δορυφόρο μας θα στηριχθούμε για τη συνέχεια.
Η συνέχεια ανήκει στις «ηλεκτρονικές επικοινωνίες», το νέο Ευρωπαϊκό όραμα.
Περαιτέρω ανάπτυξη του ανταγωνισμού προς όφελος του πολίτη.
Νέες επενδύσεις αναμένονται, ύψους 5 δισ. ευρώ, την επόμενη πενταετία.
Ουσιαστική ενσωμάτωση στο Εθνικό δίκαιο των πέντε (5) νέων Οδηγιών και παρακολούθηση (ρύθμιση) της αγοράς των ηλεκτρονικών επικοινωνιών με βάση το νέο αυτό πλαίσιο.
Ρυθμίσεις για συνεγκατάσταση των κεραιών κινητής επικοινωνίας και για την προστασία του κοινού.
Εν όψει της ανάπτυξης του δικτύου κινητής τηλεφωνίας τρίτης γενιάς, αλλά και της πλήρους εξάπλωσης του δικτύου της δεύτερης γενιάς, μια σειρά κανονιστικών παρεμβάσεων για λόγους υγείας, περιβάλλοντος και αισθητικής έχουν δρομολογηθεί.
Η ανάπτυξη που σέβεται τον άνθρωπο και το περιβάλλον, είναι ο στόχος μας για τα επόμενα χρόνια στον τομέα των τηλεπικοινωνιών.
Αξιοποίηση και έλεγχος του φάσματος ραδιοσυχνοτήτων ραδιοτηλεόρασης.
Δράσεις όπως το Κέντρο Διαχείρισης Φάσματος και τα Πάρκα Κεραιών, ολοκληρώνονται σταδιακά τα επόμενα χρόνια, προκειμένου να μπει σε απόλυτη τάξη και ορθολογική διαχείριση το φάσμα ραδιοτηλεοπτικών συχνοτήτων.
Η ταχυδρομική αγορά σε ευρωπαϊκό επίπεδο είναι μια δυναμική αγορά που απελευθερώνεται σταδιακά.
Στην Ελλάδα τα ΕΛ.ΤΑ. ηγούνται της ταχυδρομικής αγοράς με μερίδιο άνω του 95 % στο επιστολικό ταχυδρομείο, περίπου 50 % στην αγορά πληρωμών και 11 % στις ταχυμεταφορές.
Τα ΕΛ.ΤΑ. στη συνείδηση του απλού πολίτη, είναι η αναφορά της κεντρικής διοίκησης στα πιο μακρινά σημεία της χώρας μας.
Γι' αυτό τα ΕΛ.ΤΑ. περιβάλλονται με εμπιστοσύνη παντού.
Τα ΕΛ.ΤΑ., μετά από μεγάλη προσπάθεια της πολιτικής ηγεσίας και της διοίκησής τους και με βασικό και κύριο συντελεστή της επιτυχίας τους εργαζόμενους, είναι για πέμπτη χρονιά κερδοφόρα.
Αποτελούν ΔΕΚΟ - πρότυπο για τον τρόπο εργασίας και διοίκησης.
Τα επόμενα χρόνια θα βελτιωθεί η παροχή των ταχυδρομικών υπηρεσιών μετά την αυτοματοποίηση της διαλογής, τα σχετικά έργα της οποίας είναι σε εξέλιξη.
Επίσης, η ανακαίνιση των ταχυδρομικών γραφείων που προχωράει σε όλη τη χώρα, δημιουργεί εικόνα αφενός σεβασμού προς τον συναλλασσόμενο - πολίτη και αφετέρου σοβαρότητας της επιχείρησης.
Η στρατηγική ανάπτυξης των ΕΛ.ΤΑ. για τα επόμενα χρόνια κινείται σε τέσσερις περιοχές :
Εισαγωγή νέων υπηρεσιών όπως το υβριδικό ταχυδρομείο, τα «συστημένα» email, η ηλεκτρονική εκκαθάριση λογαριασμών (e-BPP) κ.λ.π.
Επέκταση σε νέες όμορες αγορές, με προτεραιότητα τον λεγόμενο Ενιαίο Βαλκανικό Ταχυδρομικό Χώρο.
Βελτίωση της παραγωγικότητας και της ποιότητας μέσω σύγχρονων τεχνολογιών (αυτοματοποίηση διαλογής, ηλεκτρονικός προγραμματισμός διαδρομών κ.λ.π.).
Προσθήκη αξίας στις υφιστάμενες υπηρεσίες μέσω της αύξησης της αξιοπιστίας, ταχύτητας, πληροφόρησης κ.λ.π. και διευκολύνοντας τον πελάτη μέσω της συνολικής διαχείρισης της αλληλογραφίας του.
Στο χώρο της ναυτιλίας η Ελλάδα είναι παγκόσμια δύναμη, κατέχει την πρώτη θέση στην ΕΕ, ενώ οι σχετικές εισροές συναλλάγματος ξεπέρασαν τα 8,5 δισ. Ευρώ το 2002.
Στον τομέα αυτό στόχος μας είναι, συνεπώς, να διατηρήσουμε και να ενισχύσουμε το κεκτημένο του πρωταγωνιστικού ρόλου σε παγκόσμιο επίπεδο σε συνθήκες απελευθέρωσης και εντεινόμενου διεθνούς ανταγωνισμού.
Η Ελληνική Ναυτοσύνη θα πρέπει να συνδυαστεί με μέτρα διαρκούς εκσυγχρονισμού της ελληνικής ναυτιλίας.
Η προσέλκυση πλοίων στην ελληνική σημαία θα πρέπει να έχει εκτός από συναισθηματική και οικονομική διάσταση.
Η εμπορική ναυτιλία εξακολουθεί να βρίσκεται στο κέντρο του ενδιαφέροντός μας, αφού ως σημαντικός εξωγενής οικονομικός κλάδος, συνεισφέρει στη συνολική εθνική οικονομία.
Η στρατηγική μας κατευθύνεται προς τη στήριξη μιας ποιοτικής ναυτιλίας, μιας ναυτιλίας δηλαδή με ασφάλεια, σεβασμό στο θαλάσσιο περιβάλλον, ποιότητα παρεχόμενων υπηρεσιών και επιχειρηματικότητα.
Οι πολιτικές μας συμπυκνώνονται, στην ενίσχυση της ανταγωνιστικότητας, στη διαρκή εκπαίδευση και οικονομική αναβάθμιση του ναυτεργατικού δυναμικού, στην διεθνή παρουσία, τη διατήρηση της λευκής σημαίας, στη στήριξη της ναυπηγο- επισκευαστικής βιομηχανίας, στην προσέλκυση των νέων στο ναυτικό επάγγελμα, στη διαρκή βελτίωση των όρων του εθνικού νηολογίου.
Ιδιαίτερη σημασία δίνουμε στα μέτρα πολιτικής για την επιβατηγό ναυτιλία, την ακτοπλοΐα και τα επαγγελματικά σκάφη αναψυχής, αφού δι' αυτών στηρίζουμε την περιφερειακή ανάπτυξη και κοινωνική συνοχή των νησιών μας, την τουριστική βιομηχανία και τον θαλάσσιο τουρισμό.
Η διατήρηση μιας ανταγωνιστικής ακτοπλοΐας σε συνδυασμό με τις έννοιες εφαρμογής του δημόσιου συμφέροντος, σύμφωνα με το κοινοτικό δίκαιο για την απελευθέρωση των θαλάσσιων ενδοσυγκοινωνιών, θα μας οδηγήσει στην επιθυμητή ισορροπία ανάπτυξης και στήριξης της νησιωτικής χώρας.
Η ενίσχυση των λιμενικών πολιτικών, ασφαλείας των θαλάσσιων συνόρων, ενεργούς παρουσίας στους διεθνείς οργανισμούς και προστασίας του θαλάσσιου περιβάλλοντος, αποτελούν σημαντικούς στόχους στήριξης της συνολικής ναυτιλίας.
Εξασφαλίστηκε η δεκάμηνη τουλάχιστον απασχόληση ναυτικών σε πλοία ενδομεταφορών.
- Καθορίστηκαν μέτρα για την προστασία των νέων ναυτικών (απαγόρευση κάτω των 16 ετών, προστασία ασφάλειας και υγείας, περίοδος ανάπαυσης).
- Διαμορφώθηκε ο μέγιστος χρόνος απασχόλησης των πληρωμάτων των Ε/Γ - Ο/Γ.
- Κατοχυρώθηκαν το μέγιστο ωράριο εργασίας ή το ελάχιστο σύνολο ωρών ανάπαυσης βάσει των διεθνών και ευρωπαϊκών συμβάσεων.
- Αναπροσαρμόστηκαν οι συντάξεις του ΝΑΤ από 62,5% στο 70% του βασικού μισθού και αυξήθηκε η επικουρική σύνταξη από 1% στο 1,5%.
- Προωθείται ρύθμιση για το δικαίωμα συνταξιοδότησης όσων υπηρέτησαν τους τελευταίους 48 μήνες στα πορθμεία εσωτερικού, με βάση το βασικό μισθό της Συλλογικής Σύμβασης και αναβάθμιση της κλάσης του συνταξιοδοτικού μισθού για ηλεκτρολόγους και ροαδιοτηλεγραφητές.
- Μειώθηκε η φορολογία των ναυτικών σε 3% για τα κατώτερα πληρώματα και 6% για αξιωματικούς.
Συνεχίστηκε η αναβάθμιση του εκπαιδευτικού συστήματος προκειμένου οι Έλληνες σπουδαστές να μπορούν να ανταποκρίνονται στις συνεχώς αυξανόμενες απαιτήσεις της διεθνούς ναυτιλίας.
Συγκροτήθηκε ειδική επιτροπή Αξιολόγησης Σπουδών
Ποιοτικά χαρακτηριστικά σε όλους τους συντελεστές της ναυτιλίας (ελληνόκτητος στόλος, ναυτεργατικό δυναμικό, εκπαίδευση, λιμενικές υποδομές).
Ανταγωνιστική ναυτιλία με προγράμματα εκσυγχρονισμού των λιμένων της χώρας και μέτρα στήριξης της επιχειρηματικότητας, του ναυτικού επαγγέλματος, της εκπαίδευσης.
Συνέργεια πλοιοκτησίας και ναυτεργασίας στο πλαίσιο ενός Εθνικού Συμβουλίου Ναυτιλιακής Πολιτικής.
Βασικές επίσης κατευθύνσεις της ναυτιλιακής μας πολιτικής στη νέα τετραετία θα πρέπει να θεωρηθούν, η ενίσχυση της ναυτιλίας μικρών αποστάσεων και της μεσογειακής ναυτιλίας, η επέκταση των διευρωπαϊκών δικτύων και στα κύρια νησιά, η δημιουργία θαλασσίων οδών ασφαλείας, η εφαρμογή των κανόνων της Λευκής Βίβλου για τις μεταφορές και τη ναυτιλία, η συνεχής αναβάθμιση της ηλικίας του στόλου, η ενίσχυση των λιμενικών υποδομών και τα ολοένα πιο σύγχρονα συστήματα εκπαίδευσης.
Η εφαρμογή των νέων τεχνολογιών και η ενίσχυση του Λιμενικού Σώματος με μέσα και ανθρώπους θα δώσουν μια ακόμα σημαντική ώθηση στις πιο πάνω πολιτικές.
Δημιουργία Συμβουλίου Εθνικής Ναυτιλιακής Πολιτικής.
Ενίσχυση ελληνικής παρουσίας στο Διεθνή Ναυτιλιακό Οργανισμό και στους άλλους διεθνείς Οργανισμούς.
Διεκδίκηση έδρας Ευρωπαϊκού Οργανισμού για Ασφάλεια Ναυσιπλοΐας στον Πειραιά.
Λειτουργικές βελτιώσεις για τα ασφαλιστικά δικαιώματα των ναυτεργατών και αύξηση εφάπαξ.
Εντατικοποίηση ελέγχων για απασχόληση ελλήνων ναυτικών.
Εκσυγχρονισμός ΝΑΤ (μηχανογράφηση, αξιοποίηση ακίνητης περιουσίας, σύνδεση με ΚΕΠ, αξιοποίηση Νοσηλευτικού Ιδρύματος Εμπορικού Ναυτικού σε συνεργασία με το Υπ. Υγείας.
Μείωση φορολογίας νεότευκτων και μικρής ηλικίας πλοίων με στόχο την ποιοτική και ασφαλή ναυτιλία
και την ενίσχυση της απασχόλησης των ναυτικών.
Καθιέρωση Χάρτας Δικαιωμάτων του Επιβάτη.
Προώθηση συστήματος μακροχρόνιας μίσθωσης πλοίων για σταθερή εξυπηρέτηση μικρών νησιών.
Εφαρμογή Κώδικα Ασφάλειας Πλοίων και Λιμανιών.
Εντατικοποίηση προγράμματος προσέλκυσης νέων στο ναυτικό επάγγελμα και ενίσχυση του Οργανισμού Απασχόλησης Ελλήνων Ναυτικών και της ΓΕΝΕ.
Εκσυγχρονισμός ναυτικής εκπαίδευσης, μελέτη ίδρυσης ναυτικού πανεπιστημίου, αναμόρφωση και περαιτέρω επιδότηση εκπαιδευτικών ταξιδιών.
Επέκταση του συστήματος ρύθμισης της θαλάσσιας κυκλοφορίας VTS και εκσυγχρονισμός του θαλάμου επιχειρήσεων ΥΕΝ.
Ολοκλήρωση και ενεργοποίηση του Μητρώου Ναυπηγοεπισκευαστικών Επιχειρήσεων και βελτίωση των υποδομών τους.
Εκσυγχρονισμός λιμενικών υποδομών προϋπολογισμού 650 εκ. ευρώ.
Ενίσχυση στελέχωσης Λιμενικού Σώματος / Ακαδημία Λιμενικού Σώματος στην Αλεξανδρούπολη
Δημιουργία Ευρωπαϊκού Κέντρου Θαλάσσιων Συνόρων για έλεγχο λαθρομετανάστευσης, με έδρα τον Πειραιά|.
Η ισχυρή ανάπτυξη της ελληνικής γεωργίας και της υπαίθρου, η αύξηση των πραγματικών εισοδημάτων και της ευημερίας των αγροτών μας και η, κατά συνέπεια, οικονομική και κοινωνική σύγκλιση της αγροτικής μας οικονομίας με την υπόλοιπη εθνική μας οικονομία, αποτελούν θεμελιώδεις στόχους του ΠΑΣΟΚ από την ίδρυσή του.
Όλα αυτά τα χρόνια το ΠΑΣΟΚ και ο αγροτικός κόσμος πορευτήκαμε μαζί.
Και κατακτήσαμε πολλά:
Ο αγρότης και ο κάτοικος της υπαίθρου βγήκαν από το πολιτικό, κοινωνικό και οικονομικό περιθώριο, έγιναν ισότιμοι πολίτες της χώρας.
Αναβαθμίστηκε ο κοινωνικός, οικονομικός και συμμετοχικός ρόλος της γυναίκας στην ύπαιθρο.
Οι τοπικές κοινωνίες βγήκαν από το τέλμα και την παρακμή.
Αναδείχθηκε ο αναντικατάστατος παραγωγικός ρόλος της Γεωργίας και του αγροτοδιατροφικού τομέα συνολικά, στην ανάπτυξη, την ευημερία, τη δημιουργία πλούτου προς όφελος της εθνικής οικονομίας, της κοινωνίας μας, όλης της χώρας.
Αυτές οι μεγάλες αλλαγές δεν προήλθαν τυχαία.
Είναι το αποτέλεσμα πολλών και μεγάλων τομών και αλλαγών, όπως:
- Των συνεχών θεσμικών μεταρρυθμίσεων που αναβάθμισαν το ρόλο των τοπικών κοινωνιών.
- Των έργων υποδομής, πανελλήνιας, περιφερειακής και τοπικής εμβέλειας που έχουν αλλάξει την εικόνα στην ύπαιθρο.
- Της ανάπτυξης των μέσων μεταφοράς και των κάθε είδους τηλεπικοινωνιών που έσπασαν την οικονομική, κοινωνική και πολιτισμική απομόνωση.
- Της συνεχούς αναβάθμισης του κοινωνικού κράτους, που έχει καθοριστική παρουσία στις μικρές και μεσαίες επαρχιακές πόλεις και τα χωριά.
Ήταν πάνω από όλα το αποτέλεσμα των αγροτικών πολιτικών που εφαρμόστηκαν και αφορούσαν τόσο στις ευρωπαϊκές αποφάσεις που διαπραγματευθήκαμε ως χώρα, όσο και στα εθνικά μέτρα πολιτικής που χαράξαμε και υλοποιήσαμε, ως κυβέρνηση.
Είναι γεγονός πως η γεωργία, όχι μόνον η ελληνική αλλά και η παγκόσμια, βρίσκεται σε μια περίοδο ανακατατάξεων και προσαρμογών στις νέες συνθήκες που έχουν διαμορφωθεί, στο διεθνές σύστημα παραγωγής και εμπορίας γεωργικών προϊόντων και τροφίμων.
Η ποιοτική γεωργία αναδύεται δυναμικά ως το νέο μοντέλο παραγωγής, μεταποίησης και εμπορίας γεωργικών προϊόντων και τροφίμων, καθώς οι καταναλωτές απαιτούν πιστοποιημένη ποιότητα, ασφάλεια και υγιεινή στα τρόφιμα και όλοι οι πολίτες προσδοκούν από τους αγρότες τη χρησιμοποίηση μεθόδων παραγωγής που είναι φιλικές προς το περιβάλλον και που συμβάλουν στην ευζωία των ζώων.
Αυτές οι γρήγορες και βαθιές αλλαγές και ανακατατάξεις που πραγματοποιούνται στους τομείς της γεωργίας και των τροφίμων είναι επόμενο να δημιουργούν προβλήματα προσαρμογής, αλλά και να αναδύουν νέες ευκαιρίες, στη γεωργία και στην οικονομία της υπαίθρου.
Το ΠΑΣΟΚ, έδωσε μεγάλη βαρύτητα σε μέτρα πολιτικής που διευκολύνουν τη μετάβαση από το παλιό στο νέο αγροδιατροφικό μοντέλο.
Με τις ισχυρές πολιτικές μας παρεμβάσεις, το οικονομικό και κοινωνικό τοπίο στον αγροτικό χώρο μεταβάλλεται ραγδαία.
Η ύπαιθρος γίνεται πεδίο ανάπτυξης πολλών άλλων παραγωγικών δραστηριοτήτων, εκτός από τη γεωργία.
Δώσαμε τέλος, στη συντηρητική, δεξιά πολιτική που έβλεπε τους έλληνες αγρότες και τους κατοίκους της υπαίθρου ως φτηνά εργατικά χέρια.
Σταματήσαμε την αιμορραγία της ελληνικής υπαίθρου και τη μετατρέψαμε από πηγή άντλησης οικονομικών μεταναστών, σε τόπο υποδοχής τους.
Σήμερα, πολλές περιοχές της ελληνικής υπαίθρου δεν έχουν να ζηλέψουν τίποτε από τα μεγάλα αστικά κέντρα.
Όραμά μας είναι κατά τα επόμενα χρόνια, τα μεγάλα αστικά κέντρα να έχουν να ζηλέψουν πολλά από την αναπτυγμένη ελληνική ύπαιθρο.
Εδραιώνουμε έναν ισχυρό γεωργικό τομέα με δυναμικούς, πλήρως απασχολούμενους επαγγελματίες αγρότες, ικανούς να ανταγωνιστούν με επιτυχία στις ευρωπαϊκές και διεθνείς αγορές.
Παράλληλα και ταυτόχρονα, το ΠΑΣΟΚ εφάρμοσε ειδικά μέτρα ανάπτυξης της υπαίθρου δημιουργώντας νέες ευκαιρίες απασχόλησης και εισοδήματος για τους μερικά απασχολούμενους αγρότες και τους κατοίκους της υπαίθρου.
Η πλήρης ή μερική απασχόληση στη γεωργία μας συνεχίζει να είναι υψηλή, η συμβολή της στις εξαγωγές μας πλησιάζει το 30%, ενώ η βιομηχανία τροφίμων αποτελεί το 22% του συνόλου της βιομηχανίας της χώρας.
Η Διεύρυνση της ΕΕ, ανοίγει νέες προοπτικές για τα ελληνικά αγροτικά προϊόντα και τα τρόφιμα.
Η αυξανόμενη ζήτηση για τη «Μεσογειακή Διατροφή» και η διοργάνωση των Ολυμπιακών Αγώνων που θα φέρουν εκατοντάδες χιλιάδες ανθρώπους από όλη τη γη σε επαφή με τα ελληνικά είδη διατροφής, θα δημιουργήσουν νέες ευκαιρίες και νέες αγορές.
Κατά την τελευταία τετραετία πραγματοποιήθηκαν μεγάλες αλλαγές στην Κοινή Αγροτική Πολιτική.
Με την εφαρμογή των μέτρων της λεγόμενης «Ατζέντα 2000», επιτεύχθηκε μια ιδιαίτερα υψηλή στήριξη των προϊόντων μας.
Αποτέλεσμα όλων αυτών είναι ότι οι συνολικές μας εισπράξεις από τον Κοινοτικό Προϋπολογισμό για τη στήριξη των προϊόντων μας, ανέρχονται σε 2,6 δισ. Ευρώ το χρόνο (περίπου 900 δισ. δρχ).
Η Ελλάδα είναι το μοναδικό κράτος - μέλος της ΕΕ που εισπράττει διπλάσιο περίπου ποσοστό της Κοινοτικής χρηματοδότησης για τη στήριξη των προϊόντων, από το ποσοστό με το οποίο συμμετέχει η χώρα μας στη διαμόρφωση της γεωργικής παραγωγής της Κοινότητας.
Απόδειξη της αλήθειας αυτής αποτελεί τέλος το γεγονός ότι οι δημόσιες δαπάνες για τα μέτρα ανάπτυξης της υπαίθρου μεταξύ του Β' και του Γ΄ ΚΠΣ αυξήθηκαν από 3,5 δισ. Ευρώ (1,2 δισ. δρχ) σε 6,5 δισ. Ευρώ (2,2 τρισ. δρχ) δηλαδή σχεδόν διπλασιάστηκαν.
Οι πόροι αυτοί κατανέμονται σε μια πληθώρα προγραμμάτων και δράσεων που αφορούν τη βελτίωση της ανταγωνιστικότητας της Γεωργίας, την πρόωρη συνταξιοδότηση, την εγκατάσταση νέων αγροτών, την ποιοτική αναβάθμιση των παραγόμενων προϊόντων, τη δημιουργία και τον εκσυγχρονισμό των υποδομών εμπορίας και μεταποίησης, την ανάπτυξη του πολυλειτουργικού χαρακτήρα των εκμεταλλεύσεων, τον αγροτουρισμό, την ανάπτυξη νέων δραστηριοτήτων, την εφαρμογή νέων συστημάτων ανάπτυξης και προώθησης προϊόντων και υπηρεσιών, τη δημιουργία νέων παραγωγικών υποδομών (φράγματα, λιμνοδεξαμενές, αλιευτικά καταφύγια, κλπ.), τον εκσυγχρονισμό του αλιευτικού στόλου, τη δημιουργία υποδομών μεταποίησης και εμπορίας του αλιευτικού μας πλούτου, την ενεργό στήριξη των δασεργατών μας, τον εκσυγχρονισμό της βιομηχανίας αξιοποίησης του δασικού μας πλούτου, τη συνεχή ανάπτυξη και ανασυγκρότηση της υπαίθρου,
την ενίσχυση των κατοίκων των ορεινών και μειονεκτικών περιοχών, την άρση της απομόνωσης των περιοχών αυτών και πολλά άλλα
Τα προγράμματα που εφαρμόζει το Υπουργείο Γεωργίας -δηλ. τα Επιχειρησιακά Προγράμματα «Αγροτική Ανάπτυξη/Ανασυγκρότηση Υπαίθρου» (Ε.Π.Α.Α. -Α.Υ.), «Αλιεία» (Ε.Π.ΑΛ.), «Κοινοτική Πρωτοβουλία Leader+» και «Έγγραφο Προγραμματισμού Αγροτικής Ανάπτυξης» (Ε.Π.Α.Α.), συνολικού κόστους 6,6 δισ. ευρώ- συγκαταλέγονται ανάμεσα στα πλέον ανταγωνιστικά εθνικά επιχειρησιακά προγράμματα.
Μέχρι σήμερα:
Έχουν ενταχθεί 10.000 σχέδια βελτίωσης.
Ενισχύονται 12.500 Νέοι Γεωργοί.
Στηρίζονται 700 επενδυτικά σχέδια μεταποίησης και εμπορίας γεωργικών προϊόντων.
Υλοποιούνται 17 μεγάλα εγγειοβελτιωτικά έργα.
Εντάσσονται 223 μικρά δημόσια έργα Ολοκληρωμένων Προγραμμάτων.
Εντάσσονται 473 έργα στο πρόγραμμα Leader+.
Κατασκευάζονται 28 αλιευτικοί λιμένες.
Στηρίζονται 133 επενδυτικά σχέδια υδατοκαλλιεργειών.
Ενισχύονται 46.000 δικαιούχοι στο πρόγραμμα της Πρόωρης Συνταξιοδότησης.
Πριμοδοτούνται 126.000 δικαιούχοι στο πρόγραμμα της Εξισωτικής Αποζημίωσης.
Αν όλα τα παραπάνω αποτελούν πλέον ένα κεκτημένο για τους έλληνες αγρότες και την γενικότερη κοινωνία της υπαίθρου, δυο πρόσφατες αποφάσεις έθεσαν την προοπτική ανάπτυξης της Γεωργίας και της Υπαίθρου σε μια νέα ισχυρή και στέρεα βάση.
Με αποφάσεις που λήφθηκαν στη Σύνοδο Κορυφής της ΕΕ τον Οκτώβριο του 2002 εξασφαλίστηκε η χρηματοδότηση της ΚΑΠ - και συνεπώς οι επιδοτήσεις των παραγωγών - μέχρι και το έτος 2013 στα σημερινά τους επίπεδα, προσαυξημένα κατά 1% κατ' έτος.
Η απόφαση αυτή έθεσε τέλος στην ανασφάλεια και την αβεβαιότητα των παραγωγών, που καλλιεργήθηκε σκόπιμα από πολλούς.
Η απόφαση αυτή εγγυάται πολυετή σταθερότητα και σιγουριά για όλους τους αγρότες μας.
Οι αγρότες, με τις «προκαθορισμένες (εγγυημένες) επιδοτήσεις», είναι οι μόνοι επαγγελματίες, που γνωρίζουν με βεβαιότητα το χρηματοδοτικό πλαίσιο μέσα στο οποίο θα κινηθούν την επόμενη δεκαετία.
Μετά από συστηματική και κοπιώδη προσπάθεια της Ελληνικής Προεδρίας, τον Ιούνιο του 2003 λήφθηκαν οι πρώτες ιστορικές αποφάσεις για τη ριζική αναθεώρηση της ΚΑΠ και προσδιορίσθηκε ο τρόπος αναθεώρησης του ελαιολάδου, του βαμβακιού, του καπνού και της ζάχαρης με συγκεκριμένες δεσμεύσεις για τη χρηματοδότησή τους.
Τα κυριότερα οφέλη της χώρας μας από αυτές τις αποφάσεις, πέραν της σιγουριάς χρηματοδότησης της γεωργίας μας για την επόμενη δεκαετία είναι:
- Οι επιδοτήσεις θα πληρώνονται απευθείας στους παραγωγούς χωρίς να μεσολαβούν ενδιάμεσοι και μεσάζοντες.
- Αυξήθηκε κατά 120.000 τόνους η ποσόστωση αγελαδινού γάλακτος.
- Βελτιώθηκαν οι πολιτικές που αφορούν τους νέους αγρότες.
- Ενισχύθηκε η ανάπτυξη και ανασυγκρότηση της υπαίθρου με νέα κεφάλαια και νέα μέτρα.
- Παρέχεται η δυνατότητα καλύτερης προστασίας των δασών μας και πολλά άλλα.
Η συνεχής ανάπτυξη και ισχυροποίηση της οικονομίας μας και η εξυγίανση της ΑΤΕ, συνέβαλαν καθοριστικά στη διαμόρφωση του κόστους παραγωγής στη γεωργία σε χαμηλά επίπεδα.
Μείωση του κόστους παραγωγής
- Μειώθηκε θεαματικά κατά την τελευταία δεκαετία το κόστος δανεισμού των αγροτών και από 25% που ήταν το 1993 ανέρχεται πλέον σε 4,5% για κεφάλαιο κίνησης και 6,5% για επενδύσεις.
- Αυξήθηκαν οι συντελεστές επιστροφής ΦΠΑ σε 4-6% ανάλογα με την αγροτική δραστηριότητα.
- Μειώθηκε ο ΕΦΚ αγροτικού πετρελαίου κατά 224 Ευρώ ανά τόνο.
- Συνεχίζεται η επιδότηση της ηλεκτρικής ενέργειας για αγροτική χρήση.
- Θεσμοθετήθηκε η πλήρης απαλλαγή του φόρου μεταβίβασης αγροτικής γης για αγροτική χρήση.
Οι δυσμενείς καιρικές συνθήκες και οι μεγάλες φυσικές καταστροφές των τελευταίων ετών, έθεσαν σε δοκιμασία την απρόσκοπτη πορεία της γεωργίας μας.
Την περίοδο αυτή οι αγρότες αισθάνθηκαν ιδιαίτερα την φροντίδα του Κράτους, που κατέβαλε αποζημιώσεις αξίας εκατοντάδες δις δραχμών τόσο μέσω των ΠΣΕΑ όσο και του ΕΛΓΑ.
Η λειτουργία του ΕΛΓΑ βελτιώθηκε αισθητά, ο χρόνος πληρωμής έχει μειωθεί στο μισό και είναι από τους πιο σύντομους της Ευρώπης.
Ιδιαίτερα προνομιακά είναι επίσης τα ποσοστά ζημιών και οι ασφαλίσιμοι κίνδυνοι που καλύπτει ο ΕΛΓΑ.
Η μετατροπή του ΟΓΑ σε Ταμείο Κύριας Ασφάλισης με τη συμμετοχή του Κράτους κατά τα 2/3 οδηγεί σε μια συνεχή αναβάθμιση του Οργανισμού.
Η Βασική σύνταξη για κάθε έναν από τους δυο συζύγους ανέρχεται πλέον στα 200 ευρώ/μήνα, η Πρόσθετη κυμαίνεται από 70 -128 ευρώ και η Κύρια από 34 -98 ευρώ για 5 χρόνια ασφάλισης.
Ειδικά για την αγρότισσα, χορηγείται η βασική σύνταξη χωρίς την υποχρέωση υπαγωγής στο καθεστώς υποχρεωτικής ασφάλισης, απαλλάσσεται η ασφαλιζόμενη από την καταβολή εισφορών όταν αποκτά δεύτερο παιδί, αυξάνεται το επίδομα μητρότητας, χορηγείται ειδικό επίδομα για βρεφονηπιακούς σταθμούς.
Ο ΟΓΕΚΑ ΔΗΜΗΤΡΑ εξακολουθεί να προσφέρει εκπαίδευση και κατάρτιση μέσω των ΤΕΕ και των ΚΕΓΕ που λειτουργεί, ενώ η έναρξη των διαδικασιών χορήγησης Πράσινου Πιστοποιητικού, θα αποτελέσει και μέσο διασφάλισης του αγροτικού επαγγέλματος.
Η πιλοτική ανάθεση σε 25 ΚΕΠ αγροτικών Δήμων, της παροχής πληροφόρησης στους αγρότες, αναμένεται να συμβάλλει στην κινητοποίηση του παραγωγικού δυναμικού.
Παρά τα όσα συμβαίνουν σε πολλές χώρες εντός και εκτός της ΕΕ, τα Ελληνικά τρόφιμα αποδεικνύονται ιδιαίτερα ασφαλή και υγιεινά.
Αυτό οφείλεται στη συνεχή επέκταση και βελτίωση της αποτελεσματικότητας των ελεγκτικών μηχανισμών της ποιότητας των προϊόντων φυτικής και ζωικής προέλευσης, τόσο από τις Δ|νσεις Γεωργίας και τις Κεντρικές υπηρεσίες του Υπουργείου Γεωργίας όσο και από τον ΕΦΕΤ σε όλα τα στάδια παραγωγής, διακίνησης και διάθεσης των προϊόντων.
Η αυξανόμενη ζήτηση προϊόντων υψηλής ποιότητας ή προϊόντων ονομασίας προέλευσης, έχει κινητοποιήσει τις Υπηρεσίες του Υπουργείου και πολλούς αγρότες.
Προς αυτή την κατεύθυνση σημαντικό ρόλο θα παίξουν η νεοσυσταθείσα Δ|νση Βιολογικής Γεωργίας, το Εθνικό Συμβούλιο Βιολογικής Γεωργίας και ο ΟΠΕΓΕΠ.
Μία σειρά από κυβερνητικές πρωτοβουλίες και παρεμβάσεις συνέβαλαν στον θεσμικό εκσυγχρονισμό των μηχανισμών που βρίσκονται στην υπηρεσία του αγρότη.
Έτσι:
α. Με πρωτοβουλία του Πρωθυπουργού, δημιουργήθηκε η Διυπουργική Επιτροπή για την Ανάπτυξη της Υπαίθρου με στόχο το συντονισμό δράσης όλων των υπουργείων που συμβάλλουν με δράσεις τους στην ανάπτυξη της υπαίθρου.
β. Συστηματοποιήθηκε και απλοποιήθηκε η εφαρμογή των εθνικών μέτρων και κινήτρων για την εγκατάσταση νέων αγροτών.
γ. Ο ΟΠΕΓΕΠ επέκτεινε συστηματικά τις δραστηριότητές του, στηρίζει σήμερα αποτελεσματικά την ποιοτική αναβάθμιση της γεωργικής μας παραγωγής και διαδραματίζει σήμερα καθοριστικό ρόλο στη διασφάλιση της διαχειριστικής διαφάνειας και νομιμότητας του συστήματος πληρωμών των κοινοτικών ενισχύσεων στους αγρότες.
δ. Συστάθηκαν οι πρώτες Διεπαγγελματικές οργανώσεις στους τομείς Αμπέλου και Οίνου, Οπωροκηπευτικών, Καπνού, Ελαιολάδου και Ελιάς.
Ο Έλληνας αγρότης έχει μπει σε τροχιά σύγκλισης με τον Ευρωπαίο συνάδελφό του.
Τα τελευταία χρόνια υπάρχει μια σαφής αύξηση του γεωργικού εισοδήματος σε πραγματικές τιμές ανά μονάδα εργασίας στην Ελλάδα.
Την τελευταία τριετία η αύξηση αυτή ανήλθε σε ποσοστό 13,8% σε πραγματικούς όρους, μια αύξηση από τις μεγαλύτερες της Ευρώπης.
Σύγκλιση του αγρότη με τον απασχολούμενο στην υπόλοιπη οικονομία.
Τα τελευταία χρόνια το εισόδημα ανά απασχολούμενο στη γεωργία, αυξάνεται με μεγαλύτερους ρυθμούς από το εισόδημα ανά απασχολούμενο στους άλλους οικονομικούς κλάδους.
Οι Περιφέρειες της χώρας μας συγκλίνουν.
Σε αντίθεση με τη γενική εικόνα που παρατηρείται στην Ευρώπη, οι περιφερειακές ανισότητες στη χώρα μας μειώθηκαν την τελευταία περίοδο κατά 10% και είναι από τις χαμηλότερες της Ένωσης.
Η απόσταση μεταξύ Αττικής και Ηπείρου για παράδειγμα, είναι σημαντικά μικρότερη από ότι μεταξύ Βορείου και Νοτίου Ιταλίας ή Ανατολικής και Δυτικής Γερμανίας.
Η ελληνική γεωργία απολαμβάνει σήμερα μια μεγάλη και πολύπλευρη στήριξη. Και θα συνεχίσουμε την προσπάθεια.
Γιατί, ΠΑΣΟΚ και αγροτικός κόσμος μαζί, έχουμε ένα κοινό όραμα, ένα κοινό πεπρωμένο:
- Θέλουμε ακόμα μεγαλύτερα εισοδήματα για τους αγρότες.
- Θέλουμε ακόμα μεγαλύτερη ασφάλεια και σιγουριά για το κάθε αγροτικό νοικοκυριό.
- Θέλουμε ακόμα καλύτερη εξυπηρέτηση του αγρότη από τις δημόσιες υπηρεσίες.
Θέλουμε, με λίγα λόγια, πλήρη οικονομική και κοινωνική σύγκλιση του Έλληνα αγρότη και του κατοίκου της υπαίθρου με τους ευρωπαίους ομολόγους του.
- Βιώσιμες και ισχυρές κοινότητες γεμάτες ζωντάνια, με δημογραφική ισορροπία, ικανοποιητικό εισόδημα και επαρκή απασχόληση (βιώσιμη ύπαιθρος).
- Που οι κάτοικοί τους να απολαμβάνουν ένα επίπεδο διαβίωσης και μια ποιότητα ζωής αντάξια μιας σύγχρονης και ισχυρής Ελλάδας (ευημερούσα ύπαιθρος).
- Να προσαρμόζονται με ευκολία στις μεγάλες οικονομικές, κοινωνικές, πολιτισμικές και περιβαλλοντικές αλλαγές (ζωντανή ύπαιθρος).
- μια ύπαιθρο στην οποία να διατηρείται ο μέγιστος δυνατός αριθμός γεωργικών εκμεταλλεύσεων, πλήρους και μερικής απασχόλησης και κυρίως οικογενειακής μορφής (αγροτική ύπαιθρος).
- Όπου να υπάρχουν ίσες ευκαιρίες ανάπτυξης για όλους τους κατοίκους, οι οποίοι να απολαμβάνουν πρόσβαση στην εκπαίδευση, την κατάρτιση και την διαβίου μάθηση (κοινωνικά δίκαιη ύπαιθρος).
- Να συμμετέχουν ενεργά στα διάφορα όργανα λήψης των αποφάσεων που τις αφορούν σε μια κοινωνία που βασίζεται στις αρχές της ισότητας και της κοινωνικής δικαιοσύνης (δημοκρατική ύπαιθρος).
- Η πολιτιστική ταυτότητα των κοινοτήτων της υπαίθρου και κυρίως τα ήθη και τα έθιμα, οι παραδόσεις, η πολιτισμική κληρονομιά και ο «κοινοτισμός» όχι μόνον να διατηρηθούν αλλά και να ενισχυθούν ακόμα περισσότερο (πολιτιστική ύπαιθρος).
- Στις κοινότητες αυτές να υπάρχει σεβασμός για το φυσικό περιβάλλον -που αποτελεί ένα από τα κυριότερα στοιχεία ενεργητικού της υπαίθρου- και η ανάπτυξη της οικονομίας της υπαίθρου να στηρίζεται στις αρχές της αειφόρου ανάπτυξης (οικολογική ύπαιθρος).
- μια ύπαιθρο, τέλος, στην οποία να υπάρχει έντονη κοινωνική συνοχή και συγκεκριμένα μέτρα πολιτικής για την εξάλειψη της φτώχειας και του κοινωνικού αποκλεισμού (κοινωνική ύπαιθρος).
Για τη νέα τετραετία έχουμε σχεδιάσει να εφαρμόσουμε, σε πλήρη συνεργασία και σύμπνοια με τις τοπικές κοινωνίες, τους εξής βασικούς στρατηγικούς στόχους:
Εμπέδωση ασφάλειας και σταθερότητας στον αγρότη και την οικογένειά του.
Ουσιαστική βελτίωση της ανταγωνιστικότητας των αγροτικών μας προϊόντων.
Εντατικοποίηση των επενδυτικών προγραμμάτων για τη γεωργική ανάπτυξη και τη βιώσιμη ανάπτυξη της υπαίθρου.
Βελτίωση της αποτελεσματικότητας του Δημοσίου και των Υπηρεσιών του που εφαρμόζουν αγροτικές πολιτικές και εξυπηρετούν τους αγρότες.
Για να πετύχουμε αυτούς τους στρατηγικούς στόχους μας, έχουμε σχεδιάσει να υλοποιήσουμε τις ακόλουθες δράσεις:
Η διασφάλιση της μελλοντικής προοπτικής της γεωργίας και του αγρότη, αποτελεί τον πυρήνα της κυβερνητικής δράσης του ΠΑΣΟΚ στον αγροτικό τομέα και βασικό άξονα του προγράμματός μας για την επόμενη κυβερνητική περίοδο.
Με τη νέα Μεταρρύθμιση της ΚΑΠ εξασφαλίσαμε τη χρηματοδότηση της Γεωργίας για ολόκληρη την ερχόμενη δεκαετία.
Με τις ίδιες αποφάσεις εξασφαλίσαμε, επίσης, μια ισχυρή και συνεχή χρηματοδότηση για την ανάπτυξη της οικονομίας και της κοινωνίας της υπαίθρου.
Για την επόμενη τετραετία δίνουμε ιδιαίτερο βάρος στα μέτρα πολιτικής που έχουν ως στόχο τη διασφάλιση του αγρότη και της γεωργικής παραγωγής.
- Με τις αποφάσεις που έχουμε ήδη πάρει, διασφαλίζουμε ένα σημαντικό μέρος του ετήσιου εισοδήματος του αγρότη, ανεξάρτητα από τον όγκο της παραγωγής του.
- Με το Σχέδιο Εφαρμογής της νέας ΚΑΠ που έχουμε προετοιμάσει, εξασφαλίζουμε την ομαλή εφαρμογή των μέτρων, την απλούστευση των διαδικασιών, την έγκαιρη καταβολή των ενισχύσεων, χωρίς μεσάζοντες και χωρίς προστριβές στα ελαιουργεία και στα εκκοκκιστήρια.
- Για την προστασία της παραγωγής του αγρότη, η ολοκλήρωση του έργου της αναβάθμισης του ΕΛΓΑ, η επέκταση των Δηλώσεων Καλλιέργειας, η εισαγωγή του συστήματος αντασφάλισης, η πλήρης ενσωμάτωση των ΠΣΕΑ, έχουν αναβαθμίσει τον ΕΛΓΑ σε έναν από τους πιο σύγχρονους ασφαλιστικούς οργανισμούς της Ευρώπης, ικανού να προσφέρει νέα ασφαλιστικά προϊόντα που θα καλύπτουν όλες τις ανάγκες του σύγχρόνου αγρότη.
Η εμπειρία των τελευταίων ετών αποτελεί ισχυρό δείγμα γραφής και εγγύηση για το μέλλον.
Ο ΕΛΓΑ θα διευρυνθεί ώστε να καλύψει ζημιές από οικονομικούς κινδύνους.
Επιπλέον οι αποζημιώσεις θα καταβάλλονται στον ελάχιστο δυνατό χρόνο.
Σε περιπτώσεις μεγάλων ζημιών θα καταβάλλεται άμεσα προκαταβολή.
- Για τους απόμαχους αγρότες και τις αγρότισσες, η κυβέρνηση έχει ήδη δεσμευτεί να αυξήσει τη βασική σύνταξη του ΟΓΑ, για κάθε έναν από τους δυο συζύγους, στα 300 ευρώ στο τέλος της τετραετίας, γεγονός που δίνει σιγουριά στους συνταξιούχους αγρότες.
Σε περίπτωση χηρείας το επιζών μέλος θα εισπράττει μέρος της σύνταξης του εκλιπόντος.
Ο χρόνος απόδοσης των συντάξεων θα συντμηθεί ουσιαστικά.
- Για την πρόωρη συνταξιοδότηση των αγροτών, έχουμε αποφασίσει τη συνέχιση και την επέκτασή του.
- Για τη βελτίωση ιατροφαρμακευτικής κάλυψης του αγρότη, με τις απλούστερες διαδικασίες και στα καλύτερα νοσηλευτικά ιδρύματα, σχεδιάσαμε την επέκταση των προγραμμάτων που καλύπτουν όλες τις βασικές μορφές προληπτικής ιατρικής και την έκδοση κάρτας υγείας για τις παροχές Νοσοκομειακής και Φαρμακευτικής περίθαλψης.
- Η χορήγηση του Πράσινου Πιστοποιητικού, που ήδη θεσμοθετήσαμε, θα αποτελεί και ένα ισχυρό μέτρο κατοχύρωσης του επαγγέλματος του αγρότη.
- Προχωράμε στην εφαρμογή του Μητρώου Αγροτών από 1/1/2005 και για λόγους κοινωνικής δικαιοσύνης αλλά και ως μέτρο που θα διασφαλίσει την έγκαιρη καταβολή των επιδοτήσεων στους αγρότες.
Το Πρόγραμμα της Αγροτικής Εστίας θα επεκταθεί για να καλύψει όλους τους ασφαλισμένους και συνταξιούχους του Οργανισμού, ενώ παράλληλα οι δικαιούχοι θα έχουν δικαίωμα να συμμετέχουν στο Πρόγραμμα Κοινωνικού Τουρισμού του ΛΑΕ.
Οι γεω-κλιματολογικές συνθήκες της χώρας μας, η σύνθεση της γεωργικής μας παραγωγής, συνηγορούν υπέρ της παραγωγής ασφαλών, υγιεινών και πιστοποιημένων αγροτικών προϊόντων και τροφίμων ποιότητας που απευθύνονται σε συγκεκριμένες εξειδικευμένες αγορές και καταναλωτές.
Με τα κατάλληλα μέτρα πολιτικής, όλες οι γεωργικές εκμεταλλεύσεις της χώρας, ανεξαρτήτως μεγέθους και χωροθέτησης, μπορούν να συμβάλουν εποικοδομητικά προς την κατεύθυνση της ποιοτικής γεωργίας, της εισαγωγής καινοτομιών, της βελτίωσης της οργάνωσης και διαχείρισης.
- Επιδιώκουμε τη διατήρηση του μεγαλύτερου δυνατού αριθμού αγροτικών εκμεταλλεύσεων, πλήρους και μερικής απασχόλησης, στη γεωργία.
- Στοχεύουμε στη συνέχιση οργάνωσης της γεωργίας μας στη βάση της οικογενειακής αγροτικής εκμετάλλευσης.
- Στοχεύουμε στην ανάπτυξη γεωργίας πλήρους και μερικής απασχόλησης μέσω της ενίσχυσης της βιωσιμότητας όλων των αγροτικών εκμεταλλεύσεων με εξασφάλιση της πολυδραστηριότητας των μικρότερων από αυτές.
- Στοχεύουμε όχι μόνο στη βιωσιμότητα των γεωργικών εκμεταλλεύσεων αλλά κυρίως στη βιωσιμότητα όλων των αγροτικών νοικοκυριών με συγκεκριμένες και διαφοροποιημένες δράσεις ώστε όλα τα αγροτικά νοικοκυριά να απολαμβάνουν ένα ικανοποιητικό γεωργικό εισόδημα από γεωργικές, παραγεωργικές και εξωγεωργικές δραστηριότητες.
Για την επίτευξη αυτών των επιμέρους στόχων, εκτός της συνέχισης των πολιτικών που ήδη εφαρμόζουμε, θα δοθεί ιδιαίτερη έμφαση στις εξής δράσεις:
Θα συνεχίσουμε και θα εντατικοποιήσουμε ακόμα περισσότερο τις δράσεις για εγκατάσταση νέων, δυναμικών και καλά εκπαιδευμένων αγροτών και αγροτισσών στη γεωργία και θα βοηθήσουμε τον εκσυγχρονισμό των υφισταμένων γεωργικών εκμεταλλεύσεων πλήρους και μερικής απασχόλησης.
Το Υπουργείο Γεωργίας σκοπεύει να κηρύξει το έτος 2005 ως έτος ποιότητας. Με τον τρόπο αυτό θα μεγιστοποιηθεί το αποτέλεσμα της προσπάθειας που καταβάλλεται για την αναβάθμιση της παραγωγής μας, θα διαδοθούν τα απαραίτητα μηνύματα στους αγρότες, το σύνολο του αγροτοδιατροφικού τομέα, τους καταναλωτές.
Παράλληλα θα ενταθούν όλες οι δράσεις που έχουν ως στόχο τη σύνδεση της αγροτικής παραγωγής με τις απαιτήσεις του σύγχρονου καταναλωτή.
Προνομιακή στήριξη κάθε ενέργειας που βελτιώνει την ποιότητα του παραγόμενου προϊόντος.
Συστηματική ανάπτυξη της Ολοκληρωμένης Διαχείρισης, της Βιολογικής Γεωργίας και Κτηνοτροφίας και των προϊόντων ΠΟΠ, ΠΓΕ, κλπ.
Προς αυτή την κατεύθυνση σημαντικό ρόλο θα παίξει το νεοσυσταθέν Εθνικό Συμβούλιο Βιολογικής Γεωργίας.
Ομαλή και γενικευμένη εφαρμογή των νέων μέτρων για τη βελτίωση της ποιότητας και των κωδίκων Ορθής Γεωργικής Πρακτικής που απορρέουν από την υλοποίηση της νέας ΚΑΠ.
Εξασφάλιση της υγιεινής και ασφάλειας τροφίμων με επιπλέον ενεργοποίηση και εκσυγχρονισμό των Υπηρεσιών του Υπουργείου Γεωργίας και του ΕΦΕΤ.
Πιστοποίηση της ποιότητας των τροφίμων, με εντατικοποίηση του έργου του ΟΠΕΓΕΠ.
Εφαρμογή των υψηλότερων προτύπων για την υγεία των ζώων, με εκρίζωση των ζωονόσων και ολοκλήρωση εκσυγχρονισμού της σφαγειοτεχνικής υποδομής.
Πάταξη της νοθείας και δυσφήμισης των προϊόντων μας.
Ενσωμάτωση έρευνας στην αγροτική παραγωγή.
Η σύσταση των 13 Εθνικών Ινστιτούτων Αγροτικής Έρευνας, αναμένεται να παίξει καθοριστικό ρόλο στην αναβάθμιση του ΕΘΙΑΓΕ, τη σύνδεση της έρευνας με τις παραγωγικές ανάγκες της γεωργίας και του αγροτοδιατροφικού τομέα ευρύτερα.
Ιδιαίτερα σημαντική κρίνεται η δημιουργία των 27 Κέντρων Εφαρμογής Αγροτικής Έρευνας που θα αποτελέσουν Κέντρα επίδειξης και πρακτικής εφαρμογής των αποτελεσμάτων της σύγχρονης έρευνας και τεχνολογίας.
Τα Κέντρα αυτά, που κατανέμονται στους περισσότερους Νομούς της χώρας, σε συνεργασία με τον ΟΓΕΕΚΑ «ΔΗΜΗΤΡΑ», θα αποτελέσουν τα κύτταρα δημιουργίας μιας νέας γενιάς καινοτόμων αγροτών.
Καταλυτικό ρόλο στην πολιτική μας για την ποιοτική γεωργία, αλλά και για την εξασφάλιση της βιωσιμότητας όλων των αγροτικών νοικοκυριών, θα αποτελέσει ο νέος θεσμός του «Συμβούλου του Αγρότη».
Ο θεσμός αυτός θα λειτουργεί με τη μορφή δικτύου και θα καλύπτει όλους τους αγροτικούς Δήμους της χώρας.
Ειδικοί επιστήμονες θα παρέχουν γεωτεχνικές , οικονομικές και κοινωνικές συμβουλές , θα καθοδηγούν τους αγρότες για την υλοποίηση και τη βιωσιμότητα των παραγωγικών επιλογών τους.
Θα δημιουργηθούν υπηρεσίες εξυπηρέτησης αγροτών στα υφιστάμενα ΚΕΠ, στο επίπεδο των Καποδιστριακών Δήμων της χώρας.
Παρά τις ρυθμίσεις των αγροτικών χρεών από την ΑΤΕ , ένα μέρος αγροτών αδυνατούν να ανταπεξέλθουν στις υποχρεώσεις τους.
Για το σκοπό αυτό θα προωθήσουμε ρύθμιση που θα προβλέπει αποπληρωμή με ανώτατο όριο το διπλάσιο του αρχικού κεφαλαίου.
Η αποπληρωμή θα γίνεται σε περίοδο 25 ετών με επιτόκιο 3%.
Για τη διευκόλυνση της πρόσβασης των καινοτόμων αγροτών στην ανάληψη επιχειρηματικών πρωτοβουλιών θα συσταθεί Ειδικό Εγγυοδοτικό Ταμείο.
Με την ολοκλήρωση των ρυθμίσεων των χρεών των αγροτικών συνεταιρισμών, έκλεισε ένας κύκλος του συνεταιριστικού κινήματος στη χώρα μας.
Το ΠΑΣΟΚ και η κυβέρνηση του θα στηρίξουν τη δημιουργία και αναβάθμιση μιας νέας γενιάς συνεταιρισμών και οργανώσεων παραγωγών, όταν αυτές πληρούν συγκεκριμένες προϋποθέσεις όπως:
- Συμβάλουν έμπρακτα στην εξωστρέφεια της γεωργίας μας, στην καθιέρωση των προϊόντων μας στις εγχώριες και ξένες αγορές.
- Ενισχύουν αποτελεσματικά τη διαπραγματευτική δύναμη, την οικονομική θέση και τον προσανατολισμό στα νέα δεδομένα των αγροτών-μελών τους.
- Ενσωματώνουν στη λειτουργία τους νέους μηχανισμούς άσκησης αγροτικής πολιτικής που εξαπλώνονται ραγδαία στην Ε.Ε., όπως οι Ομάδες Παραγωγών.
- Είναι οργανώσεις ισχυρότερες, μεγαλύτερες, κλαδικές, εξειδικευμένες και επικερδείς, που εμπεδώνουν την παραγωγική και εμπορική συνείδηση των μελών τους και δεν κάνουν απλή διαχείριση.
Με άλλα λόγια είναι οι Συνεταιρισμοί Νέας Γενιάς που οραματιζόμαστε και στηρίζουμε και θα αναπτύξουμε σε στενή συνεργασία με τον αγροτικό κόσμο της χώρας.
Η μεγάλη πλειοψηφία της αγροτικής παραγωγής κατευθύνεται στον καταναλωτή μέσω της βιομηχανίας τροφίμων.
Η βιομηχανία τροφίμων δεν αποτελεί απλά την ατμομηχανή της Ελληνικής μεταποίησης, αλλά συμβάλλει και στην ανάπτυξη της υπαίθρου, λόγω του ότι μεγάλο τμήμα της είναι εγκατεστημένο στην επαρχία.
Με την συμμετοχή όλων των κοινωνικών εταίρων (κυβέρνησης, βιομηχανίας τροφίμων, εμπόρων και εξαγωγέων, οργανώσεων αγροτών) οι δράσεις μας για την ανάπτυξη ενός άκρως ανταγωνιστικού τομέα τροφίμων στη χώρα μας είναι μεταξύ άλλων:
- Η υλοποίηση ενός συνολικού και πιο επιθετικού σχεδίου για την αποτελεσματική προώθηση και διείσδυση των προϊόντων μας στη διεθνή και εγχώρια αγορά.
- Η ενδυνάμωση της τομεακής κάθετης σχέσης μεταξύ του πρωτογενούς, δευτερογενούς και τριτογενούς τομέα.
- Η εστίαση των προσπαθειών σε κλάδους με αυξημένη προστιθέμενη αξία.
- Η μεγαλύτερη αξιοποίηση προϊόντων ονομασίας προέλευσης.
- Η ανάπτυξη και εκπαίδευση των ανθρωπίνων πόρων και της επιχειρηματικότητας όσων εμπλέκονται στην αγροτοδιατροφική αλυσίδα.
- Η ενσωμάτωση νέων τεχνολογιών και καινοτομιών που αναβαθμίζουν την ανταγωνιστικότητα και την ποιότητα όλου του τομέα.

- Η δημιουργία εξειδικευμένων δικτύων διάθεσης των προϊόντων στις αγορές του εσωτερικού και εξωτερικού.
- Η ίδρυση και λειτουργία Διεπαγγελματικών Οργανώσεων και στους υπόλοιπους βασικούς κλάδους.
- Η διασφάλιση του υγιούς ανταγωνισμού μεταξύ βιομηχανίας και λιανικού εμπορίου.
Η συνεχής προσπάθεια για την εξυγίανση της διακίνησης των οπωροκηπευτικών .
Στην ύπαιθρο ζει ένα μεγάλο μέρος των πολιτών της πατρίδας μας ενώ σε αυτή ανήκει περισσότερο από το 85% της γεωγραφικής έκτασης της χώρας.
Όραμά μας αποτελεί η δημιουργία βιώσιμων και ισχυρών κοινοτήτων, γεμάτων ζωντάνια, με δημογραφική ισορροπία, ικανοποιητικό εισόδημα, επαρκή απασχόληση.
Μια ύπαιθρο όπου οι κάτοικοι της απολαμβάνουν μια ποιότητα ζωής, αντάξια μιας σύγχρονης και ισχυρής Ελλάδας.
Μια ύπαιθρο κοινωνικά δίκαιη
και δημοκρατική,
που ενισχύει τις παραδόσεις και την πολιτιστική της κληρονομιά
προστατεύει το φυσικό της περιβάλλον.
Όμως η οικονομία και η κοινωνία της υπαίθρου δεν αποτελεί ένα ομοιογενές και ενιαίο σύνολο σε όλη την επικράτεια.
Για το λόγο αυτό οι πολιτικές μας θα συνεχίσουν να είναι εξειδικευμένες και προσαρμοσμένες στις συγκεκριμένες ανάγκες κάθε περιοχής.
Την επόμενη κυβερνητική περίοδο θα ενταθεί η προσπάθεια μας για την επιτυχή ολοκλήρωση όλων αυτών των δράσεων που βρίσκονται σε εξέλιξη και αφορούν στα παρακάτω:
Το Υπουργείο Γεωργίας στο πλαίσιο των πολιτικών του για την ανάπτυξη ενός σύγχρονου, ανταγωνιστικού, βιώσιμου, ποιοτικού και χαμηλού περιβαλλοντικού κόστους αγροτικού τομέα, σχεδίασε και υλοποιεί κατά την Τρίτη Προγραμματική Περίοδο τα Επιχειρησιακά Προγράμματα «Αγροτική Ανάπτυξη/Ανασυγκρότηση Υπαίθρου» (Ε.Π.Α.Α.-Α.Υ.), «Αλιεία» (Ε.Π.ΑΛ.), «Κοινοτική Πρωτοβουλία Leader+» και «Έγγραφο Προγραμματισμού Αγροτικής Ανάπτυξης» (Ε.Π.Α.Α.), συνολικού κόστους 6,6 δισ. ευρώ.
Ο προγραμματισμός μας για την επόμενη τετραετία περιλαμβάνει, μεταξύ άλλων:
Τη στήριξη των σχεδίων βελτίωσης των αγροτών.
Την ενίσχυση επενδυτικών σχεδίων στη μεταποίηση και εμπορία των αγροτικών, αλιευτικών και δασικών μας προϊόντων.
Την ενίσχυση εγκατάστασης των Νέων Γεωργών.
Την υλοποίηση 2.000 δημόσιων και ιδιωτικών έργων στα Ολοκληρωμένα Προγράμματα.
Τη δημιουργία 14.000 θέσεων απασχόλησης συνολικά στο Ε.Π.Α.Α.-Α.Υ. καθώς και 37.000 θέσεων κατά την υλοποίηση των έργων.
Την υλοποίηση 3.000 έργων του προγράμματος Leader+, που αφορούν κύρια στον αγροτικό τουρισμό και τη στήριξη μικρομεσαίων επιχειρήσεων και τη δημιουργία 3.000 θέσεων απασχόλησης και 8.000 θέσεων κατά την υλοποίησή τους.
Η συντελεσθείσα πρόοδος οδήγησε, στο πλαίσιο της ενδιάμεσης αναθεώρησης, στην ενίσχυση των διατιθέμενων πιστώσεων, κατά κύριο λόγο, του Ε.Π.Α.Α.-Α.Υ. με πρόσθετους συνολικούς πόρους ύψους 359 εκατ. , οι οποίοι πρόκειται να κατανεμηθούν για τη στήριξη, κύρια, των επενδύσεων στις γεωργικές εκμεταλλεύσεις, τη μεταποίηση, τους Νέους Γεωργούς και τα Ολοκληρωμένα Προγράμματα, εξέλιξη που θα συντελέσει στην ενίσχυση περισσότερων δικαιούχων και επενδυτικών σχεδίων.
Ιδιαίτερη έμφαση, λόγω της σημασίας και του ενδιαφέροντος που παρατηρείται, έχει δοθεί στον αγροτουρισμό.
Ο Αγροτουρισμός και γενικά ο τουρισμός στην ύπαιθρο αποτελεί μια από τις μεγάλες αναπτυξιακές δεξαμενές πολλών περιοχών της χώρας.
Βελτιώνει το αγροτικό εισόδημα, προσφέρει εναλλακτικές λύσεις απασχόλησης, ενισχύει παραδοσιακά επαγγέλματα, συμβάλλει στη δημιουργία ζήτησης και προώθησης αυθεντικών τοπικών προϊόντων, συμβάλλει στην αναβίωση παραδοσιακών οικισμών, την ανάδειξη της πολιτιστικής κληρονομιάς και του φυσικού πλούτου της υπαίθρου, εμπλουτίζει το εθνικό τουριστικό προϊόν.
Για τους λόγους αυτούς, η οικονομική του στήριξη, παραμένει στο επίκεντρο των προσπαθειών μας τόσο με τα χρηματοδοτικά μέσα που βρίσκονται σε εξέλιξη (Ολοκληρωμένα Προγράμματα Αγροτικής Ανάπτυξης, Leader, Έγγραφο Προγραμματισμού Αγροτικής Ανάπτυξης, προγράμματα Γενικής Γραμματείας Τουρισμού, ΕΟΤ) όσο και με νέα που θα προκύψουν από την επιτυχή διαπραγμάτευση του 4ου ΚΠΣ.
Το αμέσως προσεχές διάστημα θα ξεκινήσουν οι ουσιαστικές διαπραγματεύσεις για το 4ο ΚΠΣ.
Κυρίαρχη επιδίωξη μας θα αποτελέσει τόσο η αύξηση των πόρων που θα διατεθούν στην Ελλάδα, όσο και η έμφαση σε μέτρα ολοκληρωμένης ανάπτυξης των τοπικών αγροτικών κοινωνιών, των οικισμών, των υποδομών, της τοπικής επιχειρηματικότητας, του αγροτουρισμού, της δημιουργίας πρόσθετων εισοδημάτων, των κοινωνικών και πολιτισμικών υποδομών, των αναπτυξιακών φορέων στήριξης.
Η χώρα μας έχει αποκτήσει μια μεγάλη εμπειρία από την εφαρμογή προγραμμάτων ανάπτυξης της υπαίθρου τόσο από τα ΜΟΠ, όσο και από τα τρία Κ.Π.Σ., την Πρωτοβουλία Leader και τα άλλα προγράμματα μικρότερης εμβέλειας.
Κατά τη διάρκεια των διαπραγματεύσεων του 4ου ΚΠΣ και των άλλων προγραμμάτων που αφορά την ανάπτυξη, η δημιουργία ενός ενιαίου προγράμματος-πλαισίου για όλη τη χώρα, θα αποτελέσει μια από τις βασικές μας επιδιώξεις.
Με τον τρόπο αυτό θα ομαδοποιηθούν τα μέτρα που αφορούν τη γεωργία και την ύπαιθρο, θα επιτρέπεται μια πιο αποτελεσματική και ευέλικτη κατανομή πόρων στις δράσεις για τις οποίες υπάρχει μεγαλύτερο ενδιαφέρον, θα απλουστευθούν οι διαδικασίες, η παρακολούθηση και η διαχείριση, θα περιορισθεί η γραφειοκρατία.
Στο επίκεντρο του ενδιαφέροντος μας συνεχίζει να αποτελεί η διασύνδεση της υπαίθρου και ο περιορισμός της απομόνωσης.
Το Πρόγραμμα Δημοσίων Επενδύσεων θα συνεχίσει να δίδει μεγάλη βαρύτητα στη βελτίωση των υποδομών, στην υπέρβαση χρόνιων αδυναμιών, στην προώθηση διαπεριφερειακών - έργων του εθνικού, επαρχιακού και αγροτικού οδικού δικτύου αλλά και των τηλεπικοινωνιών.
Η ολοκλήρωση αυτού του προγράμματος θα δημιουργήσει μια Ελλάδα χωρίς απομονωμένες και δυσπρόσιτες περιοχές.
Για να αναδειχθεί η ζωτικότητα της υπαίθρου, για να είναι η ύπαιθρος ελκυστική, στηρίζουμε τη δημιουργία και συνεχή εκσυγχρονισμό των υποδομών και των κοινωνικών υπηρεσιών.
Στηρίζουμε επίσης τις υπηρεσίες μικρής κλίμακας, όπως βρεφονηπιακούς σταθμούς, κέντρα αθλητισμού και αναψυχής, κινητές ιατρικές μονάδες, υπηρεσίες τεχνικής στήριξης, συμβουλών και πληροφόρησης.
Συνεπώς η ανάπτυξη της γεωργίας και της υπαίθρου πρέπει να συμβαδίζει με την αειφορία, τη βιωσιμότητα.
Η Ελληνική ύπαιθρος αντιμετωπίζει λιγότερα προβλήματα αειφορίας, συγκρινόμενη με τα περισσότερα από τα άλλα κράτη - μέλη της ΕΕ.
Έτσι, με έγκαιρες επιλογές και ορθή στόχευση μπορούμε να επιτύχουμε τα ζητούμενα αποτελέσματα.
Την επόμενη κυβερνητική περίοδο, τα μέτρα πολιτικής που θα εφαρμόσουμε αφορούν:
Θα συνεχιστεί η υλοποίηση του προγράμματος του Υπουργείου Γεωργίας και του ΥΠΕΧΩΔΕ, για τη δημιουργία φραγμάτων, ταμιευτήρων, μικρότερων έργων τοπικής εμβέλειας.
Ιδιαίτερη έμφαση θα δοθεί στη διαχείριση των υδατικών πόρων με τον συντονισμό της Εθνικής Επιτροπής Υδάτων και του Εθνικού Συμβουλίου Υδάτων που συστάθηκαν πρόσφατα.
Με την κατάρτιση Σχεδίων Διαχείρισης για κάθε περιφέρεια, θα διασφαλισθεί η ολοκληρωμένη αντιμετώπιση του προβλήματος για κάθε περιοχή της χώρας, η διαχείριση του ισοζυγίου προσφοράς και ζήτησης του νερού, η αποκέντρωση των αποφάσεων, η κοινωνική συμμετοχή στη λήψη τους, η προστασία των υδατικών αποθεμάτων και της ποιότητας τους, η ισορροπία άντλησης και ανατροφοδότησης των υπόγειων υδάτων.
Η νέα Μεταρρύθμιση της ΚΑΠ, θέτει ως αναγκαία προϋπόθεση καταβολής της ενιαίας ενίσχυσης στον παραγωγό, την τήρηση κωδίκων Ορθής Γεωργικής Πρακτικής.
Οι κώδικες αυτοί είναι σχετικά απλοί κανόνες που πρέπει να ακολουθεί ο αγρότης κατά την καλλιέργεια της γης ή την εκτροφή των ζώων.
Το Υπουργείο Γεωργίας έχει σχεδιάσει ένα εκτεταμένο πρόγραμμα ενημέρωσης των αγροτών σε συνεργασία με τους φορείς των αγροτών και την Αυτοδιοίκηση και προχωρά άμεσα στην υλοποίηση του.
Επιπλέον με την έναρξη υλοποίησης των μέτρων της νέας ΚΑΠ, έχει προβλεφθεί η καταβολή ειδικών οικονομικών κινήτρων προς τους παραγωγούς, για την έγκαιρη και απρόσκοπτη εφαρμογή των νέων μέτρων.
Η χώρα μας έπαιξε καθοριστικό ρόλο στο πάγωμα της επέκτασης της καλλιέργειας των μεταλλαγμένων προϊόντων.
Η εφαρμογή των κανονισμών της ΕΕ σχετικά με τη σήμανση και ιχνηλασιμότητα των προϊόντων που περιέχουν ΓΤΟ, μας βρίσκει ιδιαίτερα σύμφωνους.
Σε ότι αφορά στην καλλιέργεια αυτών των προϊόντων στη χώρα μας, θεωρούμε ότι δεν μπορεί να επιτραπεί η καλλιέργεια τους.
Ως γνωστόν δεν υπάρχει θεσμικό πλαίσιο της ΕΕ που να ρυθμίζει τα της προστασίας των συμβατικών και βιολογικών καλλιεργειών από προσμίξεις με μεταλλαγμένα.
Η πείρα που αποκτήθηκε, αλλά και η προσδοκία του πολίτη για συνεχή βελτίωση των παρεχομένων υπηρεσιών, καθιστούν αναγκαία τη συνεχή επαγρύπνηση, τη λήψη διορθωτικών παρεμβάσεων, την αντιμετώπιση των προβλημάτων και των κενών που υφίστανται.
- Η υλοποίηση της πρόσφατης απόφασης για τη σύσταση περιφερειακών υπηρεσιών του ΟΠΕΚΕΠΕ.
Η δημιουργία υπηρεσίας ΟΠΕΚΕΠΕ σε επίπεδο κάθε Νομού της χώρας μέσα στην επόμενη τετραετία.
Με τον τρόπο αυτό θα αντιμετωπισθεί οριστικά το πρόβλημα της έγκαιρης καταβολής των ενισχύσεων.
- Πλήρης αναδιοργάνωση και εκσυγχρονισμός των υπηρεσιών του Υπ. Γεωργίας, των αποκεντρωμένων υπηρεσιών του και των εποπτευόμενων οργανισμών με βάση το συνολικό σχέδιο που έχει ήδη εκπονηθεί.
Εφαρμογή από την αρχή της επόμενης τετραετίας:
- Της ηλεκτρονικής εξυπηρέτησης των πολιτών σε όλες τις συναλλαγές τους με το Υπουργείο Γεωργίας και τους Οργανισμούς.
- Εντατικού προγράμματος βελτίωσης της ποιότητα και της ταχύτητας στην εξυπηρέτηση των πολιτών.
Το Υπουργείο ξεκίνησε ήδη τη λειτουργία ενός call-center που αποτελεί μέρος αυτής της πρωτοβουλίας.
Δημιουργίας νέας ηλεκτρονικής πύλης του Υπουργείου Γεωργίας στο Διαδίκτυο.
Όλοι θέλουμε μια κοινωνία που να χαρακτηρίζεται, από ασφάλεια και σιγουριά.
Όλοι θέλουμε μια κοινωνία συνοχής και αλληλεγγύης.
Όλοι μας καταλαβαίνουμε γιατί ο καθένας μπορεί να αποδώσει καλύτερα με επαρκή κίνητρα, μακριά από τον εφιάλτη της ανεργίας.
Είναι εύκολο να καταλάβει κανείς πώς, αν η ανάπτυξη βασίζεται στο ανθρώπινο δυναμικό, στην εργασία και επιχειρηματικότητα, αυτό είναι καλύτερο για όλους.
Στον κόσμο του 21ου αιώνα, όλα αυτά δεν έρχονται μόνα τους.
Το αξίωμα ότι οι αγορές δεν αποτυγχάνουν, ότι η οικονομία πρέπει να αφεθεί στον "αυτόματο πιλότο", είναι ανιστόρητο και επικίνδυνο.
Οδηγεί με βεβαιότητα στην ατομική ανασφάλεια και την κοινωνική υποβάθμιση.
Στην παγκοσμιοποιημένη οικονομία, η πίστη στο αλάθητο των «αυτόματων» αποφάσεων από την αγορά, ισοδυναμεί με το να εγκαταλείψουμε τους ανθρώπους στην μοίρα τους.
Το κυνήγι του κέρδους χωρίς την αύξηση της παραγωγικότητας και των αμοιβών της εργασίας αλλά μόνο με τη συμπίεση του εργατικού κόστους, συνθλίβει τον άνθρωπο και καταρρακώνει την οικονομία.
Κεντρικό στοίχημα της Ελληνικής κοινωνίας, από το 1994 και μετά, ήταν η αποτροπή αυτού του εφιαλτικού σεναρίου.
Το στοίχημα αυτό έχει κερδηθεί, αλλά μόνο κατά το ήμισυ:
Η καταστροφική πορεία της χώρας του 1993 ανακόπηκε.
Οι αρνητικές τάσεις αντιστράφηκαν και από το 2000 κάθε χρόνο είμαστε πλησιέστερα στην πραγματική σύγκλιση.
Εξασφαλίστηκε η πορεία προς τη μακροοικονομική σταθερότητα με την είσοδο της ΟΝΕ,
λύθηκαν εκκρεμότητες δεκαετιών όπως το ασφαλιστικό, δημιουργήθηκαν νέοι θεσμοί και ενδυναμώθηκαν άλλοι.
Μπήκαν οι βάσεις για παραπέρα πρόοδο.
Η νέα αναπτυξιακή πορεία έχει αρχίσει να αποδίδει καρπούς, όχι μόνο στην οικονομία, αλλά και στην κοινωνία.
Οι επιδόσεις, καθώς οι νέες πολιτικές αποδίδουν και καθώς κερδίζεται η εμπιστοσύνη γίνονται κάθε χρόνο και πιο θετικές.
Η συμπληρωματικότητα στις στοχεύσεις και η διαχρονική συνέπεια στις πολιτικές επιλογές αποδίδουν.
Η κοινωνική πολιτική, η κοινωνική δικαιοσύνη είναι συντελεστής παραγωγής και κινητήρια δύναμη της ανάπτυξης.
Σημαίνει περισσότερες δεξιότητες και κατανάλωση για τους εργαζόμενους,
αύξηση της παραγωγικότητας της παραγωγής και του πλούτου.
Η αναδιανομή είναι πρωταρχικός σκοπός, γιατί αποτελεί συστατικό της δίκαιης κοινωνίας που θέλουμε.
Για τα κόμματα της Δεξιάς, βασική επιλογή ήταν ανέκαθεν το λιγότερο κοινωνικό κράτος, μείωση του κόστους και η ανακατανομή του πλούτου, υπέρ των ολίγων και σε βάρος των πολλών.
Η αναδιανομή ήταν στόχος μόνο αν ήταν στα «δικά μας παιδιά» ή στην πελατεία της.
Στον κόσμο του 21ου αιώνα η παγκοσμιοποίηση για την Δεξιά είναι απλώς η πρόφαση να επεκτείνει την οικονομία της αγοράς στην κοινωνία της αγοράς.
Για τους σοσιαλιστές είναι μέσο εμπλουτισμού της κοινωνικής πολιτικής
και προωθεί την ανάπτυξη.
Οι σοσιαλιστές, στο πλαίσιο της πραγματικής σύγκλισης, επιλέγουν μια στρατηγική για την ανάπτυξη της οικονομίας,
τον τεχνολογικό εξοπλισμό της παραγωγής
και τη συνοχή της κοινωνίας,
για την αύξηση των επενδύσεων,
της παραγωγικότητας, για την βελτίωση της ανταγωνιστικότητας,
την αύξηση της απασχόλησης,
των εισοδημάτων,
των εργασιακών και κοινωνικών δικαιωμάτων
και την αύξηση των κοινωνικών δαπανών, στο πλαίσιο των επιλογών:
ανάπτυξη
– ανταγωνιστικότητα-
απασχόληση
περιφερειακή συνοχή,
που συγκροτείται στον άξονα: ανταγωνιστικότητα - ποιότητα και όχι ανταγωνιστικότητα - ποσότητα.
Τα θεμέλια μιας αναπτυξιακής πρότασης όπου η Ελλάδα ανταγωνίζεται με βάση την ποιότητα του ανθρώπινου δυναμικού έχουν μπει.
Οι παρεμβάσεις που τώρα γίνονται στην απασχόληση και την κατάρτιση είναι οι μεγαλύτερες σε έκταση και οι πιο συνεκτικές προσπάθειες αναβάθμισης της παραγωγικότητας της εργασίας μεταπολεμικά.
Η συνεχής και προγραμματισμένη αύξηση των κοινωνικών υπηρεσιών και των κοινωνικών παροχών προσανατολίζεται στην στήριξη της οικογένειας και στην ενεργοποίηση του δυναμισμού της.
Πάνω στην επίλυση της μεγάλης εκκρεμότητας του ασφαλιστικού μπορούν να οικοδομηθούν γόνιμα πεδία συναίνεσης για την από κοινού επίλυση των προβλημάτων.
Οι νέες υλικές υποδομές που ολοκληρώνονται, στην Υγεία, την Πρόνοια και αλλού, επιτρέπουν περαιτέρω βήματα βελτίωσης της ποιότητας υπηρεσιών.
Το περίγραμμα της αναπτυξιακής τροχιάς υψηλής ποιότητας, αλλά και υψηλών απαιτήσεων είναι, σήμερα, το 2004, σαφές.
Η ανάπτυξη χτίζει το ανταγωνιστικό πλεονέκτημά της πάνω στο ανθρώπινο δυναμικό, επενδύει σε αυτό και έτσι λύνει το δίλημμα «ανάπτυξη ή αλληλεγγύη» αξιοποιώντας την κοινωνική συνοχή ως κρίσιμο συστατικό στην αναπτυξιακή προσπάθεια.
Σε μια τέτοια αναπτυξιακή πρόταση, η κοινωνική προστασία δεν έρχεται εκ των υστέρων σαν επιβράβευση, ούτε πρέπει να περιμένει επιτυχίες στην οικονομία για να διεκδικήσει μερίδιο.
Η ανάπτυξη αυτή δεν αρκείται στην εξασφάλιση ίσων ευκαιριών, αλλά επενδύει στην διασφάλιση ίσων δυνατοτήτων.
Το στοίχημα όμως, δεν έχει ακόμη κερδηθεί.
Η Χάρτα Σύγκλισης εντάσσει την πολιτική απασχόλησης και κοινωνικής συνοχής ως το κεντρικό σημείο ενός ισορροπημένου προγράμματος στο οποίο μια αλληλουχία πρωτοβουλιών σε όλους τους τομείς της κυβερνητικής πολιτικής αλληλοστηρίζονται.
Κεντρική της δέσμευση είναι οι ποσοτικοί στόχοι για την αύξηση των υπηρεσιών και των παροχών κοινωνικής προστασίας και την ένταση της προσπάθειας κοινωνικής συνοχής.
Για να πιάσουν τόπο οι δαπάνες πρέπει να λειτουργήσουν οι νέοι θεσμοί της κοινωνικής πολιτικής, να υλοποιηθεί η αποκέντρωση, να υπάρχει κλίμα κοινωνικής συναίνεσης, να στηρίξει έμπρακτα η κοινωνία τον στόχο της συνοχής.
Επιστροφή στην παλαιά λογική του αυτόματου πιλότου στην οικονομία και των πελατειακών συναλλαγών στην κοινωνική πολιτική θέτει σε κίνδυνο ακόμη και τα σημερινά οφέλη.
Η Ελληνική οικογένεια θα κληθεί, πάλι, αν και αυτή την φορά μόνη της, να δώσει όποια ασφάλεια μπορεί.
Στο νέο πεδίο της παγκοσμιοποίησης, το έργο αυτό θα είναι πολύ δυσκολότερο από ό,τι παλιά.
Ο κατήφορος της κοινωνικής αποσύνθεσης απειλεί.
Στα επόμενα τέσσερα χρόνια υπάρχει η ευκαιρία να ολοκληρωθεί η επιλογή της κοινωνικής σύγκλισης.
Αν συνταχθούμε με το πρόγραμμα αλληλεγγύης και συνοχής θα οικοδομήσουμε ένα Ελληνικό κοινωνικό κράτος αντάξιο του Ευρωπαϊκού Κοινωνικού Προτύπου:
Που βάζει τον άνθρωπο, την εργασία, το ανθρώπινο και κοινωνικό κεφάλαιο, στο επίκεντρο της ανάπτυξης.
Που στηρίζει την οικογένεια σαν τον πυρήνα της συνοχής.
Που απελευθερώνει την δημιουργικότητα του ατόμου με εξατομικευμένη στήριξη όταν αυτή χρειάζεται.
Που εγγυάται την επάρκεια και την βιωσιμότητα των συντάξεων.
Που προστατεύει την υγεία του πληθυσμού απέναντι σε νέες απειλές και εξασφαλίζει την πιο σύγχρονη και αποτελεσματική περίθαλψη σε όλους.
Η πολιτική για την απασχόληση - κατάρτιση, δομές στήριξης, επιχειρηματικότητα -
μαζί με την κοινωνική πολιτική - ασφάλιση, πρόνοια, υγεία, περίθαλψη - έχουν μια κοινή αφετηρία:
Η πραγματική σύγκλιση μπορεί να βασίζεται στην δημιουργικότητα και την δουλειά όλων.
Η τόνωση της απασχόλησης, της κατάρτισης, η κοινωνική ένταξη και η εξασφάλιση σιγουριάς αποτελούν σύνολο παρεμβάσεων με ενιαία στρατηγική στόχευση και ενιαία λογική.
Στόχος η σταδιακή διαμόρφωση ενός αποτελεσματικού, σύγχρονου, Ανθρώπινου Κοινωνικού Κράτους - μια νέα καταξίωση της πολιτικής προς στον Άνθρωπο.
Το μεγάλο αυτό εγχείρημα βασίζεται σε τέσσερις αιχμές πολιτικής:
Το κλειδί για την επιτυχία είναι η απασχόληση - σε παραγωγικές και αποδοτικές θέσεις εργασίας.
Η απασχόληση είναι η καλύτερη εγγύηση για υψηλό οικογενειακό εισόδημα και η καλύτερη ασπίδα απέναντι στην ανέχεια.
Η απασχόληση είναι η καλύτερη εγγύηση για την χρηματοδότηση της κοινωνικής προστασίας αλλά και για τη θεμελίωση της επάρκειας στις συντάξεις.
Η απασχόληση, τέλος, δημιουργεί τις προϋποθέσεις για κοινωνικές υπηρεσίες υψηλής ποιότητας - αντάξιες του Ευρωπαϊκού Κοινωνικού Προτύπου.
Ο αποκλεισμός από την απασχόληση, αντίστροφα, οδηγεί στην ατομική και κοινωνική υποβάθμιση -στη φτώχεια και τον κοινωνικό αποκλεισμό.
Αυτή τη στιγμή βρίσκεται σε εξέλιξη η μεγαλύτερη παρέμβαση που έχει γίνει ποτέ στην απασχόληση και την αγορά εργασίας.
Με τα προγράμματα κατάρτισης φεύγουμε από την παθητική επιδότηση των προβλημάτων και πηγαίνουμε στην ενεργό δημιουργία ικανοτήτων.
Τα προγράμματα αυτά έχουν καταφέρει να αντιστρέψουν τις αρνητικές τάσεις, να μειώσουν την ανεργία στο χαμηλότερο σημείο της τελευταίας δεκαετίας.
Στόχος της Χάρτας Σύγκλισης είναι η αξιοποίηση της συσσωρευμένης εμπειρίας, με επιτάχυνση και περισσότερα κονδύλια -ώστε η αύξηση της απασχόλησης να είναι η ατμομηχανή της ανάπτυξης.
Για να καταξιωθεί το κοινωνικό κράτος πρέπει να υπακούει σε δίκαιους κανόνες κοινής αποδοχής, να στοχεύει και να ιεραρχεί, να προσφέρει στους πολίτες υπηρεσίες υψηλής ποιότητας.
Πρέπει να διαφυλάσσει και να προστατεύει το αίσθημα αλληλεγγύης το οποίο χαρακτηρίζει την Ελληνική κοινωνία.
Η αλληλεγγύη αυτή αποτελεί, σε τελική ανάλυση, την ασπίδα προστασίας σε απειλές της παγκοσμιοποίησης.
Από το 1996, η Ελλάδα είναι η χώρα της ΕΕ που αύξησε περισσότερο τις κοινωνικές δαπάνες.
Το 2002 ξεπέρασε τον μέσο όρο της ΕΕ στο ποσοστό της παραγωγής που διατίθεται στην ανακατανομή σε αυτούς που έχουν περισσότερες ανάγκες (στις συντάξεις, στην πρόνοια, στην περίθαλψη).
Η διεύρυνση της ανακατανομής έγινε διατηρώντας πάντα την κοινωνική συναίνεση.
Κανείς, από κανένα πολιτικό χώρο, δεν αμφισβητεί ανοικτά ότι η ανακατανομή αυτή ήταν επιθυμητή.
Κανείς δεν τολμά ανοικτά να ζητήσει τη συρρίκνωση των κοινωνικών δαπανών, όσο και αν αρνούνται τα μέσα για την επίτευξή τους.
Η μοναδική στην Ευρώπη, φαινομενική συναίνεση στην αναδιανομή εισοδήματος, είναι ψήφος εμπιστοσύνης στην πολιτική που ακολουθείται τα τελευταία χρόνια - στο ότι οι επιπλέον δαπάνες πιάνουν τόπο και οδήγησαν σε ουσιαστικές βελτιώσεις στην κοινωνική προστασία με διαφύλαξη της οικονομικής σταθερότητας.
Οι κοινωνικές δαπάνες αυτές αναζωογόνησαν δράσεις που είχαν στερηθεί πόρους, επενδύθηκαν στην βελτίωση της ποιότητας υπηρεσιών, εγκαινίασαν νέες παρεμβάσεις όπως το Βοήθεια στο Σπίτι, αποτέλεσαν την αιχμή του δόρατος της κοινωνικής παρέμβασης.
Χρηματοδοτούν όμως και την στήριξη των χαμηλών εισοδημάτων και αυτών που έχουν ανάγκη - μέσω της στήριξης χαμηλών συντάξεων ή των προνοιακών επιδομάτων.
Οι παρεμβάσεις αυτές έχουν αποτελέσματα.
Από το 1997 κάθε χρόνο μειώνεται το ποσοστό των ατόμων που ζούν στο όριο της φτώχειας, όπως αυτό το μετρά η Ευρωπαϊκή Ένωση.
Η σταθερή μείωση αυτή σωρευτικά σημαίνει μείωση του κινδύνου φτώχειας κατά 10% ή του αριθμού των πολιτών σε κίνδυνο φτώχειας κατά 250 χιλιάδες άτομα.
Ιδιαίτερα μεγάλη ήταν η μείωση για τους ηλικιωμένους - ένας στους 7 ηλικιωμένους που ήταν σε κίνδυνο το 1995, δεν ήταν το 2001.
Πρέπει να λάβουμε υπόψη επίσης ότι τα στοιχεία σταματάνε το 2001 - δηλαδή δεν συμπεριλαμβάνουν την επίπτωση της αύξησης της απασχόλησης και της μείωσης της ανεργίας ως το 2003.
Ταυτόχρονα όμως, η οικονομική κατάσταση των ατόμων με χαμηλό εισόδημα είναι πολύ καλύτερη:
Ο μέσος όρος του πραγματικού εισοδήματος των ατόμων σε κίνδυνο φτώχειας μεταξύ 1995 και 2001 αυξήθηκε κατά το ένα τέταρτο - 25%.
Μεγάλο ρόλο σε αυτό έπαιξαν και οι μεταβιβάσεις από το κράτος - συντάξεις και επιδόματα: το 56% του εισοδήματος των ατόμων κάτω από την γραμμή επισφάλειας προέρχεται από μεταβιβάσεις, ενώ το 1996 ήταν μόλις 47%.
Η Χάρτα Σύγκλισης μας δεσμεύει να επιταχύνουμε την πορεία αυτή με αύξηση των κοινωνικών δαπανών κατά 3% του ΑΕΠ στο 30% του ΑΕΠ.
Η αποφασιστική αυτή τόνωση θα σημαίνει ότι ο στόχος της μείωσης του ποσοστού ένδειας, στο μέσο όρο της ΕΕ ως το 2008, θα είναι πια στο χέρι μας.
Το ΕΣΥ -η δυνατότητα που δίνει στον κάθε πολίτη να έχει ισότιμη πρόσβαση στην περίθαλψη χωρίς κοινωνικούς ή οικονομικούς αποκλεισμούς- αποτελεί κατάκτηση του ΠΑΣΟΚ και τη μεγάλη σταθερά για τα χρόνια που έρχονται.
Ταυτόχρονα, η ανταπόκριση του συστήματος, στις απαιτήσεις του πολίτη καθιστά την προσαρμογή του στον νέο αιώνα, τη μεγαλύτερη πρόκληση στον κοινωνικό τομέα.
Μπροστά σε νέες και συχνά απρόβλεπτες υγειονομικές απειλές, όπως πρόσφατα το SARS, ή παλαιότερα το AIDS, το σύστημα υγείας -η ετοιμότητά του, η τεχνολογική του και επιστημονική πληρότητα, η ανταπόκριση και ανθρωπιά των ανθρώπων που το στελεχώνουν- παίζει νευραλγικό ρόλο στην θωράκιση της κοινωνίας μας.
Αν το ζητούμενο είναι το αίσθημα ασφάλειας του πολίτη, η υγεία και περίθαλψη είναι το σημαντικότερο συστατικό του.
Το 2004 έχει σχεδόν ολοκληρωθεί η επέκταση και αναβάθμιση της υποδομής υγείας- σε νοσοκομεία, εγκαταστάσεις, μηχανήματα, εξοπλισμό.
Ταυτόχρονα, έχει προχωρήσει η περιφερειακή αποκέντρωση του συστήματος όπως και ο εκσυγχρονισμός των ταμείων υγείας και γενικότερα της οργανωμένης πρωτοβάθμιας φροντίδας.
Υπάρχουν συνεπώς οι προϋποθέσεις για το επόμενο αποφασιστικό βήμα - της αναβάθμισης του ανθρώπινου παράγοντα για την αξιοποίηση των υποδομών.
Το βήμα αυτό είναι κρίσιμο για να δοθεί ο «λόγος στον χρήστη» - να γίνει το σύστημα ανθρωποκεντρικό από ιατροκεντρικό.
Για την τετραετία που έρχεται, έχουμε διαμορφώσει τις υποδομές τις προϋποθέσεις - οικονομικές, επιστημονικές, οργανωτικές - και έχουμε την πολιτική θέληση, για να οδηγήσουμε στο ξεπέρασμα των προβλημάτων που αντιμετωπίζει το Ε.Σ.Υ.
Το ΕΣΥ, αν το θέλουμε όλοι μπορεί να λειτουργήσει αποτελεσματικά, ως υγειονομικό σύστημα, με δωρεάν παροχή υπηρεσιών υγείας υψηλής ποιότητας στον πολίτη.
Αποτελεί στοίχημα για μας, η αντιμετώπιση των εσωτερικών προβλημάτων του Ε.Σ.Υ. με ένα και μοναδικό γνώμονα: την εξυπηρέτηση του πολίτη.
Η συγκρότηση της πρωτοβάθμιας φροντίδας υγείας, με τα αστικά κέντρα υγείας και τον οικογενειακό γιατρό, θα δώσουν δυνατότητα για πιο αποτελεσματική λειτουργία στα νοσοκομεία.
Το στοίχημα αυτό, όμως, μπορεί να χαθεί, αν οι μεγάλες μας επιλογές, όπως ο δημόσιος χαρακτήρας του συστήματος, της νοσοκομειακής περίθαλψης και των κέντρων υγείας, τεθούν ξανά υπό αμφισβήτηση και ο δημόσιος χαρακτήρας του συστήματος υγείας, με σαφείς προσδιορισμούς λειτουργίας του ιδιωτικού τομέα, γίνει έρμαιο της κυριαρχίας ιδιοτελών συμφερόντων.
Αν δεν υπάρχει η αποτελεσματική διαχείριση - η διακυβέρνηση - όλα τα προηγούμενα θα είναι απλώς ευχολόγια.
Χρειάζεται διακυβέρνηση για να συντονιστούν οι ενέργειες των επιμέρους τομέων σε αίσθημα ασφάλειας - ένα κοινωνικό ιστό.
Είναι η αποτελεσματική διακυβέρνηση που αναδεικνύει όλες τις επιμέρους δράσεις σε μια συνεκτική κοινωνική πολιτική με σαφείς επιδιώξεις, στόχους, όπου οι συνέργειες δεν αγνοούνται.
Χρειάζεται διακυβέρνηση να ιεραρχεί, να θέτει στόχους, να ακολουθεί με συνέπεια και παρρησία μια πορεία επί σειρά ετών.
Χρειάζεται διακυβέρνηση για να υπάρχει η ετοιμότητα αντίδρασης σε έκτακτες ανάγκες, όπως ήταν ο σεισμός της Αθήνας.
Τέλος, είναι η αποτελεσματική διακυβέρνηση που αναζητά συναινέσεις, κινητοποιεί την κοινωνία πολιτών, δίνει τη δυνατότητα να διοχετευτεί η ατομική διάθεση προσφοράς προς το κοινωνικό σύνολο.
Το ότι εντάσσεται η κοινωνική πολιτική στην Χάρτα Σύγκλισης, εξ αρχής ως αναπτυξιακός μοχλός και όχι εκ των υστέρων ως φιλοδώρημα, είναι ίσως το σημαντικότερο κεκτημένο στην αναπτυξιακή πρόταση του ΠΑΣΟΚ.
Η Χάρτα δεσμεύει για συγκεκριμένες δράσεις, που αλληλοσυμπληρώνονται και οδηγούν σε συγκεκριμένους, ποσοτικά προσδιορισμένους και χρονικά εντοπισμένους στόχους.
Η Χάρτα δεν αρκείται να πεί «θα κάνουμε ό,τι μπορούμε».
Προχωρά πολύ παρά πέρα στο «θα κάνουμε ό,τι χρειάζεται» για να βελτιώσουμε τη ζωή του πολίτη σε συγκεκριμένους τομείς.
Η άλλη μεγάλη επιλογή του ΠΑΣΟΚ -η ουσιαστική αποκέντρωση- αποτελεί απαραίτητη προϋπόθεση για να ανταποκρίνεται η κοινωνική πολιτική στις ανάγκες του πολίτη, να ακούγεται η φωνή του, να μπορούν να προσφέρονται λύσεις στα ουσιαστικά προβλήματα που αντιμετωπίζει.
Σε μια σειρά τομείς, το ΠΑΣΟΚ έχει προχωρήσει στη δημιουργία και ενδυνάμωση θεσμών που μπορούν να αναλάβουν ουσιαστικό ρόλο, στην αποκέντρωση.
Το πρόγραμμα ΚΑΠΟΔΙΣΤΡΙΑΣ δημιούργησε ισχυρούς Δήμους που τώρα μπορούν να αναλάβουν ουσιαστικό ρόλο στο πρόγραμμα Βοήθεια στο Σπίτι, ή στην στήριξη του Δικτύου Κοινωνικών Υπηρεσιών.
Τα ΠΕΣΥ αποτελούν την βασική διέξοδο για την ευέλικτη ανταπόκριση της Υγειονομικής υποδομής στις τοπικές ανάγκες.
Οι περιφερειακές Χάρτες Σύγκλισης εξειδικεύουν τις παρεμβάσεις σε όλους τους τομείς.
Η αύξηση των κοινωνικών δαπανών - η μεγαλύτερη από το 1981 - χρηματοδοτήθηκε με υγιή τρόπο - χωρίς να θέσει σε κίνδυνο την μακροοικονομική πορεία της χώρας.
Παλαιότερα, αυξήσεις κοινωνικών δαπανών, χρηματοδοτούνταν με δανεικά, οπότε αφού διαρκούσαν 2-3 χρόνια, μετά αναγκαστικά αναιρούνταν, αφού τις ακολουθούσε πληθωρισμός ή προβλήματα στο ισοζύγιο πληρωμών.
Η χρηματοδότηση δεν έγινε με αυξημένη φορολογία, αλλά προήλθε από δύο πλευρές:
Από την ίδια την ανάπτυξη.
Μέσω της σύλληψης της φορολογητέας ύλης, που έως τότε διέφευγε.
Χρηματοδοτήθηκε δηλαδή μέσω καλύτερης διακυβέρνησης.
Αντιπροσωπεύει το μέρισμα σωστής διακυβέρνησης.
Αποτελεσματική διακυβέρνηση σημαίνει επίσης επικέντρωση στις ανάγκες και στόχευση των πολιτικών λαμβάνοντας υπόψη τις διοικητικές πραγματικότητες.
Επιδίωξή μας είναι η συνεχής βελτίωση των παροχών και των φροντίδων σε όσους συμπολίτες μας βρίσκονται σε δυσχερή θέση, ιδιαίτερα όμως θα συνεχίζουμε, με γενικές, ειδικές και στοχευμένες ρυθμίσεις, σε κοινωνικές ομάδες του πληθυσμού, που έχουν τις μεγαλύτερες ανάγκες.
Το σύστημα λειτουργίας που επιλέγουμε δεν είναι της απρόσωπης γραφειοκρατίας, η οποία δεν μπορεί να αντιμετωπίζει τις ανάγκες του πολίτη, τις στιγμές της μεγαλύτερής του αδυναμίας.
Ενα τέτοιο σύστημα διέπεται από ακαμψίες, είναι αναποτελεσματικό και μπορεί να οδηγήσει σε τριβές, να δημιουργήσει εστίες προβλημάτων και να μην ωφελεί αυτούς που όντως έχουν ανάγκη.
Ένα αποτελεσματικό δίκτυο κατά του κοινωνικού αποκλεισμού απαιτεί :
Αποκεντρωμένη εφαρμογή, από φορείς κοντά στο πρόβλημα, που θα έχουν άμεση γνώση και μπορούν να επέμβουν άμεσα.
Εξατομικευμένη αντιμετώπιση, με τρόπο που μπορεί να διαγνώσει το κοινωνικό πρόβλημα και να διαλέξει από τις διάφορες μεθόδους παρέμβασης την πλέον αποτελεσματική.
Ετσι διασφαλίζεται στην πράξη ο καθολικός χαρακτήρας της κοινωνικής αλληλεγγύης.
Δυνατότητα προσφυγής σε υπηρεσίες υψηλής ποιοτικής στάθμης, αντί της αξιοποίησης μιας επιδοματικής προσέγγισης αμφιβόλου αποτελέσματος.
Στα χρόνια που πέρασαν υπηρετήσαμε με επιμονή το όραμα για μια οικονομία ικανή να προσφέρει εργασία σε ολοένα και περισσότερους πολίτες της, αλλά και μια κοινωνία που αναλαμβάνει την ευθύνη να εξοπλίσει τα μέλη της με τα αναγκαία εφόδια που οδηγούν σε θέσεις εργασίας.
Τηρήσαμε και με το παραπάνω την πολιτική μας υπόσχεση του 2000 και δημιουργήσαμε πάνω από 300.000 νέες ευκαιρίες απασχόλησης, πάνω από 350.000 θέσεις κατάρτισης ανέργων και ακόμα μεγαλύτερο αριθμό καταρτιζόμενων εργαζομένων.
Περιορίσαμε το ποσοστό της ανεργίας των νέων και των γυναικών, ενώ κάμψη σημείωσε και το ποσοστό των μακροχρόνια ανέργων.
Με τα Κέντρα για την Προώθηση της Απασχόλησης (ΚΠΑ) και τη βελτίωση των υπηρεσιών προς τους ανέργους αυξήσαμε την αποτελεσματικότητα των παρεμβάσεών μας.
Εκπονήθηκαν τα δύο Σχέδια Δράσης.
Το νέο Εθνικό Σχέδιο Δράσης για την Απασχόληση (ΕΣΔΑ)
και το νέο Εθνικό Σχέδιο Δράσης για την Κοινωνική Ενσωμάτωση (ΕΣΔΕΝ).
Υλοποιήθηκε το Πρόγραμμα για επένδυση στο ανθρώπινο δυναμικό (για την απασχόληση,
την κατάρτιση,
την εκπαίδευση
την προώθηση ίσων ευκαιριών για τις γυναίκες).
Κατάρτιση των ανέργων.
Κατάρτιση των εργαζομένων.
Προώθηση στην απασχόληση.
Εκπαίδευση.
Ισότητα των δύο φύλων.
Παροχή Συνοδευτικών Υποστηρικτικών Υπηρεσιών.
Πρόγραμμα Απασχόλησης.
Πρόγραμμα νέων ελεύθερων επαγγελματιών σε παραγωγικούς τομείς.
Πρόγραμμα νέων θέσεων εργασίας για γυναίκες.
Πρόγραμμα νέων θέσεων εργασίας για νέους 18-30 ετών.
Πρόγραμμα για ευπαθείς κοινωνικές ομάδες.
Πρόγραμμα νέων ελεύθερων επαγγελματιών στον Πολιτισμό.
Πρόγραμμα απόκτησης εργασιακής εμπειρίας (Stage) στον τομέα της πληροφορικής και των επικοινωνιών.
Πρόγραμμα απόκτησης εργασιακής εμπειρίας (Stage).
Πρόγραμμα Νέων Ελεύθερων Επαγγελματιών στον τομέα προστασίας, διαχείρισης και ανάδειξης του φυσικού περιβάλλοντος.
Κατάρτιση 300.000 ανέργων και 300.000 εργαζομένων, κατά τη διάρκεια του Γ ΄ΚΠΣ.
Σε συνεργασία με το Υπουργείο Παιδείας ψηφίστηκε νόμος για το Εθνικό Σύστημα Σύνδεσης της Επαγγελματικής Εκπαίδευσης και Κατάρτισης με την Απασχόληση (Ε.Σ.Σ.Ε.Ε.Κ.Α.).
Αναδιαρθρώθηκε ο ΟΑΕΔ.
Λειτουργία 67 ΚΠΑ μέχρι τέλους του 2003.
Προσλήψεις εργασιακών συμβούλων.
Εξατομικευμένη προσέγγιση ανέργων.
15. Πρόγραμμα Υποχρεωτικών Τοποθετήσεων σε θέσεις του Δημοσίου και Ιδιωτικού Τομέα για άτομα ειδικών κατηγοριών (πολύτεκνοι, άτομα με αναπηρίες κλπ.).
Νέες εισοδηματικές ενισχύσεις από 1/1/02: Προωθούνται τρία επιπλέον νέα μέτρα που διευκολύνουν την κοινωνική ενσωμάτωση.
Ενισχύθηκε το εισόδημα στα νοικοκυριά μονίμων κατοικιών ορεινών και μειονεκτικών περιοχών που δηλώνουν ετήσιο οικογενειακό εισόδημα μικρότερο των 2.200 .
Δόθηκαν 141 /μήνα σε μακροχρόνια ανέργους ηλικίας 45 έως 65 ετών που βρίσκονται σε ανεργία πάνω από 12 μήνες και δηλώνουν οικογενειακό εισόδημα μέχρι 2.935 .
Δόθηκαν 293 ετησίως ως προσχολικό - σχολικό επίδομα, για παιδιά ηλικίας έως 16 ετών.
Προωθείται ο θεσμός της Αγροτικής Εστίας κατά το πρότυπο της Εργατικής Εστίας, με Φορέα Υλοποίησης τον ΟΓΑ (Νόμος 3050/2002).
Επεκτάθηκε η πολιτική του Οργανισμού Εργατικής Εστίας για τον κοινωνικό τουρισμό.
Ψηφίστηκε ο νόμος 3029/2002 «Μεταρρύθμιση Συστήματος Κοινωνικής Ασφάλισης», μετά από κοινωνικό διάλογο.
Ο νόμος υλοποιείται με ταχείς ρυθμούς.
Ένταξη των ειδικών ταμείων στο ΙΚΑ.
Επιτροπή για τα βαρέα και Ανθυγιεινά επαγγέλματα.
Δημιουργία του Ενιαίου Ταμείου Επικουρικής Ασφάλισης Μισθωτών (ΕΤΕΑΜ).
Λειτουργία της Εθνικής Αναλογιστικής Αρχής.
Υποβοήθηση των διαδικασίων σύστασης των πρώτων Επαγγελματικών Ταμείων Ασφάλισης.
Εκκίνηση των προβλεπόμενων διαδικασίων για την ενοποίηση των διάσπαρτων επικουρικών ταμείων.
Λειτουργικός Εκσυγχρονισμός Ταμείων.
Εκδόθηκαν Π.Δ. για την προστασία της υγείας και της ασφάλειας των εργαζομένων, που αφορούν τις έγκυες εργαζόμενες (ΠΔ 41/03), τις εκρηκτικές ατμόσφαιρες (ΠΔ 42/03), τους καρκινογόνους παράγοντες (ΠΔ 43/03) και τους χημικούς παράγοντες (ΠΔ 338/2001 και ΠΔ 339/2001).
Με τον ν. 2910/2001 «Είσοδος και παραμονή αλλοδαπών στην Ελλάδα, κτήση της Ελληνικής ιθαγένειας με πολιτογράφηση και άλλες διατάξεις» ρυθμίζονται τα εργασιακά και ασφαλιστικά θέματα των αλλοδαπών καθώς και θέματα ιατροφαρμακευτικής και νοσοκομειακής περίθαλψης.
Στον τομέα της Πρόνοιας:
Ρύθμιση συνταξιοδοτικού -ασφαλιστικό ζήτημα-πρόνοια
Λειτουργεί το Δίκτυο Κοινωνικών Υποστηρικτικών Υπηρεσιών στο πλαίσιο  του Εθνικού Σχεδίου Δράσης για την Κοινωνική Ενσωμάτωση (Ένταξη).
Ψηφίστηκε ο Ν. 3106/2003 για την Αναδιάρθρωση του Εθνικού Συστήματος Κοινωνικής Φροντίδας.
Επεκτάθηκε και αναβαθμίστηκε το Δίκτυο Κοινωνικής Αλληλεγγύης (λειτουργία 900 νέων μονάδων «Βοήθεια στο Σπίτι»).
Δημιουργία και λειτουργία 62 Κέντρων Ημερήσιας Φροντίδας Ηλικιωμένων.
Δημιουργία και λειτουργία 35 Κέντρών Δημιουργικής Απασχόλησης Ατόμων με Αναπηρίες.
Δημιουργία και Λειτουργία 270 νέων Παιδικών Σταθμών και Κέντρων Δημιουργικής Απασχόλησης Παιδιών.
Λειτουργία 20 Κέντρων Κοινωνικής Υποστήριξης και Κατάρτισης για άτομα με αναπηρίες (ΚΕΚΥΚΑΜΕΑ).
Δημιουργία Ιατροκοινωνικών Κέντρων για τους τσιγγάνους.
Λειτουργία δύο Κινητών Μονάδων Κοινωνικής και Ιατρικής Παρέμβασης.
Οι δαπάνες για την υγεία έχουν σχεδόν διπλασιασθεί από το 1995, απορροφώντας άνω του 8% του κρατικού προϋπολογισμού.
Έτσι διαμορφώσαμε τις προϋποθέσεις για τη δημιουργία νοσοκομείων, επενδύσεις σε μέσα και εξοπλισμό (αξονικούς και μαγνητικούς τομογράφους, μονάδες τεχνητού νεφρού, κινητές μονάδες ΕΚΑΒ), αλλά και στην ενίσχυση του ανθρώπινου δυναμικού: οι γιατροί στα νοσοκομεία αυξήθηκαν κατά 25% και το νοσηλευτικό προσωπικό κατά 18%.
Έτσι στα χρόνια που πέρασαν δόθηκε μια έμπρακτη επιβεβαίωση της θεμελιακής επιλογής - της στήριξης, του εκσυγχρονισμού και της αναβάθμισης του ΕΣΥ.
Το ΕΣΥ ως ο πυρήνας του συστήματος περίθαλψης μπορεί και πρέπει να κατοχυρώσει πρότυπα λειτουργίας και ποιότητας που να προάγουν τον τελικό του στόχο - την προάσπιση και προαγωγή του επιπέδου υγείας του λαού.
Μετά από 20 χρόνια λειτουργίας, κανείς δεν τολμά ανοικτά να αμφισβητήσει τον ρόλο του ΕΣΥ στον πυρήνα της Υγείας.
Ο κίνδυνος στο ΕΣΥ και στο σύστημα προέρχεται από αλλού: από την απώλεια της προσήλωσης στο στόχο και την εσωστρέφεια που αφήνει τις κάθε είδους ιδιοτέλειες να υπονομεύουν την εικόνα και την πραγματικότητα της περίθαλψης στην χώρα μας.
Το πρόγραμμα που τώρα βρίσκεται σε εξέλιξη έχει αυτό σαν σκοπό και έχει ήδη συμπληρώσει δύο κρίσιμες προϋποθέσεις:
Την υλική αναβάθμιση με σύγχρονη, τεχνολογικά άρτια υποδομή στο σύνολο της επικράτειας.
Την περιφερειακή διάσταση στην διοίκηση και τον επιτελικό σχεδιασμό.
Τα ΠΕΣΥ απελευθερώνουν το σύστημα από τον υδροκεφαλισμό και αποτελούν την απαραίτητη προϋπόθεση για να αναπροσανατολιστεί η περίθαλψη με κύριο γνώμονα τα συμφέροντα του ασθενή.
Συγκεκριμένα:
Καταργήθηκαν τα Διοικητικά Συμβούλια στα Νοσοκομεία και στη θέση τους τοποθετήθηκαν επαγγελματίες διαχειριστές (Διοικητές και Αναπληρωτές, Διοικητές - Μάνατζερ).
Ψηφίστηκε και εφαρμόζεται ο Νόμος 2889/2001 για την λειτουργία των Πε.Σ.Υ.
Στελεχώθηκαν τα Πε.Σ.Υ.
Τα Πε.Σ.Υ. και τα Νοσοκομεία προχώρησαν στην εκπόνηση των Πενταετών Επιχειρησιακών Σχεδίων τους.
Ολοκληρώθηκε το «ΓΕΝΙΚΟ ΣΤΡΑΤΗΓΙΚΟ ΚΑΙ ΕΠΙΧΕΙΡΗΣΙΑΚΟ ΣΧΕΔΙΟ ΔΡΑΣΗΣ για την υλοποίηση του Προγράμματος Μεταρρύθμισης «ΥΓΕΙΑ ΓΙΑ ΤΟΝ ΠΟΛΙΤΗ» 2000 -2006».
Το πρόγραμμα έχει αρχίσει να εξελίσσεται.
Ολοκληρώθηκε και τέθηκε σε εφαρμογή η Α΄φάση του Χάρτη Υγείας - Πρόνοιας.
Δημιουργήθηκαν Κέντρα Υγείας, αστικού τύπου
Συγκροτήθηκε ο Οργανισμός Διαχείρισης Πόρων Υγείας (ΟΔΙΠΥ)
Βελτιώθηκε η καθημερινή λειτουργία των υπηρεσιών υγείας του ΕΣΥ.
Η αναβάθμιση των Ειδικών Μονάδων, συμπεριλαμβανομένης και της αύξησης των κλινών σε Μονάδες Εντατικής Θεραπείας (ΜΕΘ) συνιστά μια από τις «12» προτεραιότητες.
Συγκροτήθηκε στα Νοσοκομεία ειδική υπηρεσία με τίτλο «Υπηρεσία υποδοχής ασθενών».
Καθιερώθηκε η λειτουργία απογευματινών ιατρείων.
Εκδόθηκε κανονιστική υπουργική απόφαση για την αυτόνομη λειτουργία των Τμημάτων Επειγόντων Περιστατικών (ΤΕΠ) της χώρας και ενισχύθηκαν οι μονάδες με προσωπικό.
Βελτιώθηκε η διαχείριση στα νοσοκομεία με την εισαγωγή του διπλογραφικού συστήματος και την εισαγωγή συστημάτων μηχανοργάνωσης.
Υλοποιείται Πρόγραμμα Αναβάθμισης Υποδομών του ΕΣΥ 2000 -2006 σε 16 νοσοκομεία Αθήνας - Θεσσαλονίκης (Γ.Ν. «Ευαγγελισμός», «Γεννηματάς», «ΚΑΤ», «Ασκληπιείο Βούλας», «Κογιαλένειο - Μπενάκειο», Γ.Ν. Θεσσαλονίκης «Ιπποκράτειο», «Γ. Παπανικολάου».
 Πρόγραμμα Προμήθειας Νέου Ιατρικού Εξοπλισμού.
Παραδόθηκε το Νέο Νοσοκομείο Αλεξανδρούπολης.
Δημοπρατήθηκε η νέα επέκταση του Νοσοκομείου Χίου.
Ολοκληρώθηκε η δημοπράτηση και η εγκατάσταση αναδόχου για το Νέο Ογκολογικό Νοσοκομείο «Άγιοι Ανάργυροι».
Λειτουργεί το Νέο Νοσοκομείο Σερρών.
Μετεγκαταστάθηκαν τα Νοσοκομεία Γρεβενών, Θήβας και Άργους.
Ολοκληρώθηκε η μελέτη για το Νέο Νοσοκομείο Χαλκίδας.
Ολοκληρώθηκε η εγκατάσταση των Πανεπιστημιακών καθώς και των Κλινικών του ΕΣΥ στο νέο Πανεπιστημιακό Νοσοκομείο της Αλεξανδρούπολης.
Μετεγκαταστάθηκαν 15 Πανεπιστημιακές Κλινικές στο Νοσοκομείο Παπαγεωργίου.
Η πλήρης απασχόληση είναι για το ΠΑΣΟΚ και αυτοτελής στόχος αλλά και προϋπόθεση ανάπτυξης και ευημερίας σε μια Ελλάδα ισχυρή και ανταγωνιστική.
Χαράξαμε τη στρατηγική μας στο πεδίο της απασχόλησης, έχοντας επίγνωση των προκλήσεων του νέου οικονομικού περιβάλλοντος αλλά και των τεχνολογικών και δημογραφικών δεδομένων που μεταβάλλουν τους κανόνες του παιχνιδιού και αυξάνουν τις απαιτήσεις για παρεμβάσεις μακράς πνοής και όχι βραχυχρόνιες πυροσβεστικού τύπου διορθωτικές κινήσεις.
Σήμερα, με το πλεονέκτημα της πλούσιας θετικής αλλά και αρνητικής εμπειρίας που έχουμε αποκομίσει είμαστε σε θέση να χαράξουμε τις μελλοντικές μας παρεμβάσεις με μεγαλύτερη αποτελεσματικότητα, ώστε να φέρουμε πιο κοντά το μεγάλο μας στόχο που είναι απασχόληση για όλους και για όλες που το επιθυμούν.
Δουλειά αντίστοιχη με τις ανάγκες όσων εργάζονται αλλά και όσων βρίσκονται αποκλεισμένοι στις παρυφές των αγορών εργασίας, δουλειά που να αμείβεται επαρκώς ώστε να είναι ελκυστική επιλογή για τον καθένα, δουλειά ασφαλή, ποιοτική, δημιουργική.
Ευκαιρίες κινητικότητας σε ανοιχτές αγορές εργασίας και όχι στεγανά που τιμωρούν τους λιγότερο τυχερούς.
Δουλειά ταιριαστή για τις οικονομίες της ευημερίας και της προόδου που συγκροτούν την Ενωμένη Ευρώπη.
Σήμερα είμαστε πιο κοντά στο στόχο μας καθώς καταφέραμε να περιορίσουμε την ανεργία στο χαμηλότερο σημείο της τελευταίας δεκαετίας και ταυτόχρονα καταφέραμε να αυξήσουμε την απασχόληση.
Οι προτεραιότητές μας για το επόμενο διάστημα αντανακλούν και συμπυκνώνουν το όραμα της πλήρους απασχόλησης, για την κοινωνία που διασφαλίζει:
Την αναβάθμιση του εκπαιδευτικού συστήματος και τη σύνδεσή του με την οικονομία και το χώρο της εργασίας.
Την αύξηση της προσαρμοστικότητας των επιχειρήσεων και εργαζομένων στις οικονομικές αλλαγές και τη βελτίωση της ζήτησης και της προσφοράς εργασίας.
Τη μετατόπιση των δημοσίων επενδύσεων προς τον ανθρώπινο παράγοντα και την ποιότητα.
Η δέσμευσή μας είναι: κανένας νέος ή νέα άνεργοι κάτω των 30 ετών χωρίς εξατομικευμένη υποστήριξη, εκπαίδευση ή απασχόληση για πάνω από 6 μήνες.
Κανένας μακροχρόνια άνεργος χωρίς αντίστοιχη υποστήριξη για πάνω από 12 μήνες.
Παίρνουμε τολμηρά μέτρα, μαθαίνοντας από την εμπειρία των Ευρωπαίων εταίρων.
Προτείνουμε ένα νέο καθεστώς απασχόλησης, που να καλύπτει και τους νέους μας, με δύο κατευθύνσεις:
Την κινητοποίηση των ανέργων για κάλυψη κενών θέσεων εργασίας.
Τη δημιουργία νέων θέσεων εργασίας με μείωση του κόστους για τις επιχειρήσεις.
Σκοπός μας είναι η επίτευξη μιας γενικότερης συμφωνίας ανάμεσα στο κράτος, τους εργοδότες και τους εργαζόμενους για την ανάπτυξη, αξιοποίηση και πλήρη απασχόληση του ανθρώπινου δυναμικού της χώρας.
Επίσης στόχος μας είναι η εξατομικευμένη υποστήριξη, εκπαίδευση ή απασχόληση για πάνω από 6 μήνες.
Κανένας μακροχρόνια άνεργος χωρίς αντίστοιχη υποστήριξη για πάνω από 12 μήνες.
Ειδικότερα, κάθε άνεργος πέραν των 6 μηνών θα μπορεί να εντάσσεται αυτόματα σ' ένα ειδικό πρόγραμμα εξασφάλισης απασχόλησης.
Παραστάτης του σε εξατομικευμένη βάση θα υπάρχει ειδικά εκπαιδευμένος σύμβουλος από τον ΟΑΕΔ, που θα τον συμβουλεύει και θα τον στηρίζει στις ακόλουθες επιλογές:
Επιδοτούμενη εργασία.
Απασχόληση σε εθελοντικές δραστηριότητες που οργανώνονται από κάθε δήμο.
Παρακολούθηση προγράμματος επανεκπαίδευσης ή κατάρτισης.
Η προσπάθεια αυτή συνοδεύεται από πλέγμα μέτρων και κινήτρων προς τις επιχειρήσεις ώστε να αυξήσουν την απασχόληση των νέων αλλά και των ευπαθών ομάδων, όπως μητέρων με μικρά παιδιά ή συμπολιτών μας ανέργων άνω των 55 ετών.
Ο συνδυασμός μέτρων που θα ληφθούν αφορά σε:
Φορολογικές απαλλαγές.
Επιδότηση απασχόλησης.
Μείωση ή και απαλλαγή από την καταβολή ασφαλιστικών εισφορών.
Ανοίγουμε μια ευρύτερη συζήτηση με τους κοινωνικούς εταίρους για τις μεταρρυθμίσεις που χρειάζονται για να αντιμετωπισθεί ο κατακερματισμός της ελληνικής αγοράς εργασίας, ανάμεσα στην κύρια αγορά που βασίζεται σε συμβάσεις αορίστου χρόνου, με την προστασία που αυτές προσφέρουν και τις παράλληλες αγορές εργασίας που ξεκινούν από τις συμβάσεις περιορισμένου χρόνου, επεκτείνονται σε κλάδους όπου η εξαρτημένη εργασία αντιμετωπίζεται ως απλό εμπόρευμα και φθάνουν μέχρι την αδήλωτη εργασία με μικρή ή καμιά κοινωνική ασφάλιση.
Ο διάλογος αυτός θα αναφέρεται και σε πιθανές μεταρρυθμίσεις που μπορεί να διευρύνουν το πεδίο επιλογών σε ό,τι αφορά στα ωράρια εργασίας και λειτουργίας των επιχειρήσεων, τη μερική απασχόληση και την ανάπτυξη γραφείων τοποθέτησης εργαζομένων προσωρινής απασχόλησης.
Πρέπει επίσης να προωθούν τη μετατροπή της αδήλωτης εργασίας σε κανονική.
Ο σκοπός είναι να πετύχουμε ένα ικανοποιητικό συνδυασμό ευελιξίας και ασφάλειας για όλους τους εργαζόμενους αλλά και τις επιχειρήσεις.
Ειδικό βάρος, με νέες προοπτικές πρέπει να δοθεί στην εγκαθίδρυση ενός πραγματικού συστήματος δια βίου μάθησης εισάγοντας και τις ακόλουθες μεταρρυθμίσεις:
Επιδότηση εκπαιδευτικών δανείων για νέους, άνεργους, άεργους.
Επιδότηση επιχειρήσεων για εκπαίδευση προσωπικού.
Εκπαίδευση στελεχών επιχειρήσεων στα ΑΕΙ-ΤΕΙ με δημόσια επιχορήγηση προγραμματικών συμβάσεων.
Ίδρυση κλαδικών ή τοπικών ταμείων επαγγελματικής εκπαίδευσης από επιχειρήσεις και άλλους οικονομικούς φορείς με τη συγχρηματοδότηση του κράτους.
Τέλος, είναι επίσης απαραίτητο να εξετάσουμε με πιο συστηματικό τρόπο τη συμμετοχή των ξένων μεταναστών στην αύξηση της απασχόλησης και ευημερίας της χώρας.
Παρά τα επιμέρους προβλήματα, έχουμε πολλαπλά ωφεληθεί ως οικονομία και κοινωνία από τη μετανάστευση των τελευταίων ετών.
Η επιταχυνόμενη πληθυσμιακή γήρανση και οι επιπτώσεις της στην οικονομική ανάπτυξη και τη βιωσιμότητα των ασφαλιστικών συστημάτων θέτουν επί τάπητος το ζήτημα μιας καλύτερης σύνδεσης της μετανάστευσης, με τις ανάγκες της οικονομίας στην Ελλάδα, όπως και σε όλες τις ευρωπαϊκές χώρες.
Παράλληλα, οι αυξημένες μεταναστευτικές ροές κάνουν επείγουσα την ανάγκη να εξασφαλίζονται οι όροι αποτελεσματικής ένταξης των μεταναστών στην οικονομία και κοινωνία.
Στο πλαίσιο αυτό, με δεδομένη τη διεύρυνση της Ευρωπαϊκής Ένωσης θεωρούμε από τώρα χρήσιμο να εξετάσουμε και εμείς, όπως και άλλα Κράτη Μέλη, τη σταδιακή εφαρμογή της αρχής της ελεύθερης κυκλοφορίας των εργαζομένων ως προς τα δέκα νέα Κράτη Μέλη.
Η επιτυχία αυτού του προγράμματος για την ανάπτυξη, αξιοποίηση και πλήρη απασχόληση του ανθρώπινου δυναμικού της χώρας θα εξαρτηθεί από την κινητοποίηση της ελληνικής κοινωνίας, τη διάθεση όλων των αναγκαίων εθνικών πόρων και την εξασφάλιση της αποτελεσματικής διαχείρισής τους από τη διοίκηση και τους εμπλεκόμενους φορείς.
Προς το σκοπό αυτό είναι απαραίτητες:
Η βαθμιαία αύξηση της δημόσιας δαπάνης για την εκπαίδευση, κατάρτιση και άλλες ενεργές πολιτικές για την απασχόληση από 3,5% σε 5,0% του Ακαθάριστου Εγχωρίου Προϊόντος μέχρι το 2008.
Η επαναδιάταξη των οικονομικών κινήτρων με σκοπό την αύξηση και των ιδιωτικών επενδύσεων σε ανθρώπινο κεφάλαιο.
Για το ΠΑΣΟΚ η στρατηγική για την πλήρη απασχόληση δεν αντιμετωπίζεται σαν μια ακόμα περιοχή ανάληψης πρωτοβουλιών και παρεμβάσεων κοντά σε αρκετές άλλες.
Η στρατηγική για την πλήρη απασχόληση αποτελεί τον ακρογωνιαίο λίθο του ευρύτερου στοιχήματος της ανταγωνιστικότητας και της ευημερίας της Ευρώπης.
Με άλλα λόγια, η αύξηση της ανταγωνιστικότητας μπορεί να κερδηθεί μόνο αν στηρίζεται στον πολυτιμότερο πόρο της κοινωνίας μας, δηλαδή στους πολίτες.
Γι' αυτό επιδιώξαμε την αρμονική συνταύτιση και αντιστοιχία ανάμεσα στις καθαρά «οικονομικές» πολιτικές και στις πολιτικές απασχόλησης.
Το πλαίσιο μέσα στο οποίο επιτυγχάνεται η σύζευξη οικονομικών, εργασιακών και κοινωνικών στόχων είναι η Χάρτα Σύγκλισης.
Αύξηση απασχόλησης και ενίσχυσης των εισοδημάτων Μείωση του ποσοστού ανεργίας στο 6% και της ανεργίας γυναικών στο 8%.
Ένα συμβόλαιο ένταξης στην αγορά εργασίας με στοχευμένες πολιτικές για τη μείωση της ανεργίας στους νέους, στους μακροχρόνια ανέργους,
στους ηλικιωμένους, στις γυναίκες,
(επέκταση του δικτύου παιδικών σταθμών και τη χορήγηση κουπονιών για την χρήση των υπηρεσιών τους, επιδότηση εισφορών για άνεργες μητέρες δύο παιδιών και άνω, επέκταση της προσφοράς μερικής απασχόλησης).
Δημιουργία Δικτύου Κέντρων Προώθησης Απασχόλησης για εξατομικευμένη στήριξη των ανέργων, μερική απασχόληση στον κοινωνικό τομέα, άρση των αντικινήτρων για την ανάπτυξη αγοράς μερικής απασχόλησης, επανεξέταση των περιορισμών στο ωράριο των καταστημάτων, βελτιωμένη υγιεινή και ασφάλεια, διπλασιασμός της δαπάνης για ενεργές πολιτικές απασχόλησης και τη μείωση του μη μισθολογικού κόστους εργασίας.
Ευκαιρίες για όλους για περισσότερη κοινωνική συνοχή
Ο βασικός στόχος είναι να μειωθεί η επισφάλεια στον μέσο όρο της ΕΕ ως το 2008.
Διεύρυνση και εμβάθυνση του δικτύου αλληλεγγύης, δηλαδή ενός συστήματος «στοχευμένων πολιτικών» που επικεντρώνονται στα τμήματα του πληθυσμού με πραγματικές ανάγκες στη θέση γενικών παροχών αμφίβολου αποτελέσματος.
Αυτό περιλαμβάνει αυξήσεις στους χαμηλοσυνταξιούχους, προγράμματα για τα άτομα με αναπηρίες, καταπολέμηση του αποκλεισμού μέσω του «Δικτύου Αλληλεγγύης».
Οι δράσεις αυτές θα χρηματοδοτηθούν με την αύξηση των δαπανών κοινωνικής προστασίας στο 30% του ΑΕΠ μέχρι το 2008.
Έμφαση στη στήριξη της οικογένειας μέσω κοινωνικής προστασίας και φορολογικών ρυθμίσεων.
Εκσυγχρονισμός του συστήματος συντάξεων μέσω της υλοποίησης των ρυθμίσεων της πρόσφατης ασφαλιστικής μεταρρύθμισης, με τους διπλούς στόχους της επάρκειας και βιωσιμότητας των συντάξεων.
Αυξημένες δημόσιες δαπάνες στην περίθαλψη από 2.7% του ΑΕΠ σε 4% του ΑΕΠ, συμπεριλαμβανόμενης αύξησης των επαγγελματιών υγείας στα νοσοκομεία, βελτιωμένη πρωτοβάθμια φροντίδα και κάλυψη όλου του πληθυσμού από το σύστημα του οικογενειακού γιατρού.
3. Εκπαίδευση και μετάβαση στην κοινωνία της γνώσης.
Αύξηση των δημοσίων δαπανών για την εκπαίδευση ως ποσοστό του ΑΕΠ στο 5% μέχρι το 2008, δημιουργία του σχολείου ελεύθερης επιλογής, ανάπτυξη της δια βίου μάθησης και ευκαιριών εκπαίδευσης για όλους (ως το 2008 δίκτυο Σχολείων Δεύτερης Ευκαιρίας σε κάθε νομό, Ινστιτούτα Δια Βίου Εκπαίδευσης στα Πανεπιστήμια), τάξεις υποδοχής, φροντιστηριακά τμήματα, κέντρα εκπαίδευσης ενηλίκων.
Η κοινωνική ασφάλιση είναι η ραχοκοκαλιά του συστήματος κοινωνικής προστασίας, ενώ οι συντάξεις απορροφούν τη μερίδα του λέοντος των δαπανών κοινωνικής προστασίας.
Οι συντάξεις αποτελούν σημαντικό τμήμα όχι μόνο του εισοδήματος των ηλικιωμένων αλλά έμμεσα χρηματοδοτούν τον προϋπολογισμό της κάθε οικογένειας.
Τα τελευταία χρόνια όμως αντί να είναι στήριγμα της οικογένειας το σύστημα συντάξεων υπήρξε μια μόνιμη πηγή ανασφάλειας και ταλαιπωρίας:
Οι χαμηλές συντάξεις για την πλειοψηφία των συνταξιούχων τροφοδοτούσαν ένα έντονο κίνδυνο περιθωριοποίησης των ηλικιωμένων χαμηλοσυνταξιούχων ιδίως αν ζούσαν μόνοι τους.
Τα ελλείμματα των Ταμείων άφηναν αναπάντητο το ερώτημα «από πού θα έρθουν τα λεφτά».
Η οικονομική δυσπραγία των Ταμείων οδηγούσε σε υπηρεσίες χαμηλής ποιότητας.
Ο κατακερματισμός των Ταμείων, των ρυθμίσεων και όρων συνταξιοδότησης κατέληγαν σε ένα έντονα άνισο σύστημα.
Η κοινωνική ασφάλιση, αντί να εξουδετερώνει τις κοινωνικές αδικίες, σε περιπτώσεις τις ενέτεινε.
Η κατάσταση της ασφάλισης, όπου τα Ταμεία με δυσκολία ανταποκρίνονταν ακόμη και στις τρέχουσες υποχρεώσεις τους, άφηνε τελείως αναπάντητο το θέμα του πώς θα αντιμετωπισθούν οι προκλήσεις της γήρανσης του πληθυσμού.
Η καίρια αβεβαιότητα αυτή επηρέαζε την πλειοψηφία των ασφαλισμένων που εργάζονταν, αφού οι ασφαλιστικές τους εισφορές συσσωρεύονταν χωρίς εγγύηση της απόδοσής τους όταν θα ήταν αυτή απαιτητή.
Η ανασφάλεια αυτή λειτουργούσε σαν καρκίνος στην κοινωνική συνοχή, δηλητηριάζοντας την σχέση, κυρίως των νέων εργαζόμενων με την κοινωνική αλληλεγγύη, αφού πλήρωναν με ελάχιστες προσδοκίες ανταπόδοσης.
Η παράταση της αβεβαιότητας και της εκκρεμότητας για το τί μέλλει γενέσθαι στο πιο σημαντικό τμήμα των κατακτήσεων των εργαζομένων δηλητηρίαζε και τις σχέσεις και την δυνατότητα γενικότερων συνεννοήσεων με τους κοινωνικούς εταίρους.
Για τους λόγους αυτούς, το ΠΑΣΟΚ στις εκλογές του 2000 δήλωνε ευθαρσώς, μόνο αυτό από τα πολιτικά κόμματα, ότι θα «λύσει τον γόρδιο δεσμό του ασφαλιστικού».
Σήμερα, τέσσερα χρόνια μετά, είμαστε περήφανοι ότι κάναμε ακριβώς ό,τι είχαμε πεί:
Η μεγάλη εκκρεμότητα του ασφαλιστικού δεν υπάρχει πλέον.
Ο νόμος 3029/2002 που εξασφάλισε την συναίνεση των κοινωνικών εταίρων έχει απελευθερώσει τις εξελίξεις, ώστε το σύστημα ασφάλισης να μπορεί ξανά να παίζει ενεργό ρόλο στην ανάπτυξη.
Ο δρόμος προς την νέα καταξίωση του συστήματος ασφάλισης είναι ανοικτός.
Το ασφαλιστικό σύστημα μπορεί ξανά με αξιώσεις να διεκδικήσει την εμπιστοσύνη των ασφαλισμένων και συνταξιούχων.
Η επένδυση αυτή στην ανάκτηση της εμπιστοσύνης των ασφαλισμένων βασίστηκε σε μια συνεκτική στρατηγική για τις συντάξεις.
Η στρατηγική αυτή στόχευε στη διόρθωση των προϋπαρχουσών δομικών ανεπαρκειών και προετοιμάζει το σύστημα για την αντιμετώπιση των προκλήσεων που θα επηρεάσουν τη συνταξιοδότηση των σημερινών εργαζομένων.
Σήμερα η στρατηγική για το ασφαλιστικό συνίσταται στην εμπέδωση του αισθήματος εμπιστοσύνης στο σύστημα και στο μέλλον των συντάξεων.
Αυτή η πολιτική είχε ως επιστέγασμα τον Νόμο 3029/2002 και καθίσταται δυνατή με δέκα πρωτοβουλίες:
Με την έμφαση στην επάρκεια των συντάξεων τόσο στην αποτροπή της ένδειας στην Τρίτη ηλικία, όσο και με την προστασία της αγοραστικής αξίας των συντάξεων.
Οι δράσεις αυτές πλαισιώνονται και με αναβάθμιση των υπηρεσιών προς τους ηλικιωμένους, όπως με το πρόγραμμα Βοήθεια στο Σπίτι.
Με την προώθηση της ισονομίας και της κοινωνικής δικαιοσύνης με τον περιορισμό του κατακερματισμού, αλλά και την απάλειψη διακρίσεων κατά των νέων εργαζομένων (ασφαλισμένοι μετά την 1-1-1993).
Με την κατηγορηματική εξασφάλιση της χρηματοδοτικής αυτονομίας του ΙΚΑ ως το 2030.
Αυτό επιτυγχάνεται με την δημιουργία αποθεματικού που έχει στόχο να αξιοποιήσει την μεγαλύτερη οικονομική άνεση του ΙΚΑ στην τρέχουσα δεκαετία για την εγγύηση των συντάξεων μετά το 2015.
Με τη διαμόρφωση σταθερότητας στο θεσμικό πλαίσιο, με το να ληφθεί σαφής θέση στις μεγάλες επιλογές, αλλά να αφήσει ταυτόχρονα και περιθώριο ευελιξίας σε επιμέρους θέματα.
Με τη διευκόλυνση της αξιοποίησης νέων σχημάτων που προσδίδουν αξιοπιστία και ευελιξία στο σύστημα, όπως οι επαγγελματικές συντάξεις.
Με το διαχωρισμό των επικουρικών συντάξεων από τις κύριες συντάξεις, μέσα από τη δημιουργία ξεχωριστών επικουρικών ταμείων, που θα τείνουν σε βάθος χρόνου να διαφοροποιηθούν από την κύρια ασφάλιση.
Με την ικανοποιητική εξισορρόπηση των βασικών αρχών της ασφαλιστικής μεταρρύθμισης μέσα από τη διαδικασία του κοινωνικού διαλόγου, από τις συνδικαλιστικές οργανώσεις των εργαζομένων και των εργοδοτών.
Με τη μετατροπή σε ν.π.ι.δ., των ταμείων εφάπαξ παροχών.
Με τη διαμόρφωση των προϋποθέσεων για την ανάπτυξη διαλόγου με τους εργαζόμενους και τους εργοδότες για την εθελούσια σύζευξη των επικουρικών με τα επαγγελματικά ταμεία.
Με την ισχυροποίηση της Εθνικής Αναλογιστικής Αρχής, ως ένα αξιόπιστο και κοινά αποδεκτό μηχανισμό, που θα γνωματεύει μέσω της ετήσιας έκθεσης και ειδικών κατά παραγγελία ελέγχων για την οικονομική κατάσταση και τη βιωσιμότητα όλων των φορέων Κοινωνικής Ασφάλισης (Κύρια Ταμεία - Επικουρικά Ταμεία - Επαγγελματικά Ταμεία).
Με τον καθορισμό, μετά από εθνική κοινωνική συμφωνία, μετρήσιμων στόχων για τη μείωση της εισφοροδιαφυγής υπό τον όρο ότι οι επιπλέον πόροι θα οδηγούνται, στη μείωση των ασφαλιστικών εισφορών και στην ενίσχυση των κατώτερων συντάξεων.
Το διάλογο με τους εργαζόμενους για την εθελούσια παράταση του ενεργού επαγγελματικού και εργασιακού βίου.
Η επιτυχία της πολιτικής συντάξεων έχει τρεις προϋποθέσεις:
Την επιτάχυνση της ταχείας πορείας πραγματικής σύγκλισης με την ΕΕ.
Την υλοποίηση της στρατηγικής τόνωσης της απασχόλησης κυρίως στον νευραλγικό τομέα της απασχόλησης γυναικών.
Την επιτάχυνση του λειτουργικού εκσυγχρονισμού και τη βελτίωση των υπηρεσιών του συστήματος ασφάλισης.
Στο πλαίσιο αυτό ιδιαίτερη σημασία έχουν δύο κινήσεις:
Πρώτον, η θέσπιση της Εθνικής Αναλογιστικής Αρχής για την εποπτεία των Ταμείων, τον έγκαιρο εντοπισμό ασφαλιστικών προβλημάτων, την προώθηση της διαφάνειας.
Δεύτερον, ο λειτουργικός εκσυγχρονισμός που βρίσκεται σε εξέλιξη στο ΙΚΑ, δίνει την δυνατότητα τόνωσης εσόδων με την μείωση της εισφοροδιαφυγής και βελτίωση της εξυπηρέτησης του πολίτη από τις κάθε είδους υπηρεσίες του Ταμείου.
Οι τρεις παράλληλες δράσεις αυτές ενεργοποιούν τις αναπτυξιακές, εργασιακές και κοινωνικές εφεδρείες και έτσι στηρίζουν την καθαυτό ασφαλιστική πολιτική.
Η εμπέδωση της εμπιστοσύνης θα επιτρέψει στο σύστημα να διαδραματίσει ξανά ρόλο σε ένα ενάρετο κύκλο μεταξύ κοινωνικής προόδου και οικονομικής ανάπτυξης.
Η συμμετοχή σε ένα τέτοιο σύστημα ασφάλισης, χάρη στην προσδοκία μιας επαρκούς σύνταξης δημιουργεί τις συνθήκες βιωσιμότητας που επιτρέπουν την επαλήθευση των προσδοκιών.
Η επιτυχία του Ν3029/2002 στην κεντρική του επιδίωξη, την αποδέσμευση εξελίξεων φαίνεται από μια σειρά εξελίξεις του τελευταίου έτους:
Η λειτουργία της Εθνικής Αναλογιστικής Αρχής με τεχνοκρατική αρτιότητα θα προσδώσει ένα φορέα ορθολογικής εκτίμησης και έγκαιρης προειδοποίησης για τυχόν διορθώσεις.
Το νομοθετικό πλαίσιο για τη λειτουργία των επαγγελματικών συντάξεων προχωρά.
Λειτουργούν οι θεσμοί αξιοποίησης της περιουσίας των ταμείων.
Οι φυγόκεντρες τάσεις κατακερματισμού που υπήρχαν παλαιά έχουν αντικατασταθεί από μια νέα δυναμική όπου το ΙΚΑ παίζει τον ρόλο του κέντρου βάρους του συστήματος.
Σειρά αδικιών και ανορθολογιών που υπήρχαν διορθώνονται: η ασφάλιση διαζευγμένων, θέματα διαδοχικής ασφάλισης και ελεύθερης διακίνησης εργαζομένων.
Η ασφάλιση των αλλοδαπών εντάσσει μια νέα υγιή πηγή χρηματοδότησης στο σύστημα και περιορίζει την γκρίζα οικονομία.
Η εμπειρία συναινετικής επίλυσης του μεγαλύτερου ίσως θέματος μεταξύ των κοινωνικών εταίρων ανοίγει νέες οδούς δημιουργικής ανταλλαγής απόψεων και εμπλοκής τους σε ζωτικά θέματα της αγοράς εργασίας.
Τυχόν εγκατάλειψη της εθνικής στρατηγικής για την πραγματική Σύγκλιση, αναθεώρηση των δημοσιονομικών στόχων ή αποτυχία στους στόχους απασχόλησης θα σήμαινε αυτόματα και εκτροχιασμό της στρατηγικής για τις συντάξεις.
Ό,τι δεν εξοικονομείται μέσω της συνέργειας με την απασχόληση θα πρέπει να αναζητηθεί από μέσα από το ασφαλιστικό σύστημα με αποτέλεσμα να ξανατεθούν θέματα για την χρηματοδότηση του συστήματος που ο Ν3029/2002 έχει αντιμετωπίσει.
Το αποτέλεσμα για την κοινωνική ασφάλιση, αλλά και για την Ελληνική κοινωνία στο σύνολό της θα είναι τραγικό.
Κεντρικότερο ζητούμενο στη νέα καταξίωση του κοινωνικού κράτους και κοινή συνισταμένη σε όλες τις ενέργειες είναι η ποιότητα της παρέμβασης - η Ποιότητα στην Κοινωνική Πολιτική.
Πιο συγκεκριμένα, το θέμα αυτό αναλύεται σε τέσσερα ζητήματα προτεραιότητας:
Επιτελική παρέμβαση για αξιολόγηση και ιεράρχηση των προβλημάτων.
Ο Προνοιακός Χάρτης αποτελεί εργαλείο για την επιτελική διαμόρφωσης της κοινωνική πολιτικής.
Μέσω του Χάρτη εντοπίζονται και στοχεύονται καλύτερα τοπικές ανάγκες και καταπολεμούνται γεωγραφικές ανισότητες.
Η προφανής ανάγκη για διαρκή και δομημένο διάλογο με την κοινωνία των πολιτών ενόψει της συμβολής των δυνάμεών της στην κοινωνική ενσωμάτωση, απαιτεί θεσμικές πρωτοβουλίες.
Στο πλαίσιο αυτό έχει θεσμοθετηθεί η Εθνική Επιτροπή Κοινωνικής Προστασίας, που κινητοποιεί πέραν των δημοσίων φορέων, τους κοινωνικούς εταίρους και Μη Κυβερνητικές Οργανώσεις.
Αποκέντρωση δράσεων ώστε οι αποφάσεις να λαμβάνονται όσο το δυνατόν πλησιέστερα στην εστία του προβλήματος και να λαμβάνονται εξατομικευμένα μέτρα που να είναι σε θέση να αξιοποιούν την συνέργια μεταξύ φορέων και δράσεων.
Έχει ήδη υπάρξει σημαντική μεταφορά αρμοδιοτήτων σε επίπεδο δήμων που συνεχίζεται, ενώ παράλληλα ενισχύεται σταδιακά η ικανότητά τους για άσκηση της κοινωνικής πολιτικής και παροχής βασικών κοινωνικών υπηρεσιών.
Εύρος και ποιότητα υπηρεσιών.
Ήδη το δίκτυο του Βοήθεια στο σπίτι θέτει πρότυπα ποιοτικής παρέμβασης, ενώ βρίσκεται σε εξέλιξη το μεγάλο πρόγραμμα υποδομών στις μεταφορές, επικοινωνίες, την υγεία.
Το τελευταίο σημείο -ποιοτικές υπηρεσίες οι οποίες θέτουν τα πρότυπα και δεν έπονται του ιδιωτικού τομέα- είναι και το ζητούμενο για τη δεκαετία που διανύουμε.
Τόσο η βελτίωση της πρόσβασης όσο και της ποιότητας των υπηρεσιών επιβάλλουν να προβούμε σε προσαρμογές του διοικητικού δικτύου μέσω του οποίου διαμορφώνονται και υλοποιούνται τόσο οι στοχευμένες όσο και οι πολιτικές γενικού χαρακτήρα.
Το Δίκτυο Κοινωνικών Υπηρεσιών έχει στόχο να αντιμετωπίσει τον κατακερματισμό των κοινωνικών υπηρεσιών στο επίπεδο του χρήση - δηλαδή πρωτίστως στην αυτοδιοίκηση.
Το δίκτυο απαντά στην 'οριζόντια' ανάγκη να υπάρχει η οργάνωση δομών και διαδικασίες διαμόρφωσης και παροχής κοινωνικών υπηρεσιών ώστε να εξασφαλίζονται οι εξής στόχοι:
Σφαιρικότητα στην προαγωγή της αντιμετώπισης των προβλημάτων ένταξης.
Ενίσχυση της συμπληρωματικότητας στην παροχή των υπηρεσιών.
Ενίσχυση της αποκέντρωσης στην παροχή των υπηρεσιών.
Εξορθολογισμός της κατάστασης σε επίπεδο τοπικά παρεχομένων υπηρεσιών.
Βελτίωση ποιότητας πληροφόρησης και εξυπηρέτησης των αποδεκτών.
Το δίκτυο έχει στόχο την παροχή εξατομικευμένων συμβουλών και κατεύθυνσης στα άτομα σε κίνδυνο αποκλεισμού, ώστε να παρέχεται η κατάλληλη συνδρομή έγκαιρα και αποτελεσματικά αξιοποιώντας το σύνολο των διαθέσιμων μέτρων και υποδομών.
Στόχος είναι η βελτίωση του δικτύου αλληλεγγύης και στήριξης, με έμφαση στη στήριξη της οικογένειας και της εργαζόμενης μητέρας, καθώς και των ατόμων σε κίνδυνο ένδειας και κοινωνικού αποκλεισμού.
Αποτελεί συνειδητή πολιτική επιλογή και κατεύθυνση η ενίσχυση ενός συστήματος «στοχευμένων παροχών» που επικεντρώνονται στα τμήματα του πληθυσμού με πραγματικές ανάγκες στη θέση γενικών κοινωνικών παροχών αμφίβολου αποτελέσματος:
Στήριξη των χαμηλοσυνταξιούχων.
Οι πολιτικές μας μέχρι σήμερα εγγυώνται τη συνέχιση της ουσιαστικής στήριξης των χαμηλοσυνταξιούχων, στο πλαίσιο που επιβάλλει η δημοσιονομική σταθερότητα.
Το ΕΚΑΣ, οι συντάξεις ΟΓΑ θα συνεχίζουν να αντιμετωπίζουν τα οικονομικά τους προβλήματα.
Ετήσιες αυξήσεις στις συντάξεις σταθερά πάνω από τον πληθωρισμό.
Αύξηση κατώτατων συντάξεων κατά 5% ετησίως.
Το ΕΚΑΣ από 140 σήμερα θα διαμορφωθεί στα 200 το 2008 με θετική αναπροσαρμογή των ορίων για τους δικαιούχους.
Η κατώτατη σύνταξη ΟΓΑ από 200 σήμερα σε 300 στο τέλος της επόμενης τετραετίας.
Η κατώτατη σύνταξη ΙΚΑ συν ΕΚΑΣ θα διαμορφωθεί από 552 σήμερα στα 700 στο τέλος της επόμενης τετραετίας .
Στήριξη της οικογένειας.
Η οικογένεια σήμερα δέχεται συνεχείς προκλήσεις, από τις αλλαγές στα κοινωνικά πρότυπα και τις συνθήκες παραγωγής.
Η στήριξη της εργαζόμενης μητέρας και της οικογένειας είναι προτεραιότητα.
Για το λόγο αυτό δεσμευόμαστε σε συγκεκριμένες πολιτικές και μέτρα με στόχο τη στήριξη της οικογένειας και τη συμφιλίωση εργασιακής και ιδιωτικής ζωής:
Καθιέρωση ελευθερίας επιλογής παιδικού / βρεφονηπιακού σταθμού (σύστημα με κουπόνια), αυστηρή τήρηση προδιαγραφών στους σταθμούς, διεύρυνση των δικαιωμάτων (κάλυψη όχι μόνο των εργαζομένων, αλλά και των ανέργων).
Στόχος μας ως το τέλος της 4ετίας κάθε γυναίκα που θέλει να εργαστεί να μπορεί να βρει θέση για τα παιδιά της σε ποιοτικά εγγυημένους παιδικούς και βρεφονηπιακούς σταθμούς.
Νέα καινοτόμα προγράμματα τύπου 'Φύλαξης στο Σπίτι', ειδικά για βρεφικές ηλικίες, με τη συμμετοχή της Τ.Α. και της κοινωνίας των πολιτών.
Γενίκευση του θεσμού των ολοήμερων σχολείων και νηπιαγωγείων.
Προγράμματα κατάρτισης και επανακατάρτισης για γυναίκες που θέλουν να επανενταχθούν στην αγορά εργασίας.
Διευκόλυνση της εργασίας μητέρων με την ύπαρξη πιο ευέλικτων ωραρίων που να συμβιβάζονται με τις προτιμήσεις και τις ανάγκες τους.
Αντιμετώπιση της ένδειας και του κοινωνικού αποκλεισμού.
Το πρόβλημα της φτώχειας στην Ελλάδα έχει διαφορετική υφή και έκταση από ό,τι στην Ευρώπη.
Το υψηλό ποσοστό ιδιοκατοίκησης στη χώρα μας, η οικογενειακή αλληλεγγύη, το υψηλό ποσοστό μικρών και ατομικών επιχειρήσεων διαφοροποιούν την κατάσταση και αλλοιώνουν την ατομική εμπειρία της οικονομικής δυσπραγίας.
Παρά ταύτα και λαμβάνοντας υπόψη τις τάσεις μείωσης από το 1996, η κατάσταση αυτή δεν μας ικανοποιεί.
Στόχος μας η μείωση του ποσοστού των ατόμων σε κίνδυνο κοινωνικού αποκλεισμού, μετά τις κοινωνικές μεταβιβάσεις, στο μέσο όρο της ΕΕ μέχρι το 2008:
Συνεργαζόμαστε με τους Δήμους για τη δημιουργία πυρήνων τοπικής κοινωνικής παρέμβασης -ενός Δικτύου Κοινωνικής Αλληλεγγύης που χρηματοδοτείται με πόρους ύψους 900 εκ. ευρώ περίπου ετησίως μέχρι το 2008.
Δρομολογούμε με το νέο Εθνικό Σχέδιο Δράσης για την Κοινωνική Ένταξη, που καλύπτει την περίοδο 2003-05 στοχευμένες δράσεις για την πρόληψη προβλημάτων κοινωνικού αποκλεισμού: προγράμματα κατάρτισης,
προγράμματα για ευπαθείς ομάδες όπως άτομα με ειδικές ανάγκες (ειδικό πρόγραμμα προϋπολογισμού 110 εκ. για την περίοδο 2004-8), παλιννοστούντες, μετανάστες, τσιγγάνους κ.λπ.,
φτωχά νοικοκυριά μονίμων κατοίκων σε ορεινές και μειονεκτικές περιοχές,
μακροχρόνια ανέργους ηλικίας 45-65 ετών,
μονογονεϊκές οικογένειες με ανήλικα παιδιά,
προγράμματα ένταξης μεταναστών και διαπολιτισμική εκπαίδευση.
Εφαρμογή του θεσμού της «νομικής βοήθειας» σε πολίτες χαμηλού εισοδήματος.
Στα 20 χρόνια λειτουργίας, το ΕΣΥ έχει κερδίσει την αναγνώριση του πολίτη αλλά δεν έχει κερδίσει την πλήρη εμπιστοσύνη του.
Η προσφορά του ήταν πολύ μεγάλη.
Έδωσε δωρεάν και ισότιμα περίθαλψη σε όλους τους Έλληνες, δημιούργησε τα 200 μή-αστικά Κέντρα Υγείας, ίδρυσε πολλά νέα νοσοκομεία, ανακαίνισε τα υπόλοιπα (15 νέα περιφερειακά νοσοκομεία τα τελευταία 3 χρόνια, 75% ανάπτυξη νέων υποδομών στη δεκαετία του '94-04) και ενίσχυσε το ανθρώπινο δυναμικό (20.000 προσλήψεις, εκ των οποίων το 1/2 νοσηλευτικό προσωπικό στη δεκαετία 94-04).
Έτσι, σήμερα οι Έλληνες έχουν ένα από τα καλύτερα επίπεδα υγείας στον κόσμο (8η θέση στη μέση διάρκειας ζωής), ενώ η Παγκόσμια Οργάνωση Υγείας έχει κατατάξει το Ελληνικό Σύστημα Υγείας στην 14η θέση παγκοσμίως (επί συνόλου 198 χωρών).
Οι δε Έλληνες, δηλώνουν σε έρευνες γνώμης, ότι εμπιστεύονται περισσότερο τα δημόσια νοσοκομεία για σοβαρά προβλήματα υγείας.
Όμως, παρά τις σημαντικές αυτές κατακτήσεις, το δημόσιο σύστημα υγείας στην Ελλάδα συχνά απαξιώνεται καταγράφοντας χαμηλούς δείκτες ικανοποίησης, λόγω της ύπαρξης των εξής προβλημάτων:
α) Έλλειψη οργανωμένης Πρωτοβάθμιας Φροντίδας Υγείας (κυρίως στα αστικά κέντρα) και προγραμμάτων Πρόληψης - Προαγωγής Υγείας.
β) Έλλειψη ικανοποιητικών ξενοδοχειακών υποδομών και υπηρεσιών σε αρκετά νοσοκομεία.
γ) Σοβαρές ελλείψεις μη ιατρικού προσωπικού στα νοσοκομεία (κυρίως νοσηλευτικού).
δ) Υποχρηματοδότηση του συστήματος (χαμηλές δημόσιες δαπάνες, μεγάλες καθυστερήσεις στις οφειλές των ταμείων, υποκοστολόγηση των παρεχομένων υπηρεσιών) και υψηλές ιδιωτικές δαπάνες υγείας (με φαινόμενα παραοικονομίας).
ε) Ανεπαρκή διοίκηση (συγκεντρωτισμός, γραφειοκρατία, έλλειψη μηχανογράφησης και σύγχρονου μάνατζμεντ).
Για την αντιμετώπιση των προβλημάτων αυτών σχεδιάστηκε πρίν από 3 χρόνια η μεταρρύθμιση του συστήματος υγείας που, εκτός από τα νέα νοσοκομεία, την ανακαίνιση πολλών και τις προσλήψεις 5.000 νοσηλευτικού προσωπικού, οδήγησε:
Στη δημιουργία των 17 Περιφερειακών Συστημάτων Υγείας και Πρόνοιας (Πε.Σ.Υ.Π.) και στον ορισμό διοικητών-μάνατζερς στα νοσοκομεία.
Στη ψήφιση του νόμου για τους Επιθεωρητές Υγείας.
Στην ψήφιση του νόμου για την προμήθεια των νοσοκομείων.
. Στην ψήφιση του νόμου για τη Δημόσια Υγεία.
Στην ψήφιση δύο νόμων για τη βελτίωση της λειτουργίας του ΕΣΥ και την καλύτερη εφαρμογή του Ν. 2889/2001.
Στην κατάθεση του νομοσχεδίου για την Πρωτοβάθμια Φροντίδα Υγείας.
Στην κατάθεση του νομοσχεδίου για την ιατρική εκπαίδευση.
Με βάση το πλούσιο αυτό νομοθετικό έργο, διαμορφώνεται ένα σύγχρονο θεσμικό πλαίσιο που παρέχει τη δυνατότητα δημιουργίας ενός νέου, σύγχρονου Ε.Σ.Υ. με επίκεντρο τον άνθρωπο.
Για την ολοκλήρωση αυτής της προσπάθειας εντός της προσεχούς 4ετίας θα αναληφθούν σημαντικές πρωτοβουλίες κατά τη διαμόρφωση και την εφαρμογή της εθνικής μας πολιτικής για την Υγεία.
Η πολιτική μας επικεντρώνεται τόσο σε γενικούς όσο και σε ειδικούς στόχους:
Μετατροπή του συστήματος υγείας σε ανθρωποκεντρικό σύστημα αντί για νοσοκομειοκεντρικό που είναι σήμερα.
ΠΟΙΟΤΗΤΑ στις υπηρεσίες και ΣΕΒΑΣΜΟΣ στα αιτήματα και τα δικαιώματα του ασθενούς.
Καταπολέμηση κοινωνικών και γεωγραφικών ανισοτήτων στους δείκτες υγείας και στην πρόσβαση στις υπηρεσίες υγείας.
Συντονισμός όλων των πολιτικών που επιδρούν άμεσα ή έμμεσα στην υγεία (όπως οι πολιτικές για την απασχόληση, για την παιδεία, για το περιβάλλον, για την κοινωνική προστασία και την πρόνοια).
Ειδική προσέγγιση της υγείας για τα άτομα της Τρίτης Ηλικίας και για τις ειδικές ομάδες του πληθυσμού.
Διαμόρφωση νέων κανόνων λειτουργίας του ιδιωτικού τομέα (προδιαγραφές λειτουργίας, ενιαία τιμολόγηση, αδειοδότηση με βάση τα κριτήρια του Χάρτη Υγείας) και διασύνδεσή του με το δημόσιο τομέα.
Πλήρης ενσωμάτωση της ψυχιατρικής περίθαλψης στο Ε.Σ.Υ. και ολοκλήρωση της διαδικασίας αποσυλοποίησης.
Ίδρυση Εθνικού Ινστιτούτου Υγείας με Κέντρα: Έρευνας, Εκπαίδευσης, Υπηρεσιών Υγείας, Επιδημιολογίας, Κλινικής Αριστείας, Βιοϊατρικής Τεχνολογίας, κ. α.
Λειτουργία του ήδη θεσμοθετημένου Εθνικού Οργανισμού Ποιότητας-Πιστοποίησης Υγείας (σε συνδυασμό με τις διατάξεις του νομοσχεδίου για την ΠΦΥ).
Ηλεκτρονικός ιατρικός φάκελος και ηλεκτρονική Ηλεκτρονική κάρτα υγείας για κάθε ασφαλισμένο (προβλέπεται στο κατατεθημένο ν/σ για την Πρωτοβάθμια Φροντίδα Υγείας).
Για την ολοκλήρωση αυτής της προσπάθειας εντός της προσεχούς 4ετίας θα αναληφθούν σημαντικές πρωτοβουλίες στους κάτωθι τομείς:
Ανάπτυξη Πρόληψης -Προαγωγής-Αγωγή Υγείας.
Οργάνωση Συστήματος Πρωτοβάθμιας Φροντίδας Υγείας.
Εκσυγχρονισμό της Νοσοκομειακής Περίθαλψης.
Ενίσχυση της διοικητικής αποκέντρωσης και του κοινωνικού ελέγχου.
Αναδιοργάνωση της χρηματοδότησης.
Ενίσχυση του ανθρώπινου δυναμικού.
Δημιουργία εθνικού Οργανισμού Προαγωγής και Αγωγής Υγείας.
Εθνικά Προγράμματα Πρωτογενούς Πρόληψης (Διατροφή, Κάπνισμα, Ναρκωτικά, Φυσική Άσκηση, κ.α.).
Εθνικά Προγράμματα Δευτερογενούς Πρόληψης (Καρκίνος προληπτικές εξετάσεις για Καρκίνο, Καρδιαγγειακά, κ.α.).
Πρόγραμμα Προαγωγής - Αγωγής Υγείας στους χώρους εργασίας και σε ειδικές ομάδες του πληθυσμού.
Οικογενειακός γιατρός (εφαρμογή του θεσμού στις δομές του Ε.Σ.Υ. και της Κοινωνικής Ασφάλισης, καθώς και στους συμβεβλημένους με τα ταμεία γιατρούς). Δυνατότητα των Δήμων με νέα θεσμική ρύθμιση να δημιουργούν Αστικά Κέντρα Υγείας και άλλες πρωτοβάθμιες υπηρεσίες υγείας και πρόνοιας.
Οργάνωση Περιφερειακών Δικτύων Πρωτοβάθμιας Φροντίδας Υγείας με τη συμμετοχή των αστικών και περιφερειακών κέντρων υγείας, των οικογενειακών γιατρών και των άλλων πρωτοβάθμιων υπηρεσιών που συμβάλλονται με τα ταμεία (Ε.Σ.Υ., Κοινωνική Ασφάλιση, Δήμων, Ιδιωτικά), υπό την εποπτεία και το συντονισμό των Πε.Σ.Υ.Π.
Διαμόρφωση ελάχιστης ενιαίας δέσμης δωρεάν ιατρικοασφαλιστικών παροχών σε όλα τα ταμεία.
Δημιουργία ενιαίου πρωτοβάθμιου χώρου ΥΓΕΙΑΣ - ΠΡΟΝΟΙΑΣ υπό την εποπτεία και το συντονισμό των Πε.Σ.Υ.Π.
Δημιουργία σε όλα τα νοσοκομεία μονάδων κατ' Οίκον Νοσηλείας, Ημερήσιας και Βραχείας Νοσηλείας.
Ανάπτυξη Μονάδων Εντατικής Θεραπείας (ΜΕΘ) και Αυξημένης Φροντίδας (ΜΑΦ), Κέντρων Τραύματος, Τμημάτων Επειγόντων Περιστατικών (ΤΕΠ) και άλλων ειδικών νοσοκομειακών μονάδων.
Μηχανογράφηση όλων των νοσοκομείων και εφαρμογή σύγχρονων λογιστικών προτύπων.
Εκσυγχρονισμός του νοσοκομειακού εξοπλισμού με νέες, ευέλικτες μορφές χρηματοδότησης.
Καθημερινή εφημερία όλων των νοσοκομείων που διαθέτουν Τμήματα επειγόντων περιστατικών.
Αναδιάρθρωση μονάδων (κλινικών και εργαστηρίων) σε εθνικό και περιφερειακό επίπεδο με βάση τον υπό διαμόρφωση Χάρτη Υγείας.
Ένταξη των νοσοκομείων του ΙΚΑ στο Ε.Σ.Υ. και λειτουργική διασύνδεση με τα Πε.Σ.Υ.Π. όλων των μη - ιδιωτικών κερδοσκοπικών νοσηλευτικών ιδρυμάτων (κοινωφελή, πανεπιστημιακά, στρατιωτικά).
Δημιουργία νέου Πανεπιστημιακού Νοσοκομείου στην Αθήνα σε αντικατάσταση των παλαιών νοσοκομείων που βρίσκονται στο κέντρο της πόλης (Λαϊκό, Ιπποκράτειο, Αλεξάνδρας, Αρεταίειο, Αιγινήτειο).
Δημιουργία νέων ειδικών νοσοκομείων (παιδιατρικών, ογκολογικών, κ.α.).
Δημιουργία νέων μονάδων μετανοσοκομειακής φροντίδας (αποκάταστασης, χρονίων ασθενών).
Μεταφορά διοικητικών αρμοδιοτήτων από Πε.Σ.Υ.Π. στα νοσοκομεία.
Ενίσχυση της διοικητικής αποκέντρωσης και του κοινωνικού ελέγχου
Ενίσχυση του θεσμού των Περιφερειακών Συστημάτων Υγείας και Πρόνοιας (Πε.Σ.Υ.Π). με μεταφορά πόρων και αρμοδιοτήτων από το υπουργείο Υγείας-Πρόνοιας.
Μείωση των Πε.Σ.Υ.Π. σε αντιστοιχία με τις νέες διοικητικές περιφέρειες που θα δημιουργηθούν.
Οργανική διασύνδεση των Πε.Σ.Υ.Π. με τις νέες διοικητικές περιφέρειες.
Δημιουργία Τομέων (με πληθυσμό αναφοράς) σε κάθε Πε.Σ.Υ.Π.
Μεταφορά της άσκησης της εποπτείας του ιδιωτικού τομέα υγείας από τη Νομαρχιακή Αυτοδιοίκηση στα Πε.Σ.Υ.Π.
Διαχείρηση των οικονομικών πόρων από τα Πε.Σ.Υ.Π. με βάση σφαιρικούς προϋπολογισμούς διαμορφωμένους ανάλογα με τις ανάγκες υγείας του πληθυσμού κάθε περιφέρειας.
Θεσμοθέτηση Επιτροπών Κοινωνικού Ελέγχου σε κάθε υγειονομική περιφέρεια με τη συμμετοχή εκπροσώπων Τ.Α., εργαζομένων, ενώσεων χρηστών-ασθενών και μή Κυβερνητικών Οργανώσεων.
Ενεργοποίηση Χάρτας Δικαιωμάτων Ασθενών για άμεση, αξιοπρεπή και ποιοτικά άρτια περίθαλψη και φροντίδα, με θεσμοθέτηση κεντρικής υπηρεσίας για εφαρμογή - έλεγχο - κυρώσεις σε κάθε Πε.Σ.Υ.Π.
Εξορθολογισμός του τρόπου τιμολόγησης των προσφερομένων υπηρεσιών.
Ισοσκελισμένος προϋπολογισμός νοσοκομείων και σταδιακή εισαγωγή του θεσμού των σφαιρικών προϋπολογισμών με βάση τις διαγνωστικές κατηγορίες (DRG's).
Επέκταση του θεσμού των απογευματινών ιατρείων στον εργαστηριακό και χειρουργικό τομέα κυρίως για τα χειρουργεία ημέρας.
Χρεώσεις επιπρόσθετων πράξεων στα Κ.Υ. με υπόχρεους τα ασφαλιστικά ταμεία.
Σύναψη συμβάσεων με ιδιωτικούς ασφαλιστικούς φορείς.
Δημιουργία εκτεταμένου δικτύου συμπληρωματικής κοινωνικής ασφάλισης για κάλυψη πρόσθετων παροχών.
Αξιοποίηση ακίνητης περιουσίας.
Άμεση προκήρυξη μη Ιατρικών θέσεων στο Ε.Σ.Υ., (10.000 θέσεις νοσηλευτικού προσωπικού) για το σύνολο της επόμενης 4ετίας.
Επιτάχυνση των προσλήψεων στο Ε.Σ.Υ., κυρίως του μη-ιατρικού προσωπικού, μέσω ειδικών ρυθμίσεων για ξεχωριστούς διαγωνισμούς ανά Πε.Σ.Υ.Π., υπό την εποπτεία του ΑΣΕΠ.
Διαμόρφωση ειδικού μισθολογίου για τα μη-ιατρικά επαγγέλματα στο Ε.Σ.Υ. (εκτός του βασικού μισθού, σύστημα επιπρόσθετων αμοιβών ανάλογα με την ιδιαιτερότητα κάθε επαγγελματικής κατηγορίας).
Έλεγχος της παραγωγής των γιατρών και αναβάθμιση της μεταπτυχιακής εκπαίδευσης.
Αναπροσαρμογή των μισθών των γιατρών στο Ε.Σ.Υ. ανάλογα με την ειδικότητα και κατάργηση των πλασματικών εφημεριών.
Θέσπιση οικονομικών και άλλων κινήτρων ανάλογα με την επίτευξη μετρήσιμων στόχων ποιότητας για όλα τα τμήματα και για όλους τους εργαζόμενους στο Ε.Σ.Υ.

Διασύνδεση σχολών νοσηλευτικής με Νοσοκομεία.
Νέα πανεπιστημιακή νοσηλευτική σχολή εκτός Αθηνών.
Νέες εκπαιδευτικές κατευθύνσεις σε ΑΕΙ, ΤΕΙ, (π.χ. διοίκησης υπηρεσιών υγείας, βιοϊατρικής τεχνολογίας, ιατρικής πληροφορικής, κα.).
Ανάπτυξη του εθελοντισμού στην υγεία (συμβάσεις έργου με τις μονάδες του Ε.Σ.Υ. για κοινωνικό και ανθρωπιστικό έργο, οικονομικά και ασφαλιστικά κίνητρα για πρόσληψη ανέργων από εθελοντικές οργανώσεις και ΜΚΟ για προσφορά υπηρεσιών στον τομέα της υγείας).
Τα προσδοκώμενα οφέλη από την υλοποίηση των προτεινόμενων μέτρων συνοψίζονται σε δύο βασικές κατηγορίες:
α) Στην αποτελεσματικότερη αντιμετώπιση της αρρώστιας και στη περαιτέρω βελτίωση του επιπέδου υγείας του ελληνικού πληθυσμού.
β) Στην ικανοποίηση των χρηστών-ασθενών σε ότι αφορά την άμεση, ανθρώπινη, αξιοπρεπή και ποιοτικά άρτια κάλυψη των αναγκών υγείας τους (εξάλειψη ράντζων, συνωστισμού, αναμονής).
Πιο συγκεκριμένα, με τον καθορισμό συγκεκριμένων Γενικών και Ειδικών στόχων στα πλαίσια της Εθνικής Πολιτικής Υγείας και με τα Προγράμματα Πρόληψης - Προαγωγής Υγείας μπορεί να επιτευχθεί σημαντική μείωση της προλήψιμης νοσηρότητας και θνησιμότητας, ιδιαίτερα σε ότι αφορά τα καρδιαγγειακά νοσήματα και τους καρκίνους, που ευθύνονται αθροιστικά για το 75% των θανάτων στη χώρα μας.
Με την οργάνωση του Συστήματος Πρωτοβάθμιας Φροντίδας Υγείας, θα υπάρξει σημαντική αποσυμφόρηση των κεντρικών νοσοκομείων, γεγονός που θα διευκολύνει την καλύτερη εξυπηρέτηση των ασθενών, ιδιαίτερα κατά τις κρίσιμες μέρες των εφημεριών.
Η καλύτερη εξυπηρέτηση θα επιτευχθεί τόσο με τα προτεινόμενα μέτρα για τον εκσυγχρονισμό των νοσοκομείων όσο και με τη σημαντική ενίσχυση του προσωπικού τους.
Η δε ενίσχυση της αποκέντρωσης με την περαιτέρω ενδυνάμωση των Πε.Σ.Υ.Π., θα καταστήσει εφικτή την άμεση και συντονισμένη υλοποίηση των αναγκαίων αυτών μέτρων, με τη συμμετοχή και τον έλεγχο των κοινωνικών δυνάμεων, ώστε να ικανοποιηθούν με τον καλύτερο δυνατό τρόπο οι ανάγκες υγείας του πληθυσμού κάθε περιφέρειας.
Οι βασικές αρχές που διέπουν την πολιτική αντίληψή μας για το περιβάλλον και τη βιώσιμη ανάπτυξη αντιμετωπίζουν ισότιμα την οικονομία, το κοινωνικό κράτος και την προστασία του περιβάλλοντος.
Οι πολιτικές για ολοκληρωμένη προστασία και διαχείριση του περιβάλλοντος είναι βαθιά προοδευτικές.
Είναι πολιτικές της αριστεράς, της ευθύνης.
Διευρύνουν την πρόσβαση της κοινωνίας στους περιβαλλοντικούς πόρους, που αποτελούν δημόσιο αγαθό, ενώ συγχρόνως μεριμνούν για τη διατήρηση των πόρων αυτών και ενισχύουν τις προϋποθέσεις ισότιμης αξιοποίησής τους από όλους τους.
Η προστασία του περιβάλλοντος απαιτεί, εκτός από τη δημιουργία έργων υποδομής, την ευαισθητοποίηση των πολιτών και τη διαμόρφωση στάσης κοινωνικής ευθύνης, καθώς και τη γενικότερη κινητοποίηση της κοινωνίας και των θεσμών της.
Εργαστήκαμε προς αυτή την κατεύθυνση, φροντίσαμε για την ενίσχυση της περιβαλλοντικής ενημέρωσης, τη διάδοση των περιβαλλοντικών πληροφοριών και τη διεύρυνση της δυνατότητας ελεύθερης πρόσβασης των πολιτών σε αυτές, συνεργαστήκαμε με τις Μη Κυβερνητικές Περιβαλλοντικές Οργανώσεις, δουλέψαμε μαζί με την Αυτοδιοίκηση για την αντιμετώπιση περιβαλλοντικών προβλημάτων που αποτελούν δική της αρμοδιότητα.
Πιστεύουμε ότι η ολοκληρωμένη πολιτική για την προστασία του περιβάλλοντος και τη βιώσιμη ανάπτυξη, διαμορφώνει νέα δεδομένα στην οικονομία, παρέχοντας νέες επιχειρηματικές δυνατότητες και δημιουργώντας νέες ευκαιρίες απασχόλησης.
Ιδιαίτερα στην Ελλάδα οι ευκαιρίες αυτές αναδεικνύονται σε σχέση με τη βελτίωση των περιβαλλοντικών επιδόσεων στους τομείς της ενέργειας, της βιομηχανίας, της γεωργίας και του τουρισμού, τη διαχείριση των αποβλήτων, την ολοκληρωμένη προστασία και διαχείριση των νερών τη δημιουργία νέων θεσμών και μηχανισμών για την προστασία του περιβάλλοντος και τη βιώσιμη ανάπτυξη των πόλεων και των οικισμών.
Στην δική μας αντίληψη, ο χωροταξικός σχεδιασμός στηρίζεται στις αρχές της βιώσιμης ανάπτυξης.
Η θέση της Ελλάδας στη νέα ευρωπαϊκή πραγματικότητα ως χώρας μέλους της Ευρωπαϊκής Ένωσης και της ζώνης του Ευρώ υπογραμμίζει ιδιαίτερα την ανάγκη χωροταξικής υποστήριξης μιας εξωστρεφούς γεωπολιτικής και γεωοικονομικής στρατηγικής προσανατολισμένης ιδιαίτερα προς τις χώρες της Βαλκανικής χερσονήσου, της Μαύρης θάλασσας και της Μεσογείου ως ζώνες οικονομικής συνεργασίας, ασφάλειας και πολιτικής σταθερότητας.
Στόχοι αυτής της στρατηγικής είναι η άρση της περιφερειακότητας της χώρας ως προς την Ευρωπαϊκή Ένωση, η ανάδειξή της σε κύρια Βαλκανική πύλη της Μεσογείου, η ένταξη σε διεθνείς διαδρόμους συνδυασμένων μεταφορών, η αξιοποίηση της γεωγραφικής θέσης ως κόμβο θαλάσσιων, αεροπορικών διαδρομών και ενεργειακών δικτύων.
Η στρατηγική αυτή προωθείται με τη συνέχιση της αναπτυξιακής συνεργασίας με τις γειτονικές χώρες, τη συμπληρωματικότητα της εθνικής με τις περιφερειακές οικονομίες, τη συνέχιση της πολιτικής δικτύων μεταφορών, ενέργειας και τηλεπικοινωνιών με την προώθηση μεγάλων έργων υποδομής υπερεθνικής εμβέλειας και την ενσωμάτωση περιβαλλοντικών απαιτήσεων στις τομεακές πολιτικές.
Η κατασκευή μεγάλων έργων (ΠΑΘΕ, Εγνατία, φυσικό αέριο, σιδηρόδρομοι, αγωγός Μπουργκάς - Αλεξανδρούπολη, λοιπά ενεργειακά δίκτυα) συνδεδεμένων μάλιστα με τα διευρωπαϊκά δίκτυα, καθιστούν τη χώρα πύλη της Ευρώπης προς την Ασία και σημαντικό κόμβο μεταφορών.
Η αντιμετώπιση της «περιφερειακότητας» της χώρας σε σχέση με τον οικονομικό χώρο της Ευρωπαϊκής Ένωσης προωθείται με την αξιοποίηση του κεντρικού άξονα (Πάτρα, Αθήνα, Θεσσαλονίκη) και τις προεκτάσεις του, του βόρειου άξονα της Εγνατίας (Αλεξανδρούπολη, Θεσσαλονίκη, Ηγουμενίτσα) και τους κάθετους άξονες σύνδεσής της με τους πανευρωπαϊκούς άξονες, του δυτικού άξονα της Ιονίας οδού, του βόρειου αναπτυξιακού άξονα της Κρήτης και τους θαλάσσιους δρόμους που ενώνουν βασικούς αναπτυξιακούς πόλους και του ανατολικού άξονα (Αλεξανδρούπολη, νησιά Αιγαίου-Ρόδος).
Η στρατηγική που ως Κυβέρνηση ακολουθούμε, αντιλαμβάνεται τη σχέση μεταξύ οικονομίας, κοινωνίας και περιβάλλοντος ως μια δυναμική σχέση αλληλεξάρτησης και συμπληρωματικότητας.
Ολοκληρωμένη και αποτελεσματική προστασία του περιβάλλοντος δεν μπορεί να υπάρξει χωρίς επαρκείς χρηματοδοτικούς πόρους, οι οποίοι προκύπτουν και αυξάνονται μέσα από τη βελτίωση των επιδόσεων της οικονομίας.
Ταυτόχρονα η βιώσιμη και οικολογική χρήση των πόρων και η προστασία και ανάδειξη των περιβαλλοντικών αποθεμάτων διασφαλίζει τη διατηρησιμότητα της ανάπτυξης. συνείδησης.
Στην κατεύθυνση αυτή δημιουργούνται καλύτερες προϋποθέσεις μέσα από την ενίσχυση του κοινωνικού κράτους, τη βελτίωση των κοινωνικών υποδομών και τη διαμόρφωση ενός πλαισίου κοινωνικής αλληλεγγύης.
Η βελτίωση της ποιότητας του περιβάλλοντος και η διατήρηση των οικολογικών λειτουργιών του αποτελούν και συστατικά στοιχεία της προστασίας της δημόσιας υγείας και της βελτίωσης της ποιότητας ζωής των πολιτών.
Η αρχή της ενσωμάτωσης της περιβαλλοντικής διάστασης στις τομεακές πολιτικές και ιδιαίτερα στη χωροταξία, στις μεταφορές, στην ενέργεια, στη βιομηχανία, στη γεωργία και στον τουρισμό, αποτελεί την πιο σημαντική παράμετρο της στρατηγικής μας για τη βιώσιμη ανάπτυξη.
Σε εθνικό επίπεδο, σταθερός μας στόχος ήταν, την περίοδο αυτή, η δημιουργία καλύτερων προϋποθέσεων για τη βιώσιμη λειτουργία των πόλεων μας και η προώθηση της βιώσιμης ανάπτυξης της υπαίθρου.
Σε σχέση με τις διεθνείς περιβαλλοντικές υποχρεώσεις της χώρας μας ιδιαίτερη σημασία είχαν η αντιμετώπιση των κλιματικών αλλαγών και η διατήρηση της βιοποικιλότητας.
Οι κύριοι τομείς της πολιτικής μας στην τετραετία που διανύσαμε :
Η ορθολογική διαχείριση των στερεών αποβλήτων με στόχους την προστασία της δημόσιας υγείας και του περιβάλλοντος και τον περιορισμό της κατανάλωσης πρώτων υλών και φυσικών πόρων.
Η ολοκληρωμένη περιβαλλοντική προστασία και διαχείριση των υδάτων.
Η προστασία, διατήρηση και ανάδειξη του φυσικού περιβάλλοντος σε συνδυασμό με την ολοκληρωμένη ανάπτυξη της υπαίθρου.
Η αντιμετώπιση της ατμοσφαιρικής ρύπανσης με στόχο την προστασία της υγείας και τη βελτίωσης της ποιότητας ζωής στις πόλεις.
Η διαμόρφωση πολιτικής και η προώθηση μέτρων και δράσεων την αντιμετώπιση των κλιματικών αλλαγών.
Η οργάνωση του χώρου και η βελτίωση της εικόνας των πόλεων, των οικισμών και της υπαίθρου.
΄Ηδη από το 1994 έως σήμερα επιδιώξαμε και πετύχαμε, συνεργαζόμενοι και στηρίζοντας όσους φορείς της Αυτοδιοίκησης λειτούργησαν με αίσθημα ευθύνης απέναντι στην αρμοδιότητά τους αυτή, να προχωρήσει η δημιουργία υποδομών για τη διαχείριση των απορριμμάτων.
Έχουν κατασκευασθεί και λειτουργούν 43 σύγχρονοι χώροι υγειονομικής ταφής απορριμμάτων (ΧΥΤΑ), που εξυπηρετούν το 55% του πληθυσμού, από τα οποία λειτουργούν τα 35.
Παράλληλα έγιναν βήματα για την προώθηση της ανάκτησης και της ανακύκλωσης υλικών, με την υλοποίηση προγραμμάτων διαλογής στην πηγή και την κατασκευή και λειτουργία 2 Κέντρων Ανακύκλωσης και 1 Εργοστασίου Μηχανικής Διαλογής με παραγωγή βελτιωτικού εδάφους.
Ταυτόχρονα έχει επιτευχθεί σημαντική μείωση των ανεξέλεγκτων χωματερών, από 6.500 το 1997 σε 1.445 σήμερα.
Ταυτόχρονα διασφαλίσαμε τους αναγκαίους πόρους για την υλοποίηση των έργων αυτών, με στόχο τη λειτουργία σύγχρονων και ασφαλών από περιβαλλοντική και υγειονομική άποψη χώρων υγειονομικής ταφής απορριμμάτων.

Σταθμών μεταφόρτωσης απορριμμάτων, Κέντρων διαλογής ανακυκλώσιμων υλικών και την πλήρη εξάλειψη των ανεξέλεγκτων χωματερών μέχρι το 2008.

Ιδιαίτερη σημασία δώσαμε, στο πλαίσιο αυτό, στην αντιμετώπιση του οξυμένου προβλήματος στην Αττική και δεν διστάσαμε να αναλάβουμε πρωτοβουλίες και ευθύνες εκεί που άλλοι, θεσμικά υπεύθυνοι φορείς, είχαν δείξει ατολμία παρατείνοντας μια απαράδεκτη κατάσταση, απειλή για το περιβάλλον και τη δημόσια υγεία και προσβολή στον πολιτισμό μας.
Ταυτόχρονα, με στόχο την ολοκληρωμένη οικολογική διαχείριση των στερεών αποβλήτων, προχωρήσαμε σε σημαντικές ρυθμίσεις σε θεσμικό επίπεδο έτσι ώστε αφενός να συμπληρωθεί η νομοθεσία μας και αφετέρου να δημιουργηθούν τα αναγκαία συστήματα εναλλακτικής διαχείρισης για την οργάνωση και την εφαρμογή της ανάκτησης και της ανακύκλωσης των υλικών συσκευασίας (χαρτί, γυαλί, πλαστικά ,αλουμίνιο), καθώς επίσης και για τη διαχείριση ειδικών κατηγοριών αποβλήτων (ηλεκτρονικά και ηλεκτρικά απόβλητα, αυτοκίνητα στο τέλος του κύκλου ζωής, χρησιμοποιημένα ορυκτέλαια, μπαταρίες, ελαστικά, υλικά εκσκαφών και κατεδάφισης κλπ).
Σε συνεργασία με την Τοπική Αυτοδιοίκηση φροντίσαμε για την ενίσχυση και βελτίωση των υποδομών ύδρευσης έτσι ώστε να εξασφαλίζεται επαρκές και καλής ποιότητας πόσιμο νερό για το μεγαλύτερο μέρος των πόλεων και των οικισμών της χώρας μας.
Μεγάλα έργα υποδομών σε σχέση με το νερό όπως φράγματα, λιμνοδεξαμενές, εμπλουτισμός υδροφορέων προωθήθηκαν σε ολόκληρη τη χώρα, ολοκληρώθηκαν, κατασκευάζονται ή βρίσκονται υπό μελέτη όπως αποκατάσταση της λίμνης Κάρλας, ύδρευση της Θεσσαλονίκης από τον Αλιάκμονα, ύδρευση του Ηρακλείου και του Αγίου Νικολάου από το φράγμα Αποσελέμη, ύδρευση της Ρόδου από το φράγμα Γαδουρά, ύδρευση της Πάτρας από τους ποταμούς Πείρο και Παραπείρο, ύδρευση της Κέρκυρας και των Παξών κ.ά.
Ταυτόχρονα προωθήθηκαν σημαντικά έργα αντιπλημμυρικής προστασίας όπως η διευθέτηση των χειμάρρων Σαρανταπόταμου και Αγίου Γεωργίου στο Θριάσιο Πεδίο κ.ά.
Προωθήσαμε σύστημα παρακολούθησης και ελέγχου των υπόγειων και επιφανειακών νερών και των νερών κολύμβησης συνέπεια του οποίου είναι ότι η χώρα μας έχει τις περισσότερες γαλάζιες σημαίες στην Ευρώπη.
Η συστηματική παρακολούθηση της ποιότητας των νερών (επιφανειακών και παράκτιων) συνεχίσθηκε και το δίκτυο ενισχύθηκε έτσι ώστε αφενός οι αρμόδιοι φορείς να διαθέτουν τα αναγκαία στοιχεία για τη διαμόρφωση των παρεμβάσεών τους και αφετέρου οι πολίτες την απαραίτητη πληροφόρηση.
Σημαντικά βήματα έχουν γίνει για την προστασία των νερών από τη ρύπανση. Σήμερα λειτουργούν 290 σύγχρονες εγκαταστάσεις επεξεργασίας αστικών λυμάτων, έναντι μόλις 49 το 1993.
Με δεδομένο ότι προχωρεί ταχύτατα και η ολοκλήρωση των εγκαταστάσεων στη Ψυττάλεια (που καλύπτουν την Αθήνα και όπου ήδη λειτουργεί πλήρως η πρωτοβάθμια επεξεργασία με άμεση επίπτωση τη σημαντικότατη βελτίωση της ποιότητας του θαλάσσιου περιβάλλοντος στο Σαρωνικό), ο πληθυσμός που εξυπηρετείται από τις εγκαταστάσεις που λειτουργούν υπερβαίνει το 75% και σε αυτόν συμπεριλαμβάνονται όλοι οι κάτοικοι πόλεων με πληθυσμό μεγαλύτερο από 50.000 κατοίκους.
Παράλληλα, διαμορφώσαμε έναν ολοκληρωμένο σχεδιασμό ώστε να προχωρήσουμε στην σταδιακή κάλυψη των αναγκών και για μικρότερα αστικά κέντρα, λαμβάνοντας υπόψη πληθυσμιακά και περιβαλλοντικά δεδομένα.
Ολοκληρώσαμε καταρχήν τη χαρτογράφηση και οικολογική αξιολόγησή του φυσικού περιβάλλοντος ενώ παράλληλα προχωρήσαμε στη διαμόρφωση ενός ολοκληρωμένου πλαισίου για την προστασία, διατήρηση και ανάδειξή του.
Στο πλαίσιο αυτό έχουν ήδη συσταθεί 27 Φορείς Διαχείρισης που καλύπτουν τις σημαντικότερες, από οικολογική άποψη, περιοχές, ενώ έχει διαμορφωθεί το ειδικό καθεστώς προστασίας και διαχείρισης για την καθεμία από αυτές.
Ήδη έχουμε δρομολογήσει τη στελέχωση των φορέων και έχουμε διασφαλίσει τους πόρους για την αρχική λειτουργία τους.
Η αντιμετώπιση της ατμοσφαιρικής ρύπανσης αποτέλεσε ένα από τα κύρια σημεία της περιβαλλοντικής πολιτικής μας.
Πιστεύουμε ότι η προστασία του ατμοσφαιρικού περιβάλλοντος αποτελεί ένα από τα βασικά ζητήματα για την προστασία της δημόσιας υγείας και τη βελτίωση της ποιότητας ζωής στις πόλεις.
Υπήρξαν, την τετραετία αυτή, πολλά σημαντικά μέτρα και παρεμβάσεις για τη μείωση της ατμοσφαιρικής ρύπανσης.
Ορισμένα χαρακτηριστικά είναι η εισαγωγή λεωφορείων με φυσικό αέριο στην Αθήνα, η βελτίωση της ποιότητας των καυσίμων και η ένταση των ελέγχων της ποιότητάς τους, η προώθηση της χρήσης του φυσικού αερίου στη βιομηχανία και ο εκσυγχρονισμός του θεσμικού πλαισίου για τη λειτουργία της βιομηχανίας στην Αττική, για την εισαγωγή των Βέλτιστων Διαθέσιμων Τεχνικών κλπ.
Βελτιώσαμε το Ενιαίο Δίκτυο Παρακολούθησης της Ατμοσφαιρικής Ρύπανσης (ΕΔΠΑΡ), καλύπτοντας το σύνολο του Λεκανοπεδίου της Αττικής και άλλες μεγάλες πόλεις και περιλαμβάνοντας την παρακολούθηση περισσότερων ρύπων (σωματίδια, βενζόλιο).
Παράλληλα προχωρεί η διαμόρφωση σχεδίων αντιμετώπισης της ατμοσφαιρικής ρύπανσης σε 10 πόλεις της χώρας (Αθήνα, Θεσσαλονίκη, Πάτρα, Ηράκλειο, Βόλος, Λάρισα, Καβάλα, Ιωάννινα, Μυτιλήνη και Χανιά).
Δημιουργήθηκαν στην Αθήνα 2 νέες γραμμές του Μετρό και ήδη προχωρεί ταχύτατα η επέκτασή τους, ολοκληρώνεται η κατασκευή του τραμ, αυξήθηκαν σημαντικά οι λεωφορειολωρίδες, ενώ κατασκευάστηκαν και λειτουργούν πολλές περιφερειακές οδοί (Αττική οδός, Περιφερειακή Υμηττού, Παράκαμψη Πατρών κλπ).
Η αναβάθμιση του συστήματος των Μέσων Μαζικής Μεταφοράς αυξάνει τις δυνατότητες εύκολης και ισότιμης μετακίνησης για τους πολίτες δημιουργώντας τις προϋποθέσεις για τη μείωση της παραγόμενης ατμοσφαιρικής ρύπανσης ανά μετακινούμενο πολίτη και οι περιφερειακές οδοί ή οι δρόμοι παράκαμψης του αστικού ιστού, επιτρέπουν την κυκλοφοριακή αποσυμφόρηση σε σημαντικά τμήματα των αστικών κέντρων, με θετική επίδραση στην εκπομπή ατμοσφαιρικών ρύπων.
Πιστεύουμε ότι η αντιμετώπιση των παγκόσμιων περιβαλλοντικών προβλημάτων απαιτεί τη συνεργασία όλων των χωρών του πλανήτη.
Ιδιαίτερα για το θέμα των κλιματικών αλλαγών είναι αναγκαία μια συνολική θεώρηση της ανάπτυξης έτσι ώστε να υπάρχει δίκαιη κατανομή των βαρών στην παγκόσμια προσπάθεια σταθεροποίησης των εκπομπών αερίων του θερμοκηπίου, που να σέβεται τα δικαιώματα των λιγότερο αναπτυγμένων και των υπό ανάπτυξη χωρών.
Έτσι προχωρήσαμε στην κύρωση του Πρωτοκόλλου του Κυότο που θέτει συγκεκριμένους νομικά δεσμευτικούς ποσοτικούς στόχους, για τον περιορισμό των εκπομπών αερίων του θερμοκηπίου, οι οποίοι αφορούν στις αναπτυγμένες χώρες και ειδικότερα στη χώρα μας, στο πλαίσιο του συνολικού στόχου της Ευρωπαϊκής Ένωσης.
Διαμορφώσαμε το 2ο Εθνικό Πρόγραμμα μείωσης εκπομπών αερίων του θερμοκηπίου που καλύπτει την περίοδο έως το 2010 και έχει κυρωθεί με Πράξη Υπουργικού Συμβουλίου.
Οι κύριες δράσεις του προγράμματος αφορούν στην προώθηση των Ανανεώσιμων Πηγών Ενέργειας (ΑΠΕ) και του φυσικού αερίου, καθώς επίσης και στην εξοικονόμηση ενέργειας και στην ορθολογική χρήση της ενέργειας στα κτίρια.
Προωθήσαμε την ανάπτυξη υποδομών για τη χρήση του φυσικού αερίου στις βιομηχανικές μονάδες.
Σε σχέση με την εφαρμογή του θεσμικού πλαισίου για τον ολοκληρωμένο έλεγχο και πρόληψη της ρύπανσης, προχωρήσαμε στην οργάνωση συστήματος διαχείρισης πληροφοριών αναγκαίων για την αξιολόγηση των περιβαλλοντικών επιδόσεων του βιομηχανικού τομέα.
Εκσυγχρονίσαμε το θεσμικό πλαίσιο για την εκτίμηση των περιβαλλοντικών επιπτώσεων και τον προσδιορισμό της όχλησης και συνεργαζόμαστε συστηματικά με τους εκπροσώπους των βιομηχανικών κλάδων για τη διατύπωση τεκμηριωμένων εθνικών θέσεων ως προς τις βέλτιστες διαθέσιμες τεχνικές, που συμφωνούνται σε ευρωπαϊκό επίπεδο για την προώθηση της καθαρής παραγωγής.
Επίσης έχουμε διαμορφώσει μέσα από το Επιχειρησιακό Πρόγραμμα Ανταγωνιστικότητας προγράμματα οικονομικής ενίσχυσης των βιομηχανιών για τη βελτίωση των περιβαλλοντικών τους υποδομών, την εφαρμογή συστημάτων περιβαλλοντικής διαχείρισης, την απόκτηση οικολογικού σήματος σε προϊόντα τους, καθώς επίσης και για τη δημιουργία επιχειρήσεων σε θέματα επεξεργασίας και αξιοποίησης αποβλήτων τα οποία ήδη λειτουργούν.
Ειδικά για την Αττική, προχωρήσαμε στον εκσυγχρονισμό του θεσμικού πλαισίου για τις περιβαλλοντικές επιδόσεις της βιομηχανίας, θεσμοθετώντας την εφαρμογή συστημάτων περιβαλλοντικής διαχείρισης και τη χρήση βέλτιστων διαθέσιμων τεχνικών καθαρής παραγωγής στο σύνολο των μονάδων μέσης και υψηλής όχλησης.
Στην κατεύθυνση της ενσωμάτωσης της περιβαλλοντικής διάστασης στον τομέα των μεταφορών εντάσσονται σημαντικά έργα όπως: η δημιουργία και λειτουργία του Μετρό, η κατασκευή του Τραμ και η αύξηση των λεωφορειολωρίδων στην Αθήνα και η κατασκευή περιφερειακών οδών και δρόμων παράκαμψης των αστικών κέντρων (όπως για παράδειγμα στην Αθήνα και την Πάτρα).
Επίσης προχώρησαν τα έργα εκσυγχρονισμού και αναβάθμισης του σιδηροδρομικού δικτύου, αφού ο σιδηρόδρομος είναι το κατεξοχήν φιλικό προς το περιβάλλον μέσο υπεραστικών μεταφορών καθώς συνεπάγεται σημαντικά λιγότερη ρύπανση ανά μεταφερόμενο επιβάτη ή αγαθό.
Έγιναν πολύ σημαντικά βήματα σε σχέση με το χωροταξικό σχεδιασμό, που αποτελεί σημαντικό εργαλείο για την αποτελεσματική προστασία του περιβάλλοντος και τη βιώσιμη ανάπτυξη.
Διαμορφώθηκαν και θεσμοθετήθηκαν για πρώτη φορά στην Ελλάδα το Εθνικό χωροταξικό Πλαίσιο, το Ειδικό Χωροταξικό του Παράκτιου Χώρου και τα Περιφερειακά Πλαίσια για τις 12 Περιφέρειες της χώρας.
Στην Αττική ισχύει το Ρυθμιστικό Σχέδιο για το Λεκανοπέδιο.
Η πολιτική μας βασίστηκε στην αρχή ότι, στο πλαίσιο της βιώσιμης δημοκρατικής ανάπτυξης, η πολιτεία πρέπει να φροντίζει να διαμορφώνονται όροι πολεοδόμησης που να επιτρέπουν τη βελτίωση των συνθηκών κατοικίας και γενικότερα ποιότητας ζωής των πολιτών σε συνδυασμό με την προστασία των περιβαλλοντικών πόρων.
Υπήρξε σημαντική αύξηση των δημόσιων πόρων που κατευθύνθηκαν στη βελτίωση και ανάπλαση του οικιστικού χώρου.
Απλοποιήσαμε διαδικασίες, αποκεντρώσαμε αρμοδιότητες και μειώσαμε αισθητά τους χρόνους έγκρισης πολεοδομικών μελετών.
Γνωρίζουμε καλά ότι ορισμένα βήματα έπρεπε να έχουν γίνει νωρίτερα, ωστόσο πιστεύουμε ότι έχουμε θέσει πλέον στέρεα τις βάσεις για την οργάνωση της δόμησης του χώρου με τρόπο που συνδυάζει την ικανοποίηση κοινωνικών αναγκών, δικαιωμάτων των πολιτών και προστασίας του φυσικού περιβάλλοντος.
Πέρα από την ενίσχυση των δικτύων παρακολούθησης της ποιότητας του περιβάλλοντος (ατμόσφαιρα, νερά), υπήρξαν και άλλες σημαντικές παρεμβάσεις, όπως η δημιουργία του Σώματος Ελεγκτών Περιβάλλοντος που θα επιτρέψει με τη λειτουργία του την ουσιαστική παρακολούθηση της τήρησης των περιβαλλοντικών όρων και γενικότερα των περιβαλλοντικών επιδόσεων των βιομηχανιών και άλλων δραστηριοτήτων, συμβάλοντας στον εξορθολογισμό και στη βελτίωση της αποτελεσματικότητας του όλου συστήματος παρακολούθησης και προστασίας του περιβάλλοντος.
Παράλληλα προχωρήσαμε στον εκσυγχρονισμό του θεσμικού πλαισίου για τις Μελέτες Περιβαλλοντικών Επιπτώσεων με απώτερο στόχο να λειτουργήσει η όλη διαδικασία πιο ουσιαστικά για τους επενδυτές αλλά και προς όφελος της προστασίας του περιβάλλοντος.
Ταυτόχρονα προχωρήσαμε στη δημιουργία του Εθνικού Κέντρου Περιβάλλοντος και Αειφόρου Ανάπτυξης (ΕΚΠΑΑ), με κύριο αντικείμενο τη διαχείριση των περιβαλλοντικών πληροφοριών και την ενημέρωση αρμόδιων φορέων κια των πολιτών και προωθήσαμε την ανάπτυξη εργαλείων συγκέντρωσης και διαχείρισης περιβαλλοντικών πληροφοριών, όπως το Εθνικό Δίκτυο Πληροφοριών Περιβάλλοντος, η χαρτογράφηση των οικοτόπων, η δημιουργία βάσης δεδομένων για τις εκπομπές ρύπων και γενικότερα τις περιβαλλοντικές επιδόσεις των κυριότερων βιομηχανιών της χώρας κλπ.
Οι πληροφορίες αυτές είναι χρήσιμες για τη χάραξη πολιτικής από πλευράς των αρμοδίων αρχών, για την αξιοποίησή τους από την επιστημονική κοινότητα σε μελέτες και έρευνες, αλλά και για την ενημέρωση των πολιτών.
Με την προώθηση των πολιτικών για την προστασία του περιβάλλοντος και γενικότερα για τη βιώσιμη ανάπτυξη δημιουργούνται νέες ευκαιρίες απασχόλησης και μάλιστα σε έναν τομέα υψηλής κοινωνικής αξίας και δημόσιου συμφέροντος.
Διαμορφώνονται σημαντικά νέα πεδία επιστημονικής δραστηριότητας σε ερευνητικό μελετητικό και επιχειρηματικό επίπεδο για τα Ανώτατα Εκπαιδευτικά Ιδρύματα, τα Ερευνητικά Κέντρα και τον ιδιωτικό τομέα, σε τομείς όπως οι Ανανεώσιμες Πηγές Ενέργειας και η εξοικονόμηση ενέργειας, η διαχείριση των αποβλήτων, η προστασία και διαχείριση των υδάτων, η προστασία και ανάδειξη του φυσικού περιβάλλοντος, οι εναλλακτικές μορφές τουρισμού, η ανάπτυξη φιλικών προς το περιβάλλον γεωργικών πρακτικών, η διαχείριση της περιβαλλοντικής πληροφορίας, οι βελτιώσεις των περιβαλλοντικών επιδόσεων των βιομηχανιών κλπ.
Παράλληλα η τεχνογνωσία που αναπτύσσεται μπορεί να αξιοποιηθεί και στο πλαίσιο μιας οργανωμένης πολιτικής συνεργασίας για την προστασία του περιβάλλοντος και τη βιώσιμη ανάπτυξη στα Βαλκάνια, την Ανατολική Μεσόγειο και τον Εύξεινο Πόντο, αλλά και γενικότερα μέσα από σχετικές δράσεις διεθνούς συνεργασίας που ήδη έχουμε ξεκινήσει και θα προωθήσουμε την ερχόμενη τετραετία.
Νέες θέσεις απασχόλησης δημιουργούνται και στον ευρύτερο δημόσιο τομέα σε θέματα προστασίας και διαχείρισης του φυσικού περιβάλλοντος (πχ Φορείς Διαχείρισης και Οικοτουρισμός), οργάνωσης και διαχείρισης της περιβαλλοντικής πληροφορίας (πχ Εθνικό Κέντρο Περιβάλλοντος και Αειφόρου Ανάπτυξης), των περιβαλλοντικών ελέγχων (Σώμα Ελεγκτών Περιβάλλοντος), διαχείρισης νερών (Υπηρεσίες ολοκληρωμένης προστασίας και διαχείρισης) κλπ.
Κατά την περίοδο της Ελληνικής Προεδρίας προωθήθηκαν με επιτυχία αρκετά σημαντικά περιβαλλοντικά θέματα σε ευρωπαϊκό και διεθνές επίπεδο.
Τα κυριότερα είναι:
Επίτευξη πολιτικής συμφωνίας σχετικά με την Οδηγία για την Περιβαλλοντική Ευθύνη για την πρόληψη και αποκατάσταση των περιβαλλοντικών ζημιών στο πλαίσιο της εφαρμογής της αρχής «Ο ρυπαίνων πληρώνει».
Προώθηση σε ευρωπαϊκό και διεθνές επίπεδο των διαδικασιών για την εφαρμογή του Πρωτοκόλλου του Κυότο για τον περιορισμό των εκπομπών αερίων του θερμοκηπίου.
Προώθηση του θέματος της προστασίας και παρακολούθησης των δασών.
Προώθηση ρυθμίσεων για τη δυνατότητα συμμετοχής των πολιτών στην κατάρτιση περιβαλλοντικών σχεδίων και προγραμμάτων.
Σε συνέχεια της πρόσφατης υιοθέτησης, για πρώτη φορά στη χώρα μας, ενός ολοκληρωμένου, επιστημονικά τεκμηριωμένου και κοινωνικά αποδεκτού χωροταξικού σχεδιασμού οι δεσμεύσεις μας για την επόμενη τετραετία αφορούν στην ολοκλήρωση της Χωροταξικής Ανασυγκρότησης της χώρας, η οποία προβλέπει:
Συστηματική παρακολούθηση της εφαρμογής του Εθνικού Χωροταξικού Πλαισίου, των Ειδικών Χωροταξικών (παράκτιου χώρου και ορεινών όγκων) και των 12 Περιφερειακών Πλαισίων και την προώθηση διορθωτικών δράσεων μετά από τα πρώτα χρόνια εφαρμογής τους.
Προώθηση νέων Γενικών Πολεοδομικών Σχεδίων ή ΣΧΟΟΑΠ στο σύνολο της έκτασης τουλάχιστον 500 καποδιστριακών Δήμων μέχρι το 2008, με έμφαση σε εκείνους που υπάρχουν συγκρούσεις χρήσεων, έτσι ώστε στο μεγαλύτερο μέρος της χώρας να υπάρχουν χρήσεις γης και μηχανισμός παρακολούθησής τους στο τέλος της νέας τετραετίας.
Σε 100 Δήμους οι χρήσεις γης θα ολοκληρωθούν το 2004 και σε άλλους 100 εντός του 2005.
Ολοκλήρωση στο σύνολο των Νομών της χώρας σχεδίων περιοχών Ολοκληρωμένης Ανάπτυξης Παραγωγικών δραστηριοτήτων, ώστε στον πρώτο χρόνο της νέας τετραετίας να έχουν ορισθεί σε ολόκληρη τη χώρα περιοχές κατάλληλες για οικιστική, τουριστική ή βιομηχανική ανάπτυξη.
Ολοκλήρωση του Εθνικού Κτηματολογίου στα κύρια αστικά κέντρα της χώρας, καθώς επίσης και στις υπόλοιπες περιοχές που σήμερα εκπονείται, έως το 2008. Ολοκλήρωση στο σύνολο της χώρας το 2013.
Επίλυση των εκκρεμοτήτων για το ιδιοκτησιακό καθεστώς υπέρ του πολίτη, χωρίς δικαστικές περιπέτειες.
Κάλυψη από άποψη εθνικού χωροταξικού σχεδιασμού τομεακών πολιτικών (για τον Τουρισμό, την Ενέργεια, τις Μεταφορές, την Εκπαίδευση κλπ).
Προτεραιότητα στη χωροταξική και πολεοδομική οργάνωση των παραγωγικών δραστηριοτήτων στις περιφέρειες που αναπτύσσονται κατά μήκος των βασικών αναπτυξιακών αξόνων.
Περαιτέρω προώθηση της οργάνωσης των παραγωγικών και τεχνολογικών δραστηριοτήτων (Βιομηχανικά - Τεχνολογικά Πάρκα), συλλογική οργάνωση σύγχρονων εκθεσιακών χώρων προβολής προϊόντων και εισαγωγή νέων συστημάτων εμπορίας και διακίνησης προϊόντων (Εμπορικά & Εμπορευματικά Πάρκα κλπ) ή ευρύτερων υπηρεσιών του τριτογενή τομέα (όπως Επιχειρηματικά Πάρκα, Πάρκα Υπηρεσιών, Πάρκα Αναψυχής και Ψυχαγωγικών - Τουριστικών λειτουργιών, Πάρκα Διοίκησης κλπ).
Οριοθέτηση, ανάδειξη και ολοκληρωμένη διαχείριση, των πράσινων και γαλάζιων ζωνών, των περιοχών δηλαδή που διαθέτουν ιδιαίτερης σημασίας περιβαλλοντικούς και πολιτιστικούς πόρους (Πράσινες ζώνες: Εθνικοί δρυμοί, προστατευόμενες περιοχές, μεσογειακά τοπία, αστικό πράσινο, περιβαλλοντικά - οικολογικά πάρκα. Γαλάζιες ζώνες: Ακτές, νησιά, ποταμοί, λίμνες, πολιτισμικά τοπία κλπ).
Ανάδειξη της πολιτικής των αναπλάσεων ως πρωταρχικού εργαλείου της νέας πολιτικής για την πολεοδομία.
Ιδιαίτερο ενδιαφέρον θα δοθεί στις περιοχές, με θύλακες υποβαθμισμένου κτιριακού αποθέματος και δυσκολίες ανανέωσης.
Εισαγωγή σύγχρονων μεθόδων και διαδικασιών διαρκούς χρηματοδότησης των προγραμμάτων αυτών.
Συρρίκνωση του απαιτούμενου χρόνου του πολεοδομικού σχεδιασμού και εφαρμογή του με τη χρήση σύγχρονων τεχνολογιών (Γενικά Πολεοδομικά Σχέδια σε 18 μήνες, Πολεοδομικές μελέτες σε 3 χρόνια, Γεωγραφικά συστήματα πληροφοριών, δορυφορικές λήψεις κ.ά.).
Προώθηση, σε συνεργασία με την Αυτοδιοίκηση, μέτρων και πολιτικών για τη βελτίωση της λειτουργικότητας και την αισθητική αναβάθμιση των πόλεων.
Μέτρα και πολιτικές για τη διαμόρφωση βιώσιμου αστικού περιβάλλοντος και τη βελτίωση της φιλικότητας του αστικού χώρου με διαμόρφωση ελεύθερων πεζοδρομίων χωρίς εμπόδια, διευκόλυνση των μετακινήσεων των πεζών και των ατόμων με ειδικές ανάγκες, αύξηση του αστικού και περιαστικού πρασίνου και των χώρων άθλησης και αναψυχής, μείωση της ηχορύπανσης, αισθητική τυποποίηση των καταστημάτων αναψυχής και γενικότερα βελτίωση της καθημερινότητας στην πόλη.
Ευαισθητοποίηση της κοινής γνώμης και της δημόσιας διοίκησης για την «εικόνα της πόλης», το λεγόμενο «αστικό τοπίο» (αρχιτεκτονικές παρεμβάσεις, διαφημιστικές πινακίδες, κεραίες, κλιματιστικά μηχανήματα κλπ).
Δημιουργία αποτελεσματικού μηχανισμού πρόληψης και / ή άμεσης καταστολής της αυθαίρετης δόμησης.
Άμεση εφαρμογή ενός ξεκάθαρου και ριζικού σχεδίου δράσης για τη σταδιακή αναμόρφωση της νόμιμης εκτός σχεδίου δόμησης στη βάση των προβλέψεων των Νέων Γενικών Πολεοδομικών Σχεδίων ή Σχέδια Χωρικής και Οικιστικής Οργάνωσης Ανοικτής Πόλης (ΣΧΟΟΑΠ).
Προώθηση των νέων ρυθμιστικών σχεδίων και επικαιροποίηση των υφισταμένων. Άμεσος στόχος είναι η κάλυψη με Γενικά Πολεοδομικά Σχέδια και Σχέδια Χωρικής και Οικιστικής Οργάνωσης Ανοικτής Πόλης πάνω από το 50% της επικράτειας, κυρίως σε ζώνες πίεσης.
Αφομοίωση διεθνών επιτυχημένων πρακτικών οργάνωσης, σχεδιασμού και διακυβέρνησης μητροπολιτικών περιοχών.
Αξιοποίηση και διαφύλαξη των υποδομών που διαμορφώθηκαν για τους Ολυμπιακούς Αγώνες.
Πολιτική στέγης με τη διευκόλυνση ταχείας ένταξης σε σχέδια πόλης και με την απόκτηση κατοικίας από όλους τους εργαζόμενους.
Ειδικές ρυθμίσεις για πληθυσμιακές ομάδες χαμηλών εισοδημάτων (παλιννοστούντες, μειονότητες, Αθίγγανοι, μετανάστες κλπ).
Διεύρυνση των πηγών χρηματοδότησης και αύξηση των διαθέσιμων πόρων για τη βελτίωση του αστικού περιβάλλοντος και της ποιότητας ζωής με τη διαμόρφωση κατάλληλου θεσμικού πλαισίου για την κινητοποίηση ιδιωτικών κεφαλαίων για τις αναπλάσεις των πόλεων και τη δημιουργία «Ειδικού Ταμείου» για τη χρηματοδότηση αναπλάσεων σε υποβαθμισμένες περιοχές.
Μελέτες και έργα ανάπλασης σε όλες τις πόλεις της χώρας και τους σημαντικότερους οικισμούς σε συνεργασία με την Αυτοδιοίκηση.
Δίκτυο Πρότυπων Δήμων και Οικισμών, από πλευράς ποιότητας λειτουργίας της πόλης, με ειδικές χρηματοδοτήσεις.
Δημιουργία μεγάλων αστικών και περιαστικών πάρκων (Ελληνικό, Γουδί, Τατόι, Χαϊδάρι, Σέιχ-Σου κλπ.), καθώς και δημιουργία θεματικών πάρκων σε όλη την Ελλάδα.
Ασφαλής διάθεση και αξιοποίηση των απορριμμάτων, με τη μεγιστοποίηση της ανάκτησης, της ανακύκλωσης και της επεξεργασίας.
Ταχύρυθμη υλοποίηση των 13 Περιφερειακών Συστημάτων και του Εθνικού Σχεδίου Ολοκληρωμένης και Εναλλακτικής Διαχείρισης Στερεών Αποβλήτων με έμφαση στην κατασκευή και λειτουργία νέων οργανωμένων χώρων υγειονομικής ταφής και προώθηση μονάδων επεξεργασίας, καθώς και στην αποκατάσταση όλων των χώρων ανεξέλεγκτης απόρριψης.
Πλήρης εξάλειψη των ανεξέλεγκτων χωματερών μέχρι το 2008.
Διαλογή στην πηγή και ανακύκλωση οικιακών απορριμμάτων για 6 εκατομμύρια πολίτες έως το 2006.
Λειτουργία ολοκληρωμένων συστημάτων σε εθνικό και περιφερειακό επίπεδο για τη διαχείριση όλων των ειδικών κατηγοριών στερεών αποβλήτων έως το 2008.
Οι δράσεις μας αυτές θα συνδυαστούν με οργανωμένη επιμόρφωση του στελεχιακού δυναμικού των φορέων της Αυτοδιοίκησης που δραστηριοποιούνται στη διαχείριση των απορριμμάτων, καθώς επίσης και με συστηματική και ουσιαστική ενημέρωση των υπευθύνων για τη λήψη αποφάσεων σε τοπικό επίπεδο και γενικότερα των πολιτών στην κατεύθυνση της βελτίωσης της συνεργασίας μεταξύ κεντρικής και περιφερειακής διοίκησης, αυτοδιοίκησης και τοπικών κοινωνιών για την αντιμετώπιση του προβλήματος.
Προώθηση και ολοκλήρωση μεγάλων έργων υποδομής για κάθε χρήση.
Δημιουργία ολοκληρωμένων σχεδίων αντιπλημμυρικής προστασίας σε κάθε περιφέρεια ενταγμένων στην αντίληψη μιας ορθολογικά περιβαλλοντικής διαχείρισης.
Ολοκληρωμένη προσέγγιση της προστασίας και διαχείρισης των νερών αφενός με την εφαρμογή Σχεδίων Διαχείρισης έτσι ώστε να συνδυάζεται η κάλυψη της ζήτησης με την προσφορά λαμβάνοντας υπόψη τα οικολογικά, υγειονομικά, κοινωνικά και οικονομικά δεδομένα και αφετέρου με τη λειτουργία σε κεντρικό και περιφερειακό επίπεδο των διοικητικών δομών που προβλέπονται στο νέο θεσμικό πλαίσιο που διαμορφώσαμε.
Αναβάθμιση, επέκταση και βελτίωση περιβαλλοντικής απόδοσης των υποδομών με κατασκευή αναγκαίων έργων για την κάλυψη της ζήτησης, μείωση των απωλειών, εξοικονόμηση νερού, επαναχρησιμοποίηση επεξεργασμένων λυμάτων και βελτίωση του συστήματος παρακολούθησης της ποιότητας και της ποσότητας των νερών.
Η ολοκληρωμένη προστασία και διαχείριση των υδάτων με τα απαιτούμενα έργα υποδομής θα αποτελέσει τομέα πρώτης προτεραιότητας για την προγραμματική περίοδο του Δ΄ Κοινοτικού Πλαισίου Στήριξης (μετά το 2006) με ολοκληρωμένο σχεδιασμό και συστηματική προετοιμασία και ολοκλήρωση των απαραίτητων έργων υποδομής (φράγματα, Αχελώος, Κάρλα κ.ά.).
Πλήρης λειτουργία του συστήματος ολοκληρωμένης προστασίας και διαχείρισης των υδάτων έως το 2008 σύμφωνα με το θεσμικό πλαίσιο που διαμορφώσαμε.
Σχεδιασμός και κατασκευή αντιπλημμυρικών έργων τα οποία να τοποθετούνται στα ανάντη, δηλαδή πριν τις κατοικημένες περιοχές, με ταυτόχρονη κατασκευή ταμιευτήρων ανάσχεσης ώστε να συγκεντρώνονται τα νερά και να είναι δυνατή, εκτός από τη μείωση των αιχμών των πλημμυρών, η αξιοποίηση των νερών που συγκεντρώνονται με κατάλληλες χρήσεις.
Ολοκλήρωση και λειτουργία μονάδων βιολογικού καθαρισμού στο σύνολο των πόλεων της χώρας και στις σημαντικές τουριστικές περιοχές έως το 2005 και αναβάθμιση και βελτίωση της λειτουργίας όσων μονάδων έχουν σχετικά προβλήματα.
Προώθηση της επεξεργασίας λυμάτων, κυρίως με χρήση φυσικών συστημάτων τα οποία είναι χαμηλής ενεργειακής κατανάλωσης, στο σύνολο των οικισμών με πληθυσμό μεταξύ 2000 και 10000 κατοίκων μέχρι το 2008.
Επίτευξη υψηλής ποιότητας για το 50% των επιφανειακών και υπόγειων υδάτων έως το 2008 και για το 100% έως το 2015.
Στο πλαίσιο του Πρωτοκόλλου του Κυότο και λαμβάνοντας υπόψη την κατανομή ευθυνών μεταξύ των Κρατών Μελών της Ευρωπαϊκής Ένωσης, ο εθνικός μας στόχος είναι να μην αυξηθούν οι εκπομπές αερίων του θερμοκηπίου την περίοδο 2008 - 2012 κατά μέσο όρο πάνω από 25% σε σχέση με τις εκπομπές του 1990.
Οι βασικοί άξονες δράσης σύμφωνα με την Εθνική Στρατηγική είναι:
Η αναδιάρθρωση και η διαφοροποίηση της προσφοράς ενέργειας.
Η ορθολογική χρήση και η εξοικονόμηση ενέργειας.
501Η προώθηση και εφαρμογή μέτρων για τον περιορισμό άλλων αερίων του θερμοκηπίου.
Η επιτάχυνση της διείσδυσης του φυσικού αερίου και των ΑΠΕ, τόσο στην ηλεκτροπαραγωγή όσο και στους τομείς τελικής ζήτησης (οικιακός και τριτογενής τομέας, βιομηχανία και μεταφορές).
Η προώθηση της συμπαραγωγής ηλεκτρισμού - θερμότητας και ο εκσυγχρονισμός του συστήματος ηλεκτροπαραγωγής συμπεριλαμβανομένης και της επιλογής της σειράς φόρτισης των μονάδων ηλεκτροπαραγωγής λαμβάνοντας υπόψη και περιβαλλοντικά κριτήρια.
Η προώθηση τεχνολογιών ανάκτησης ενέργειας, νέων ενεργειακά αποδοτικών συσκευών και εξοπλισμού, καθώς και μη τεχνικών μέτρων για τη μείωση της τελικής ενεργειακής ζήτησης με έμφαση στον τομέα των μεταφορών.
Η παραγωγή του 10% της συνολικής ενέργειας και του 20% της ηλεκτρικής ενέργειας από Ανανεώσιμες Πηγές Ενέργειας μέχρι το 2008, με προσέγγιση του μέσου όρου της Ευρωπαϊκής Ενωσης για την ενεργειακή ένταση.
Η προώθηση μέτρων περιορισμού άλλων αερίων του θερμοκηπίου που προέρχονται από τη βιομηχανία, τη γεωργία και τη διαχείριση των αποβλήτων με στόχο τη μείωση των αερίων ενώσεων του φθορίου και των εκπομπών του μεθανίου και του υποξειδίου του αζώτου.
Οι βασικοί άξονες δράσης για τη μείωση των ατμοσφαιρικών ρύπων είναι:
Η αναδιάρθρωση και η διαφοροποίηση της προσφοράς ενέργειας που αποσκοπεί κυρίως στη μείωση των εκπομπών διοξειδίου του θείου και σε μικρότερο βαθμό των οξειδίων του αζώτου και των αιωρουμένων σωματιδίων.
Η προώθηση της ενσωμάτωσης της περιβαλλοντικής διάστασης στον τομέα των μεταφορών που συμβάλλουν στη μείωση των εκπομπών οξειδίων του αζώτου και μονοξειδίου του άνθρακα και σε μικρότερο βαθμό αιωρουμένων σωματιδίων.
Η προώθηση της ενσωμάτωσης της περιβαλλοντικής διάστασης στον τομέα της βιομηχανίας (πέρα από τη χρήση ενέργειας), με στόχο τον περιορισμό των εκπομπών οξειδίου του αζώτου, διοξειδίου του θείου και αιωρουμένων σωματιδίων.
Η προώθηση της διείσδυσης του φυσικού αερίου και των ΑΠΕ τόσο στην ηλεκτροπαραγωγή, όσο και στους τομείς τελικής ζήτησης (οικιακός και τριτογενής τομέας, βιομηχανία και μεταφορές).
Η προώθηση της ορθολογικής χρήσης και της εξοικονόμησης ενέργειας στον κτιριακό τομέα.
Η προώθηση της ανανέωσης του στόλου των οχημάτων, η συστηματική εφαρμογή ελέγχων της ποιότητας των καυσίμων και η προώθηση καυσίμων φιλικότερων προς το περιβάλλον (φυσικό αέριο, υγραέριο κλπ), καθώς και η εφαρμογή μέτρων βελτίωσης της διαχείρισης της κυκλοφορίας και η περαιτέρω ενίσχυση των Μέσων Μαζικής Μεταφοράς και ιδιαίτερα των μέσων σταθερής τροχιάς.
Η υλοποίηση μέτρων βελτίωσης των περιβαλλοντικών επιδόσεων της βιομηχανίας τα οποία εκτός από τις δράσεις που συνδέονται με τη χρήση ενέργειας (υποκατάσταση πετρελαίου με φυσικό αέριο, εξοικονόμηση.
ενέργειας, προώθηση συμπαραγωγής) περιλαμβάνουν την εφαρμογή Βέλτιστων Διαθέσιμων Τεχνικών στην παραγωγική διαδικασία και Συστημάτων Περιβαλλοντικής Διαχείρισης.
Οι βασικοί άξονες δράσης στον τομέα της προστασίας του φυσικού περιβάλλοντος και της βιοποικιλότητας είναι:
H διατήρηση των σημαντικών φυσικών οικοτόπων και των ειδών άγριας πανίδας και χλωρίδας.
Η ολοκληρωμένη διαχείριση των υδατικών και εδαφικών πόρων ώστε να διασφαλίζεται η διατήρηση της βιοποικιλότητας.
Σύνταξη και υιοθέτηση Εθνικών Στρατηγικών για τη Βιοποικιλότητα και τα Δάση, εναρμονισμένων με τις κατευθύνσεις της Ευρωπαϊκής Στρατηγικής και έναρξη εφαρμογής της Εθνικής Στρατηγικής για τους Υγροτοπικούς Πόρους.
Περαιτέρω εφαρμογή του Εθνικού Σχεδιασμού για το Φυσικό Περιβάλλον έτσι ώστε να καλύπτεται η προστασία, μέσω φορέων διαχείρισης, των 50 σημαντικότερων βιοτόπων της χώρας και ανάδειξη των περιοχών αυτών ως πρότυπων κέντρων εναλλακτικής βιώσιμης ανάπτυξης και προστασία μέσω προγραμματικών συμβάσεων 50 άλλων περιοχών μεγάλης περιβαλλοντικής αξίας.
Αειφορική διαχείριση των φυσικών πόρων και ιδιαίτερα των δασών και ενίσχυση προγραμμάτων αναδάσωσης και φυσικής αναγέννησης.
Ολοκλήρωση της δασικής νομοθεσίας με τη δημιουργία δασικού κώδικα. Στόχος είναι να δημιουργήσουμε εθνικό χάρτη χρήσεων γης (δασολόγιο) και να εντατικοποιήσουμε τις προσπάθειες για αποτελεσματική προστασία των δασών από πυρκαγιές και εκχερσώσεις.
Θέσπιση και εφαρμογή αυστηρότερων προδιαγραφών για τις λατομικές δραστηριότητες.
Κλείσιμο όλων των λατομείων που δεν πληρούν τις προδιαγραφές και υποβαθμίζουν το περιβάλλον.
Διαμόρφωση και υλοποίηση προγραμμάτων αποκατάστασης του τοπίου σε παλαιά λατομεία με προτεραιότητα στις περιαστικές περιοχές.
Η αύξηση του αστικού και περιαστικού πρασίνου σε συνεργασία με την Αυτοδιοίκηση.
Οι κυριότεροι στόχοι μας στην κατεύθυνση της ενσωμάτωσης της περιβαλλοντικής διάστασης στον τομέα της ενέργειας περιλαμβάνονται στο Εθνικό Πρόγραμμα για τη Μείωση των Εκπομπών Φαινομένου του Θερμοκηπίου.
Συνοπτικά είναι:
Προώθηση τεχνολογιών εξοικονόμησης ενέργειας και συμπαραγωγής ηλεκτρισμού - θερμότητας για τον περιορισμό των απωλειών και τη μείωση της ενεργειακής έντασης της ελληνικής οικονομίας.
Ολοκλήρωση των δικτύων διανομής του φυσικού αερίου και διάδοση της χρήσης του στον κτιριακό τομέα και τη βιομηχανία παράλληλα με την προώθηση των μεγάλων έργων διασύνδεσης με τις χώρες προέλευσης φυσικού αερίου (πχ ο αγωγός Μπουργκάς - Αλεξανδρούπολη) και τις μεγάλες ευρωπαϊκές αγορές.
Δραστική αύξηση της συμμετοχής των ΑΠΕ στο ελληνικό ενεργειακό ισοζύγιο και ιδιαίτερα στην ηλεκτροπαραγωγή με την ενθάρρυνση ανεξάρτητων παραγωγών στο πλαίσιο της απελευθερωμένης αγοράς και την προώθηση των αναγκαίων έργων ενίσχυσης του δικτύου.
Οι κυριότεροι στόχοι μας στην κατεύθυνση της ενσωμάτωσης της περιβαλλοντικής διάστασης στον τομέα των μεταφορών συνδυάζονται με στόχους για τη μείωση των ατμοσφαιρικών ρύπων και με το Εθνικό Πρόγραμμα για τη Μείωση των Εκπομπών Φαινομένου του Θερμοκηπίου, καθώς επίσης και με το γενικότερο στόχο της βελτίωσης της ποιότητας ζωής.
Συνοπτικά είναι:
Ενίσχυση και επέκταση των υποδομών μαζικών μέσων μεταφοράς, με έμφαση στα συστήματα σταθερής τροχιάς (σιδηρόδρομοι, μετρό, τραμ) καθώς και αναβάθμιση του οδικού δικτύου με στόχο την αντιμετώπιση των φαινομένων έντονης κυκλοφοριακής συμφόρησης και λαμβάνοντας πάντα μέριμνα για τη βελτίωση της οδικής ασφάλειας.
Προώθηση εναλλακτικών καυσίμων, με βραχυπρόθεσμο στόχο την αύξηση των αεριοκίνητων αυτοκινήτων και μεσοπρόθεσμο και μακροπρόθεσμο στόχο τη χρήση βιοκαυσίμων (ντίζελ βιολογικής προέλευσης κλπ), καθώς και ενίσχυση της έρευνας και της ανάπτυξης νέων τεχνολογιών φιλικών προς το περιβάλλον (ηλεκτροκίνηση κλπ).
Φιλικότερη περιβαλλοντικά οργάνωση και διαχείριση κυκλοφορίας στον αστικό χώρο, σε συνεργασία με την Αυτοδιοίκηση, προώθηση απαραίτητων κυκλοφοριακών ρυθμίσεων, διαχείριση στάθμευσης με περιβαλλοντικά κριτήρια και πρόβλεψη πεζόδρομων και ποδηλατοδρόμων.
Οι κυριότεροι στόχοι μας στην κατεύθυνση της ενσωμάτωσης της περιβαλλοντικής διάστασης στον τομέα της γεωργίας συνδυάζονται με τους στόχους προστασίας και διατήρησης του φυσικού περιβάλλοντος και με τους στόχους ολοκληρωμένης προστασίας και διαχείρισης των υδάτων και είναι:
Προώθηση της ολοκληρωμένης ανάπτυξης του αγροτικού χώρου, με αξιοποίηση των τοπικών πόρων και ενίσχυση του πολυλειτουργικού του χαρακτήρα.
Προώθηση της εφαρμογής ορθών γεωργικών και αλιευτικών πρακτικών που μειώνουν τις επιπτώσεις στο φυσικό περιβάλλον με έμφαση στην ενημέρωση των αγροτών για την υιοθέτησή τους.
Ενίσχυση της βιολογικής γεωργίας και κτηνοτροφίας με ταυτόχρονη ανάδειξη των συγκριτικών πλεονεκτημάτων της ελληνικής γεωργίας και των παραδοσιακών προϊόντων της, συνέχιση των προγραμμάτων αγρανάπαυσης και προώθηση των εναλλακτικών καλλιεργειών.
Ορθολογική διαχείριση των υδατικών πόρων και βελτίωση της αποδοτικότητας των εγγειοβελτιωτικών έργων.
Οι κυριότεροι στόχοι μας στην κατεύθυνση της ενσωμάτωσης της περιβαλλοντικής διάστασης στον τομέα της βιομηχανίας συνδέονται με την εφαρμογή του θεσμικού πλαισίου για τον Ολοκληρωμένο Ελεγχο και Πρόληψη της Ρύπανσης, που αφορά στην υιοθέτηση από τις βιομηχανικές μονάδες βέλτιστων διαθέσιμων τεχνικών για τις παραγωγικές τους διεργασίες και τις εγκαταστάσεις αντιμετώπισης της ρύπανσης και είναι:
Ενίσχυση των περιβαλλοντικών επιδόσεων με αναδιαρθρώσεις και προσαρμογές στην παραγωγική διαδικασία και τα συστήματα αντιμετώπισης της ρύπανσης με εφαρμογή Βέλτιστων Διαθέσιμων Τεχνικών.
Υποκατάσταση καυσίμων, με έμφαση στην ταχεία διείσδυση του φυσικού αερίου, με παράλληλη ενθάρρυνση των βιομηχανικών επιχειρήσεων να στραφούν στην αγορά ηλεκτρικής ενέργειας από Ανανεώσιμες Πηγές Ενέργειας (πράσινος ηλεκτρισμός), αξιοποιώντας τις δυνατότητες που παρέχει η απελευθέρωση της αγοράς ηλεκτρικής ενέργειας.
Εξοικονόμηση ενέργειας, με στόχο τη μείωση της ενεργειακής έντασης της βιομηχανίας, ιδιαίτερα στο μεγάλο πλήθος των Μικρομεσαίων Ειχειρήσεων (ΜΜΕ), στις οποίες παρόμοιες επεμβάσεις δεν έχουν προχωρήσει ικανοποιητικά.
Ενθάρρυνση και υποστήριξη των επιχειρήσεων για την πιστοποίησή τους με πρότυπα περιβαλλοντικής διαχείρισης και απόκτηση οικολογικού σήματος των προϊόντων τους.
Οι κυριότεροι στόχοι μας στην κατεύθυνση της ενσωμάτωσης της περιβαλλοντικής διάστασης στον τομέα του τουρισμού συνδέονται με τους στόχους μας για την προστασία και διατήρηση του φυσικού περιβάλλοντος, το οποίο αποτελεί και έναν από τους βασικούς πόρους της βιώσιμης τουριστικής ανάπτυξης.
Συνοπτικά είναι:
Αποτελεσματικότερη διαχείριση των περιβαλλοντικών προβλημάτων που συνδέονται με το μαζικό τουρισμό και την ένταση των τουριστικών δραστηριοτήτων, με παράλληλη προώθηση της βελτίωσης των περιβαλλοντικών επιδόσεων των τουριστικών μονάδων (εξοικονόμηση και ανακύκλωση νερού, εξοικονόμηση ενέργειας κλπ).
Διαφοροποίηση του τουριστικού προϊόντος με ενθάρρυνση της ανάπτυξης εναλλακτικών μορφών τουρισμού (οικοτουρισμός, αγροτουρισμός, φυσιολατρικός τουρισμός κλπ) που εντάσσονται πιο αρμονικά στο περιβάλλον, επιτρέποντας επιπλέον την άμβλυνση της γεωγραφικής συγκέντρωσης και τη διεύρυνση της τουριστικής περιόδου.
Οι πολιτικές για την προστασία του περιβάλλοντος και τη βιώσιμη ανάπτυξη δημιουργούν σημαντικές δυνατότητες απασχόλησης και ευκαιρίες ανάπτυξης επιχειρηματικότητας.
Στην κατεύθυνση αυτή θα δουλέψουμε συστηματικά την επόμενη τετραετία αξιοποιώντας πρόσφορα μέσα όπως: ενίσχυση της έρευνας, ενίσχυση επιχειρήσεων, προγράμματα επιμόρφωσης.
Διαχείριση αποβλήτων.
Ανανεώσιμες Πηγές Ενέργειας.
Προστασία και διαχείριση των υδάτων.
Προστασία και διατήρηση του φυσικού περιβάλλοντος.
Εναλλακτικές μορφές τουρισμού.
Καθαρή Παραγωγή και Συστήματα Περιβαλλοντικής Διαχείρισης.
Περιβαλλοντικοί Έλεγχοι.
Ορθές γεωργικές πρακτικές και βιολογική γεωργία.
Διεθνείς - διακρατικές συνεργασίες.
Πιστεύουμε ότι η αποτελεσματική προστασία του περιβάλλοντος συνδέεται με την ενεργοποίηση της κοινωνίας προς την κατεύθυνση αυτή και με την ενδυνάμωση της περιβαλλοντικής συνείδησης των πολιτών.
Η επίτευξη των σημαντικών περιβαλλοντικών στόχων που θέτουμε απαιτούν τη συνεργασία πολιτείας και κοινωνίας και καθιστούν αναγκαία την περιβαλλοντική ενημέρωση με διαφάνεια και υπευθυνότητα.
Στην κατεύθυνση αυτή θα συνεχίσουμε τη συνεργασία μας με όλους τους κοινωνικούς εταίρους και τις Μη Κυβερνητικές Περιβαλλοντικές Οργανώσεις, θα προχωρήσουμε τα προγράμματα διαχείρισης των περιβαλλοντικών πληροφοριών παρέχοντας πάντα τη δυνατότητα πρόσβασης του κοινού σε αυτές, θα δουλέψουμε συστηματικά στα θέματα περιβαλλοντικής εκπαίδευσης και θα υλοποιήσουμε προγράμματα περιβαλλοντικής ενημέρωσης για κρίσιμα ζητήματα.
Παράλληλα θα δώσουμε ιδιαίτερη σημασία στη σύνδεση ειδικών κοινωνικών ομάδων με τα θέματα προστασίας του περιβάλλοντος και ενδεικτικά σημειώνουμε:
Προγράμματα για ειδικές ομάδες όπως την Τρίτη Ηλικία και τους μαθητές με παροχή δυνατότητας να έρθουν σε επαφή με προστατευόμενες περιοχές, περιοχές ιδιαίτερου φυσικού κάλλους και παραδοσιακούς οικισμούς.
Προγράμματα για τον Αθλητισμό με διοργάνωση αθλητικών γεγονότων, συμβατών με το περιβάλλον, σε περιοχές ιδιαίτερου φυσικού κάλλους και αλλού.
Προγράμματα για τη διατήρηση και αξιοποίηση της αρχιτεκτονικής και πολιτιστικής μας κληρονομιάς με ανάπτυξη πρωτοβουλιών και παρεμβάσεων, τόσο στο δομημένο, όσο και στο φυσικό περιβάλλον, με αναζωογόνηση της κοινωνικής και οικονομικής ζωής σε απομακρυσμένες περιοχές.
Θεωρούμε ότι τα θέματα περιβάλλοντος και γενικότερα της βιώσιμης ανάπτυξης αποτελούν προνομιακό πεδίο διακρατικών και διεθνών συνεργασιών.
Με την αντίληψη αυτή, θα συνεχίσουμε με πιο συστηματικό και ουσιαστικό τρόπο, στο πλαίσιο των προγραμμάτων της Επιτροπής Αναπτυξιακής Βοήθειας του ΟΟΣΑ, του Ελληνικού Σχεδίου Οικονομικής Ανασυγκρότησης των Βαλκανίων αλλά και άλλων χρηματοδοτικών μέσων, τη συνεργασία και την υποστήριξη των γειτονικών μας χωρών (Βαλκάνια, Μαύρη Θάλασσα, Ανατολική Μεσόγειος κλπ) στην κατεύθυνση της προστασίας του περιβάλλοντος και της βιώσιμης ανάπτυξης στις χώρες αυτές.
Δίνουμε έμφαση στις νέες τεχνολογίες, στον εφοδιασμό των νέων μας με όλα τα απαραίτητα προσόντα για την ανταγωνιστική τους παρουσία στη νέα πραγματικότητα, στην ολοκληρωμένη διαμόρφωση του χαρακτήρα τους, στο σεβασμό της προσωπικότητάς τους και στις αρχές της Δημοκρατίας και της ισότητας.
Δίνονται ίσες ευκαιρίες εκπαίδευσης υψηλής ποιότητας σε όλους.
Διαμορφώνεται ένα εκπαιδευτικό σύστημα ανοικτό, ευέλικτο και ελκυστικό για παιδιά, νέους και ενήλικες.
Η μέθοδος για να επιτευχθούν αυτά είναι η πολιτική της αποκέντρωσης και της ενεργητικής συμμετοχής της κοινωνίας, ο δομημένος διάλογος και η αξιοποίηση των δημιουργικών δυνατοτήτων των εκπαιδευτικών.
Αναγκαία προϋπόθεση είναι η σημαντική αύξηση των δαπανών για την παιδεία που θα φτάσουν στο 5% του ΑΕΠ μέχρι το 2008.
Ειδικότερα:
Αύξηση του ποσοστού των πτυχιούχων γυναικών: Ενώ σήμερα η σχέση ανδρών - γυναικών είναι 1 προς 1,7 για τα Πανεπιστήμια και 1 προς 2,7 για τα ΤΕΙ, θέλουμε ως το 2008 να πετύχουμε σχέση 1 προς 1,3 για τα Πανεπιστήμια και 1 προς 2 για τα ΤΕΙ.
Μείωση της σχολικής διαρροής από 6,3% στο 4% το 2008 και στο 1,5% μέχρι το 2010.
Ήδη, η Ελλάδα βρίσκεται σε μια από τις καλύτερες θέσεις στην Ευρώπη, δεδομένου ότι η Ευρωπαϊκή Ένωση έχει ως στόχο να περιοριστεί η σχολική διαρροή σε κάθε χώρα στο 10%.
Θεσμοθέτηση, έως το 2008, δίχρονης υποχρεωτικής φοίτησης στο νηπιαγωγείο για όλα τα παιδιά 4-6 ετών.
Η συνεχής διεύρυνση του θεσμού του ολοήμερου νηπιαγωγείου έδωσε νέα ποιοτική διάσταση στην προσχολική αγωγή, που, ως η πρώτη βαθμίδα της συστηματικής εκπαίδευσης, θεωρείται ιδιαίτερα σημαντική, μια και συμβάλλει στην ομαλή ανάπτυξη των νηπίων και στην προετοιμασία τους για τη σχολική ζωή του Δημοτικού.
Σήμερα λειτουργούν 1.933 Ολοήμερα Νηπιαγωγεία με 2.115 τμήματα, φοιτούν 51.825 νήπια και απασχολούνται 4230 νηπιαγωγοί.
Ο στόχος για την επόμενη τετραετία είναι η διεύρυνση του θεσμού με προτεραιότητα την κάλυψη εκπαιδευτικών και κοινωνικών αναγκών στο σύνολο της χώρας, ενώ παράλληλα θα επιδιωχθεί η ένταξη του συνόλου των νηπιαγωγείων της χώρας στη δομή και λειτουργία του νέου θεσμού.
Θα νομοθετηθούν τα Πολυθέσια Νηπιαγωγεία με Διευθύντρια/ Διευθυντή που θα προκύπτει με διαδικασία επιλογής ανάλογη με αυτή των Διευθυντών Δημοτικών Σχολείων.
Κάλυψη, μέχρι το τέλος του 2008, του 100% των Δημοτικών Σχολείων με εξοπλισμό πληροφορικής για αξιοποίησή του στη διδακτική πράξη (σήμερα 60%).
Ανάπτυξη και προσαρμογή λογισμικού κατάλληλου για την Πρωτοβάθμια Εκπαίδευση.
Πρόσληψη βοηθητικού προσωπικού για τις ανάγκες των Ολοήμερων Δημοτικών Σχολείων.
Με καθεστώς μερικής απασχόλησης θα γίνει πρόσληψη 3.829 εργαζομένων για χρέη τραπεζοκόμου και φροντίδας καθαριότητας.
Εισαγωγή δεύτερης ξένης γλώσσας ως προαιρετικής δυνατότητας επιλογής, σε αριθμό Δημοτικών Σχολείων.
Εξ αποστάσεως εκπαίδευση, με τη χρήση της νέας τεχνολογίας, σε αντικείμενα που δεν μπορούν να διδαχτούν σε απομακρυσμένα ολιγοθέσια σχολεία (π.χ. ξένη γλώσσα).
Συνέχιση και γενίκευση της εφαρμογής του προγράμματος της ευέλικτης ζώνης, το οποίο εφαρμόζεται σήμερα σε 566 Δημοτικά Σχολεία.
Ανάπτυξη - βελτιστοποίηση της διδασκαλίας της Αγγλικής γλώσσας από την Γ΄ τάξη του Δημοτικού που καθιερώθηκε από το σχολικό έτος 2003-2004.
Πειραματική εφαρμογή δημιουργίας 58 σχολικών εργαστηρίων φυσικής και 15 εργαστηρίων μουσικής και εικαστικών.
Βελτίωση της ποιότητας της εκπαίδευσης σε απομονωμένες - δυσπρόσιτες περιοχές με τη συγκρότηση επιστημονικών ομάδων στο πλαίσιο των Περιφερειακών Κέντρων Στήριξης του Εκπαιδευτικού Σχεδιασμού (ΠΕ.ΚΕ.Σ.Ε.Σ.), οι οποίες, σε συνεργασία με τους Σχολικούς Συμβούλους, θα παρέχουν πολύπλευρη στήριξη στους εκπαιδευτικούς των δυσπρόσιτων σχολείων.
Ενίσχυση της Πρώτης Τάξης Δημοτικού με κατ' εξαίρεση δημιουργία στα δωδεκαθέσια Δημοτικά Σχολεία τριών Τμημάτων (ΑΙ, Α2, Α3), μικρότερου αριθμού μαθητών, τα οποία στην επόμενη τάξη συγχωνεύονται σε δύο (Β 1 και Β2).
Προχωράμε στο σχεδιασμό και την υλοποίηση της λειτουργίας του Ολοήμερου Γυμνασίου ως σχολείου ελεύθερης επιλογής, με στόχο τη δημιουργική αξιοποίηση του ελεύθερου χρόνου των μαθητών με προαιρετικά προγράμματα ελεύθερης επιλογής.
Οι δραστηριότητες περιλαμβάνουν Διδακτική Στήριξη (Γλώσσα, Μαθηματικά, Φυσική, Χημεία), Ξένες Γλώσσες, Πληροφορική, Δημιουργικές Δραστηριότητες (Μουσική, Εικαστικά, Θέατρο, Χορός, Κινηματογράφος), Αθλητικές Δραστηριότητες και Πολιτιστικές Δραστηριότητες.
Το Σχολείο Ελεύθερης Επιλογής δεν μπορεί να είναι παρά το Σχολείο της Συλλογικότητας - Κέντρο Κοινοτικής Δράσης. Σύλλογοι Γονέων, ΝΠΔΔ και ΝΠΙΔ μπορούν να υποβάλλουν και να υλοποιούν προγράμματα «ελεύθερης επιλογής», εφόσον τα έχουν επιλέξει οι μαθητές.
Τα προγράμματα αυτά χρηματοδοτούνται από την Πολιτεία.
Εγκατάλειψη της πρακτικής του αναλυτικού προγράμματος και καθιέρωση της διεθνούς πρακτικής της θέσπισης στόχων.
Ο τρόπος υλοποίησης των στόχων θα είναι στην ευχέρεια της σχολικής μονάδας και του διδάσκοντος.
Από το 2005 καθιερώνεται η διαδικασία της άτυπης κατάρτισης.
Μετά από εξαετή επαγγελματική εμπειρία, τεχνίτες χωρίς τυπικά προσόντα υποβάλλουν τον επαγγελματικό τους φάκελο στα ΤΕΕ και, μετά από εξετάσεις σε επιτροπές των ΤΕΕ, μπορούν είτε να ενταχθούν σε αυτά, είτε να τύχουν πτυχίου επιπέδου ΙΙ ή ΙΙΙ.
Δημιουργούνται σταδιακά, έως το 2006, 105 Γραφεία Σύνδεσης με την αγορά εργασίας |.
Ανάπτυξη της πρακτικής άσκησης σε επιχειρήσεις για μαθητές των ΤΕΕ (30.000 μαθητές ως το 2006).
Οι ασκούμενοι μαθητές καλύπτονται για δαπάνες ιατροφαρμακευτικής και νοσοκομειακής περίθαλψης σε κρατικά νοσοκομεία, ενώ μαθητές, εκπαιδευτικοί και στελέχη επιχειρήσεων που συμμετέχουν στην πρακτική άσκηση λαμβάνουν αποζημίωση ανά ώρα, ανάλογα με τη διάρκεια του προγράμματος και τον τόπο διεξαγωγής του.
Επέκταση του προγράμματος έως το 2008.
Λειτουργία εικονικών επιχειρήσεων στις σχολικές μονάδες με προσομοίωση των συνθηκών, μεθόδων και διαδικασιών που επικρατούν στην αγορά εργασίας, προκειμένου να αποκτούν οι μαθητές εμπειρία της επαγγελματικής και επιχειρησιακής νοοτροπίας.
Ενθάρρυνση της επιχειρηματικότητας.
Εισαγωγή του μαθήματος της Επιχειρηματικότητας στο ωρολόγιο πρόγραμμα των ΤΕΕ (έως το 2006) ως επέκταση του σχετικού προγράμματος που ήδη διεξάγεται.
Ανάπτυξη και ένταξη επαγγελματικού - εκπαιδευτικού λογισμικού στα μαθήματα ειδικότητας των ΤΕΕ (60 λογισμικά με αντίστοιχη επιμόρφωση 10.000 εκπαιδευτικών), έως το 2006.
Επέκταση της εφαρμογής έως το 2008.
Υλοποίηση σταδιακά, έως το 2008, της νομοθετημένης δυνατότητας για σύναψη συμβάσεων μεταξύ των Τ.Ε.Ε. και επιχειρήσεων του δημόσιου και ιδιωτικού τομέα.
Εφαρμογή, από το 2004, του Προεδρικού Διατάγματος που εναρμονίζει τις διαδικασίες αξιολόγησης των μαθητών των ΤΕΕ με αυτές του Ενιαίου Λυκείου χωρίς να αλλοιώνεται η ιδιαίτερη φυσιογνωμία της Τεχνικής και Επαγγελματικής εκπαίδευσης.
Έχουν ολοκληρωθεί 51 κτιριολογικά προγράμματα με στόχο έως το 2008 τη δημιουργία νέων κτιρίων για 72 ΤΕΕ και 24 ΣΕΚ.
Λειτουργία πανελλαδικής εμβέλειας τετραψήφιου κοινού αριθμού (call center) που θα εξυπηρετεί μαθητές και επιχειρηματίες.
Αποτέλεσμα του έργου της τετραετίας 2000-2004 η εξάλειψη της διπλής βάρδιας στη συντριπτική πλειοψηφία των σχολικών μονάδων της χώρας και έθεσε τις βάσεις ώστε να εκλείψει πλήρως, μέχρι το τέλος του 2005, η διπλή βάρδια και στα δυο μητροπολιτικά κέντρα της Αθήνας και της Θεσσαλονίκης.
Ήδη το 80% των σχολείων σε όλη την Ελλάδα λειτουργούν σε πρωινή βάρδια.
Στο Στρατηγικό και Επιχειρησιακό Σχέδιο Δράσης του ΟΣΚ περιλαμβάνεται επενδυτικό πρόγραμμα ύψους 240 εκ. κατά έτος, για την περίοδο 2004-2007.
Το Ανοικτό Σχολείο αποτελεί τη νέα γενιά σχολείων που, εκτός από τις αίθουσες διδασκαλίας και τα εργαστήρια, θα διαθέτει επίσης πολυχώρους αθλητισμού και πολιτισμού, θέατρα, χώρους αναψυχής, internet cafe, μικρά βιβλιοπωλεία και υπόγειους χώρους στάθμευσης.
Στην πρωτοβάθμια εκπαίδευση αναλογούν 12 μαθητές ανά εκπαιδευτικό.
Στα Γυμνάσια αναλογούν 10 μαθητές και στα Ενιαία Λύκεια αναλογούν 11 μαθητές ανά εκπαιδευτικό.
Στα ΤΕΕ αναλογούν 7 μαθητές ανά εκπαιδευτικό.
Πραγματοποιούνται στο επίπεδο της σχολικής μονάδας (ενδοσχολική επιμόρφωση), με ευθύνη του σχολικού συμβούλου, του διευθυντή του σχολείου ή του συλλόγου διδασκόντων.
Ο σχολικός σύμβουλος, σε συνεργασία με το σχολείο, θα μπορεί να διαχειρίζεται μικρά και ευέλικτα επιμορφωτικά προγράμματα και να παρεμβαίνει σε ζητήματα, που έχουν σχέση με επιμορφωτικά προβλήματα συγκεκριμένων σχολικών μονάδων ή ομάδας σχολείων.
Οργανώνονται επίσης σε επίπεδο εκπαιδευτικής περιφέρειας, νομού, ή έδρας ΠΕΚ κ.λ.π. και έχουν στόχο τη βελτίωση συγκεκριμένων και διαπιστωμένων προβλημάτων.
Αποτελεί αφετηριακό σημείο της πολιτικής μας ότι η αλλαγή των παγιωμένων πρακτικών ενός εκπαιδευτικού μπορεί να προκύψει μόνο όταν ο ίδιος πειστεί μέσα από μια ολοκληρωμένη, θεωρητικά και πρακτικά, εναλλακτική πρόταση.
76.000 εκπαιδευτικοί επιμορφώθηκαν στις βασικές δεξιότητες πληροφορικής και 41.000 επιπλέον εκπαιδευτικοί θα επιμορφωθούν στις βασικές δεξιότητες πληροφορικής, κατά την περίοδο 2004-2006.
15.000 εκπαιδευτικοί, κατά το διάστημα 2004-2006, θα επιμορφωθούν στη χρήση υπολογιστών για τη διδασκαλία επιμέρους γνωστικών αντικειμένων στην τάξη.
Όλα τα προγράμματα συμπεριλαμβάνουν διαδικασίες πιστοποίησης που ανταποκρίνονται στα αντίστοιχα προγράμματα σπουδών της επιμόρφωσης.
100.000 εκπαιδευτικοί, κατά το διάστημα 2004-2006, θα επιμορφωθούν στα ειδικότερα διδακτικά αντικείμενα, με τη συμμετοχή των αποκεντρωμένων υπηρεσιών του ΥΠ.Ε.Π.Θ..
2.000 εκπαιδευτικοί θα επιμορφωθούν, κατά το διάστημα 2004-2006 στη Θεατρική Αγωγή.
10.000 εκπαιδευτικοί θα επιμορφωθούν, κατά το διάστημα 2004-2006, στην Περιβαλλοντική Εκπαίδευση.
Υλοποιείται στο διάστημα 2003-2006 εξειδικευμένη επιμόρφωση 10.000 εκπαιδευτικών ειδικοτήτων της Τεχνικής Επαγγελματικής Εκπαίδευσης (ΤΕΕ) στην παιδαγωγική αξιοποίηση των εκπαιδευτικών λογισμικών για την επίτευξη των στόχων του προγράμματος σπουδών των τομέων της ΤΕΕ.
Συνεχίζεται ο παγιωμένος θεσμός της Εισαγωγικής Επιμόρφωσης για τους νεοδιοριζόμενους εκπαιδευτικούς όλων των ειδικοτήτων που διεξάγεται κάθε σχολικό έτος.
Κατά τη διάρκεια του σχολικού έτους 2003-2004 θα επιμορφωθούν 7.000 εκπαιδευτικοί περίπου.
Εντός του 2004 και έως το τέλος του 2005 θα έχουν επιμορφωθεί 8.550 στελέχη της Πρωτοβάθμιας και της Δευτεροβάθμιας εκπαίδευσης (Περιφερειακοί Διευθυντές Εκπαίδευσης, Διευθυντές Εκπαίδευσης, Προϊστάμενοι Γραφείων και Σχολικοί Σύμβουλοι).
Αξιοποίηση της δομής και των δυνατοτήτων του ΕΑΠ για την επιμόρφωση των εκπαιδευτικών.
2.395 εκπαιδευτικές άδειες χορηγήθηκαν κατά την περίοδο 2001-2003, για παρακολούθηση μεταπτυχιακών προγραμμάτων (master και διδακτορικού).
Προγραμματίζεται η αύξηση των χορηγουμένων αδειών έως το 2008.
2.817 εκπαιδευτικοί από το 2000 έως το 2003 συμμετείχαν στα προγράμματα μετεκπαίδευσης.
Για το διάστημα 2004-2008 θα συνεχιστεί η πολιτική αυτή με προσπάθεια αύξησης των αιτούντων και φοιτώντων και έμφαση στη μετεκπαίδευση στην Ειδική Αγωγή.
Η αξιολόγηση είναι έννοια συνυφασμένη με την ποιότητα στην εκπαίδευση.
Οι στόχοι της αξιολόγησης (Ν.2986/2002) διαμορφώνονται με βασικό άξονα τη διάδραση των εκπαιδευτικών με τους μαθητές -κατά κύριο λόγο- με την εκπαιδευτική κοινότητα, με τους γονείς και με την τοπική κοινωνία.
Έχει προκηρυχθεί η συγγραφή:
126, συνολικά, διδακτικών πακέτων για Νηπιαγωγείο, Δημοτικό και Γυμνάσιο.
25 χαρτών, 37 CD-ROM, 24 DVD-ROM, 13 Audio CD, 1 Visual CD, 360.000 αντίτυπα αφισών, 78.000 αντίτυπα Audio CD (Μουσικής), 14.000 αντίτυπα Visual CD (διαφάνειες) και 15.000 αντίτυπα του Διαθεματικού Ενιαίου Πλαισίου Προγράμματος Σπουδών.
Οι σχολικές μονάδες σήμερα είναι συνδεδεμένες με το διαδίκτυο, μέσα από ένα σχολικό δίκτυο που είναι το μεγαλύτερο δίκτυο στη χώρα και ένα από τα μεγαλύτερα της Ευρώπης.
Σήμερα, 300 σχολεία είναι ήδη συνδεδεμένα με ταχύτατες ευρυζωνικές συνδέσεις και μαζικά προχωράμε στην αναβάθμιση 3.000 συνδέσεων σχολείων σε ευρυζωνικές τεχνολογίες εντός του 2004, ενώ για τα υπόλοιπα σχολεία προγραμματίζεται η αναβάθμιση των συνδέσεών τους σε ευρυζωνικές συνδέσεις μέχρι το 2005.
Εξ αποστάσεως εκπαίδευση -Ένας μεγάλος αριθμός εκπαιδευτικών της Πρωτοβάθμιας και Δευτεροβάθμιας εκπαίδευσης, 1.600 περίπου την ημέρα, επισκέπτονται την Εκπαιδευτική Πύλη.
Εμπλουτισμός της βάσης της Εκπαιδευτικής Πύλης με εκπαιδευτικές δραστηριότητες.
Ανάπτυξη εκπαιδευτικού περιβάλλοντος ιστού για την υποστήριξη ασύγχρονης εξ αποστάσεως εκπαίδευσης.
Εξ αποστάσεως ασύγχρονη επιμόρφωση εκπαιδευτικών για διδασκαλία μαθημάτων.
Προσαρμογή και ανάπτυξη της εκπαιδευτικής πύλης σε πλατφόρμα ελεύθερου λογισμικού.
Παροχή σύνδεσης με το διαδίκτυο.
Πιστοποίηση δεξιοτήτων στη χρήση Ηλεκτρονικού Υπολογιστή.
Τα Τμήματα Αθλητικής Διευκόλυνσης Γυμνασίων (ΤΑΔ)-Ειδικά τμήματα Αθλητικής Διευκόλυνσης Λυκείων (ΕΤΑΔ) ξεκίνησαν τη λειτουργία τους το 1988 με 12 σχολεία.
Σήμερα λειτουργούν τα τμήματα αυτά σε 105 Γυμνάσια και 12 Λύκεια.
Φοιτούν σ' αυτά 8.100 μαθητές.
Απασχολούνται 730 καθηγητές Φυσικής Αγωγής, ειδικευμένοι σε Αθλήματα.
Καλλιεργούνται 27 Ολυμπιακά Αθλήματα.
Στόχος 2004-2008: Δημιουργία αμιγών Αθλητικών Σχολείων στον τύπο των Μουσικών Σχολείων.
Στόχος έως το 2008 η δημιουργία ενός Αθλητικού Σχολείου ανά νομό.
Με βασική και απαράβατη αρχή την ισότιμη πρόσβαση όλων των νέων στο χώρο της εκπαίδευσης, την τετραετία 2000-2004 δημιουργήθηκαν υποδομές σε όλες τις βαθμίδες τις εκπαίδευσης.
Ήδη λειτουργούν 1.074 Τμήματα Ένταξης πρωτοβάθμιας (Π.Ε.) και δευτεροβάθμιας εκπαίδευσης (Δ.Ε.), 281 Σχολικές Μονάδες Ειδικής Αγωγής Π.Ε. και Δ.Ε., 50 Εργαστήρια Ειδικής Επαγγελματικής Εκπαίδευσης και Κατάρτισης.
Συνολικά λειτουργούν 1.405 μονάδες εκπαίδευσης και εξυπηρετούν 18.585 μαθητές.
Επίσης λειτουργούν 11 εκπαιδευτικές μονάδες σε νοσοκομεία.
Επέκταση του θεσμού του ολοήμερου σχολείου και στα Ειδικά Σχολεία Λειτουργία των Κ.Δ.Α.Υ. και ως συμβουλευτικών κέντρων.
θεσμοθέτηση ειδικών κύκλων μαθημάτων που θα ανταποκρίνονται στις ανάγκες και τις συνθήκες διαφορετικών ομάδων ενηλίκων ατόμων με αναπηρίες.
Η θεσμοθέτηση ειδικών προγραμμάτων υποστήριξης για την εισαγωγή νέων με αναπηρίες στην επαγγελματική και στην ανώτατη εκπαίδευση.
Η εισαγωγή και η στήριξη ευέλικτων εξατομικευμένων προγραμμάτων .
Την τετραετία 2000-2004 λειτούργησαν 27 σχολεία διαπολιτισμικής εκπαίδευσης σε όλη την Ελλάδα, ενώ παράλληλα λειτουργεί και το Ινστιτούτο Παιδείας Ομογενών και Διαπολιτισμικής Εκπαίδευσης (ΙΠΟΔΕ), ως επιστημονικό συμβουλευτικό όργανο του Υπουργείου Παιδείας.
Λειτουργούν 422 τάξεις υποδοχής και 556 φροντιστηριακά τμήματα με προγράμματα εκπαίδευσης παλιννοστούντων, αλλοδαπών, μουσουλμανοπαίδων και τσιγγανοπαίδων.
Έχουν υλοποιηθεί σχετικά προγράμματα επιμόρφωσης των εκπαιδευτικών και έχει εκπονηθεί ειδικό διδακτικό υλικό.
Επίσης, ιδρύθηκαν 10 ολοήμερα μειονοτικά σχολεία στα οποία λειτουργούν 28 τμήματα.
Εντείνονται οι διαπολιτισμικές παρεμβάσεις ώστε σταδιακά να καλυφθούν όλα τα σχολεία της επικράτειας, όπου, σύμφωνα με έρευνα που διενεργεί το ΙΠΟΔΕ, παρουσιάζονται προβλήματα λόγω υψηλού αριθμού παλιννοστούντων και μεταναστών.
Έχει προγραμματιστεί η επέκταση των προγραμμάτων εκπαίδευσης παλιννοστούντων, αλλοδαπών, ομογενών, μουσουλμανοπαίδων και τσιγγανοπαίδων.
Παράλληλα προβλέπεται πρόγραμμα αλφαβητισμού των γονέων των παλιννοστούντων μαθητών.
Προγραμματίζεται η εισαγωγή της Τουρκικής γλώσσας, ως γλώσσας επιλογής σε γυμνάσια-λύκεια της χώρας.
Επίσης, προγραμματίζεται η εισαγωγή της μητρικής γλώσσας, ως υποστηρικτικής στα νηπιαγωγεία.
Ολοκληρώνονται οι εργασίες για τις κτιριακές εγκαταστάσεις σχολείων σε Γερμανία, Αγγλία, Βρυξέλλες.

Στηρίζονται και ενισχύονται οικονομικά οι «πυρήνες» ελληνισμού στα ιδρύματα τριτοβάθμιας εκπαίδευσης του εξωτερικού.
Παρέχεται η δυνατότητα και σε όσους αποφοιτούν από τα ΤΕΕ και ανήκουν στη μουσουλμανική μειονότητα της Θράκης, να εισάγονται στα ΤΕΙ σε ποσοστό θέσεων 0,5%, κατ' ανάλογη εφαρμογή της αντίστοιχης ρύθμισης που ισχύει για τους αποφοίτους λυκείου που ανήκουν στη μειονότητα αυτήν.
Στην τετραετία 2004-2008 θα ανανεωθεί και θα επεκταθεί η διαδικασία τοποθέτησης εκπαιδευτικών στο εξωτερικό, θέσεις που τώρα μπορούν να καταλαμβάνουν και ομογενείς εκπαιδευτικοί.
Επιδιώκεται η εισαγωγή της ελληνικής γλώσσας στα προγράμματα πρωτοβάθμιας και δευτεροβάθμιας εκπαίδευσης χωρών της Ευρωπαϊκής Ένωσης (Γερμανία).
Οι 46 Δημόσιες Βιβλιοθήκες έχουν σήμερα υποδομές και ηλεκτρονικό εξοπλισμό που στηρίζει τόσο τις παραδοσιακές μορφωτικές και πολιτιστικές λειτουργίες τους όσο και τη λειτουργία πιο πρωτοποριακών δράσεων όπως τα κέντρα πληροφόρησης.
Παράλληλα, 32 κινητές βιβλιοθήκες παρέχουν υπηρεσίες σε 1.000 περίπου απομακρυσμένα χωριά και σχολεία της χώρας.
200 Ψυχολόγοι - Κοινωνιολόγοι της εκπαίδευσης οι οποίοι θα παρέχουν συμβουλευτική και ψυχολογική υποστήριξη σε μαθητές που αντιμετωπίζουν προβλήματα και θα συνεργάζονται με γονείς και εκπαιδευτικούς στο πλαίσιο συμβουλευτικών δομών όπως οι Συμβουλευτικοί Σταθμοί Νέων και η Συμβουλευτική Γονέων που αναπτύσσονται περιφερειακά και 150 Ηθοποιοί - Σκηνοθέτες - Χορευτές οι οποίοι θα υποστηρίζουν τη δημιουργία θεατρικών και χορευτικών παραστάσεων, το σχηματισμό θεατρικών-χορευτικών ομάδων, συμβάλλοντας στην καλλιτεχνική δημιουργία και στη διαμόρφωση πολιτιστικών ενδιαφερόντων στο χώρο του σχολείου.
200 Βιβλιοθηκονόμοι: Θα καλύψουν ανάγκες σε ήδη υπάρχουσες σχολικές βιβλιοθήκες, καθώς και σε άλλες που προβλέπεται σύντομα να δημιουργηθούν.
2829 Υπεύθυνοι λειτουργίας χώρου.
α) Τα προγράμματα σπουδών δεν καταρτίζονται πλέον αποκλειστικά από την κεντρική διοίκηση, αλλά, όπως συμβαίνει σχεδόν σε όλες τις ευρωπαϊκές χώρες, υπάρχουν μαθήματα επιλογής, που καθορίζονται με συμμετοχή κάθε σχολείου και με βάση τις ανάγκες της τοπικής κοινωνίας.
β) Κάθε σχολική μονάδα μπορεί να επιλέγει τα σχολικά βιβλία που θα χρησιμοποιήσει, ανάμεσα σε πολλά εγκεκριμένα του ελεύθερου εμπορίου.
γ) Η επιμόρφωση των εκπαιδευτικών γίνεται σε αποκεντρωμένη βάση, ανάλογα με τις ανάγκες κάθε σχολείου.
Σε επόμενη φάση εγκαταλείπεται η πρακτική του αναλυτικού προγράμματος και καθιερώνεται η διεθνής πρακτική της θέσπισης στόχων.
Ο τρόπος υλοποίησης των στόχων είναι αρμοδιότητα της σχολικής μονάδας.
Επανέρχεται ο θεσμός της αυτοαξιολόγησης και αξιολόγησης σε όλες τις βαθμίδες της εκπαίδευσης.
Πραγματοποιείται ευρύς κοινωνικός διάλογος και συστηματική έρευνα με στόχο την αποτύπωση των προσδοκιών της κοινωνίας για το σχολείο.
Συγκεκριμένα εξετάζονται τα ζητήματα της δομής και οργάνωσης του σχολείου, καθώς και οι διαδικασίες πρόσβασης των νέων στην Τριτοβάθμια Εκπαίδευση.
Για το τελευταίο αυτό ζήτημα επιδιώκεται η διακομματική συνεργασία.
Η αξιοποίηση και ενίσχυση του Εθνικού Συμβουλίου Παιδείας (ΕΣΥΠ) θα συμβάλει προς την κατεύθυνση αυτή.
Εισάγεται η διαρκής και συστηματική ενημέρωση των νέων και των οικογενειών σχετικά με τη λειτουργία του εκπαιδευτικού συστήματος, τα προγράμματα σπουδών, τις δυνατότητες πρόσβασης στις επόμενες εκπαιδευτικές βαθμίδες, τις δυνατότητες πρόσβασης των αποφοίτων στην αγορά εργασίας.
Η μάθηση στα σχολεία γίνεται ουσιαστική και ελκυστική.
Διατηρείται και συνεχίζεται το πρόγραμμα της ολυμπιακής παιδείας στην πρωτοβάθμια και δευτεροβάθμια εκπαίδευση.
Για το σκοπό αυτό χρησιμοποιούνται σύγχρονες, συμμετοχικές εκπαιδευτικές μέθοδοι, αξιοποιείται η νέα τεχνολογία και καλύπτονται όλα τα σχολεία με εξοπλισμό πληροφορικής, εξασφαλίζεται στα σχολεία το απαραίτητο εξειδικευμένο επιστημονικό προσωπικό (π.χ. σύμβουλοι επαγγελματικού προσανατολισμού, ψυχολόγοι, βιβλιοθηκονόμοι, κ.ά.), αξιοποιείται περαιτέρω ο θεσμός της Εκπαιδευτικής Τηλεόρασης, επεκτείνεται το υπάρχον δίκτυο των Σχολικών Βιβλιοθηκών και εμπλουτίζεται με Κινητές Βιβλιοθήκες.
Γενικά, το σχολείο γίνεται χώρος δημιουργικής απόκτησης γνώσης και ανάπτυξης της ικανότητας του «μαθαίνω να μαθαίνω».
Οι μαθητές γίνονται άτομα ικανά να κατευθύνουν μόνα τους τη ζωή τους.
Η Ελλάδα έχει πλέον έναν από τους υψηλότερους δείκτες στην Ευρώπη (άνω του 60%) ως προς το ποσοστό του πληθυσμού ηλικιών από 18 έως 21 ετών που έχουν τη δυνατότητα να φοιτήσουν στην ανώτατη εκπαίδευση (Δημιουργία 83.000 θέσεων εισακτέων).
Για τα ακαδημαϊκό έτος 2004-2005, το ΕΑΠ προσφέρει 6 προπτυχιακά (3.200 θέσεις) και 18 μεταπτυχιακά Προγράμματα Σπουδών (1.960 θέσεις).
Επίσης, για το ίδιο ακαδημαϊκό έτος, θα εισαχθούν στο ΕΑΠ, για πρώτη φορά, άτομα με ειδικές ανάγκες, εκτός των θέσεων που προκηρύχθηκαν σε κάθε προπτυχιακό πρόγραμμα σπουδών και σε ποσοστό 3%.
13.000 περίπου φοιτητές Πανεπιστημίων και ΤΕΙ στεγάζονται σήμερα ουσιαστικά δωρεάν σε φοιτητικές εστίες ή σε μισθωμένα δωμάτια σε ξενοδοχεία.
8.000 φοιτητές παίρνουν επιδότηση ενοικίου.
Τη διετία 2004-2006 θα προστεθούν 4.000 νέες κλίνες σε φοιτητικές εστίες, οπότε ο συνολικός αριθμός των δωρεάν στεγαζόμενων φοιτητών θα ανέλθει σε 17.000.
Έως το 2008 προγραμματίζεται ο αριθμός των διαθεσίμων κλινών να φθάσει στις 22.000 (ποσοστό στέγασης 18,3% επί του συνόλου των ενεργών φοιτητών περίπου 120.000), αφετέρου δε να έχει δρομολογηθεί η κατασκευή νέων εστιών έτσι ώστε μέχρι το 2010 να φτάσει ο συνολικός αριθμός διαθέσιμων κλινών στις 27.000 (ποσοστό στέγασης 22,5%).
Κατά την περίοδο 2004-2008 θα ενθαρρυνθεί η ανάληψη πρωτοβουλιών για την ανέγερση φοιτητικών εστιών από τον ιδιωτικό τομέα.
Φοιτητές ΤΕΙ που σπουδάζουν μακριά από τον τόπο μόνιμης κατοικίας της οικογένειάς τους, ενισχύονται με το ποσό των 100 ευρώ μηνιαίως και για 10 μήνες τον χρόνο, ενίσχυση ύψους 1.000 ευρώ ετησίως ή 4.000 ευρώ για σπουδές διάρκειας τεσσάρων ετών
Πρόγραμμα χορήγησης άτοκων δανείων.
Υποστήριξη των φοιτητών για τις σπουδές και για την επαγγελματική προοπτική τους.
Για πρώτη φορά συντάσσεται στην Ελλάδα στρατηγικό και χωροταξικό σχέδιο ανάπτυξης της ανώτατης εκπαίδευσης με ορίζοντα το έτος 2010, βάσει του οποίου θα πραγματοποιείται στο εξής η δημιουργία νέων Ιδρυμάτων και η ακαδημαϊκή και χωροταξική επέκταση ή και η αναδιάρθρωση των ήδη υπαρχόντων.
Τη γενική ευθύνη του σχετικού εγχειρήματος έχει η Ομάδα Στρατηγικού και Χωροταξικού Σχεδιασμού (ΟΣΧΣ) που συγκροτήθηκε από το Υπουργείο Παιδείας το 2000.
Δίνονται περισσότερες δυνατότητες πρόσβασης στην τριτοβάθμια εκπαίδευση μέσω της δημιουργίας μη κρατικών μη κερδοσκοπικών Πανεπιστημίων και ΤΕΙ.
Στρατηγικό και Χωροταξικό Σχέδιο Ανάπτυξης της Ανώτατης Εκπαίδευσης μέχρι το έτος 2010.
Οργάνωση και ενεργοποίηση Εθνικού Συστήματος Διασφάλισης και Αξιολόγησης της Ποιότητας της Ανώτατης Εκπαίδευσης.
Λειτουργία του ΕΣΥΠ ως ανεξάρτητης διοικητικής αρχής για συγκροτημένο διάλογο και στόχο την δημιουργία συναντίληψης για τα εκπαιδευτικά θέματα.
Για την ενίσχυση του θεσμού το ΕΣΥΠ θα υπάγεται απευθείας στη Βουλή.
Ενεργοποίηση των Ινστιτούτων Δια βίου Εκπαίδευσης.
Έναρξη λειτουργίας του Διεθνούς Ελληνικού Πανεπιστημίου.
Ενεργοποίηση των κοινών Ευρωπαϊκών προγραμμάτων μεταπτυχιακών σπουδών.
Θεσμικές παρεμβάσεις στο πλέγμα διοίκησης και λήψης αποφάσεων των Πανεπιστημίων.
Θεσμικές παρεμβάσεις στις διαδικασίες εκλογής μελών ΔΕΠ.
Ανασύσταση των Ανώτατων Ιδρυμάτων με ακόμη μεγαλύτερη διεύρυνση της αυτοτέλειάς τους.
Κάθε ίδρυμα θα μπορεί να διαμορφώνει την δική του φυσιογνωμία.
Κάθε ίδρυμα υποβάλλει σχέδιο εσωτερικού κανονισμού για τη δομή λειτουργίας του, τους στόχους του και τη στρατηγική του.
Ο πρώτος κύκλος σπουδών οδηγεί στη χορήγηση του πρώτου τίτλου σπουδών (πτυχίου ή διπλώματος Πανεπιστημίου ή πτυχίου Τ.Ε.Ι.) ύστερα από σπουδές διάρκειας τεσσάρων τουλάχιστον ετών.
Ο δεύτερος κύκλος σπουδών οδηγεί αφενός μεν στη χορήγηση ενός πρώτου τίτλου σπουδών (μεταπτυχιακού διπλώματος ειδίκευσης), ισοδύναμου με τους τίτλους επιπέδου master's, ύστερα από σπουδές διάρκειας ενός ή δύο ετών, αφετέρου δε στη χορήγηση ενός δευτέρου τίτλου (διδακτορικού διπλώματος) ύστερα από εκπόνηση διδακτορικής διατριβής διάρκειας τουλάχιστον τριών ετών.
Αναγνώριση τίτλων και περιόδων σπουδών στο εξωτερικό
Το περιεχόμενο αυτής της ενότητας αναφέρεται στα μέσα με τα οποία μπορούν να αποτυπωθούν οι σπουδές και οι γνώσεις του κάθε φοιτητή και αναπτύσσεται σε τρεις άξονες.
Οι δύο πρώτοι άξονες αφορούν στοιχεία που έχουν να κάνουν με τις σπουδές.
Ο πρώτος άξονας αφορά στα δομικά στοιχεία των σπουδών και εκφράζεται με το σύστημα μεταφοράς διδακτικών μονάδων (ECTS), ενώ ο δεύτερος άξονας αφορά στα στοιχεία περιεχομένου των σπουδών και εκφράζεται με το Συμπλήρωμα Διπλώματος (Diploma Supplement).
Ο τρίτος άξονας έχει να κάνει με τις γνώσεις, τα προσόντα και τις ικανότητες που αποκτά κάθε φοιτητής με τις σπουδές του και εκφράζεται με το Πλαίσιο Πιστοποιημένων Προσόντων (Qualifications Framework).
Κατά το 2004-2006 θα προταθεί, ολοκληρωμένο σχέδιο για την προώθηση ενός νέου νομοθετικού και οργανωτικού πλαισίου που θα αποσκοπεί στην απλούστευση, την αντικειμενικοποίηση και τον εξορθολογισμό των διαδικασιών ακαδημαϊκής αναγνώρισης των τίτλων και των περιόδων σπουδών στο εξωτερικό, λαμβανομένης υπόψη και της σύγχρονης Ευρωπαϊκής πραγματικότητας, όπως διαμορφώνεται στο πλαίσιο της Διαδικασίας της Μπολώνιας.
Κοινή ανάπτυξη του Ευρωπαϊκού Χώρου Ανώτατης Εκπαίδευσης και του Ευρωπαϊκού Χώρου Έρευνας ως προϋπόθεση για την ολοκλήρωση της φυσιογνωμίας της Κοινωνίας της Γνώσης.
Ενίσχυση των δεσμών μεταξύ της ανώτατης εκπαίδευσης και της έρευνας.
Ενιαία πολιτική για την έρευνα και την τεχνολογική ανάπτυξη.
Νέο κλίμα και δυναμική: ήδη τα 30 πρώτα Προγράμματα Μεταπτυχιακών Σπουδών (ΠΜΣ) έχουν εγκριθεί και πραγματοποιούνται με σύμπραξη ή συνδιοργάνωση Τμημάτων Πανεπιστημίων και Τ.Ε.Ι. συγγενών γνωστικών αντικειμένων.
Την επόμενη τετραετία: ενίσχυση και της πολιτείας στην περαιτέρω ποιοτική αναβάθμιση των Τ.Ε.Ι. ώστε όσα τμήματά τους πληρούν ορισμένα κριτήρια να μπορούν να διοργανώνουν αυτοδύναμα ΠΜΣ πρώτου κύκλου.
Η εκπαίδευση δεν σταματά στο τέλος του σχολείου ή του πανεπιστημίου.
Και η Δια Βίου Εκπαίδευση δεν περιορίζεται μόνο στην ταχύρυθμη κατάρτιση.
Ο σύγχρονος πολίτης χρειάζεται να μαθαίνει συνεχώς, σε πολλά επίπεδα, ώστε να μπορεί να προσαρμόζεται στις αλλαγές και στις εξελίξεις του επαγγελματικού του χώρου, αλλά και ταυτόχρονα να έχει τις γνώσεις που χρειάζονται για να συμμετέχει ενεργά στη διακυβέρνηση της χώρας.
Στόχος μας είναι η Δια Βίου Εκπαίδευση να διαδοθεί πλατειά στην κοινωνία, να εξοπλιστεί η τοπική κοινωνία με τη δύναμη της γνώσης.
Πιστεύουμε ότι η έμφαση στη Δια Βίου Εκπαίδευση, θα δώσει ώθηση σε όλες τις αναπτυξιακές προσπάθειες, τόσο στο επίπεδο της οικονομίας και της καταπολέμησης της ανεργίας, όσο και στο επίπεδο της ποιότητας ζωής και της κοινωνικής πολιτικής.
Θέλουμε, μέχρι το 2008, να έχει πενταπλασιαστεί ο αριθμός των ενηλίκων που καταρτίζονται και εκπαιδεύονται κάθε χρόνο, δηλαδή να φτάσει στο 10%.
Έτσι, στη συνέχεια, σε κάθε πενταετία θα συμμετέχουν στη μάθηση οι μισοί περίπου πολίτες της χώρας.
Για αυτό, ειδικό βάρος θα δοθεί στην εγκαθίδρυση ενός ολοκληρωμένου Συστήματος Δια Βίου Εκπαίδευσης, εισάγοντας και τις ακόλουθες μεταρρυθμίσεις:
Επιδότηση εκπαιδευτικών δανείων για νέους, άνεργους, άεργους.
Επιδότηση επιχειρήσεων και φορολογικά κίνητρα για εκπαίδευση ανέργων και προσωπικού.
Εκπαίδευση στελεχών επιχειρήσεων στα ΑΕΙ-ΤΕΙ με δημόσια επιχορήγηση προγραμματικών συμβάσεων.
Ίδρυση κλαδικών ή τοπικών ταμείων επαγγελματικής εκπαίδευσης από επιχειρήσεις και άλλους οικονομικούς φορείς με τη συγχρηματοδότηση του κράτους.
Επέκταση των δραστηριοτήτων του Ανοικτού Πανεπιστημίου.
Επιμόρφωση των στελεχών της Δια Βίου Εκπαίδευσης.
κατάρτιση ή εμπειρία.
Αξιολόγηση και συντονισμός των δράσεων της Δια Βίου Εκπαίδευσης.
Με το αναπτυσσόμενο σύστημα μεταφοράς μονάδων και το Ευρωπαϊκό Διαβατήριο Επαγγελματικής Κατάρτισης η κατάρτιση θα υλοποιείται όλο και περισσότερο σε διαφορετικές ευρωπαϊκές χώρες.
Ταχύρυθμη και ευέλικτη εκπαίδευση.
Απόκτηση νέας ειδικότητας ή συμπλήρωση προσόντων με νέα, που έχουν καταστεί αναγκαία.
Πιστοποίηση προσόντων.
e-εκπαίδευση σε όλους τους επαγγελματίες
Όλοι οι νέοι επαγγελματίες θα είναι «ηλεκτρονικά εγγράμματοι», γέφυρα για μια οικονομία της γνώσης ανοιχτή σε όλους ,που θα αμβλύνει τις ανισότητες και θα ανταμείβει την ατομική και συλλογική προσπάθεια.
Στην επόμενη τετραετία περίπου 40.000 νέοι επαγγελματίες θα αποκτήσουν την ικανότητα χρήσης των βασικών εφαρμογών πληροφορικής.
Αλλά και όσοι ασκούν ήδη κάποια επαγγελματική δραστηριότητα, θα έχουν την ευκαιρία, όπου κι αν βρίσκονται στην Ελλάδα, να ενταχθούν - δωρεάν ή με πολύ χαμηλό κόστος - σε προγράμματα εκμάθησης των αναγκαίων εφαρμογών πληροφορικής.
Θα χρησιμοποιηθεί το εκτεταμένο δίκτυο των ΙΕΚ και των παραρτημάτων τους αλλά και τα εργαστήρια πληροφορικής σε όλη την Ελλάδα σε συνδυασμό με ηλεκτρονικό εκπαιδευτικό λογισμικό και μορφές εξ αποστάσεως εκπαίδευσης και πιστοποίησης.
Έως το 2008, θα έχουν εκπαιδευτεί 100.000 περίπου ενήλικοι στην απόκτηση βασικών δεξιοτήτων στις νέες τεχνολογίες.
Για την αύξηση δυνατοτήτων κοινωνικής ένταξης και απασχόλησης Δίκτυα Δια Βίου Μάθησης και Εκπαίδευσης Ενηλίκων, που στοχεύουν στην ισότητα ευκαιριών μάθησης για τους πολίτες σε όλη τη διάρκεια της ζωής του.
Ήδη λειτουργούν 19 Σχολεία Δεύτερης Ευκαιρίας.
Εως το 2008 θα λειτουργούν συνολικά 50 ΣΔΕ στα οποία υπολογίζεται να φοιτούν 9.500 ενήλικες.
Για την προώθηση της Διά Βίου Μάθησης σε τοπικό επίπεδο.
Για την ενίσχυση των δεξιοτήτων των πολιτών και την πρόσβαση στον κόσμο της γνώσης, της πληροφορίας και της απασχόλησης.
Με εκπαιδευτικά προγράμματα που οργανώνονται ανάλογα με τη βαθμίδα του εκπαιδευτικού συστήματος που έχουν ολοκληρώσει οι ενήλικες.
Λειτουργούν ήδη 10 Κέντρα Εκπαίδευσης Ενηλίκων με 4.000 ενήλικες εκπαιδευόμενους.
Μέχρι το 2006 σχεδιάζεται η ίδρυση 8 τουλάχιστον επιπλέον Κ.Ε.Ε. με 8.000 ενήλικες εκπαιδευόμενους.
Έως το 2008, οι ενήλικοι που εκπαιδεύονται θα αυξηθούν από 2% σε 10%.
Επιτυχής εφαρμογή τα προηγούμενα χρόνια και γενίκευση σε όλη την Ελλάδα, σε συνεργασία με τους Δήμους και τις τοπικές οργανώσεις γονέων και κηδεμόνων.
2003-04 : 4.000 γονείς σε 200 τμήματα / με 75 επιμορφωτές
Σχεδιασμός 2004-2006: 8.000 γονείς και 2006-2008: 8.000 γονείς.
Εκμάθηση ελληνικής γλώσσας σε μετανάστες
Για την ένταξη των ενηλίκων οικονομικών μεταναστών στην ελληνική κοινωνία Σχεδιασμός : 2003-06, 1.000 μετανάστες σε 100 τμήματα με 100 επιμορφωτές Σχεδιασμός 2006-2008: 1.000 μετανάστες.
Εθελοντική δράση για την Αντιμετώπιση Έκτακτων Αναγκών.
2003-2004 η δράση διευρύνεται και διοργανώνονται διημερίδες σε συνεργασία με το Εθνικό Κέντρο Δημόσιας Διοίκησης.
Ήδη έχουν εκπαιδευτεί 1.000 δημόσιοι υπάλληλοι και το 2004 θα επιμορφωθούν 4.000 επιπλέον.
Το πρόγραμμα θα υλοποιηθεί στις 13 Περιφέρειες ώστε να επιμορφωθούν σε θέματα διαχείρισης κινδύνου τα στελέχη των Δήμων, Περιφερειών κ.λ.π. (1.500 άτομα).
Με έμφαση στην Πληροφορική, στην Ελληνομάθεια για μετανάστες - παλιννοστούντες - ομογενείς, στη Συμβουλευτική ROM, στα Προγράμματα Εκπαίδευσης Φυλακισμένων, στην Ανάπτυξη Επιχειρηματικότητας Γυναικών, στα Προγράμματα Αξιοποίησης Ελεύθερου Χρόνου.
Συμμετέχουν ετησίως κατά μέσο όρο 17.000 ενήλικες.
πέντε άξονες προτεραιότητας με οριζόντιο άξονα την εκπαίδευση
Ομάδες προτεραιότητας αποτελούν οι νέοι και οι νέες με ειδικές ανάγκες, με γλωσσικές, πολιτισμικές και θρησκευτικές ιδιαιτερότητες, νέοι που έχουν εγκαταλείψει το εκπαιδευτικό σύστημα ή είναι μακροχρόνια άνεργοι, ανήλικοι παραβάτες, πρώην χρήστες ναρκωτικών ουσιών, καθώς και οι νέες και νέοι απομακρυσμένων περιοχών.
Εντατικοποίηση της λειτουργίας των Κέντρων Πληροφόρησης Νέων.
- Διασύνδεση με τα Κέντρα Εξυπηρέτησης Πολιτών.
- Δημιουργία δομών εκπαίδευσης και κατάρτισης των στελεχών τους.
- Συνεργασία με αντίστοιχες δομές σε άλλα Ευρωπαϊκά Κράτη για ανταλλαγή τεχνογνωσίας και βέλτιστων πρακτικών.
Σταδιακή επέκταση της λειτουργίας τους στον τομέα της παροχής υπηρεσιών Συμβουλευτικής (Κέντρα Πληροφόρησης και Συμβουλευτικής).
Ίδρυση Εθνικού Συμβουλίου Πληροφόρησης Νέων.
Ενίσχυση της συμμετοχής των νέων ως ενεργών πολιτών.
- Λειτουργία της Τράπεζας Χρόνου.
- Επέκταση της συνεργασίας ΓΓΝΓ - ΕΛΤΑ («Διακοπές και Εθελοντισμός») και σε άλλες Δημόσιες Υπηρεσίες και Φορείς.
Επέκταση και λειτουργία 20 θυρίδων νεανικής επιχειρηματικότητας σε όλη την Ελλάδα.
Ανάπτυξη και λειτουργία Παρατηρητηρίου Νεανικής Επιχειρηματικότητας.
Λειτουργία Εθνικού Παρατηρητηρίου για τα Δικαιώματα του Παιδιού.
Καταγραφή και συνεχής επικαιροποίηση και ανάδειξη της «Χάρτας Προνομίων των Νέων» .
Εφαρμογή στην Ελλάδα της Κάρτας Νέων.
Ενίσχυση προγραμμάτων κοινωνικού, εκπαιδευτικού και εναλλακτικού τουρισμού
Σε μια σύγχρονη πολιτεία, όπως είναι η ελληνική, ο πολιτισμός είναι βασική συνιστώσα της συλλογικής ταυτότητας και αποφασιστικός παράγοντας της κοινωνικής συνοχής.
Συνδέεται άμεσα με την καθημερινή πράξη και διαπνέει τη ζωή μας ακόμη και στις λεπτομέρειές της.
Με δυο λόγια, ο πολιτισμός είναι, πρώτα από όλα, υπόθεση της ίδιας της κοινωνίας.
Όχι μόνο δεν επιβάλλεται άνωθεν, αλλά περιλαμβάνει και όλες τις αναρίθμητες μορφές προσωπικής έκφρασης που λαμβάνουν χώρα σε μια ανοικτή κοινωνία.
Από την άποψη αυτή, η χώρα μας γνωρίζει μια περίοδο άνθισης και ζωντάνιας.
Ο πολιτισμός απασχολεί όλο και ευρύτερα στρώματα, η πολιτιστική σκηνή είναι πολύ πλούσια.
Σε όλη την επικράτεια νεανικά σχήματα και καταξιωμένοι δημιουργοί εναλλάσσονται εμπρός σε ένα κοινό που διαρκώς πληθαίνει και διατυπώνει πιο προωθημένες απαιτήσεις.
Η άνοδος του βιοτικού επιπέδου, η επένδυση σημαντικών πόρων στον ελεύθερο χρόνο, η σταθερότητα του πολιτικού συστήματος αλλά και η επικράτηση συγκεκριμένων προτύπων έχουν αναδείξει την ποιότητα ζωής ως βασική παράμετρο του κοινωνικού και του πολιτικού βίου.
Έτσι, από τη μια πλευρά, αναπτύσσεται η πολιτιστική βιομηχανία: όλο και περισσότερο έργο παράγεται, όλο και περισσότεροι άνθρωποι απασχολούνται, όλο και περισσότεροι πόροι δαπανώνται, όλο και πιο γοργά διακλαδώνονται οι δραστηριότητες.
Από την τηλεόραση και το βιβλίο μέχρι το βιομηχανικό σχέδιο και τον τουρισμό: η οικονομία του πολιτισμού αποκτά ολοένα πιο βαρύνουσα σημασία.
Ταυτόχρονα, με τη βοήθεια της τεχνολογίας, οι αισθητικές επιλογές διαχέονται και οι πολιτιστικές πρακτικές γίνονται συστατικό μέρος της ταυτότητας όλο και περισσοτέρων ατόμων.
Από την άλλη όμως, πολλοί, ιδίως μέλη ομάδων με μορφωτικές ελλείψεις ή βιοποριστικές δυσκολίες, στην πράξη αποκλείονται από τη συμμετοχή στην πολιτιστική απόλαυση.
Επίσης, υπό το κράτος της ομοιομορφίας και του εύκολου καταναλωτισμού, διαφαίνεται ο κίνδυνος να περιορισθούν οι πρωτότυπες και καινοτόμες φωνές, αυτές που δίνουν στον πολιτισμό ιδιαίτερη πνοή και του επιτρέπουν να εκφράζει και να διαπλάθει τον κόσμο.
Μέσα σε αυτό τον πολιτιστικό περίγυρο, οι υπεύθυνοι πολίτες μιας ώριμης δημοκρατίας έχουν αυξημένες απαιτήσεις από την Πολιτεία.
Απαιτούν ένα πλούσιο και αξιόλογο πολιτιστικό περιβάλλον χωρίς να ανέχονται τον πατερναλισμό και την αυθεντία των ειδικών.
Απαιτούν πολλές και δημιουργικές επιλογές χωρίς να περιφρονούν τα αγαθά που παράγει η πολιτιστική βιομηχανία.
Απαιτούν πρόσβαση στη δημιουργία χωρίς να συναινούν στην ισοπέδωση των προτιμήσεων.
Απαιτούν τη διαρκή συμμετοχή της χώρας στο διεθνές πολιτιστικό γίγνεσθαι χωρίς να απεμπολούν την ταυτότητα της κοινωνίας μας ή των τοπικών δεσμών τους.
Απόκειται στην Πολιτεία, μια πολιτεία ευαίσθητη στις απαιτήσεις των υπεύθυνων πολιτών, να τις ικανοποιήσει μέσω πολιτικών για τον πολιτισμό.
Πολιτικών που αναφέρονται τόσο στον πολιτισμό υπό την ευρεία του όρου έννοια, τις αξίες, τις νοοτροπίες και τις στάσεις ζωής της κοινωνίας όσο και τον πολιτισμό υπό τη στενή του όρου έννοια, τα γράμματα και τις τέχνες.
Και σε αυτόν τον τομέα εμείς, στο ΠΑΣΟΚ, έχουμε πολλούς λόγους να έχουμε εμπιστοσύνη για το έργο αλλά και για το πρόγραμμά μας.
Ο πολιτισμός της κοινωνίας είναι κάτι πολύ ευρύ, που αγκαλιάζει νοοτροπίες, στάσεις ζωής, αξίες...
Είναι αλήθεια ότι η διάπλαση των ηθών της κοινωνίας κατ΄ αρχήν δεν ανήκει στην αρμοδιότητα της Πολιτείας.
Εν τούτοις ένα μέρος της ευθύνης, εκείνο που αναφέρεται στον τρόπο άσκησης της πολιτικής, πέφτει και στους ώμους μιας μεγάλης παράταξης, που συνεγείρει τον ενθουσιασμό των πολιτών και τον μετασχηματίζει σε πολιτική πράξη.
Ως παράταξη, την τελευταία τετραετία, επιχειρήσαμε συνειδητά και σχεδιασμένα να αλλάξουμε το δημόσιο βίο, τον τρόπο άσκησης της πολιτικής: ήρθαμε σε σύγκρουση με την εσωστρέφεια και τον εθνικισμό, την εξιδανίκευση ενός μυθικού παρελθόντος και τον συντηρητισμό,
την περιφρόνηση των θεσμών και τις πελατειακές σχέσεις,
την καταπάτηση των δικαιωμάτων των μειοψηφιών,
τον κοινωνικό λαϊκισμό και τη δημοσιονομική ανευθυνότητα,
τη ξενοφοβία και την απλοϊκότητα.
Και, αντίστροφα, εργαστήκαμε σκληρά για να εμπεδωθούν -έμμεσα μέσω της εφαρμογής των πολιτικών μας, άμεσα μέσω της εκπαίδευσης-
οι αξίες της αυτονομίας, της δημιουργικότητας και της υπευθυνότητας,
της αλληλεγγύης και της ουσιαστικής ισότητας, της ανεκτικότητας
και του διεθνισμού.
Έχουμε επίγνωση των δυσκολιών του εγχειρήματος.
Πολλοί συμπολίτες μας αντιστέκονται σθεναρά είτε από άγνοια είτε από αγωνία εμπρός στις διεθνείς και εσωτερικές εξελίξεις είτε, τέλος, από φόβο απώλειας των κεκτημένων.
Χρέος μας είναι να πείσουμε ιδίως εκείνους που ανήκουν στις δύο πρώτες κατηγορίες πώς η κοινωνία που οραματιζόμαστε έχει χώρο για όλους αν σέβονται ο ένας τα δικαιώματα των άλλων.
Δεσμευόμαστε ότι δεν θα υποστείλουμε τη σημαία του εκσυγχρονισμού του τρόπου άσκησης της πολιτικής.
Δεσμευόμαστε ότι θα συνεχίσουμε αταλάντευτα στην κατεύθυνση που υποδεικνύουν οι αξίες της σύγχρονης Αριστεράς της ευθύνης.
Κατεύθυνσή μας: η πολιτιστική ανάπτυξη
Οι παρεμβάσεις στο δημόσιο βίο δεν πρέπει να μας κάνουν να παραγνωρίζουμε την αυτοτέλεια του πολιτιστικού πεδίου υπό τη στενή του όρου έννοια.
Ούτε στο πεδίο αυτό είναι θεμιτή η χειραγώγηση των πολιτών από την Πολιτεία: η αισθητική και η δημιουργία είναι υπόθεση καθενός από εμάς.
Εν τούτοις η παρέμβαση της Πολιτείας είναι αναγκαία εμπρός όχι μόνο στις στρεβλώσεις της πολιτιστικής βιομηχανίας, αλλά και στους αποκλεισμούς, που λαμβάνουν χώρα.
Είναι υποχρέωση της Πολιτείας να διαμορφώνει ένα πλούσιο σε πολιτιστικές ευκαιρίες περιβάλλον για καθένα πολίτη.
Η πολιτιστική πολιτική του ΠΑΣΟΚ έχει ως κεντρική κατεύθυνση την πολιτιστική ανάπτυξη, που αγγίζει κάθε πολίτη.
Η πολιτιστική ανάπτυξη έχει τους εξής στόχους:
Εγγύηση της αυτονομίας και της δημιουργικότητας: διασφάλιση των όρων προστασίας της πολιτιστικής κληρονομιάς και υγιούς ανάπτυξης της πολιτιστικής βιομηχανίας και ταυτόχρονα εγγύηση της πολιτιστικής πολυμορφίας, της καινοτομίας και του πειραματισμού.
Καταπολέμηση των πολιτιστικών ανισοτήτων: καταπολέμηση των αποκλεισμών από το πολιτιστικό γίγνεσθαι μέσω της εξασφάλισης για κάθε άτομο -ιδίως για κάθε μέλος κατηγορίας που μειονεκτεί (για οικονομικούς, μορφωτικούς, κοινωνικούς, εθνοτικούς, γεωγραφικούς κ.ά. λόγους)- της υλικής δυνατότητας να συμμετέχει σε αυτό.
Προβολή της πολιτιστικής φυσιογνωμίας της σύγχρονης Ελλάδας: προβολή της Ελλάδας ως σύγχρονης κοινωνίας που διαπλάθει την πολιτιστική φυσιογνωμία της και ταυτόχρονα επιζητεί τη συνεργασία και τον διάλογο με άλλες χώρες στο πλαίσιο της Ενωμένης Ευρώπης αλλά και του διεθνούς συστήματος.
Όσο προσεγγίζει αυτούς τους στόχους, ο πολιτισμός επιτελεί και ευρύτερες κοινωνικές λειτουργίες.
Συμβάλλει στην ενίσχυση της αυτονομίας και της δημιουργικότητας του κάθε πολίτη, την εμπέδωση της κοινωνικής συνοχής και την αντιμετώπιση της ξενοφοβίας, του ρατσισμού και της μισαλλοδοξίας αλλά και την τόνωση της εθνικής αυτοπεποίθησης.
Αν η τετραετία 1996-2000 χαρακτηρίζεται από την εφαρμογή μιας προωθημένης αντίληψης ως προς τη λειτουργία των πολιτιστικών θεσμών, η τετραετία 2000-2004 χαρακτηρίζεται από την προίκιση της χώρας με πολύ σημαντικές υποδομές πολιτισμού.
Η χρηματοδότηση του τεράστιου αυτού έργου έγινε κυρίως μέσω του Γ΄ ΚΠΣ.
Η δημιουργία υποδομών πολιτισμού μέσω του Γ΄ ΚΠΣ έχει διπλή σημασία: οι υποδομές δεν καλύπτουν μόνο καίριες ανάγκες του πολιτισμού, αλλά αποτελούν ισχυρές αναπτυξιακές προτάσεις.
Αναβαθμίστηκαν αρχαιολογικοί χώροι (Ακρόπολη, Δωδώνη, Νικόπολη, Μιστράς, Μυκήνες, Ρόδος, Δήλος, Κνωσός, Ολυμπία...) και μνημεία (Νέα Μονή Χίου, Κάστρο Μυτιλήνης...) σε όλη τη χώρα.
Με μια σειρά συντονισμένων ενεργειών προωθήθηκε αποτελεσματικά η διεκδίκηση των Μαρμάρων του Παρθενώνα.
Δημιουργήθηκαν ή εκσυγχρονίστηκαν ή έχει προχωρήσει η ανακαίνιση ή η δημιουργία μουσείων (Βυζαντινό Μουσείο Αθηνών, Μακεδονικό Μουσείο, Αρχαιολογικό Μουσείο Ηρακλείου, Αρχαιολογικό Μουσείο Μυκηνών, Νέο Μουσείο της Ακρόπολης, το Εθνικό Αρχαιολογικό Μουσείο και το Αρχαιολογικό Μουσείο της Θεσσαλονίκης, τα μουσεία της Ολυμπίας, του Βόλου, του Ηρακλείου, των Δελφών και των Ιωαννίνων, το Μουσείο των Αρχαίων Ολυμπιακών Αγώνων ...) ή άλλων εγκαταστάσεων πολιτισμού (Συνεδριακό Κέντρο του Μεγάρου Μουσικής, νέο κτίριο του Μουσείου Μπενάκη στην οδό Πειραιώς, Πινακοθήκη Κανακάκι στο Ρέθυμνο, Εθνική Γλυπτοθήκη στο Γουδί...).
Εκσυγχρονίστηκαν οι υπάρχουσες βιβλιοθήκες (με πρώτη την Εθνική Βιβλιοθήκη) και ιδρύθηκαν 300 νέες (σχολικές, παιδικές και εφηβικές) ή οργανώθηκαν νέες υπηρεσίες (κινητές βιβλιοθήκες, βιβλιοθήκες στις φυλακές).
Ολοκληρώθηκαν μείζονες αισθητικές και πολιτιστικές παρεμβάσεις στην πόλη (ο περίπατος γύρω από τον Ιερό Βράχο μέσω της Ενοποίησης των Αρχαιολογικών Χώρων στην Αθήνα, η διαμόρφωση των μεγάλων πλατειών, τα έργα του Σαντιάγκο Καλατράβα, οι εκθέσεις στο Μετρό...).
Οργανώθηκαν τα Δίκτυα της Επικράτειας Πολιτισμού, που συγκεντρώνουν και συντονίζουν τους φορείς που εποπτεύει και χρηματοδοτεί το ΥΠΠΟ σε όλους τους τομείς της σύγχρονης δημιουργίας.
Ενισχύθηκαν ουσιαστικά και αξιοκρατικά οι ζωντανές δυνάμεις της πολιτιστικής σκηνής.
Μέσω της Κάρτας Πολιτισμού διευκολύνθηκε η πρόσβαση των πολιτών, ιδίως εκείνων που ανήκουν σε κατηγορίες με αδυναμίες, στην πολιτιστική σκηνή.
Ιδρύθηκε Τμήμα Κινηματογραφίας στο Αριστοτέλειο Πανεπιστήμιο Θεσσαλονίκης.
Εκσυγχρονίστηκε το ασφαλιστικό καθεστώς των δημιουργών.
Προβλήθηκε με επιτυχία η εικόνα της σύγχρονης Ελλάδας στο εξωτερικό (εκδηλώσεις της Πολιτιστικής Ολυμπιάδας στην Ελλάδα και όλο τον κόσμο, Διεθνής έκθεση βιβλίου στη Φρανκφούρτη το 2000, αναβάθμιση του Φεστιβάλ Αθηνών, έκθεση εικαστικών ARCO στη Μαδρίτη το 2004...).
Η πρόοδος που έχει συντελεσθεί είναι σημαντική γιατί οι σύγχρονες υποδομές δίνουν νέα πνοή στην προσφορά και την παραγωγή πολιτισμού.
Είναι αλήθεια ότι δεν αρκεί για να ικανοποιήσει τις νέες απαιτήσεις των πολιτών, αποτελεί όμως το εφαλτήριο για ένα ποιοτικό άλμα.
Ήρθε η στιγμή για ένα σχέδιο πολιτιστικής πολιτικής που θα εγγυάται ταυτόχρονα και ισορροπημένα τόσο την προσφορά έργου εκ μέρους των δημιουργών όσο και τη συμμετοχή των πολιτών στην πολιτιστική εμπειρία.
Έφθασε η ώρα για ένα μείγμα δράσεων και παρεμβάσεων που θα εγγυώνται τις συνθήκες τόσο της δημιουργίας όσο και της συμμετοχής όλων στην απόλαυσή της.
Η τετραετία 2004-2008, η οποία συμπίπτει με την ολοκλήρωση των υποδομών που σχεδιάστηκαν την τετραετία που πέρασε, είναι εκείνη κατά την οποία θα εκδιπλωθεί συνολικά ένα συνολικό σχέδιο πολιτιστικής ανάπτυξης, το οποίο θα εξασφαλίζει την ίση πρόσβαση καθενός σε όλες τις μορφές της δημιουργίας.
Ένα σχέδιο πολιτιστικής ανάπτυξης που θα καταστήσει τον πολιτισμό ενεργό στοιχείο της καθημερινότητας καθενός.
Οι υποδομές του πολιτισμού:
η επικράτεια ένας απέραντος χώρος πολιτιστικής ανάπτυξης
Το κρίσιμο ζήτημα για τη χώρα μας είναι η προίκισή της με τις απαραίτητες σύγχρονες υποδομές, οι οποίες δεν περιλαμβάνουν απλώς εγκαταστάσεις αλλά ενσωματώνουν πολιτικές που εξασφαλίζουν την προσέλκυση του κοινού και την ίση πρόσβαση όλων.
Την τετραετία που έρχεται η ωρίμανση των έργων θα οδηγήσει σε δραστική αλλαγή του πολιτιστικού χάρτη της χώρας.
Ολοκληρώνεται ο εξωραϊσμός, η ανάπτυξη και η ανάδειξη περισσοτέρων από 300 αρχαιολογικών χώρων και μνημείων, που αποκτούν νέες συνθήκες λειτουργίας, αναβαθμίζονται οι παρεχόμενες προς τους επισκέπτες υπηρεσίες τους και καθίστανται σύγχρονοι χώροι παιδείας και ψυχαγωγίας.
Η Ακρόπολη, το Άγιον Όρος, η Βεργίνα, η αρχαία Μεσσήνη είναι μερικά μόνο δείγματα της αλλαγής που συντελείται ήδη και θα ολοκληρωθεί.
Περισσότερα από 80 μουσεία ιδρύονται ή εκσυγχρονίζονται ριζικά και φιλοξενούν νέες μόνιμες εκθέσεις που βασίζονται στις νέες μουσειολογικές και εκθεσιακές αντιλήψεις.
Τα μουσεία μετατρέπονται, με τη βοήθεια και των νέων τεχνολογιών, σε χώρους μάθησης, ψυχαγωγίας, προβολής του πολιτιστικού αποθέματος αλλά και φιλοξενίας σύγχρονων πολιτιστικών δραστηριοτήτων.
Δρομολογείται η υπόγεια επέκταση του Εθνικού Αρχαιολογικού Μουσείου και η ίδρυση του Αρχαιολογικού Μουσείου της Πόλης των Αθηνών.
Συνεχίζεται η προσπάθεια για την Επιστροφή των Μαρμάρων με ισχυρά πλέον ερείσματα τη λειτουργία του Νέου Μουσείου της Ακρόπολης, αλλά και τη διεθνή και βρετανική κοινή γνώμη.
Ανάλογη είναι η εξέλιξη στο χώρο του σύγχρονου πολιτισμού.
Οι υποδομές για τη σύγχρονη δημιουργία εκσυγχρονίζονται ή προικίζονται με νέες εγκαταστάσεις.
- Το Εθνικό Μουσείο Σύγχρονης Τέχνης στο Φιξ, η ανακαινισμένη Εθνική Λυρική Σκηνή στο Ολύμπια, το ανακαινισμένο κτίριο του Εθνικού Θεάτρου, το κτίριο της Κρατικής Ορχήστρας Αθηνών, το Μουσείο Ελληνικής Λαϊκής Τέχνης θα δημιουργήσουν το νέο πολιτιστικό πρόσωπο της Αθήνας.
- Στη Θεσσαλονίκη οι πρόσφατα αποκτηθείσες υπερσύγχρονες πολιτιστικές υποδομές συμπληρώνονται με την επέκταση του Μεγάρου Μουσικής, του Κρατικού Μουσείου Σύγχρονης Τέχνης στην Υφανέτ, το Μουσείο Αθλητισμού - με συνέπεια η πρωτεύουσα της Βόρειας Ελλάδας να πληροί όλες τις προϋποθέσεις για τη διεκδίκηση της μεγάλης έκθεσης EXPO 2008.
- Στην Πάτρα η ίδρυση Συνεδριακού Κέντρου και Μεγάρου Μουσικής στο συγκρότημα Λαδόπουλου, η μετατροπή του παλαιού νοσοκομείου σε Βυζαντινό Μουσείο και Δημοτική Πινακοθήκη, το Μουσείο του Καρναβαλιού, η κατασκευή Συνεδριακού και Πολιτιστικού Κέντρου στο Πανεπιστήμιο Πατρών βρίσκονται σε εξέλιξη και αποτελούν τις απαραίτητες προϋποθέσεις για τη διοργάνωση της Πολιτιστικής Πρωτεύουσας της Ευρώπης το 2006.
- Σε όλη την επικράτεια (στο Ηράκλειο και την Κομοτηνή, τις Σέρρες και τη Δράμα, τη Λαμία, το Ρέθυμνο και το Κιλκίς) πρόκειται να λειτουργήσουν πρότυποι πολιτιστικοί και συνεδριακοί χώροι.
- Στην Καλαμάτα το Μέγαρο Χορού, στην Κέρκυρα το Λυρικό Θέατρο, στον Πειραιά το ανακαινισμένο Δημοτικό Θέατρο είναι μερικά από τα δείγματα της νέας αστικής εικόνας της χώρας.
Η πολιτιστική κληρονομιά δεν αποτελεί μόνο τρόπο επικοινωνίας με το παρελθόν αλλά και τρόπο συμμετοχής στη σύγχρονη πραγματικότητα.
Έτσι επιχειρείται, όπου το επιτρέπουν οι ανάγκες διατήρησης
- Η σύνδεση της σύγχρονης δημιουργίας με την πολιτιστική κληρονομιά μέσω της χρήσης επιλεγμένων αρχαιολογικών χώρων και μνημείων.

- Η οργάνωση εκθέσεων αρχαίας τέχνης σε δημόσιους χώρους (π.χ. Μετρό).
- Η οργάνωση εκδηλώσεων για τη σύγχρονη δημιουργία σε μουσεία και άλλους χώρους προστασίας της πολιτιστικής κληρονομιάς.
- Η παραγωγή και η διακίνηση προϊόντων που εμπνέονται από την ελληνική ιστορία και παράδοση.
- Η ριζική ανακαίνιση των εκθετηρίων και πωλητηρίων τέτοιων προϊόντων.
Οι βιβλιοθήκες πέρα από παρακαταθήκη της συλλογικής, τοπικής ή εθνικής μνήμης και χώρους μύησης στην ανάγνωση, γίνονται κέντρα πληροφόρησης και συμμετοχής στην κοινωνική ζωή.
Έτσι τη νέα τετραετία:
- Ανεγείρεται η Νέα Εθνική Βιβλιοθήκη στο στρατόπεδο Πλέσσα με παραχώρηση, που έχει ήδη συντελεσθεί.
- Επεκτείνονται ειδικές βιβλιοθήκες (φυλακές, ανήλικοι)
- Ιδρύονται μονάδες στα νοσοκομεία.
- Ολοκληρώνεται το πρόγραμμα σχολικών βιβλιοθηκών με την ίδρυση άλλων 300.
- Αναδεικνύεται ο πληροφοριακός ρόλος των δημοσίων και δημοτικών βιβλιοθηκών μέσω του εμπλουτισμού τους με μονάδες πληροφόρησης.
- Αναδεικνύεται ο παιδαγωγικός ρόλος των βιβλιοθηκών μέσω της συστηματικής προσέλκυσης νέων αναγνωστών.
Ο πολιτισμός είναι συνιστώσα της καθημερινότητας όλων.
Εμπλουτίζει και ομορφαίνει τη ζωή καθενός από εμάς στην πόλη και στην ύπαιθρο.
Με ακόμη πιο ρηξικέλευθες και δημιουργικές προτάσεις συνεχίζονται η Ενοποίηση των Αρχαιολογικών Χώρων με τα έργα στον Κεραμεικό κ.α., η ρύθμιση της αισθητικής εικόνας των πόλεων, αλλά και άλλες εικαστικές και καλλιτεχνικές παρεμβάσεις στους δημόσιους χώρους σε όλη την Ελλάδα.
Με τη δημιουργία νέων υποδομών και τον εκσυγχρονισμό των υφισταμένων κυρίως ως προς τα μουσεία, τα μνημεία, τους αρχαιολογικούς χώρους και τα φεστιβάλ, αλλά και την εξέλιξη στον τομέα του σύγχρονου πολιτισμού, η χώρα διεκδικεί αναβαθμισμένη θέση στις διεθνείς πολιτιστικές διαδρομές - τόσο σε κεντρικό όσο και σε περιφερειακό επίπεδο.
Της υποστήριξης της στροφής της τουριστικής αγοράς προς πολιτιστικά γεγονότα ή προϊόντα.
Της προβολής των πολιτιστικών συγκριτικών προϊόντων της Ελλάδας.
Της ανάδειξης νέων σημείων τουριστικής ζήτησης και προορισμού.
Της τουριστικής ανάδειξης αρχαιολογικών χώρων και μνημείων.
Της ενίσχυσης των πολιτιστικών φεστιβάλ ποιότητας σε όλη την Ελλάδα (Φεστιβάλ Αθηνών, Επιδαύρου...).
Η ψηφιακή τεχνολογία απελευθερώνει τη δημιουργικότητα και τη φαντασία των δημιουργών, ιδίως των νέων.
Παρέχει ανεξάντλητες δυνατότητες προβολής της πολιτιστικής κληρονομιάς και της σύγχρονης δημιουργίας.
Διευκολύνει τη γεφύρωση των αποστάσεων αλλά και των πολιτισμών.
Ολοκληρώνεται η τεκμηρίωση της πολιτιστικής κληρονομιάς (διαμόρφωση ψηφιακών οπτικοακουστικών αρχείων στην ΕΡΤ και το Ελληνικό Κέντρο Κινηματογράφου και ψηφιακών αρχείων μουσείων).
Ολοκληρώνεται η ηλεκτρονική δικτύωση των βιβλιοθηκών.
Εξασφαλίζεται η ηλεκτρονική πρόσβαση στα μουσεία και τους αρχαιολογικούς χώρους μέσω αυτόματης προσωπικής και ομαδικής ξενάγησης.
Παράγονται και προωθούνται νέα πολιτιστικά προϊόντα.
Η πραγματική ευχέρεια πολιτιστικής έκφρασης κάθε ατόμου αποτελεί μιά από τις όψεις της ελευθερίας.
Η ύπαρξη πολλών ζωντανών φωνών αποτελεί δείγμα ζωτικότητας: η πολιτιστική ζωή τροφοδοτείται από πολλά και διαφορετικά ρεύματα δημιουργίας.
Προσπάθειά μας είναι η οργάνωση νέων μορφών συνεργασίας μεταξύ δημοσίου και ιδιωτικού τομέα μέσω:
Της περαιτέρω εμβάθυνσης των Δικτύων της Επικράτειας Πολιτισμού.
Της ενίσχυσης των διαφόρων μορφών τέχνης με προγράμματα που εξασφαλίζουν τη διαφάνεια και την αρτιότητα του αποτελέσματος και θέτουν ειδικούς αναπτυξιακούς όρους στους δικαιούχους.
Της ενίσχυσης των ανεξάρτητων δημιουργών (βραβεία, εκθέσεις, οργάνωση πολιτιστικών διαδρομών).
Της θεσμοθέτησης αναπτυξιακών ή φορολογικών κινήτρων για την τόνωση της επιχειρηματικότητας, την ενίσχυση μικρομεσαίων επιχειρήσεων και τη δημιουργία δικτύων στους επί μέρους κλάδους, την αξιοποίηση των νέων τεχνολογιών, τη διανομή του πολιτιστικού προϊόντος και την αποκατάσταση στρεβλώσεων της αγοράς.
Της προστασίας των πνευματικών δικαιωμάτων των δημιουργών ιδίως στις συνθήκες της κοινωνίας της πληροφορίας, της καταπολέμησης των νέων μορφών πειρατείας και της ανάπτυξης της σήμανσης.
Της ενίσχυσης της έρευνας και της αξιολόγησης.
Η καινοτομία και ο πειραματισμός αποτελούν ειδικές μορφές έκφρασης.
Αν η κοινωνία τρέφεται από τη ζωντάνια που της χαρίζει ο πολιτισμός, ο πολιτισμός έχει ανάγκη από καινοτόμες, πειραματικές και ρηξικέλευθες μορφές έκφρασης.
Η άνθιση μορφών δημιουργίας, που ως πριν μερικά χρόνια φυτοζωούσαν στη χώρα μας, είναι ένδειξη της δεκτικότητας που δείχνει η ελληνική κοινωνία -και ιδίως οι νέοι- απέναντί τους.
Η Πολιτεία θα συνεχίσει ενθαρρύνοντας τόσο την καινοτόμα και πειραματική δημιουργία όσο και την υποδοχή της από το κοινό με:
Την υλοποίηση προγραμμάτων με σκοπό την επιχορήγηση ή την υλική στήριξη δημιουργών.
Τη συστηματική προβολή δημιουργών στο εξωτερικό.
Την οργάνωση της πρόσβασης των ευρύτερων κοινών σε αυτές τις μορφές δημιουργίας (μέσω εκπαιδευτικών προγραμμάτων κλπ.).
Την ενίσχυση νέων δημιουργών μέσω προγραμμάτων με συγκεκριμένους στόχους και διαδικασίες (υποτροφίες, χρηματοδότηση καταλόγων εκθέσεων ή προγραμμάτων παραστάσεων κλπ.).
Ο πολιτισμός είναι υπόθεση των κατοίκων όλης της χώρας μας.
Των αστικών κέντρων αλλά και της υπαίθρου.
Για να μπορεί να επιτελέσει όλες τις λειτουργίες του, πρέπει να είναι προσιτός παντού, να εμπλουτίζει την καθημερινή ζωή παντού - ιδίως δε στις απομακρυσμένες περιοχές, όπου οι ανάγκες είναι ιδιάζουσες και πιεστικές.
Η πολιτιστική περιφερειακή ανάπτυξη ήταν πάντα σταθερή προτεραιότητά μας.
Το πρόγραμμα πολιτιστικής ανάπτυξης της τετραετίας 2004-2008 έχει ως βασικές κατευθύνσεις:
Την επέκταση των υποδομών σε όλη την Ελλάδα.
Την ενίσχυση των υφισταμένων και την ίδρυση νέων βιβλιοθηκών σε όλη την Ελλάδα.
Την υλοποίηση προγραμμάτων που λαμβάνουν ειδική πρόνοια για τον περιορισμό των περιφερειακών ανισοτήτων και εξασφαλίζουν τη διαφάνεια και την αρτιότητα του αποτελέσματος.
Την οργάνωση της πρόσβασης ειδικών τοπικών κοινών στις μορφές δημιουργίας (μέσω εκπαιδευτικών προγραμμάτων, προγραμμάτων προσέλκυσης κλπ.).
Για να μπορεί να επιτελέσει όλες τις λειτουργίες του, πρέπει να είναι προσιτός στον καθένα, να εμπλουτίζει την καθημερινή ζωή όλων - ιδίως όσων ανήκουν σε μειονεκτούσες ομάδες ή δεν έχουν τα αναγκαία εφόδια.
Για ένα σύγχρονο σοσιαλιστικό κόμμα, ο περιορισμός των πολιτιστικών ανισοτήτων είναι αναγκαίος όρος της ευόδωσης των σκοπών του πολιτισμού και μια από τις βασικές προτεραιότητες.
Θέλουμε όλη αυτή η δραστηριότητα ως προς τις υποδομές και τη δημιουργία να είναι προσιτή στον καθένα ανεξάρτητα από τις οικονομικές του δυνατότητες, το μορφωτικό του επίπεδο, τον τόπο κατοικίας ή την ηλικία.
Θέλουμε ίση πρόσβαση στον πολιτισμό, αλλά και ενδυνάμωση της κοινωνικής λειτουργίας του πολιτισμού ως μηχανισμού κοινωνικής συνοχής και αλληλεγγύης.
Στην επέκταση της Κάρτας πολιτισμού.
Στην ενθάρρυνση και την προσέλκυση μελών ομάδων που μειονεκτούν (εμψύχωση της ανάγνωσης για πολίτες που δεν διαβάζουν κλπ).
Στην ίδρυση πολιτιστικών εγκαταστάσεων για τους μετανάστες, τους παλιννοστούντες κλπ.
Στην ενίσχυση της Εργατική Εστίας.
Στην επέκταση των εκπαιδευτικών προγραμμάτων και την ενθάρρυνση όλων των φορέων του πολιτισμού να οργανώσουν ανάλογα προγράμματα.
Στην επέκταση των Παιχνιδιών Πολιτισμού.
Στη γενίκευση της Ολυμπιακής Παιδείας στα σχολεία.
Στην πλήρη ένταξη των σχολικών βιβλιοθηκών, που ιδρύθηκαν ή θα ιδρυθούν, στη ζωή του σχολείου.
Στην ελεύθερη ηλεκτρονική πρόσβαση στις δράσεις της Επικράτειας Πολιτισμού.
Στην ενίσχυση των νέων δημιουργών μέσω προγραμμάτων με συγκεκριμένους στόχους και διαδικασίες (υποτροφίες σε ζωγράφους, χρηματοδότηση καταλόγων εκθέσεων ή προγραμμάτων παραστάσεων κλπ.).
Στην ενίσχυση του πολιτιστικού εθελοντισμού μέσω προγραμμάτων με συγκεκριμένους στόχους (δικτύωση, οργάνωση ανταλλαγών, φεστιβάλ κλπ.).
Στην ενθάρρυνση της λαϊκής δημιουργίας.
Η παιδεία του πολιτισμού αλλά και ο εμπλουτισμός της γενικής παιδείας με στοιχεία πολιτισμού είναι απαιτήσεις μιας εποχής στην οποία ο πολιτισμός παίζει όλο και πιο βαρύνοντα ρόλο.
Έτσι:
Συστηματοποιείται η παρουσία της πολιτιστικής δημιουργίας στα σχολεία.
Επεκτείνονται τα εκπαιδευτικά προγράμματα.
Γενικεύεται η Ολυμπιακή Παιδεία.
Εκσυγχρονίζεται η καλλιτεχνική παιδείας.
Η διαρκής διεύρυνση της αγοράς του πολιτισμού δημιουργεί νέες δυνατότητες απασχόλησης - και μάλιστα ενδιαφέρουσας και δημιουργικής.
Νέες ανάγκες, νέες ευκαιρίες, νέα επαγγέλματα.
Με αυτό το πνεύμα ξεκίνησε η προσπάθεια σύζευξης του πολιτισμού και της αγοράς εργασίας. Έτσι προβλέπεται:
Η ενίσχυση της απασχόλησης στους τομείς:
- Της προστασίας της πολιτιστικής κληρονομιάς (μέριμνα για τους νέους αρχαιολογικούς χώρους και τα μουσεία).
- Της πολιτιστικής ανάπτυξης των περιφερειών.
- Του περιορισμού των πολιτιστικών ανισοτήτων.
- Της επιχειρηματικότητας στον τομέα του πολιτισμού και της τεχνολογίας.
- Της ανάπτυξης αποτυπωμένων πολιτιστικών δράσεων.
- Της προώθησης στην αγορά πολιτιστικών προϊόντων.
Η πολιτιστική φυσιογνωμία της χώρας είναι ένα από τα ισχυρά όπλα της στη διεθνή σκηνή - ιδίως σήμερα, όπου ο ρόλος του πολιτισμού σε αυτό το πεδίο ενδυναμώνεται σταθερά.
Το κρίσιμο ζήτημα είναι η προβολή της χώρας ως μιας σύγχρονης κοινωνίας, μιας κοινωνίας ικανής να σταθεί δημιουργικά απέναντι στο παρελθόν και να αναπτύξει το παρόν της.
Βασιζόμενοι στις επιτυχίες της προηγούμενης τετραετίας, συνεχίζουμε με τη συστηματοποίηση της πολιτιστικής διπλωματίας μέσω:
- Της προώθησης του διαλόγου για τη σύγχρονη ελληνική δημιουργία στο εξωτερικό.
- Της προώθησης και συμπαραγωγής ελληνικών έργων στο εξωτερικό.
- Της συμμετοχής σε διεθνή φεστιβάλ και εκθέσεις.
- Ανταλλαγών και εκθέσεων έργων τέχνης στο εξωτερικό.
- Της μετάκλησης ξένων δημιουργών ή δημοσιογράφων.
- Της ενίσχυσης των εδρών κλασσικών και νεοελληνικών σπουδών σε επιλεγμένες χώρες και περιοχές.
- Την άψογη ολοκλήρωση της Πολιτιστικής Ολυμπιάδας και των πολιτιστικών εκδηλώσεων των Ολυμπιακών Αγώνων.
- Την άρτια οργάνωση της Πολιτιστικής Πρωτεύουσας της Ευρώπης στην Πάτρα το 2006.
Η εποχή μας με την αναζωπύρωση των εθνικισμών και της θρησκευτικής μισαλλοδοξίας προσφέρεται για την ανάληψη πολιτιστικών πρωτοβουλιών - ακόμα και από μια μικρή χώρα με σημαντική όμως ακτινοβολία στο πεδίο του πολιτισμού.
Στην κατεύθυνση αυτή είναι πολύ κρίσιμη η δράση μας τόσο μέσω της Ευρωπαϊκής Ένωσης όσο και σε υπερευρωπαϊκό επίπεδο.
Έτσι στόχοι μας είναι:
Η ενίσχυση της πολιτιστικής φυσιογνωμίας της Ευρωπαϊκής Ένωσης μέσω:
- Της τόνωσης της ευρωπαϊκής πολιτικής με υπέρβαση της πολιτικής της εξαίρεσης.
- Της ενίσχυση της ευρωπαϊκής δημιουργίας.
- Της ρύθμισης των πνευματικών δικαιωμάτων σε πανευρωπαϊκό επίπεδο.
- Της συνεργασίας για την προστασία της πολιτιστικής κληρονομιάς.
- Της συνεργασίας για την τόνωση της καινοτομίας (Επέκταση της Πρωτοβουλίας Καινοτομία 2000 (i2i).
Η προώθηση του ευρωμεσογειακού διαλόγου.
Η προώθηση του διακοινοτικού διαλόγου στην Κύπρο.
Η προώθηση του διαλόγου μεταξύ των πολιτισμών και των θρησκειών.
Η ολοκλήρωση των μεγάλων πρωτοβουλιών που για τους Ολυμπιακούς Αγώνες μέσω:
- Της καθιέρωσης της Πολιτιστικής Ολυμπιάδας ως μόνιμου θεσμού, που αναδεικνύει την πολιτιστική διάσταση των Ολυμπιακών Αγώνων.
- Της καθιέρωσης της Ολυμπιακής Εκεχειρίας ως μόνιμου θεσμού, που αναδεικνύει την ειρήνη ως κεντρικό στόχο των Ολυμπιακών Αγώνων.
Οι Ολυμπιακοί και οι Παραολυμπιακοί Αγώνες του 2004 είναι η μεγάλη πρόκληση και η μεγάλη ευκαιρία να αποδείξουμε ότι η παρατεταμένη άνοιξη του Ελληνικού αθλητισμού δεν είναι συγκυριακή.
Να πανηγυρίσουμε τις επιτυχίες των αθλητών μας, που τα τελευταία χρόνια μας έχουν κάνει υπερήφανους με επιτυχίες που δύσκολα μπορούσαμε να φανταστούμε.
Η Ελλάδα στις μέρες μας έχει καθιερωθεί ως μια από τις μεγάλες αθλητικές δυνάμεις.
Η παγκόσμια αυτή αναγνώριση είναι αποτέλεσμα των λαμπρών εμφανίσεων των Ελλήνων αθλητών αλλά και των εθνικών ομάδων σε κορυφαίους διεθνείς αγώνες σε πολλά αθλήματα.
Μετάλλια και διακρίσεις σε Ολυμπιακούς Αγώνες και σε παγκόσμια και Ευρωπαϊκά πρωταθλήματα δικαιώνουν την αθλητική μας πολιτική και θέτουν τον ελληνικό αθλητισμό στην τροχιά του 2004.
Οι προολυμπιακές ομάδες έχουν συγκροτηθεί, υλοποιούν τα προπονητικά τους προγράμματα με απόλυτο επαγγελματισμό και με την οικονομική αρωγή της Πολιτείας που στέκεται κοντά στην προετοιμασία τους και προσφέρει μέσα από ένα ευρύ σχεδιασμό όλες τις προυποθέσεις και τα εργαλεία.
Οι αθλητικές ομοσπονδίες ενισχύονται περαιτέρω εξαιτίας των Ολυμπιακών Αγώνων με 10 εκ. ευρώ το έτος.
Το ποσόν προστιθέμενο στις τακτικές επιχορηγήσεις που επίσης προσανατολίζονται στους Ολυμπιακούς Αγώνες οδηγεί σε σύνολο πιστώσεων για τον ελληνικό αθλητισμό ενόψει των Αγώνων, ύψους 69 εκ. ευρώ.
Παράλληλα το Παραολυμπιακό αθλητικό κίνημα πραγματοποιεί με τη συνεργασία της Πολιτείας τον πληρέστερο πρόγραμμα προετοιμασίας του μέχρι σήμερα.
Επωφελείται από τη λειτουργία της ενιαίας αθλητικής ομοσπονδίας για ΑΜΕΑ, που νομοθετήθηκε το 2001 με μέριμνα του Υπουργείου Πολιτισμού και έδωσε τη δυνατότητα να ενοποιηθούν και έτσι να μεγιστοποιηθούν οι δυνάμεις των αθλητικών σωματείων ΑΜΕΑ.
Με το πρόγραμμα «Ελλάδα 2004» και το συνεχιζόμενο πρόγραμμα της Γ. Γ. Αθλητισμού προχωράμε σε συνεργασία με τη τοπική και τη νομαρχιακή αυτοδιοίκηση, σε ένα φιλόδοξο πρόγραμμα δημιουργίας αθλητικών υποδομών στην περιφέρεια, με συνολικό προϋπολογισμό β683,7 εκ.
Το Πρόγραμμα δεν ολοκληρώνεται με τη λήξη των Ολυμπιακών Αγώνων.
Συνεχίζεται και για τα επόμενα έτη μετά το 2004 ώστε να δοθεί η ευκαιρία στους Δήμους που δεν ολοκλήρωσαν έγκαιρα τη τεχνική ωρίμανση των έργων, να αξιοποιήσουν τις παροχές και τις δυνατότητες του Προγράμματος.
Η αθλητική ανάπτυξη δεν σταματά το 2004, αλλά συνεχίζεται για πολλά έτη.
Η ισόρροπη αθλητική ανάπτυξη όλων των περιφερειών της χώρας.
Κάθε πρωτεύουσα νομού αποκτά μια ολοκληρωμένη βάση αθλητικών υποδομών.
Οι αθλητικές υποδομές που θα αναπτυχθούν σε κάθε Δήμο να γίνουν πόλος έλξης για τη νεολαία, να γίνουν φυτώρια για νέους πρωταθλητές, να είναι οι χώροι φιλοξενίας και ανάπτυξης των Ολυμπιακών ιδεωδών και των αρχών του ευ αγωνίζεσθαι.
Πρόκειται για τη μεγαλύτερη σε οικονομικά μεγέθη και την πληρέστερη σε επίπεδο σχεδιασμού παρέμβαση για τη δημιουργία νέων αθλητικών υποδομών στην Ελληνική Περιφέρεια.
Μεγάλα έργα εθνικής και αναβαθμισμένης περιφερειακής σημασίας όπως το μεγάλο κλειστό Γυμναστήριο Κομοτηνής, το κλειστό Γυμναστήριο Ιωαννίνων, το μεγάλο κλειστό Ηρακλείου στην Αλικαρνασσό και άλλα.
Η υλοποίηση μεγάλου αριθμού άλλων έργων όπως ανοικτά κολυμβητήρια - προπονητήρια, ελαστικοί τάπητες στίβου, χιονοδρομικά κέντρα, κέντρα προετοιμασίας αθλητών, χλοοτάπητες ποδοσφαιρικών γηπέδων, μικρά κλειστά γυμναστήρια, αίθουσες γυμναστικής και βαρέων αθλημάτων, ναυταθλητικές εγκαταστάσεις.
Για την κατασκευή αθλητικών έργων ήδη έχουν δαπανηθεί πόροι ύψους 200 εκ. ευρώ, πολλοί περισσότεροι σε σύγκριση με την περίοδο 1996-2000.
Προτεραιότητα, για την περίοδο 2004-2008, είναι το πρόγραμμα Αθλητισμός για όλους που βασίζεται στις νέες αθλητικές υποδομές που κατασκευάζονται σε όλη τη χώρα και στην ενισχυμένη λειτουργία των αθλητικών ομοσπονδιών και των σωματείων.
Θέλουμε:
Όλη η δραστηριότητά μας τόσο ως προς τις υποδομές όσο και ως προς τους φορείς, να είναι προσιτή στον καθένα ανεξάρτητα από τις οικονομικές του δυνατότητες, το μορφωτικό του επίπεδο, την ηλικία του ή τον τόπο κατοικίας του.
Ο αθλητισμός να λειτουργεί ως παράγοντας κοινωνικής συνοχής και αλληλεγγύης, ως κοινό κτήμα της ελληνικής κοινωνίας χωρίς αποκλεισμούς.
Ειδικότερα:
Τα αθλητικά έργα όλων των Δήμων της χώρας, που έχουν ενταχθεί στο Πρόγραμμα ΕΛΛΑΔΑ 2004, αξιοποιούνται από τις τοπικές κοινωνίες.
Τα προγράμματα μαζικού αθλητισμού αξιοποιούν μεταολυμπιακά τις νέες αθλητικές υποδομές, ενώ στρέφονται παράλληλα και προς τις δραστηριότητες του προγράμματος «Πολιτισμός για όλους».
Μέσω των Προγραμμάτων Μαζικής Άθλησης που απευθύνονται στο παιδί, στη γυναίκα, στα άτομα με αναπηρία, στους ενήλικες και είναι στελεχωμένα με εξειδικευμένους επιστήμονες, εμπλουτισμένα με νέες ιδέες και με διευρυμένους κατά «κοινωνική ομάδα» αποδέκτες σε συνεργασία με 650 φορείς σ' όλη την Ελλάδα τα ευεργετήματα της άθλησης προσφέρονται σε εκατοντάδες χιλιάδες άτομα.
Το συνολικό πρόγραμμα για τη μαζική άθληση έχει ετήσιο προϋπολογισμό πάνω από 11 εκ ευρώ.
Οι αθλητικές δραστηριότητες των ατόμων με αναπηρία αξιοποιούν τις υποδομές και τις παρεμβάσεις που γίνονται λόγω των Παραολυμπιακών Αγώνων και το νέο θεσμικό πλαίσιο που δημιουργήσαμε.
Οι Γενικές Γραμματείες Αθλητισμού και Ολυμπιακών Αγώνων συνεργάζονται με την ομοσπονδία και τα σωματεία των ατόμων με αναπηρίες ενισχύοντας την προσπάθειά τους για διεθνείς αγώνες και τους Παραολυμπιακούς Αγώνες του 2004.
Σήμερα λειτουργούν 1.137 τμήματα αθλουμένων αυτής της κατηγορίας με εντυπωσιακές επιδόσεις σε διεθνείς διοργανώσεις.
 Τα φυτώρια των νέων αθλητικών ταλέντων λειτουργούν σε συνεργασία με το Υπουργείο Παιδείας και το σχολικό σύστημα όσο και με τα αθλητικά σωματεία και την τοπική αυτοδιοίκηση.
Με τις τάξεις αθλητικής διευκόλυνσης (ΤΑΔ) δώσαμε τη δυνατότητα στους μαθητές να ασχοληθούν με τον αθλητισμό και παράλληλα να μορφώνονται.
Τη διοργάνωση μεγάλων αθλητικών εκδηλώσεων στη χώρα μας
Η δυναμική των Ολυμπιακών και Παραολυμπιακών Αγώνων του 2004 θέλουμε να διατηρηθεί αλώβητη.
Το πρόγραμμα της Ολυμπιακής προετοιμασίας όλων των Ομοσπονδιών συνεχίζεται και μετά το 2004, για τους επόμενους θερινούς αλλά και χειμερινούς Ολυμπιακούς Αγώνες, τα παγκόσμια πρωταθλήματα και τις άλλες μεγάλες διεθνείς διοργανώσεις.
Οι Ολυμπιακές υποδομές επιτρέπουν στην Ελλάδα να λειτουργεί πλέον ως διοργανώτρια πολλών μεγάλων αθλητικών γεγονότων.
Αυτό συνδέεται αφενός με την αξιοποίηση των νέων αθλητικών υποδομών σε όλη την Ελλάδα, αφετέρου με τις αγωνιστικές προοπτικές και επιδόσεις των Ελλήνων αθλητών.
Οι βάσεις που τέθηκαν με το νόμο 3057/2002 για τον Επαγγελματικό αθλητισμό έχουν ήδη αποδώσει σημαντικούς καρπούς: η ίδια γραμμή της νομιμότητας, της διαφάνειας και των συνεχών ελέγχων από ανεξάρτητο όργανο, την Επιτροπή Επαγγελματικού Αθλητισμού συνεχίζεται με την πλήρη υποστήριξη και κάλυψη της Πολιτείας, χωρίς εκπτώσεις και υποχωρήσεις.
Το μέτωπο που έχουμε ανοίξει κατά των φαινομένων βίας στον αθλητισμό παραμένει ανοικτό και είναι πρώτης προτεραιότητας.
Στόχος είναι η πλήρης ενεργοποίηση των εισαγγελικών και δικαστικών αρχών για την εφαρμογή της υφιστάμενης - πολύ αυστηρής - νομοθεσίας.
Το ίδιο ισχύει και ως προς την εφαρμογή των διεθνών, ευρωπαϊκών και εθνικών κανόνων κατά της φαρμακοδιέγερσης, συμπεριλαμβανόμενων και όλων των νεωτερικών μεθόδων παρέμβασης (γενετικό ντόπινγκ, κ.α.).
Με το Πρόγραμμά μας δημιουργούμε νέες θέσεις εργασίας στις αθλητικές εγκαταστάσεις σε όλη τη χώρα.
Η αξιοποίηση των αθλητικών εγκαταστάσεων μέσω δράσεων του αθλητικού τουρισμού, δημιουργεί με τη σειρά της ευκαιρίες απασχόλησης στους παραγωγικούς τομείς της περιφέρειας καθώς τονώνεται η τουριστική κίνηση και διατηρείται για περισσότερους μήνες.
Στοχεύουμε να αξοποιήσουμε το νέο επιστημονικό προσωπικό που προσφέρεται σήμερα από τα Πανεπιστήμια της χώρας και που αποκτά σημαντική εμπειρία από τη διοργάνωση των Ολυμπιακών και Παραολυμπιακών Αγώνων του 2004.
Εμπιστευόμαστε τη διαχείριση των νέων Ολυμπιακών εγκαταστάσεων σε επιστήμονες που έχουν σπουδάσει διοίκηση αθλητισμού στα Πανεπιστήμια της χώρας, αποκαθιστώντας με τον καλύτερο δυνατό τρόπο μια ουσιαστική και αμφίδρομη σχέση μεταξύ των Υπουργείων Πολιτισμού και Εθνικής Παιδείας.
Στηρίζουμε τις αθλητικές δραστηριότητες όλων των ΤΕΕΦΑ της χώρας και προσδίδουμε ειδική δυναμική στο νέο τμήμα Διοίκησης Αθλητισμού του Πανεπιστημίου Πελοποννήσου.
Συνεχίζουμε με περισσότερα εφόδια και με τη χρήση των νέων αθλητικών εγκαταστάσεων, τους βασικούς πυλώνες του Εθνικού Σχεδιασμού Αθλητικής Ανάπτυξης:
Το οικοδόμημα του ελληνικού αθλητισμού είναι στέρεα θεμελιωμένο στο σωματείο.
Στο κύτταρο αυτό του αθλητισμού μας, αλλά και στην ανεκτίμητη προσφορά των εθελοντών διοικητικών παραγόντων οφείλει πολλά η ανάπτυξη και η άνθιση του αθλητισμού μας.
Η οικονομική ενίσχυση των σωματείων από τη ΓΓΑ είναι δεδομένη και αποφασιστική.
Το κόστος για την ενίσχυση του σωματειακού αθλητισμού ανέρχεται σε 20 εκ. ευρώ.
Στον αγωνιστικό αθλητισμό βασική προτεραιότητα έχει η καθιέρωση της διαρκούς συνεργασίας με συγκεκριμένες κατευθύνσεις της πολιτείας με τις ομοσπονδίες των διαφόρων αθλημάτων.
Στηρίζεται η επιστημονική βοήθεια, η παρουσία και η συμμετοχή εκπροσώπων στα διεθνή αθλητικά όργανα, η γενναία οικονομική βοήθεια των ομοσπονδιών, η Ολυμπιακή προετοιμασία.
Στον τομέα της επιστημονικής στήριξης ενθαρρύνονται οι συνεργασίες των ομοσπονδιών και συλλόγων με εργομέτρες, ψυχολόγους, διαιτολόγους, ορθοπεδικούς, φυσιοθεραπευτές και άλλους ειδικούς επιστήμονες, ώστε οι αθλητές με τη βοήθεια των προπονητών να φθάσουν στη μεγιστοποίηση του αποτελέσματος.
Συγχρόνως, με τη δημιουργία και τη λειτουργία του διεθνώς αναγνωρισμένου εργαστηριακού κέντρου αντιντόπινγκ κοντρόλ στο Ο.Α.Κ.Α., ελέγχονται με αυστηρό τρόπο οι ιατροφαρμακευτικές ενισχύσεις ώστε να περιφρουρείται η διαδικασία που οδηγεί στην πραγματοποίηση υψηλών αθλητικών στόχων.
Ο αγωνιστικός αθλητισμός υποστηρίζεται περαιτέρω με το Κέντρο Εργονομίας και Αποκατάστασης Κακώσεων που κατασκευάζεται στα πλαίσια του «ΕΛΛΑΔΑ 2004» στην Κομοτηνή, ως δίδυμη υποδομή του αντίστοιχου Κέντρου στην Αθήνα.
Υποστηρίζεται ακόμα περισσότερο από τις νέες αθλητικές υποδομές που κατασκευάζονται και που δίνουν τη δυνατότητα για την προετοιμασία των εθνικών ομάδων όλων των αθλημάτων χωρίς προσκόμματα και σύμφωνα με τον αγωνιστικό τους σχεδιασμό και τις αγωνιστικές υποχρεώσεις.
Το συνολικό ύψος της επιχορήγηση των Ομοσπονδιών ανήλθε για το διάστημα 2001- 2004 στο ποσό των 205 εκ. ευρώ και αποτελεί εντυπωσιακή πρωτοπορία για τα παγκόσμια δεδομένα.
Για την υποστήριξη του αγωνιστικού αθλητισμού, θεσπίσαμε τα αθλητικά κίνητρα.
Το επιτυχές αποτέλεσμα η πολιτεία το επιβραβεύει και στα πρόσωπα των αθλητών και προπονητών με αθλητικά κίνητρα, που προβλέπουν για τους πρωταθλητές που διακρίνονται, οικονομικές επιβραβεύσεις που φθάνουν το ποσό των 3 εκ. ευρώ και επαγγελματική αποκατάσταση στις Ένοπλες Δυνάμεις, στα Σώματα Ασφαλείας, αλλά και είσοδο στα Ανώτατα Εκπαιδευτικά Ιδρύματα, καθώς και προσλήψεις στο Δημόσιο.
Στο σχολείο και στις Ένοπλες Δυνάμεις λειτουργούν σε συνεργασία με το Υπουργείο Εθνικής Άμυνας και το Υπουργείο Παιδείας, επιτροπές που σχεδιάζουν και προβαίνουν σε ενέργειες ουσιαστικής στήριξης των μαθητών και στρατιωτών αθλητών.
Οι οικονομικές και κτιριακές επενδύσεις στον αθλητισμό και ο Εθνικός Σχεδιασμός Αθλητικής Δράσης είναι τα βασικά στοιχεία της αθλητικής μας πολιτικής που οδήγησαν τον Ελληνικό αθλητισμό σε περίοπτη διεθνή θέση και τον κατέταξαν στις μεγάλες παγκόσμιες αθλητικές δυνάμεις.
Οι προοπτικές είναι εξαιρετικά ευοίωνες για μια εξίσου εντυπωσιακή συνέχεια και στη μεγάλη πρόκληση των Ολυμπιακών Αγώνων του 2004.
Ο Ελληνικός αθλητισμός θα δώσει εντυπωσιακό παρόν τρέχοντας γρηγορότερα από κάθε φορά.
Η Ελληνική Κοινωνία απαιτεί σήμερα τη ριζική ανανέωση στην πολιτική της χώρας.
Βρίσκεται μπροστά στην ιστορική πρόκληση να κλείσει οριστικά τον κύκλο της μεταπολίτευσης και να περάσει στη νέα εποχή:
Να εγγυηθεί μια ανοικτή κοινωνία με ίσες ευκαιρίες για όλους τους πολίτες, χωρίς διακρίσεις και αποκλεισμούς.
Να διασφαλίσει σε κάθε πολίτη την ουσιαστική άσκηση των δικαιωμάτων του και την απόλαυση των ελευθεριών του, με αίσθημα ευθύνης προς την κοινωνία.
Να προσδιορίσει ξανά την αυτονομία της κοινωνίας, τα όρια της αγοράς, το ρόλο της πολιτείας, στην εποχή της παγκοσμιοποίησης και της κοινωνίας της γνώσης.
Να διεκδικήσει πρωταγωνιστική συμμετοχή για τη χώρα, τις περιφέρειες και τους πολίτες της στην Ευρωπαϊκή Ένωση.
Να απελευθερώσει τις ατομικές δυνάμεις κάθε πολίτη και τις συλλογικές δυνάμεις της κοινωνίας, προσφέροντας συνθήκες αξιοκρατίας.
Να εγγυηθεί σε μία, ανοικτή στον κόσμο, ευρωπαϊκή κοινωνία ασφάλειας και δικαιοσύνης, την ισότητα με ελευθερία, την αυτονομία με αλληλεγγύη.
Την ιστορική αυτή πρόκληση είμαστε αποφασισμένοι να αντιμετωπίσουμε.
Είναι μια πρόκληση που δε θέλουμε και δε πρέπει να αναβάλλουμε.
Είναι μια πρόκληση στην οποία θα πετύχουμε.
Για να απαντήσουμε στην πρόκληση αυτή, δεν αρκεί να διορθώσουμε μόνο κάποιες πολιτικές ή να συμπληρώσουμε νομοθετικά κενά.
Όταν στόχος μας είναι ένας νέος πολιτικός πολιτισμός, το εύρος της αναγκαίας μεταρρύθμισης, το βάθος των απαραίτητων τομών, η ένταση της προσπάθειας που απαιτείται μπορεί να προέλθει μόνο από την κοινωνία συνολικά, αλλά και από τον κάθε πολίτη.
Μόνο στη βάση μιας ευρύτερης συναίνεσης, μόνο με ενεργητική νομιμοποίηση και όχι πια με παθητική αποδοχή, μπορεί η ελληνική κοινωνία να απαντήσει στην ιστορική πρόκληση της νέας εποχής.
Μόνο αν ο πολίτης αποκτήσει την αίσθηση ότι ανήκει σε μια συνεκτική, δημοκρατική και ανοιχτή κοινωνία, θα ταυτιστεί με ένα στόχο που ενσωματώνει αλλά και υπερβαίνει τις προσωπικές επιδιώξεις του καθενός μας.
Μόνο αν ο πολίτης γίνει συμμέτοχος στη διαμόρφωση των συλλογικών στόχων, στη χάραξη, άσκηση και έλεγχο των δημόσιων πολιτικών, θα αναλάβει την ευθύνη που του αναλογεί.
Μόνο η συμμετοχή του πολίτη, η πεποίθηση του ότι η ανανέωση της πολιτικής είναι δική του υπόθεση, η πίστη του ότι μπορούμε όλοι μαζί να πετύχουμε, θα επιτρέψουν μια διακυβέρνηση αντάξια των οραμάτων και των στόχων της κοινωνίας μας.
Γι αυτό προτείνουμε ένα νέο σχέδιο Συμμετοχικής Διακυβέρνησης στον Έλληνα Πολίτη.
Συμμετοχή δεν σημαίνει απλά μόνο την εκδήλωση μιας προτίμησης σε συλλογικές διαδικασίες λήψης αποφάσεων όπως στις εκλογές.
Είναι η κατοχύρωση στο πρόσωπο του πολίτη - χωρίς κανένα αποκλεισμό ή διάκριση - της δυνατότητας να σχηματίζει ανεμπόδιστα και να εκφράζει τις πολιτικές του απόψεις και να επιδιώκει, με τα μέσα που του παρέχει το πολίτευμα, να τις καταστήσει περιεχόμενο των αποφάσεων της πολιτείας.
Αυτό σημαίνει διεύρυνση των μορφών συμμετοχής των πολιτών και πέρα από τις εκλογές: σύγχρονες μορφές διαβούλευσης, στοιχεία άμεσης δημοκρατίας, δημοψηφίσματα με αξιοποίηση των δυνατοτήτων της νέας τεχνολογίας στην κατεύθυνση μιας ηλεκτρονικής διακυβέρνησης.
Σημαίνει συνευθύνη του κάθε πολίτη.
Προϋπόθεση για μια διακυβέρνηση συμμετοχής και συνευθύνης, είναι η διαφάνεια και η δημοσιότητα στην κρατική δράση.
Εγγύησή της αποτελεί η διασφάλιση της ελεύθερης πρόσβασης όλων των πολιτών σε όλες τις απαραίτητες πληροφορίες, με την επιβολή στην διοίκηση εκτεταμένων δημοσιότητας, με την αξιοποίηση όλων των συμβατικών και ηλεκτρονικών μέσων.
Πυρήνας της δημοκρατικής διακυβέρνησης είναι η αρχή ότι κάθε κρατικό όργανο είναι υπόλογο για το σεβασμό των κανόνων που διέπουν τη δράση του, όχι μόνο αφηρημένα ενώπιον του νόμου αλλά και ενώπιον του κάθε πολίτη.
Μόνο στη βάση μιας καθολικά αποδεκτής αντίληψης της υποχρέωσης διαρκούς λογοδοσίας όλων των κρατικών λειτουργών απέναντι στους πολίτες διασφαλίζεται η αποτελεσματική αξιολόγηση και, κυρίως, αντιμετωπίζεται η διαφθορά.
Η εξασφάλιση μιας συμμετοχικής διακυβέρνησης που εγγυάται τη λογοδοσία των λειτουργών με όρους διαφάνειας προϋποθέτει τη συζήτηση και λήψη των αποφάσεων όσο το δυνατόν εγγύτερα στον πολίτη.
Επιβάλλει τη μεταφορά των ευρύτερων δυνατών αρμοδιοτήτων και πόρων στην τοπική αυτοδιοίκηση και παράλληλα την ριζική αποκέντρωση των κρατικών λειτουργιών σε περιφερειακά όργανα, όταν αυτές δεν είναι απαραίτητο να ασκούνται σε εθνικό επίπεδο.
Διατρέχει όλες τις πολιτικές σε κάθε στάδιο της πολιτικής διαδικασίας - προετοιμασία, λήψη αποφάσεων, υλοποίηση - αξιολόγηση και έλεγχος) και σε κάθε επίπεδο διοίκησης - δημοτικό, περιφερειακό, εθνικό.
Συνδυάζει τόσο αναπτυξιακούς όσο και αναδιανεμητικούς στόχους, την βιώσιμη ανάπτυξη με την προστασία του φυσικού και πολιτιστικού περιβάλλοντος, την κοινωνική δικαιοσύνη και τον έλεγχο των αποφάσεων από τους πολίτες, συνδυάζει την καθολικότητα των μέτρων πολιτικής με την εξειδίκευση στις ανάγκες του πολίτη.
Είναι η Προοδευτική Διακυβέρνηση, η απάντηση στον νέο-φιλελευθερισμό, στην αποξένωση του πολίτη από την πολιτική, στην απορύθμιση των αγορών, στην εμπορευματοποίηση και συρρίκνωση των δημοσίων υπηρεσιών, στην αποδυνάμωση των κοινωνικών πολιτικών.
Υλοποιείται με συντεταγμένο Δημόσιο Διάλογο και θεσμικά οργανωμένη Κοινωνική Διαβούλευση, με αναζήτηση συνθέσεων και συναινέσεων στην επίλυση προβλημάτων και συγκρούσεων και έχει ως τελικό στόχο την αποτελεσματικότητα των ασκούμενων πολιτικών, τη διεύρυνση της πολιτικής νομιμοποίησης και τη χειραφέτηση του πολίτη.
Στην ανανέωση του πολιτικού συστήματος.
Στην εμπέδωση της διαφάνειας και τη ριζική αντιμετώπιση της διαφθοράς.
Σε ένα νέο Κοινοβουλευτικό Πολιτισμό.
Σε μια επιτελική κυβέρνηση, επικεντρωμένη στο στρατηγικό σχεδιασμό.
Σε μια Δημόσια Διοίκηση προσηλωμένη σε αποτελέσματα για τον πολίτη.
Σε μια τολμηρή περιφερειακή ανασυγκρότηση και ενίσχυση της αυτοδιοίκησης.
Σε μια αναβάθμιση και ενίσχυση των ανεξαρτήτων αρχών.
Στη βελτίωση της απονομής της δικαιοσύνης.
Ο πολίτης έρχεται στο επίκεντρο της πολιτικής σε τοπικό, περιφερειακό και εθνικό επίπεδο με τη δημιουργία θεσμών διαβούλευσης και συνέργιας ανάμεσα σε φορείς του δημόσιου τομέα, του ιδιωτικού τομέα και της κοινωνίας των πολιτών.
Στόχος είναι η ουσιαστική συμμετοχή κάθε πολίτη στη διαμόρφωση, την υλοποίηση, τον έλεγχο και την αξιολόγηση των αποφάσεων.
Στον καινοτόμο αυτό θεσμό διαβούλευσης με την κοινωνία των πολιτών, θα συμμετέχουν πολίτες, που θα επιλέγονται με αντιπροσωπευτικά κριτήρια και κλήρο.
Στόχος η βελτίωση του περιεχομένου των δημοσίων αποφάσεων, με την υποχρέωση της διοίκησης για συζήτηση και ωρίμανση προτάσεων που απαιτούν ευρεία κοινωνική συναίνεση και αποδοχή.
Κάθε Συνέλευση Κοινωνικής Διαβούλευσης θα είναι, ταυτόχρονα, ανοικτή στον κάθε πολίτη να καταθέσει τις απόψεις του, με παροχή πλήρους πληροφοριακού υλικού.
Ο ευέλικτος αυτός θεσμός, που έχει δοκιμαστεί μέσα στις νομοπαραγωγικές διαδικασίες οργανισμών όπως η Ε.Ε. αλλά και εθνικών διοικήσεων, ενσωματώνεται στη σύγχρονη διοικητική διαδικασία παρέχοντας αποτελεσματικό βήμα παρέμβασης στη κοινωνία των πολιτών.
Θεσμοθετούμε διαδικασίες συμμετοχής φορέων αλλά και μεμονωμένων πολιτών στην κατάρτιση προϋπολογισμών σε εθνικό, περιφερειακό και δημοτικό επίπεδο, με στόχο τη συνδιαχείριση και τη συνυπευθυνότητα κράτους και κοινωνίας στα οικονομικά και κοινωνικά θέματα.
Επενδύσεις, δαπάνες και άλλα συναφή θέματα αποφασίζονται μέσα από διάλογο όλων των κοινωνικών φορέων και ομάδων που επηρεάζονται από τις σχετικές αποφάσεις.
Στόχος η λήψη αποφάσεων στην υλοποίηση των οποίων όλοι οι εμπλεκόμενοι εταίροι συμμετέχουν και όλοι είναι υπόλογοι για την εφαρμογή τους.
Ενίσχυση της Οικονομικής και Κοινωνικής Επιτροπής (ΟΚΕ) ως φορέα διεξαγωγής του κοινωνικού διαλόγου και ίδρυση ΟΚΕ στο επίπεδο των Περιφερειών.
Θεσμοθέτηση της υποχρέωσης της κυβέρνησης σε κεντρικό και περιφερειακό επίπεδο να λαμβάνει προηγούμενη γνώμη από τους κοινωνικούς εταίρους, πριν προχωρήσει στη λήψη μέτρων στο πλαίσιο της οικονομικής και κοινωνικής της πολιτικής.
Υποχρεωτική διαβούλευση με φορείς της κοινωνίας πολιτών - μη κυβερνητικούς οργανισμούς που δραστηριοποιούνται στον τομέα της εκάστοτε διοικητικής δράσης από κατάλογο μη κυβερνητικών οργανώσεων που τηρείται σε κάθε Υπουργείο και Περιφέρεια και ενημερώνεται με ευθύνη του.
Στον κατάλογο εγγράφονται υποχρεωτικά όλες οι ΜΚΟ τις από κοινού αποφασισμένες προδιαγραφές.
Πιλοτική εφαρμογή στους δήμους της χώρας τοπικών δημοψηφισμάτων με στόχο την καθιέρωσή τους με δεσμευτική ισχύ για τις αποφάσεις των οργάνων της Πρωτοβάθμιας Αυτοδιοίκησης και για θέματα της αρμοδιότητάς τους.
Για σημαντικά θέματα που αφορούν επιλογές πολιτικής, θα δημιουργείται ειδική ηλεκτρονική σελίδα στον αναβαθμισμένο κόμβο της Κυβέρνησης, όπου θα παρατίθεται πλήρης ενημερωτικός φάκελος προς ενημέρωση των πολιτών για τις υπάρχουσες επιλογές, τα θετικά και τα αρνητικά τους σημεία και θα καλούνται οι πολίτες να απαντούν σε ερωτηματολόγιο αιτιολογώντας τη θέση τους.
Τα αποτελέσματά τους θα συναξιολογούνται μαζί με τις άλλες μορφές κοινωνικής διαβούλευσης.
Ενίσχυση των υπαρχόντων Εθνικών Συμβουλίων με τις αναγκαίες υποδομές και θεσμοθέτηση του Εθνικού Συμβουλίου Θεσμών και Διαφάνειας και του Εθνικού Συμβουλίου Δημοκρατίας και Αποκέντρωσης.
Τα Εθνικά Συμβούλια θα έχουν συμβουλευτικό χαρακτήρα και θα προτείνουν στην κυβέρνηση δεσμευτικά πλαίσια πολιτικής.
Μαζί με την εισαγωγή νέων συμμετοχικών θεσμών προχωράμε σε μεταρρύθμιση των δομών της αντιπροσωπευτικής δημοκρατίας.
Αποφασιστική αντιμετώπιση της διάχυτης καχυποψίας του πολίτη για εξάρτηση του πολιτικού προσωπικού από συμφέροντα.
Προληπτική και κατασταλτική καταπολέμηση κάθε δυνατότητας αθέμιτης ή και παράνομης χρηματοδότησης κομμάτων και υποψηφίων βουλευτών.
Η Επιτροπή Ελέγχου Χρηματοδότησης Κομμάτων και Υποψηφίων Βουλευτών ενισχύεται για να εξασφαλίσει αποτελεσματικό έλεγχο.
Διάλογος των πολιτικών δυνάμεων για την αναβάθμιση της λειτουργίας των κομμάτων: εμπέδωση της ενδοκομματικής δημοκρατίας, διασφάλιση της ισότητας στον ανταγωνισμό μεταξύ των κομμάτων και της αυτονομίας των κομμάτων από το Κράτος.
O σεβασμός των κανόνων λειτουργίας των ΜΜΕ, της «Τέταρτης Εξουσίας», είναι υπαρξιακός όρος για την ομαλή λειτουργία του δημοκρατικού πολιτεύματος.
Στόχος μας, μέσα από διαδικασίες κοινωνικής διαβούλευσης και συναίνεσης, να συμπληρώσουμε το θεσμικό πλαίσιο μέσα στο οποίο λειτουργούν και να επιβάλλουμε την αυστηρή τήρησή τους στην πράξη.
Το Εθνικό Συμβούλιο Ραδιοτηλεόρασης (Ε.Σ.Ρ.) ενισχύεται για να ανταποκριθεί στον κρίσιμο ρόλο του στη λειτουργία του πολιτικού συστήματος, με επανεξέτασή της σύνθεσής του μετά από διάλογο.
Στόχος τα επιλεγόμενα από τη Βουλή μέλη του να μην προκύπτουν από κομματικές ή «συντεχνιακές» υποδείξεις, αλλά να είναι γενικής αποδοχής και η επιλογή τους να προκύπτει μέσα από εξαντλητικές και λεπτομερείς δημόσιες ακροάσεις.
Εμπεδώνεται η ανεξαρτησία του και ενισχύονται οι υποδομές του.
Με πρωτοβουλία του Ε.Σ.Ρ. οργανώνεται δημόσια διαβούλευση μεταξύ εκπροσώπων των πολιτικών δυνάμεων, δημοσιογράφων και της κοινωνίας των πολιτών για την αναβάθμιση της ποιότητας του πολιτικού και κοινωνικού διαλόγου στα Μ.Μ.Ε.
Ρύθμιση των συχνοτήτων των επίγειων ραδιοφωνικών και τηλεοπτικών δικτύων, εθνικών και τοπικών και ολοκλήρωση της αδειοδότησης, με αυστηρή τήρηση του εν ισχύει εθνικού και διεθνούς πλαισίου.
Νέο σαφές νομοθετικό πλαίσιο για την εξομάλυνση του επιχειρηματικού τοπίου στον χώρο των νέων μέσων, δορυφορικά, διαδίκτυο, ψηφιακοί δίσκοι.
Τα δημόσια ραδιοτηλεοπτικά δίκτυα θα ολοκληρώσουν το πρόγραμμα διοικητικής, οικονομικής και προγραμματικής αναδιάρθρωσής τους.
Προσαρμογή εταιρικού πλαισίου στις εξελίξεις, διασφάλιση ρύθμισης πλαισίου συνύπαρξης δημόσιου και ιδιωτικού τομέα.
1ος στόχος: Κατάργηση των εστιών διαφθοράς με προληπτικές και κατασταλτικές θεσμικές παρεμβάσεις.
Δέσμευσή μας είναι να εφαρμόσουμε πολιτική μηδενικής ανοχής απέναντι στη διαφθορά.
Οι κανόνες και οι αρχές υπάρχουν για να εφαρμόζονται απόλυτα και χωρίς εξαιρέσεις.
Στόχος μας είναι η καθιέρωση της καθολικής υποχρέωσης λογοδοσίας: κάθε κρατικό όργανο καθίσταται υπόλογο για το σεβασμό των κανόνων που διέπουν τη δράση του ενώπιον του νόμου και του πολίτη.
Με θεσμικές παρεμβάσεις για να καταργηθούν οι εστίες διαφθοράς και κατασταλτικά, ελεγκτικά και, όπου χρειάζεται, ποινικά μέτρα.
Ανώτατο συμμετοχικό όργανο που σχεδιάζει και ελέγχει την υλοποίηση των εθνικών σχεδίων δράσης κατά της διαφθοράς.
Στο όργανο αυτό συμμετέχουν και εκπροσωπούνται όλες οι πολιτικές δυνάμεις, κοινωνικοί και οικονομικοί φορείς καθώς και οι ΜΚΟ.
Το Εθνικό Συμβούλιο συνδέεται με την Επιτροπή Θεσμών και Διαφάνειας της Βουλής, η οποία αναβαθμίζεται και υποστηρίζεται στο έργο της.
Τα σχέδια αυτά που θα είναι το προϊόν του διαλόγου στα πλαίσια του Εθνικού Συμβουλίου Θεσμών και Διαφάνειας.
Ενίσχυση των ελεγκτικών μηχανισμών με προληπτικές δράσεις, ενδυνάμωση Ελεγκτικού Συνεδρίου. Σύσταση Σώματος Ειδικών Οικονομικών Επιθεωρητών, κατά το γαλλικό πρότυπο, με αρμοδιότητα την αντιμετώπιση της διαφθοράς και του οικονομικού εγκλήματος σε όλο το φάσμα του ευρύτερου δημόσιου τομέα.
Ανασύνθεση και αναβάθμιση των ειδικών επιθεωρήσεων που λειτουργούν ανεξάρτητα.
Συντονισμός των Ανεξάρτητων Αρχών (Α.Α.) με τα δικαστήρια και ιδίως τις εισαγγελικές αρχές.
Ενίσχυση και εξειδίκευση των ερευνητικών - ελεγκτικών αρμοδιοτήτων τους.
Ενίσχυση της ανεξάρτητης λειτουργίας της Επιτροπής Κεφαλαιαγοράς και της Επιτροπής Ανταγωνισμού.
Δημιουργία, μετά από μελέτη και διάλογο, θεσμών κοινωνικού ελέγχου σε τοπικό επίπεδο (π.χ. νομαρχιακό) με σκοπό την οργάνωση του δημοσίου διαλόγου της τοπικής κοινωνίας για την αντιμετώπιση της διαφθοράς.
Συμμετέχουν εκπρόσωποι της κοινωνίας των πολιτών, της τοπικής αυτοδιοίκησης και των τοπικών φορέων.
Οι θεσμοί κοινωνικού ελέγχου συμβάλλουν στην ενημέρωση του πολίτη και επεξεργάζονται προτάσεις για μέτρα ενάντια στη διαφθορά.
2ος στόχος: Διαφάνεια στη σχέση πολιτικού συστήματος και οικονομίας
Δημιουργούμε συνθήκες απόλυτης διαφάνειας στις σχέσεις των πολιτικών με την ιδιωτική οικονομία, μέσα από συναινετικές διαδικασίες των πολιτικών δυνάμεων.
Στόχος η αποκατάσταση της εμπιστοσύνης του πολίτη στον πολιτικό κόσμο και στην ανεξαρτησία του από την ιδιωτική οικονομία.
Η Κυβέρνηση και η Βουλή δημοσιοποιούν σε ειδικό δικτυακό τόπο όλα τα νομοσχέδια και τροπολογίες.
Τα νομοσχέδια και οι τροπολογίες παρουσιάζονται με απλή γλώσσα, κατανοητή από όλους και παρέχεται η δυνατότητα καταγραφής των απόψεων των πολιτών.
Το θεσμικό πλαίσιο συμπληρώνεται, μετά από συνολική αξιολόγηση της λειτουργίας του στην πράξη.
Στόχος η πλήρης διαφάνεια των εσόδων και εξόδων τόσο των κομμάτων όσο και των υποψήφιων βουλευτών, με σεβασμό στην αρχή των ίσων ευκαιριών.
Ενίσχυση του Εθνικού Συμβουλίου Ραδιοτηλεόρασης (ΕΣΡ) και απόλυτος σεβασμός της ανεξαρτησίας του για την εγγύηση του σεβασμού των κανόνων και τον έλεγχο της επιρροής ιδιωτικών συμφερόντων, μέσω των Μέσων Μαζικής Ενημέρωσης, στην πολιτική ζωή.
3ος στόχος: διαφάνεια και αυστηρός έλεγχος στις δημόσιες προμήθειες
Υιοθετούμε μέτρα εξασφάλισης πλήρους διαφάνειας σε κάθε οικονομική συναλλαγή του Δημοσίου.
Εισάγουμε ανεξάρτητους μηχανισμούς ελέγχου και αυστηρά μέτρα καταστολής.
Ανάπτυξη και πλήρης λειτουργία του Εθνικού Συστήματος Ηλεκτρονικών Δημοσίων Προμηθειών, που βασίζεται σε διαφανή μητρώα προμηθευτών, σύμφωνα με τις προδιαγραφές της ΕΕ.
Το σύστημα αυτό θα διασφαλίζει στο μέγιστο βαθμό την αντικειμενική και ταχεία διεκπεραίωση των σχετικών διαδικασιών με πλήρη διαφάνεια.
Εξατομίκευση της ευθύνης και σαφής διαχωρισμός ευθυνών μεταξύ υπευθύνων κάθε βαθμίδας της δημόσιας διοίκησης.
Αυστηρότερες ποινές για κακοδιαχείριση δημοσίου χρήματος.
Καθολική υποχρέωση δημοσιοποίησης στο διαδίκτυο όλων των πράξεων, όλων των φορέων του δημοσίου που αφορούν σε προμήθειες ή παροχές υπηρεσιών προς το δημόσιο καθώς και συμβάσεις παραχώρησης (αναθέσεις, διαγωνισμοί κάθε είδους, όχι μόνο οι προκηρύξεις αλλά και οι προσφορές, πρακτικά επιτροπών).
Η παράληψη δημοσιοποίησης συνεπάγεται τον ακυρωτικό έλεγχο των σχετικών πράξεων.
Θεσμοθέτηση των πολλαπλών ελέγχων, υποβολή τακτικών εκθέσεων και θέσπιση κωδίκων δεοντολογίας τόσο για τους εκτελεστές των συμβάσεων όσο και των αξιολογητών.
Έλεγχος των απορρήτων κονδυλίων των Υπουργείων, από ειδική Επιτροπή Ανωτάτων Κρατικών Λειτουργών.
Αλλαγή του θεσμικού πλαισίου και έγκριση από τη Βουλή των εξοπλιστικών προγραμμάτων, των μεγάλων προμηθειών και εργολαβιών των Ε.Δ., όπως συμβαίνει για τις υπόλοιπες προμήθειες του Δημοσίου.
4ος στόχος: Διαφάνεια και αυστηρός έλεγχος σε όλο το φάσμα της διοίκησης.
Ακώλυτη πρόσβαση των πολιτών σε όλες τις πληροφορίες.
Με θεσμικές παρεμβάσεις εξασφαλίζεται σε κάθε πολίτη αποτελεσματική πρόσβαση σε όλες τις πληροφορίες που αφορούν στις σχέσεις διοίκησης και διοικούμενου.
Ενίσχυση μηχανισμών ελέγχου της δημόσιας διοίκησης και της αυτοδιοίκησης.
Ενίσχυση του θεσμού του Γενικού Επιθεωρητή Δημόσιας Διοίκησης σε όλες τις δημόσιες υπηρεσίες και υπουργεία, στις περιφέρειες και την αυτοδιοίκηση.
Το δικαίωμα πρόσβασης των πολιτών στα διοικητικά στοιχεία μετατρέπεται σε ενεργητική υποχρέωση της διοίκησης η οποία υποχρεώνεται να δημοσιοποιεί μέσω ειδικών ηλεκτρονικών βάσεων δεδομένων όλα τα διοικητικά στοιχεία τα οποία χαρακτηρίζονται από αυτήν ως μη απόρρητα και μη παραβιάζοντα προσωπικά δεδομένα (πρακτικά συνεδριάσεων, εγκύκλιοι, αποφάσεις, άδειες).
Αυστηρότερες ποινές προβλέπονται σε περιπτώσεις χρηματισμού δημοσίων υπαλλήλων, τόσο για αυτούς που διαφθείρονται όσο και για αυτούς που διαφθείρουν.
Ολοκλήρωση της εισαγωγής διπλογραφικού συστήματος σε όλο το φάσμα του δημόσιου τομέα (ΟΤΑ, Νομαρχίες, Ν.Π.Δ.Δ., ασφαλιστικοί φορείς, νοσοκομεία κτλ.).
Μετεξέλιξη της Γενικής Γραμματείας Πληροφορικών Συστημάτων σε Εθνικό Κέντρο Πληροφορικής (ΚΕΠΥΟ).
Αναλαμβάνει την προαγωγή της συμβατότητας και την οργανική διασύνδεση των πληροφορικών συστημάτων όλων των φορέων και οργανισμών του ευρύτερου δημόσιου τομέα (μεταξύ άλλων ασφαλιστικοί φορείς, υποθηκοφυλακεία, συμβολαιογραφεία κ.α.) με στόχο τη διεύρυνση της δυνατότητας διασταύρωσης στοιχείων για την καλύτερη εξυπηρέτηση του πολίτη, την πάταξη της φοροδιαφυγής και εισφοροδιαφυγής και την υποστήριξη της κυβέρνησης , της Βουλής και άλλων φορέων με στατιστικά στοιχεία για τη διαμόρφωση πολιτικών.
1ος στόχος: Διαφάνεια στο κοινοβουλευτικό έργο και συμμετοχή του πολίτη
H ενίσχυση της αξιοπιστίας του Κοινοβουλίου στη συνείδηση των ελλήνων πολιτών είναι όρος επιβίωσης της δημοκρατίας.
Την προωθούμε με μέτρα διαφάνειας και ενεργοποίησης του πολίτη, πριν και κατά τη νομοθετική διαδικασία.
Δέσμευσή μας είναι η αυστηρή εφαρμογή του κανόνα της μη συμπερίληψης άσχετων διατάξεων προς το αντικείμενο των νομοσχεδίων για να πετύχουμε τον εξορθολογισμό της νομοθεσίας και να ενισχυθεί η ασφάλεια δικαίου.
Δημοσιοποίηση Νομοσχεδίων και Τροπολογιών
Η Κυβέρνηση και η Βουλή δημοσιοποιούν έγκαιρα σε ειδικό δικτυακό τόπο όλα τα νομοσχέδια και τροπολογίες.
Τα νομοσχέδια και οι τροπολογίες παρουσιάζονται με απλή γλώσσα, κατανοητή από όλους και παρέχεται η δυνατότητα διατύπωσης των απόψεων των πολιτών.
Η δημοσιοποίηση των νομοσχεδίων και τροπολογιών θα ακολουθεί συγκεκριμένο τύπο και θα διευκρινίζει τον τρόπο εφαρμογής των θεσπιζόμενων μέτρων και υλοποίησης των δημόσιων πολιτικών, το προβλεπόμενο κόστος και τον τρόπο κάλυψής τους, τις θετικές και ενδεχόμενες αρνητικές επιπτώσεις στην κοινωνία, την οικονομία, το περιβάλλον κλπ.
Έτσι θα διευκολύνεται η δημόσια διαβούλευση επί των εισαγομένων ρυθμίσεων.
Δημόσια διαβούλευση πριν κάθε νομοθετική πρωτοβουλία
Πριν την νομοθετική επεξεργασία κυβερνητικών πρωτοβουλιών, θα τίθενται στην ιστοσελίδα του αρμόδιου Υπουργείου τα υπό συζήτηση σχέδια ώστε ο κάθε πολίτης, ηλεκτρονικά μέσω του ατομικού του υπολογιστή, των δημόσιων υπολογιστών των ΚΕΠ και μέσω εντύπου που κατατίθεται στα ΚΕΠ να εκφράζει απόψεις, κρίσεις και παρατηρήσεις.
Για την πλήρη ενημέρωση των πολιτών τα σχέδια θα συνοδεύονται και από σχετικό ενημερωτικό υλικό ώστε καθένας να είναι σε θέση να διαμορφώσει πλήρη εικόνα και να σχηματίσει τεκμηριωμένη άποψη.
Για την ανάλυση, συστηματοποίηση και συμπερίληψη στα νομοσχέδια των προτάσεων που κατατίθενται στα πλαίσια του δημόσιου κοινωνικού διαλόγου θα συγκροτηθεί ειδικός μηχανισμός στη Γραμματεία του Υπουργικού Συμβουλίου.
Τεκμηρίωση των διαδικασιών διαβούλευσης
Για την εισαγωγή σχεδίου νόμου στο Υπουργικό Συμβούλιο και την έγκρισή του ως νομοθετικής πρότασης της Κυβέρνησης στην Εθνική Αντιπροσωπεία απαιτείται η τεκμηρίωση των διαδικασιών διαβούλευσης με τους κοινωνικούς εταίρους και την κοινωνία των πολιτών που υποχρεωτικά έχει προηγηθεί.
Σε αυτή περιλαμβάνονται όλες οι αντιρρήσεις και τα επιχειρήματα που διατυπώθηκαν.
Διαφανείς και ελεγμένες τροπολογίες
Για τη διασφάλιση της διαφάνειας και της ποιότητας των τροπολογιών εισάγεται υποχρέωση του βουλευτή για ενημέρωση της Κ.Ο. για κάθε προτεινόμενη τροπολογία και προηγούμενη νομοτεχνική της επεξεργασία από την «επιστημονική μονάδα » της Κ.Ο., που τεκμηριώνει ιδίως ότι με αυτή δεν υποκαθίσταται η διοίκηση.
Ταυτόχρονα εισάγεται υποχρέωση τεκμηρίωσης της δημόσιας διαβούλευσης με τους ενδιαφερόμενους φορείς της κοινωνίας που είναι πλέον υποχρεωτική.
Χάρτα Αντιπροσώπευσης
Θέσπιση της Χάρτας Αντιπροσώπευσης μέσω ενός ανοικτού, δημόσιου διαλόγου για τον προσδιορισμό του ρόλου των βουλευτών και των δικαιωμάτων των πολιτών.
Ανάπτυξη ποσοτικών και ποιοτικών δεδομένων για την αντιπροσώπευση στην εποχή μας και καταγραφή των δικαιωμάτων των πολιτών έναντι των αντιπροσώπων τους.
Αντιμετώπιση φαινομένων ανεπαρκούς αντιπροσώπευσης των αναγκών των τοπικών κοινωνιών και διαμόρφωση νέων και πιο άμεσων τρόπων επικοινωνίας με τους βουλευτές.
2ος στόχος: Αναβάθμιση της Βουλής, των Κοινοβουλευτικών Ομάδων και του Βουλευτή
Η ενίσχυση του θεσμού του Κοινοβουλίου και του έργου των Κοινοβουλευτικών Ομάδων και των Βουλευτών καθώς και η διασφάλιση της ποιότητας του νομοθετικού έργου είναι στόχοι πρώτης προτεραιότητας.
Ενίσχυση της επιστημονικής υποστήριξης της Βουλής με εξειδικευμένο προσωπικό καθώς και με τη δυνατότητά της να προσφεύγει σε εξωτερικούς εμπειρογνώμονες και τεχνογνωστικούς οργανισμούς, ελληνικούς και ευρωπαϊκούς, για τη στήριξη του κοινοβουλευτικού έργου.
Ενεργοποίηση και αναβάθμιση της Κοινοβουλευτικής Ομάδας (Κ.Ο.)
Η Κ.Ο. δε μπορεί να λειτουργεί απλά ως μηχανισμός άκριτης υπερψήφισης ή καταψήφισης νομοσχεδίων και προτάσεων νόμων.
Η στάση της πρέπει να είναι αποτέλεσμα διαλόγου των βουλευτών της, γιατί μόνο έτσι είναι προϊόν δημοκρατικής διαδικασίας και σεβασμού της πλειοψηφίας και συμβάλλει στην αξιοπιστία του πολιτικού συστήματος και στην ουσιαστική νομιμοποίηση των αποφάσεων.
Επιστημονική μονάδα υποστήριξης για κάθε Κ.Ο.
Η αυτονόμηση και αναβάθμιση της Κ.Ο. σημαίνει και αποφασιστική ενίσχυσή της με συνεργάτες και τεχνοκράτες που θα διευκολύνουν το έργο της.
Προτείνουμε τη δημιουργία ενός υποστηρικτικού μηχανισμού για κάθε Κ.Ο., διακριτού από τους συνεργάτες των μεμονωμένων βουλευτών ή και τις υποστηρικτικές υπηρεσίες της Βουλής.
Αποτίμηση Κοινοβουλευτικού Έργου
Ετήσια αποτίμηση, με σύγχρονες μεθόδους διαχείρισης, της απόδοσης του κοινοβουλευτικού έργου.
Η αποτίμηση θα λαμβάνει υπόψη της όλες τις παραμέτρους που αφορούν την παραγωγή και τον έλεγχο του νομοθετικού έργου.
Το έργο θα το διαχειρίζεται ετησίως το Προεδρείο της Βουλής.
Τα αποτελέσματα της αποτίμησης θα δημοσιοποιούνται για την καλύτερη δυνατή ενημέρωση των πολιτών.
Κωδικοποίηση της νομοθεσίας
Προώθηση της κωδικοποίησης της νομοθεσίας για να γίνει απλούστερη και να μην προσθέτει περιττά διοικητικά βάρη στους πολίτες και τις επιχειρήσεις.
Υπό την Εποπτεία της Κεντρικής Επιτροπής Κωδικοποίησης, συστήνονται 19 προβλεπόμενες Επιτροπές Κωδικοποίησης σε αντίστοιχους βασικούς τομείς της νομοθεσίας.
1ος στόχος: Ριζική αποκέντρωση αρμοδιοτήτων στην περιφέρεια
Προχωράμε σε ριζική αποκέντρωση των κρατικών αρμοδιοτήτων με βάση την Περιφέρεια και κατάργηση πλεοναζόντων διοικητικών επιπέδων και δομών που αυξάνουν την πολυπλοκότητα.
Μειώνουμε δραστικά τη γραφειοκρατία και το συγκεντρωτισμό.
Το κεντρικό κράτος διατηρεί μόνο τον επιτελικό, στρατηγικό του χαρακτήρα.
Επικουρικότητα
Καμία αρμοδιότητα που μπορεί να ασκηθεί σε τοπικό ή περιφερειακό επίπεδο δεν μένει στην κεντρική διοίκηση.
Ριζική αποκέντρωση
Ριζική αποκέντρωση των αρμοδιοτήτων, με παράλληλη μεταφορά των απαραίτητων πόρων.
Θέσπιση νέων κινήτρων για την αντιμετώπιση των αναγκών στελέχωσης των Περιφερειών.
2ος στόχος: Περιορισμός και εξορθολογισμός της Κυβέρνησης και της Δημόσιας Διοίκησης
Η ριζική αποκέντρωση αρμοδιοτήτων στις Περιφέρειες και η επικέντρωση της Κυβέρνησης στον επιτελικό - στρατηγικό της ρόλο, στο εθνικό, ευρωπαϊκό και διεθνές επίπεδο, εξυπηρετούνται από ένα ριζικά ανανεωμένο σχήμα Κυβέρνησης.
ΠΡΟΤΑΣΕΙΣ - ΜΕΤΡΑ Υπουργικό Συμβούλιο
Το Υπουργικό Συμβούλιο περιορίζεται στη σύνθεσή του και αποκτά επιτελικό χαρακτήρα.
Μονάδα Στρατηγικού Σχεδιασμού και Αποδοτικότητας σε κάθε Υπουργείο.
Κάθε Υπουργείο διαθέτει τη δική του Μονάδα Στρατηγικού Σχεδιασμού και Αποδοτικότητας.
Αποκτά έτσι μια «δεξαμενή σκέψης», σύμφωνα με τις ανάγκες για προβλέπουσα και ενεργητική δημόσια πολιτική.
Η Μονάδα λειτουργεί ως εσωτερικός συμβουλευτικός μηχανισμός, με στόχο τη δυναμική ανταπόκριση στις ραγδαίες εξελίξεις της κοινωνίας και της οικονομίας της γνώσης.
Ταυτόχρονα, το Υπουργείο αποκτά τη δυνατότητα παρακολούθησης και τακτικού ελέγχου της υλοποίησης των προκαθορισμένων στόχων και μέτρησης της αποτελεσματικότητας και της παραγωγικότητας.
Η Μονάδα στελεχώνεται με προσωπικό υψηλής εξειδίκευσης.
Κατανομή πόρων του δημοσίου
Διασαφήνιση και εξορθολογισμός των κριτηρίων κατανομής των πόρων του δημοσίου στους φορείς του.
Για τον σκοπό αυτό διαμορφώνεται, μέσω διαδικασιών πολιτικής και κοινωνικής διαβούλευσης, Κυβερνητικό Στρατηγικό Σχέδιο με ιεραρχημένες τομεακές και περιφερειακές προτεραιότητες και κοστολόγηση των σχετικών δράσεων ανά τομέα.
Νομικά Πρόσωπα Δημόσιου ή Ιδιωτικού Δικαίου
Αξιολόγηση ως προς την αναγκαιότητα ύπαρξης και την ποιότητα παροχής υπηρεσιών όλων των Νομικών Προσώπων Δημοσίου ή Ιδιωτικού Δικαίου.
Επιτάχυνση πολιτικής περαιτέρω καταργήσεων ή συγχωνεύσεων.
3ος στόχος: Οριζόντια και ολοκληρωμένη διακυβέρνηση με αποτελεσματικό συντονισμό
Η ολοκληρωμένη και οριζόντια διακυβέρνηση εξασφαλίζει τη μείωση του κόστους της δημόσιας πολιτικής και τη στροφή της προς τις πραγματικές προκλήσεις της σύγχρονης εποχής.
Θεσμόθετηση νέων Διυπουργικών Επιτροπών
Οι επιτροπές αυτές θα αποτελέσουν τον βασικό μοχλό πολιτικής διεύθυνσης και οριζόντιου συντονισμού των φορέων δημόσιας δράσης και ολοκληρωμένης άσκησης των δημόσιων πολιτικών.
Οι Διυπουργικές Επιτροπές υποστηρίζονται από τη Γενική Γραμματεία του Υπουργικού Συμβουλίου και έχουν την ευθύνη συντονισμού και παρακολούθησης της υλοποίησης των οριζόντιων πολιτικών και των μέτρων που συναποφασίζονται στις Επιτροπές.
Οι Διυπουργικές Επιτροπές συγκροτούν έτσι ένα αποτελεσματικό δίκτυο κυβερνητικού πολιτικού σχεδιασμού και συντονισμού.
Αναβάθμιση Γενικής Γραμματείας Υπουργικού Συμβουλίου
Αναβάθμιση του ρόλου της Γενικής Γραμματείας του Υπουργικού Συμβουλίου ως οργάνου που υποστηρίζει το συντονισμό του κυβερνητικού έργου, τον έλεγχο και την εφαρμογή του νομοθετικού έργου.
Η αναβαθμισμένη Γενική Γραμματεία αναλαμβάνει την οριοθέτηση και τον προγραμματισμό των πολιτικών πρωτοβουλιών της Κυβέρνησης και συντονίζει τη διαδικασία επεξεργασίας και υλοποίησης των νομοθετικών και εκτελεστικών κειμένων.
Μονάδα Στρατηγικού Σχεδιασμού
Ίδρυση Μονάδας Στρατηγικού Σχεδιασμού, που εισηγείται στον Πρωθυπουργό και την Κυβέρνηση ολοκληρωμένα, οριζόντια προγράμματα στρατηγικής για μείζονα θέματα δημοσίων πολιτικών.
Στόχος της η ενίσχυση της ικανότητας της Κυβέρνησης για μακροπρόθεσμο σχεδιασμό σε σύνθετα προβλήματα.
Συνδέεται με τις αντίστοιχες μονάδες στρατηγικής των Υπουργείων.
4ος στόχος: Αποτελεσματική κυβέρνηση και διοίκηση στην Ευρωπαϊκή Ένωση
Η διαμόρφωση μιας συνεκτικής ευρωπαϊκής πολιτικής της Κυβέρνησης και η αποτελεσματική προώθηση των εθνικών συμφερόντων στα όργανα της Ευρωπαϊκής Ένωσης αποτελούν σύνθετους και απαιτητικούς στόχους.
Για την επίτευξή τους είναι απαραίτητος ο εξορθολογισμός της ευρωπαϊκής λειτουργίας της Κυβέρνησης και της Διοίκησης.
Γενική Γραμματεία Υπουργικού Συμβουλίου
Ενίσχυση των θεσμών της Κυβέρνησης που επιφορτίζονται με τη διαμόρφωση και την άσκηση της ευρωπαϊκής πολιτικής.
Ειδικός ρόλος της Γραμματείας του Υπουργικού Συμβουλίου στο συντονισμό και την παρακολούθηση των διαδικασιών διαμόρφωσης της πολιτικής και των υποχρεώσεων που προκύπτουν από την υλοποίηση των πολιτικών της ευρωπαϊκής Ένωσης.
Ενίσχυση των ενδοϋπουργικών και διυπουργικών θεσμών και διαδικασιών συντονισμού της πολιτικής και διαμόρφωσης διαπραγματευτικής τακτικής.
Ρόλος Βουλής, Περιφερειών, Αυτοδιοίκησης
Ενίσχυση του ρόλου της Βουλής, των περιφερειών και της αυτοδιοίκησης στη διαμόρφωση της ελληνικής ευρωπαϊκής πολιτικής.
Κοινωνία των πολιτών
Ενίσχυση του ρόλου της κοινωνίας των πολιτών στη διαμόρφωση των ελληνικών θέσεων.
Υποστήριξή τους για την ενεργοποίησή τους στο πλαίσιο των αντίστοιχων ευρωπαϊκών οργανώσεων.
Ελληνόφωνο προσωπικό στην Ένωση
Αξιοποίηση του ελληνόφωνου προσωπικού των θεσμών της ΕΕ και διαμόρφωση μιας συνεκτικής πολιτικής ανάπτυξης του ελληνικού και ελληνόφωνου στοιχείου στους ευρωπαϊκούς και ευρύτερα τους διεθνείς θεσμούς.
Κίνητρα στους υπαλλήλους
Διαμόρφωση κινήτρων (ηθικών, οικονομικών, προσμέτρησης στην προαγωγή) για τους διοικητικούς υπαλλήλους που εκπροσωπούν τη χώρα στα όργανα της ΕΕ.
1ος στόχος: Δημόσια Διοίκηση διαφάνειας και λογοδοσίας
Μια Δημόσια Διοίκηση προσανατολισμένη στις ανάγκες του πολίτη προϋποθέτει διαφανείς, προσβάσιμες και ελεγχόμενες διαδικασίες.
Ο έλεγχος αποβλέπει στη διασφάλιση της απλούστευσης, επιτάχυνσης και οικονομίας των διαδικασιών και στην ελαχιστοποίηση της επιβάρυνσης των πολιτών.
Σύνταξη Χάρτας Δημόσιας Διοίκησης, προσβάσιμης σε όλους, που να αποσαφηνίζει την ταυτότητα, τη λειτουργία και την κατανομή αρμοδιοτήτων στο δημόσιο τομέα.
Ποιοτικός έλεγχος διοικητικών διαδικασιών
Όλες οι διοικητικές διαδικασίες που θεσπίζονται από τις επιμέρους υπηρεσίες για την εφαρμογή της νομοθεσίας αρμοδιότητάς τους αξιολογούνται από ειδικό όργανο.
Η αξιολόγηση γίνεται με συμμετοχή όλων των ενδιαφερομένων μερών (ενώσεις πολιτών, εκπροσώπηση παραγωγικών ομάδων, ΜΚΟ κλπ).
Κάθε διαδικασία αφού ελεγχθεί και συμφωνηθεί τυποποιείται με ειδικό κωδικό αριθμό και δημοσιοποιείται σε ειδική ιστοσελίδα.
Έτσι κάθε ενδιαφερόμενος μπορεί να ελέγξει αν τα δικαιολογητικά και οι ενέργειες που του ζητούν οι επιμέρους υπηρεσίες είναι οι προβλεπόμενες.
Σε αντίθετη περίπτωση μπορεί να προσφεύγει στο ειδικό όργανο που θα αποφαίνεται για την σκοπιμότητα των ακολουθούμενων διαδικασιών.
Με αυτόν τον τρόπο διασφαλίζεται επάρκεια και ομοιογένεια των διαδικασιών σε όλες τις ομοειδείς υπηρεσίες.
Επώνυμοι υπάλληλοι στις συναλλαγές
Οι δημόσιοι υπάλληλοι καθίστανται απολύτως επώνυμοι σε κάθε συναλλαγή με τους πολίτες η οποία αποκτά πιο προσωπικό-ανθρώπινο χαρακτήρα.
Αποζημίωση του πολίτη
Καθορισμός αυστηρών αντικειμενικών προϋποθέσεων για την ικανοποίηση αιτημάτων των πολιτών (π.χ. προθεσμίες), παραβίαση των οποίων γεννά αυτομάτως και χωρίς την ανάγκη προσφυγής σε οποιοδήποτε άλλο μηχανισμό δικαίωμα εκ των προτέρων προσδιοριζόμενης αποζημίωσης.
Τεκμήριο εμπιστοσύνης υπέρ του πολίτη
Συμμετοχή υποψηφίων σε όλες διαδικασίες προσλήψεων χωρίς δικαιολογητικά - θα γίνονται δεκτά ως αληθή τα στοιχεία που δηλώνουν υπεύθυνα στην αίτηση τους.
Η υποβολή των δικαιολογητικών θα γίνεται μόνο από τους διοριστέους σε χρόνο που θα καθορίζεται με την προκήρυξη.
Επιτάχυνση της διαδικασίας αναγνώρισης τίτλων σπουδών του εξωτερικού.
Κατάργηση της σχετικής διαδικασίας για τίτλους σπουδών αναγνωρισμένων Πανεπιστημίων της Ε.Ε.
2ος στόχος: Αποτελεσματική και προσιτή στον πολίτη Δημόσια Διοίκηση
Η Δημόσια Διοίκηση αξιοποιεί πλήρως τις δυνατότητες των νέων τεχνολογιών και το θεσμό των Κέντρων Εξυπηρέτησης Πολιτών, που εξελίσσονται σε αποκλειστικά σημεία επαφής του πολίτη με τη Διοίκηση, για να εξασφαλίσει ταχεία, αποτελεσματική και προσιτή στον πολίτη παροχή διοικητικών υπηρεσιών.
Ψηφιοποίηση των διοικητικών διαδικασιών
Ηλεκτρονική επεξεργασία των αιτημάτων και επικοινωνία μεταξύ συναρμόδιων υπηρεσιών με στόχο την ελαχιστοποίηση του χρόνου αναμονής των πολιτών και την άμεση πρόσβασή τους σε όλες τις δημόσιες πληροφορίες σχετικά με την διεκπεραίωση διαδικασιών και την ανάπτυξη της επιχειρηματικότητας.
Διασφάλιση Διοικητικής Διαλειτουργικότητας
Άμεση εσωτερική διακίνηση εγγράφων μεταξύ των διαφόρων υπηρεσιών ώστε να μην επιβαρύνεται ο πολίτης με την κατάθεση αιτήσεων σε διάφορες υπηρεσίες για τη συγκέντρωση απαιτούμενων δικαιολογητικών που βρίσκονται σε διάφορες υπηρεσίες.
Η Δημόσια Διοίκηση θα αναζητεί την πληροφορία που έχει η ίδια παράγει, χωρίς να υποχρεώνει να την αναζητά ο ίδιος ο πολίτης.
Αναπτύσσονται ψηφιακά κοινές βάσεις δεδομένων προς χρήση πολλαπλών υπηρεσιών έτσι ώστε να εξασφαλίζεται η από κοινού αξιοποίηση των δεδομένων και να μην επιβαρύνεται ο πολίτης με διαρκή και επαναλαμβανόμενη υποβολή των στοιχείων που τον αφορούν.
Ο πολίτης δεν θα χρειάζεται να επανα-υποβάλλει διαρκώς στοιχεία που έχει ήδη υποβάλλει και άρα διαθέτει η δημόσια διοίκηση.
Απλοποίηση κατά της γραφειοκρατίας
Ριζική απλοποίηση διαδικασιών, κατάργηση «συμβόλων της γραφειοκρατίας» όπως οι επικυρώσεις των φωτοαντιγράφων, οι σφραγίδες και υπογραφές και τα συνημμένα.
Εκλογίκευση και συστηματοποίηση των εγκυκλίων σε συνολικές εγκυκλίους αναφοράς, ώστε να αποτελούν ασφαλή οδηγό για τον πολίτη και τη διοίκηση.
Αντικειμενικά συστήματα
Αξιοποίηση των νέων τεχνολογιών για την εισαγωγή αντικειμενικών συστημάτων σε όλο το φάσμα της δημόσιας διοίκησης.
Κέντρα Εξυπηρέτησης Πολιτών
Ευρύτερη αξιοποίηση και ενίσχυση του θεσμού των Κέντρων Εξυπηρέτησης Πολιτών:
- Ίδρυση νέων ΚΕΠ σε συνάρτηση με τον πληθυσμό κάθε συνοικίας.
- Διεύρυνση των υποθέσεων που θα διεκπεραιώνονται από τα ΚΕΠ, ιδιαίτερα σε τομείς όπως εφορία, αδειοδοτήσεις, κοινωνική πρόνοια και ιδιοκτησία.
- Εξοπλισμός των ΚΕΠ με υπολογιστές δημόσιας χρήσης μέσω των οποίων κάθε πολίτης θα μπορεί να ενημερώνεται και να καταθέτει αιτήματα, απόψεις και σχόλια για τη λειτουργία της διοίκησης.
Παρέχεται σε κάθε ΚΕΠ, από εξειδικευμένο προσωπικό, υποστήριξη σε πολίτες που δεν είναι εξοικειωμένοι με τις νέες τεχνολογίες προκειμένου να αναζητήσουν διοικητικές πληροφορίες που τους ενδιαφέρουν και να υποβάλουν αιτήσεις.
- Καθιέρωση της δυνατότητας να λαμβάνουν ηλεκτρονικά και τηλεφωνικά αιτήματα και ερωτήματα πολιτών ώστε να υπάρχει αποσυμφόρηση των καταστημάτων (ενδυνάμωση της γραμμής πολιτών 1502 - Διοίκηση από το Σπίτι).
Βασικός στόχος η σταδιακή μετατροπή των ΚΕΠ σε κέντρα παροχής ολοκληρωμένων υπηρεσιών στους πολίτες και ως το 2008 τα ΚΕΠ να είναι αποκλειστικά σημεία επαφής για τη διοικητική εξυπηρέτηση του πολίτη.
- Ηλεκτρονική σύνδεση των ΚΕΠ με όλες τις υπηρεσίες.
Άμεση έκδοση και διακίνηση των ενδιάμεσων και τελικών διοικητικών εγγράφων δια μέσω του διαδικτύου ώστε να εξασφαλιστεί αυξημένη ταχύτητα, αυτόματη αρχειοθέτηση και ανάκληση, δυνατότητα εξειδικευμένης αναζήτησης εγγράφων με ποικιλία κριτηρίων και αυτόματη εξαγωγή στατιστικών στοιχείων και παρακολούθηση δεικτών.
3ος στόχος: Διοίκηση προσανατολισμένη σε στόχους, με αξιολόγηση της απόδοσής της
Θέλουμε μια διοίκηση που θα προσανατολίζεται στην υλοποίηση προκαθορισμένων στόχων και στην επίτευξη άμεσων, συγκεκριμένων και μετρήσιμων αποτελεσμάτων.
Θέλουμε να καθορίζονται με απλό, σαφή και μετρήσιμο τρόπο οι επιδιώξεις και οι επιδόσεις κάθε υπηρεσίας.
Σε όλα τα ιεραρχικά επίπεδα η Διοίκηση θα δεσμεύεται για την υλοποίηση εξειδικευμένων δράσεων με προκαθορισμένους ποσοτικούς και ποιοτικούς δείκτες απόδοσης.
Περιορισμός των Γενικών Διευθύνσεων των Υπουργείων, των Διευθύνσεων και Τμημάτων με παράλληλη ενίσχυσή τους.
Μονάδα Διοικητικής Αποτελεσματικότητας
Σύσταση Μονάδας Διοικητικής Αποτελεσματικότητας, υπαγόμενη στη Γενική Γραμματεία του Υπουργικού Συμβουλίου, για την προώθηση των αρχών διοίκησης σε όλο το δημόσιο τομέα, μέσω οδηγιών και συντονισμού των στελεχών (γενικών γραμματέων ή άλλων) που αναλαμβάνουν τη διοίκηση σε κάθε υπουργείο, Νομικά Πρόσωπα Δημοσίου Δικαίου και άλλους φορείς του δημόσιου τομέα.
Καταγραφή στόχων για κάθε οργανωτική μονάδα (τμήμα ή διεύθυνση) της διοίκησης και ουσιαστική αξιολόγηση της διοίκησης μέσω αντικειμενικών προγραμμάτων επίτευξης στόχων για τη διοικητική λειτουργία (π.χ. αριθμός αιτημάτων πολιτών που αντιμετωπίστηκαν, χρόνοι αντιμετώπισης, εκθέσεις ανεξάρτητων διοικητικών αρχών, ιδίως του Συνηγόρου του Πολίτη και των υπολοίπων Διαμεσολαβητών).
Εξωτερικοί αξιολογητές
Εξωτερικοί αξιολογητές (είτε ειδικευμένοι φορείς είτε μετακλητοί υπάλληλοι) για το έργο κάθε οργανωτικής μονάδας των Υπουργείων και των Νομικών Προσώπων Δημοσίου Δικαίου.
Η αξιολόγηση γίνεται τακτικά, με σαφή επιστημονικά κριτήρια και είναι κρίσιμη για την περαιτέρω αξιοποίηση των υπαλλήλων.
Συνεχής αξιολόγηση
Συστηματική και συνεχής αξιολόγηση των ασκούμενων δημόσιων πολιτικών και της λειτουργίας των υπηρεσιών, με χρήση όλων των διαθέσιμων σύγχρονων μέσων όπως «πάνελς» και βαρόμετρα πολιτών, ηλεκτρονικά δημοψηφίσματα και δημοσκοπήσεις μέσω των ΚΕΠ κλπ.
Τα αποτελέσματα τέτοιων αξιολογήσεων δημοσιοποιούνται στην ιστοσελίδα της κυβέρνησης και των αρμόδιων φορέων.
Λαμβάνονται υπόψη μετά από επεξεργασία από τη Μονάδα Διοικητικής Αποτελεσματικότητας και τη Γραμματεία του Υπουργικού Συμβουλίου για τη βελτίωση των ασκούμενων πολιτικών.
4ος στόχος: Ανάπτυξη και αξιολόγηση του ανθρώπινου δυναμικού
Θέλουμε ένα δυναμικό και αξιοκρατικό σύστημα προσλήψεων και ουσιαστικής αξιολόγησης υπαλλήλων και υπηρεσιών.
Ένα σύστημα που παρέχει κίνητρα και ενδυναμώνει τον επαγγελματισμό, ενθαρρύνει τη δημιουργική δράση και εξυπηρετεί τις ανάγκες της κάθε υπηρεσίας.
Eκσυγχρονισμός και ενίσχυση του ΑΣΕΠ για τη βελτίωση της ταχύτητας και ποιότητας του έργου του.
Υπαγωγή στη δικαιοδοσία του, είτε απευθείας είτε με έλεγχο των διαδικασιών πρόσληψης των περιπτώσεων που σήμερα δεν καλύπτονται.
Επιτελικός δημόσιος υπάλληλος
Προκειμένου τα Υπουργεία να καταστούν αποτελεσματικοί επιτελικοί μηχανισμοί σχεδιασμού πολιτικής, εισάγονται από το στάδιο της πρόσληψης και στη συνέχεια εκπαιδευτικά προγράμματα για την ενίσχυση του επιτελικού ρόλου των υπαλλήλων και του ρόλου τους στην παραγωγή πολιτικής.
Αναπτύσσουμε τον δημόσιο υπάλληλο με επιτελικές ικανότητες και αντίστοιχα προσόντα (γνώση ξένων γλωσσών, χρήση Η/Υ, μετεκπαίδευση στο εσωτερικό και στο εξωτερικό) και ξεπερνάμε τη λογική του δημοσίου υπαλλήλου - διεκπεραιωτή.
Επιμόρφωση - Αξιολόγηση - Εξέλιξη
Τα προγράμματα εισαγωγικής εκπαίδευσης και διαρκούς επιμόρφωσης συνδέονται με σχέδια σταδιοδρομίας των δημοσίων υπαλλήλων συμβάλλοντας στον αντικειμενικό τρόπο αξιολόγησης και προαγωγής του προσωπικού και συνδέοντας την υπηρεσιακή εξέλιξη του ανθρώπινου δυναμικού με τη βελτίωση της λειτουργίας της υπηρεσίας.
Η διοικητική εκπαίδευση δίνει έμφαση στην εξοικείωση των υπαλλήλων με τις μεθόδους στοχευμένης και μετρήσιμης διοίκησης, όπως η ανάλυση κόστους και ωφέλειας της διοικητικής δράσης, ο στρατηγικός και επιχειρησιακός προγραμματισμός, η διοίκηση ποιότητας, η διαχείριση έργων κλπ.
Εξέλιξη βάσης απόδοσης
Ιεραρχική εξέλιξη του υπάλληλου με βάση την απόδοσή του, σε σχέση με την επίτευξη των στόχων της υπηρεσίας του.
Θέσπιση αντικειμενικών κριτηρίων και αξιολόγηση βάσει μορίων και αδιάβλητων δοκιμασιών για την επιλογή των προϊσταμένων οργανικών μονάδων.
Κλάδος Διυπουργικών Στελεχών
Υιοθέτηση συστήματος επιλογής ανωτέρων στελεχών, με βάση τις σύγχρονες μεθόδους και πρακτικές που εφαρμόζονται ήδη σε ιδιωτικούς φορείς και στις δημόσιες διοικήσεις των χωρών της Ευρωπαϊκής Ένωσης.
Θεσμοθέτηση ενιαίου για όλη τη Δημόσια Διοίκηση Κλάδου Διυπουργικών Στελεχών από τον οποίο θα προέρχονται τα ανώτερα στελέχη και ο οποίος θα τροφοδοτείται αποκλειστικά από την Εθνική Σχολή Δημόσιας Διοίκησης.
Ανοιχτή διαδικασία για Ανώτατες Θέσεις
Η επιλογή στελεχών για τις ανώτατες θέσεις ευθύνης γίνεται με ανοιχτή διαγωνιστική διαδικασία στην οποία μπορούν να συμμετάσχουν και στελέχη από άλλες υπηρεσίες ή και τον ιδιωτικό τομέα.
Ο διαγωνισμός έχει πρακτικό χαρακτήρα και ελέγχει τις γενικότερες διευθυντικές γνώσεις και ικανότητες καθώς επίσης και την εμπειρία των υποψηφίων από το συγκεκριμένο διοικητικό πεδίο.
Εθνική Σχολή Δημόσιας Διοίκησης
Ταχύτερη ανέλιξη αποφοίτων Εθνικής Σχολής Δημόσιας Διοίκησης και σημαντική αύξηση των ποσοστών των πτυχιούχων της Εθνικής Σχολής Δημόσιας Διοίκησης που καταλαμβάνουν υποχρεωτικά θέσεις τμηματαρχών, διευθυντών και γενικών διευθυντών, απώτερο στόχο την ανάπτυξη διοικητικής ηγεσίας υψηλού επιπέδου.
1ος στόχος: Ολοκλήρωση της αποκέντρωσης με νέες Περιφέρειες
Διάλογος για τη δημιουργία νέων Περιφερειών στις οποίες θα μεταφερθούν αρμοδιότητες, πόροι, στελέχη και εποπτεία φορέων, έτσι ώστε τα κεντρικά Υπουργεία να περιοριστούν στον εθνικό-επιτελικό τους ρόλο.
ΠΡΟΤΑΣΕΙΣ ΚΑΙ ΜΕΤΡΑ
Νέες, μικρότερες σε αριθμό και ισχυρότερες Περιφέρειες
Μέσα από διάλογο με όλους τους συναρμόδιους φορείς, προχωράμε στην ανασυγκρότηση και αναμόρφωση της διοικητικής διαίρεσης της χώρας με τη δημιουργία νέων, μικρότερων σε αριθμό, οικονομικά και κοινωνικά ισχυρότερων Περιφερειών, στο πλαίσιο των οποίων θα ενταχθούν και εκείνες οι διανομαρχιακές ή ειδικές αποκεντρωμένες υπηρεσίες που σήμερα βρίσκονται εκτός των διοικητικών Περιφερειών.
Ο διάλογος θα ολοκληρωθεί το αργότερο ως το καλοκαίρι του 2004.
Η τελική μας απόφαση θα ανακοινωθεί στα αρμόδια όργανα της Ευρωπαϊκής Ένωσης το φθινόπωρο του 2004.
Η υλοποίησή της, σύμφωνα με τον ισχύοντα κανονισμό θα αρχίσει από την αρχή του 2006.
Το χρονοδιάγραμμα αυτό μας επιτρέπει να ολοκληρώσουμε σχεδόν το 3ο ΚΠΣ με βάση τις υπάρχουσες δομές και το 4ο ΚΠΣ να σχεδιαστεί και να εφαρμοστεί στη βάση των νέων ισχυρότερων και μεγαλύτερων Περιφερειών.
Νέα κατανομή αρμοδιοτήτων και υπηρεσιών, αποφασιστική βελτίωση του συντονισμού και της ταχύτητας του διοικητικού έργου, κατάργηση πλεονάζοντων διοικητικών επιπέδων και δομών που αυξάνουν την πολυπλοκότητα.
Βασικός στόχος είναι και η επίτευξη διαφάνειας και σαφούς πολιτικής λογοδοσίας για τις πολιτικές που ασκούνται στην Περιφέρεια.
Μητροπολιτικές Περιφέρειες - Νησιωτική χώρα
Ειδικά σχήματα διακυβέρνησης και ιδιαίτερες λειτουργίες θα προβλέπονται για τις δύο μεγάλες μητροπολιτικές περιφέρειες της χώρας, Αθήνα και Θεσσαλονίκη, καθώς και για τη νησιωτική χώρα.
Περιφερειακές Οικονομικές και Κοινωνικές Επιτροπές
Συστήνονται Περιφερειακές Οικονομικές και Κοινωνικές Επιτροπές.
Σε αυτό το όργανο θα συμμετέχουν εκπρόσωποι του κράτους και της αυτοδιοίκησης, του ιδιωτικού, καθώς και του κοινωνικού τομέα και της κοινωνίας των πολιτών.
Έτσι θα γίνεται συστηματοποιημένος και διαφανής διάλογος σχετικά με τις βασικές αναπτυξιακές και άλλες πολιτικές επιλογές, θα αξιοποιείται η γνώση και η εμπειρία που διαθέτουν φορείς εκτός της δημόσιας διοίκησης, θα κινητοποιούνται όλες οι δυνάμεις της Περιφέρειας, θα προωθείται η συναίνεση και θα διασφαλίζεται η αποδοχή των αποφάσεων, ώστε να διευκολύνεται και να επιταχύνεται η εφαρμογή τους.
Εθνικό Αναπτυξιακό Σχέδιο - Περιφερειακά Αναπτυξιακά Σχέδια - Εργαλείο για το 4ο Κ.Π.Σ.
Συγκροτείται Διυπουργική Επιτροπή Περιφερειακού Σχεδιασμού και Ανάπτυξης με στόχο τη διαμόρφωση ενός Εθνικού Αναπτυξιακού Σχεδίου και των Περιφερειακών του κλάδων, για το συντονισμό των επενδύσεων που σήμερα χρηματοδοτούν τα διάφορα Υπουργεία.
Τα Υπουργεία καλούνται να διαμορφώσουν, υπό την ευθύνη των Μονάδων Στρατηγικού Σχεδιασμού και Αποδοτικότητας αναπτυξιακά σχέδια για το χώρο ευθύνης τους.
Μέσα από διαδικασίες δημόσιας διαβούλευσης σε εθνικό, περιφερειακό και τοπικό επίπεδο οριστικοποιούνται τα Περιφερειακά Αναπτυξιακά Σχέδια και ενσωματώνονται σε ένα ενιαίο Εθνικό Αναπτυξιακό Σχέδιο.
Οι αντίστοιχες Προγραμματικές Συμφωνίες που θα υπογράφονται μεταξύ του εκπρόσωπου της κυβέρνησης στην Περιφέρεια και των αιρετών εκπροσώπων της Πρωτοβάθμιας και Δευτεροβάθμιας Αυτοδιοίκησης θα ενσωματώνουν όλες τις πηγές χρηματοδότησης, της Ευρωπαϊκής Ένωσης, του κεντρικού κράτους και της Αυτοδιοίκησης.
Η πρώτη προγραμματική περίοδος θα συμπέσει με την υλοποίηση της νέας Διοικητικής δομής της χώρας κα θα αποτελέσει το προγραμματικό και επιχειρησιακό εργαλείο του 4ου Κ.Π.Σ.
2ος στόχος: Λειτουργικός εκσυγχρονισμός και μετεξέλιξη της Δευτεροβάθμιας Αυτοδιοίκησης
Μετά από διάλογο με όλους τους συναρμόδιους φορείς θα μελετηθεί και θα αποφασιστεί η μετεξέλιξη της Δευτεροβάθμιας Αυτοδιοίκησης.
Θα βασιστεί στις αρχές της άμεσης συμμετοχής του πολίτη, της εγγύτητας προς τον πολίτη στην παροχή των υπηρεσιών και της σαφούς πολιτικής λογοδοσίας και συνέργιας των πολιτικών που ασκούνται σε όλα τα επίπεδα διακυβέρνησης, με γνώμονα τις ευρωπαϊκές ανάγκες της χώρας.
ΠΡΟΤΑΣΕΙΣ - ΜΕΤΡΑ
Αναβάθμιση Δευτεροβάθμιας Αυτοδιοίκησης
Η Δευτεροβάθμια Αυτοδιοίκηση αναβαθμίζεται, μέσα από το διάλογο για την ανασυγκρότηση των περιφερειών.
Ο διάλογος θα ολοκληρωθεί το αργότερο ως το καλοκαίρι του 2004.
Η τελική μας απόφαση θα ανακοινωθεί στα αρμόδια όργανα της Ευρωπαϊκής Ένωσης το φθινόπωρο του 2004.
Η υλοποίησή της, σύμφωνα με τον ισχύοντα κανονισμό θα αρχίσει από την αρχή του 2006.
Η αναβαθμισμένη Δευτεροβάθμια Αυτοδιοίκηση θα είναι σε θέση να αναλάβει σημαντικές ευθύνες και αρμοδιότητες καθώς και να έχει δικά της τοπικά έσοδα, σύμφωνα με τις νέες ρυθμίσεις του Συντάγματος.
Με βάση την αρχή της εγγύτητας προς τον πολίτη θα δημιουργείται σύστημα εσωτερικής αποκέντρωσης οργάνων και υπηρεσιών.
Ειδικές δομές και ρυθμίσεις θα αφορούν και εδώ στις μεγάλες μητροπολιτικές και τις νησιωτικές περιοχές της χώρας.
Νέες αρμοδιότητες
Οι νέες αρμοδιότητες της αναβαθμισμένης Δευτεροβάθμιας Αυτοδιοίκησης θα αφορούν κυρίως στους εξής τομείς:
Οικονομική Ανάπτυξη.
Χωρικός Σχεδιασμός.
Περιβάλλον.
Κοινωνικές Πολιτικές (Εκπαίδευση, Υγεία, Πρόνοια, Αθλητισμός, Πολιτισμός).
Μεταφορές.
Πολιτική Προστασία και Ασφάλεια.
3ος στόχος: Άμεση συμμετοχή του πολίτη, διοικητικός εκσυγχρονισμός, νέοι πόροι και αρμοδιότητες στην Πρωτοβάθμια Αυτοδιοίκηση
Νέα ώθηση στον εκδημοκρατισμό της πρωτοβάθμιας αυτοδιοίκησης, άμεση συμμετοχή των πολιτών.
Ενίσχυση των δήμων με νέους πόρους και αρμοδιότητες, καθώς και διοικητικός τους εκσυγχρονισμός.
ΠΡΟΤΑΣΕΙΣ - ΜΕΤΡΑ
Νέες αρμοδιότητες, πόροι και προσωπικό
Οι πρωτοβάθμιοι ΟΤΑ αναλαμβάνουν σειρά νέων αρμοδιοτήτων (ιδίως στα νησιά) με αντίστοιχη μεταφορά πόρων και προσωπικού.
Οι ευθύνες για την επιλογή του προσωπικού αλλά και για την αξιοποίηση της τοπικής φοροδοτικής ικανότητας μεταφέρονται σταδιακά στους δήμους και τις κοινότητες.
Ενίσχυση της αυτοτέλειας πόρων στους ΟΤΑ με έμφαση στην ανταποδοτικότητα αλλά και την αναδιανομή πόρων σε τοπικό επίπεδο για την ενίσχυση περιοχών και κοινωνικών ομάδων και στρωμάτων που μειονεκτούν.
Εκσυγχρονίζεται περαιτέρω η διοίκηση προσωπικού και η οικονομική διαχείριση, αναβαθμίζεται το στελεχιακό δυναμικό, εισάγονται δείκτες αποδοτικότητας και αξιολόγησης.
Σημαντική αύξηση των εξειδικευμένων στελεχών για την τοπική αυτοδιοίκηση μέσα από τα προγράμματα του Εθνικού Κέντρου Δημόσιας Διοίκησης.
Διαδημοτικές συνεργασίες
Λειτουργικός εκσυγχρονισμός των μεγάλων Δήμων και περαιτέρω ενίσχυση και ενθάρρυνση των Καποδιστριακών Δήμων για περαιτέρω συνενώσεις και διαδημοτικές συνεργασίες (Συμπολιτείες).
Διαφάνεια
Αντιμετωπίζεται η πολυπλοκότητα της νομοθεσίας, απλοποιούνται οι διαδικασίες και παράλληλα διασφαλίζεται η τήρηση της νομιμότητας, ο σεβασμός του κράτους δικαίου και η εξυπηρέτηση του πολίτη.
Ενισχύεται η δημοσιότητα και η διαφάνεια της δημοτικής δράσης, της οικονομικής διαχείρισης και των αποφάσεων των δημοτικών οργάνων με την καθιέρωση νέων υποχρεώσεων για σύνταξη εκθέσεων και την πληροφόρηση των πολιτών καθώς και την αξιοποίηση των νέων τεχνολογιών.
Αναλογικότερο εκλογικό σύστημα
Γίνεται αναλογικότερο το εκλογικό σύστημα, αναβαθμίζεται ο θεσμικός ρόλος της δημοτικής ή κοινοτικής αντιπολίτευσης και του τοπικού αντιπροσωπευτικού σώματος (δημοτικού ή κοινοτικού συμβουλίου).
Νέοι θεσμοί συμμετοχής του πολίτη
Εισάγονται νέοι θεσμοί συμμετοχικής δημοκρατίας όπως η Συνέλευση Κοινωνικής Διαβούλευσης, τα τοπικά δημοψηφίσματα, τα συμβούλια αλλοδαπών.
VΙII. ΑΝΑΒΑΘΜΙΣΗ ΑΝΕΞΑΡΤΗΤΩΝ ΑΡΧΩΝ
1ος στόχος: Ενίσχυση, αναμόρφωση αρμοδιοτήτων και αποκέντρωση υπηρεσιών
Οι Ανεξάρτητες Αρχές, μετά και τη συνταγματική τους κατοχύρωση, έχουν αναδειχθεί μέσα στο πολίτευμά μας σε καίριο θεσμό εγγύησης του κράτους δικαίου, προστασίας των δικαιωμάτων του πολίτη και διασφάλισης της εύρυθμης λειτουργίας αγορών και επαγγελματικών κλάδων.
Η κρίσιμη αυτή συμβολή τους στη δημοκρατική διακυβέρνηση της χώρας επιβάλλει την ενδυνάμωση των ήδη υφισταμένων Α.Α. και τη σύνδεσή τους με τη Βουλή, με ενίσχυση των αρμοδιοτήτων τους και αποκέντρωση της άσκησής τους.
ΠΡΟΤΑΣΕΙΣ - ΜΕΤΡΑ Επέκταση αρμοδιοτήτων
Επέκταση των υφισταμένων αρμοδιοτήτων των Α.Α. για την πλήρη κάλυψη του πεδίου της αποστολής τους, μέσα από κοινοβουλευτικές διαδικασίες ελέγχου σκοπιμότητας της επέκτασης.
Αποκέντρωση υπηρεσιών
Αποκέντρωση των παρεχομένων υπηρεσιών για καλύτερη πρόσβαση του κάθε πολίτη σε αυτές (λ.χ. τοπικά γραφεία ενημέρωσης, επαφής και παραλαβής αιτημάτων-καταγγελιών).
Συντονισμός δράσης
Συντονισμός της δράσης των Α.Α. με τη δημιουργία συντονιστικών οργάνων Α.Α. ή ενδεχομένως με ενοποίηση αρχών, το ρυθμιστικό πεδίο των οποίων τείνει πια να συμπέσει.
Ερευνητικές - ελεγκτικές αρμοδιότητες
Ενίσχυση και εξειδίκευση των ερευνητικών - ελεγκτικών αρμοδιοτήτων τους.
Κοινωνία των πολιτών
Υποχρεωτική γνωμοδοτική συμμετοχή θεσμών της κοινωνίας των πολιτών στη λειτουργία τους, με παράλληλη θέσπιση κριτηρίων διασφάλισης της ποιότητας της αντιπροσωπευτικότητας στη συμμετοχή.
Στελέχωση
Ταχύρυθμες διαδικασίες στελέχωσής τους με εξειδικευμένο προσωπικό με τήρηση των προβλεπόμενων διαδικασιών.
Συμμετοχή σε Δημόσια Διαβούλευση
Οι Α.Α. μετέχουν γνωμοδοτικά στη σχεδίαση και διαμόρφωση των δημόσιων πολιτικών της περιοχής του αντικειμένου τους.
Για το σκοπό αυτό προσκαλούνται στους θεσμούς και στις διαδικασίες δημόσιας διαβούλευσης.
Εκθέσεις στη Βουλή
Οι Α.Α. υποβάλλουν στη Βουλή ετήσιες εκθέσεις.
Σε ειδική διαδικασία που θα προβλεφθεί στον κανονισμό της Βουλής, διενεργείται αναλυτική αξιολόγηση του έργου τους.
2ος στόχος: Διασφάλιση ανεξαρτησίας και λογοδοσίας
Η ανάδειξη των πλεονεκτημάτων της αμεροληψίας των Ανεξαρτήτων Αρχών επιβάλλει την εμπέδωσή τους και την κατοχύρωσή τους σε όσες Αρχές είναι ακόμα ατελείς.
ΠΡΟΤΑΣΕΙΣ - ΜΕΤΡΑ Ανεξαρτησία
Ενίσχυση της ανεξαρτησίας και οριοθέτηση της εποπτείας, όπου αυτή ακόμα υπάρχει, των αρμοδίων Υπουργείων.
Δημοσιονομική αυτοτέλεια
Διασφάλιση πλήρους δημοσιονομικής αυτοτέλειας από τη δημόσια διοίκηση.
Προτείνουμε τη δημιουργία ενός κοινού -για όλες της Α.Α.- κωδικού χρηματοδότησης από δημόσια έσοδα (λ.χ. πρόστιμα που επιβάλλονται από αυτές ή τέλη που καταβάλλουν οι φορείς του εποπτευομένου κλάδου).
Προσωπική ανεξαρτησία μελών
Ενίσχυση της προσωπικής ανεξαρτησίας των μελών και, ιδίως, των στελεχών που αναλαμβάνουν πραγματικά τη διερεύνηση μέσω της ουσιώδους αύξησης των αποδοχών τους με παράλληλη ενίσχυση των κωλυμάτων και ασυμβιβάστων.
Προτείνεται να ορίζεται ότι τα μέλη των Α.Α. πρέπει να παρέχουν αυστηρά εχέγγυα αντικειμενικότητας και μη προσπορισμού οποιουδήποτε, παρόντος ή μέλλοντος, οφέλους από τη συμμετοχή τους στην Αρχή.
Πλήρης ανεξαρτητοποίηση της Επιτροπής Κεφαλαιαγοράς και της Επιτροπής Ανταγωνισμού.
Έλεγχος
Η κρισιμότητά των Α.Α. για το πολίτευμα επιβάλλει ακόμη τη διασφάλιση του ελέγχου τους τόσο από τα δικαστήρια όσο και -κυρίως- από το δημοκρατικά εκλεγμένο κοινοβούλιο.
Ενημέρωση
Ενημέρωση του πολίτη για τις αρμοδιότητες και τη λειτουργία των Α.Α.
3ος στόχος: Δημιουργία νέων ανεξαρτήτων αρχών
Η φιλικότητά τους προς τον πολίτη, ο απεγκλωβισμός από την πολιτική εξουσία και τις σταθμίσεις της, η απόσταση από τις παγιωμένες διοικητικές πρακτικές και αντιλήψεις και η αποτελεσματικότητα της δράσης τους, υποδεικνύουν την αξιοποίηση των Α.Α., όπου διακυβεύονται ειδικά δικαιώματα του πολίτη ή τίθενται ζητήματα εποπτείας απελευθερωμένης αγοράς, για να αποφευχθούν τα αποτελέσματα μιας νεοφιλελεύθερης απορύθμισης.
Δεδομένου, ωστόσο, ότι η χάραξη πολιτικής ανήκει στον εκλεγμένο νομοθέτη και την υπεύθυνη Κυβέρνηση και προκειμένου να αποφευχθούν φαινόμενα τεχνοκρατικής Διακυβέρνησης, είναι απαραίτητη η θέσπιση κριτηρίων σκοπιμότητας της επέκτασης τους, όπως π.χ. το ιδιαίτερο δημόσιο συμφέρον, τα ζωτικά δικαιώματα του πολίτη, η ανάγκη μακροπρόθεσμου - πέραν θητειών και προσώπων - σχεδιασμού.
1ος στόχος: ταχύτητα και διαφάνεια κατά την απονομή της δικαιοσύνης
Ενίσχυση του αισθήματος εμπιστοσύνης του πολίτη προς τη δικαιοσύνη με την περαιτέρω διευκόλυνση της πρόσβασης σ΄ αυτή και την επιτάχυνση της απονομής της, με προάσπιση των ανθρωπίνων δικαιωμάτων.
ΠΡΟΤΑΣΕΙΣ - ΜΕΤΡΑ Εξώδικη επίλυση διαφορών
Διεύρυνση της εξώδικης επίλυσης των διαφορών με την καθιέρωση εναλλακτικών τρόπων επίλυσης των διαφορών ιδιωτικού δικαίου και της μεσολάβησης ως αποτέλεσμα της ελεύθερης βούλησης των μερών, τη δημιουργία Υπηρεσίας Διαμεσολάβησης σε κάθε Πρωτοδικείο (ή Δικηγορικό Σύλλογο) και την καθιέρωση του θεσμού της «Ποινικής Συνδιαλλαγής», βάσει συγκεκριμένων αυστηρών προϋποθέσεων και πάντοτε με τις εγγυήσεις νομιμότητας, της διασφάλισης των δικαιωμάτων του κατηγορουμένου και της τελικής διάγνωσης της δικαστικής αρχής.
Σύγχρονοι κώδικες
Επιτάχυνση στην απονομή της Αστικής και Διοικητικής Δικαιοσύνης με αναμόρφωση του θεσμικού πλαισίου.
Σύνταξη σύγχρονων Κωδίκων Εμπορικού - Πτωχευτικού - Ασφαλιστικού -Ναυτικού Δικαίου.
Δικαστική Αστυνομία
Δημιουργία Δικαστικής Αστυνομίας με εξειδικευμένα και έμπειρα στελέχη υπό τη διεύθυνση ανώτερου εισαγγελικού λειτουργού στα μεγάλα αστικά κέντρα ή και στις περιφέρειες, για την ταχύτερη και πιο αποτελεσματική διεξαγωγή της ποινικής διαδικασίας.
Εκτέλεση κατά Δημοσίου
Εξασφάλιση της αποτελεσματικής αναγκαστικής εκτέλεσης κατά του δημοσίου.
Ίση μεταχείριση Πολίτη - Δημοσίου στις οφειλές
Κατάργηση της άνισης μεταχείρισης ως προς τους τόκους του δημοσίου ως οφειλέτη σε σύγκριση με τους ιδιώτες οφειλέτες και γενικά κατάργηση κάθε «οιονεί τοκογλυφικής» ρύθμισης υπέρ του δημοσίου, όπως οι υπέρογκες προσαυξήσεις και τα υπέρογκα επιτόκια που επιβαρύνουν του ιδιώτες-οφειλέτες του δημοσίου, του ΙΚΑ κλπ.
2ος στόχος: Ποιοτικότερη δικαιοσύνη με νέες τεχνολογίες και υποδομές
Εξασφάλιση σε όλους τους λειτουργούς της δικαιοσύνης του θεσμικού πλαισίου, των μέσων και των υποδομών για την απρόσκοπτη άσκηση του έργου τους.
ΠΡΟΤΑΣΕΙΣ - ΜΕΤΡΑ Ψηφιοποίηση
Πλήρης ψηφιοποίηση όλων των διαδικασιών απονομής δικαιοσύνης και δημιουργία δικτύου διασύνδεσης όλων των υπηρεσιών που αφορούν στη δικαιοσύνη σ΄ όλη τη χώρα.
Αυτόματη Εξυπηρέτηση
Την εγκατάσταση συστημάτων ¨Αυτόματης Εξυπηρέτησης¨ των πολιτών και των δικηγόρων, αναφορικά με την πορεία μιας υπόθεσης στα μεγάλα δικαστήρια της χώρας.
Αξιοποίηση των νέων τεχνολογιών και για την ηλεκτρονική κατάθεση δικογράφων.
Εκπαίδευση και επιμόρφωση στις νέες τεχνολογίες
Ανάπτυξη συστήματος τηλε-εκπαίδευσης και τηλε-επιμόρφωσης για τους εν ενεργεία δικαστικούς λειτουργούς μέσω της Εθνικής Σχολής Δικαστών.
Εξοπλισμός με φορητούς Η/Υ όλων των υπηρετούντων δικαστικών λειτουργών και συνεχής επιμόρφωση των Δικαστικών Υπαλλήλων στις σύγχρονες τεχνολογίες.
Αποφάσεις στο Διαδίκτυο
Υποχρεωτική δημοσίευση των δικαστικών αποφάσεων όλων των δικαστηρίων στο διαδίκτυο.
Αναβάθμιση του δικηγορικού λειτουργήματος
Αναβάθμιση του δικηγορικού λειτουργήματος και του ρόλου των δικηγόρων στην απονομή της δικαιοσύνης, με αναμόρφωση των προγραμμάτων νομικών σπουδών, σε συνεργασία με τις Νομικές Σχολές και με ριζική αναδιοργάνωση, σε συνεργασία με τους δικηγορικούς συλλόγους, της πρακτικής άσκησης των ασκουμένων.
Αναμόρφωση και βελτίωση του Κώδικα Οργανισμού Δικαστηρίων και κατάστασης Δικαστικών Λειτουργών.
Κατάργηση «καθαρογραφής»
Αναβάθμιση της γραμματειακής υποστήριξης και της μηχανογράφησης.
Καθιέρωση στενογραφημένων πρακτικών συνεδριάσεων δικαστηρίου, μετά από σχετική επιμόρφωση των δικαστικών υπαλλήλων.
Κατάργηση της «καθαρογραφής» των αποφάσεων και καθιέρωση της «μια και έξω» συγγραφής και δημοσίευσής τους.
Κτιριακές υποδομές
Ανέγερση νέων Δικαστικών Μεγάρων και Ειρηνοδικείων σε διάφορες περιοχές της χώρας και εκσυγχρονισμός των υφισταμένων Δικαστικών Μεγάρων και Ειρηνοδικείων.
3ος στόχος: Περαιτέρω θεσμικός και λειτουργικός εκσυγχρονισμός του σωφρονιστικού συστήματος
Πρέπει να συνεχιστεί η βελτίωση του σωφρονιστικού συστήματος με τις αναγκαίες θεσμικές παρεμβάσεις, πρόληψης, διαφάνειας και ελέγχου καθώς και την αναβάθμιση των αναγκαίων υποδομών.
ΠΡΟΤΑΣΕΙΣ - ΜΕΤΡΑ Μονάδες Μέριμνας Νέων
Λειτουργία των Μονάδων Μέριμνας Νέων για τον εκσυγχρονισμό των Ιδρυμάτων για ανηλίκους, την εφαρμογή μέτρων πρόληψης της παρανομίας και της θυματοποίησης των ανηλίκων με παράλληλη εξασφάλιση ασφαλούς διαβίωσης, ψυχοκοινωνικής στήριξης, εκπαίδευσης, επαγγελματικής κατάρτισης και δημιουργικής απασχόλησής τους.
Αποσυμφόρηση Καταστημάτων Κράτησης
Αποσυμφόρηση των Καταστημάτων Κράτησης με την ενίσχυση του κοινωνικού χαρακτήρα της ποινής και τη διεύρυνση των εναλλακτικών μορφών της έκτισής της, όπως η παροχή κοινωνικής εργασίας, καθώς και με την αποποινικοποίηση ορισμένων παραβάσεων για τις οποίες θα προβλέπονται διοικητικές κυρώσεις.
Βελτίωση των συνθηκών κράτησης
Συνεχής βελτίωση των συνθηκών κράτησης με εντατικοποίηση των επιθεωρήσεων, επέκταση του προγράμματος απεξάρτησης τοξικομανών κρατουμένων και δημιουργία Τμημάτων Απεξάρτησης για ανηλίκους και γυναίκες.
Ενίσχυση της εκπαίδευσης των ανήλικων κρατουμένων με περαιτέρω ανάπτυξη των Σχολείων που λειτουργούν στα Καταστήματα Κράτησης Νέων και δημιουργία Σχολείων Δεύτερης Ευκαιρίας σε Καταστήματα Κράτησης για ενήλικες κρατουμένους.
Εκπαίδευση - κατάρτιση κρατουμένων
Επέκταση των προγραμμάτων επαγγελματικής εκπαίδευσης και κατάρτισης κρατουμένων και της λειτουργίας εργαστηρίων στα Καταστήματα Κράτησης.
Ανάπτυξη των προγραμμάτων στις Αγροτικές Φυλακές και επέκτασή τους σε νέους τομείς, όπως βιοκαλλιέργειες, με τη συνεργασία Ιδρυμάτων Τριτοβάθμιας Εκπαίδευσης.
Κοινωνική επανένταξης
Εφαρμογή συστήματος κοινωνικής επανένταξης των αποφυλακιζομένων ατόμων με προγράμματα εκπαίδευσης και επαγγελματικής κατάρτισης, εξεύρεσης θέσεων εργασίας και προσωρινής οικονομικής στήριξης.
Επιμόρφωση υπαλλήλων
Διαρκής επιμόρφωση των σωφρονιστικών υπαλλήλων με τη συνεργασία ΑΕΙ και ΤΕΙ.
Καταστήματα Κράτησης
Εκσυγχρονισμός των υφισταμένων Καταστημάτων Κράτησης και ολοκλήρωση του προγράμματος ανέγερσης νέων, τα οποία ανταποκρίνονται στις σύγχρονες προδιαγραφές ασφάλειας, συνθηκών διαβίωσης των κρατουμένων και εξασφαλίζουν τις προϋποθέσεις εφαρμογής μιας σύγχρονης σωφρονιστικής πολιτικής (εκπαίδευση, κατάρτιση, κατασκευή και εξοπλισμός βιβλιοθηκών κ.α).
Χ. ΜΙΑ ΑΣΦΑΛΗΣ ΚΑΘΗΜΕΡΙΝΟΤΗΤΑ ΓΙΑ ΤΟΝ ΠΟΛΙΤΗ Βασικοί τομείς δράσης
Βασική συνιστώσα ενός κράτους δικαίου και λειτουργίας ενός δημοκρατικού πολιτεύματος, αποτελεί τόσο ο σεβασμός του κανονιστικού πλαισίου που έχει θεσπίσει η πολιτεία, όσο και η τήρηση της έννομης τάξης.
Η πλήρης εξασφάλιση αυτής της προϋπόθεσης δεν διασφαλίζει απλώς το αίσθημα ασφάλειας και ευημερίας των πολιτών, αλλά δημιουργεί και διαχέει ταυτόχρονα το θεμελιακό για κάθε ευνομούμενη πολιτεία αίσθημα ισονομίας.
Η κυβέρνηση έχει επιτελέσει σημαντικό έργο στην κατεύθυνση αυτή, αφού είναι ο πρωταρχικός θεσμός, στον οποίο ο πολίτης έχει εναποθέσει το μεγάλο καθήκον και την προσδοκία προάσπισης και εφαρμογής της έννομης τάξης.
Νέα πολυετή προγράμματα δράσης
Παράλληλα σχεδιάζονται, με ποσοτικούς και ποιοτικούς στόχους, νέα πολυετή προγράμματα δράσης η τήρηση και αξιολόγηση των οποίων θα είναι συνεχής και τα οποία θα βελτιώσουν ακόμη περισσότερο την υπάρχουσα κατάσταση που κρίνεται ως ικανοποιητική.
Τα σχέδια αυτά:
`Λαμβάνουν υπόψη τη διεθνή εμπειρία.
Θέτουν σαφείς ποιοτικούς στόχους.
Υλοποιούνται με βάση το σύστημα Υλοποίησης, Ελέγχου και Αξιολόγησης.
Οδηγούν σε μετρήσιμα αποτελέσματα.
Δημοσιοποιούνται στο κοινό.
Σχεδιάζονται σε συνεργασία με άλλους φορείς που λειτουργούν σε τοπικό επίπεδο.
Μικροεγκληματικότητα
Σε συνεργασία με κάθε Δήμο της χώρας θα καταρτιστεί και θα υλοποιηθεί συγκεκριμένο πρόγραμμα δράσεων σε τοπικό επίπεδο για την πρόληψη της μικροεγκληματικότητας.
Η συνέργεια με τους τοπικούς φορείς όπως η Τοπική Αυτοδιοίκηση και συντονισμός με αυτούς θα επιφέρει σημαντικά οφέλη και αποτελέσματα, τόσο ποιοτικά όσο και ποσοτικά.
Αστυνομικός της Γειτονιάς
Ο Αστυνομικός της Γειτονιάς συνιστά μια νέα και σύγχρονη μορφή αστυνόμευσης και εκφράζει τη νέα φιλοσοφία επέμβασης, με προτεραιότητα στην πρόληψη των προβλημάτων που προκαλούν εγκληματικότητα και στην επίλυσή τους σε συνεργασία με τους πολίτες.
Αποτελεί πρόσθετη αστυνομική δράση και εγκαινιάζει μια συστηματική σχέση συνεργασίας της Αστυνομίας με τους πολίτες.
Πεζές Περιπολίες
Ο θεσμός των πεζών περιπολιών που εφαρμόζεται τρία χρόνια έχει να επιδείξει σημαντικά αποτελέσματα.
Με στοιχεία από όλη τη χώρα συγκλίνουμε στο συμπέρασμα ότι η συμβολή του θεσμού στην πρόληψη της εγκληματικότητας είναι σημαντική.
Για την τετραετία 2004 - 2008 σχεδιάζουμε την περαιτέρω ενεργοποίηση του θεσμού με μέγιστη χρήση νέων τεχνολογιών.
Ομάδες πρόληψης και καταστολής εγκληματικότητας
Για τη μείωση της εγκληματικότητας ιδίως στη σοβαρή και οργανωμένη μορφή της και την αντιμετώπιση ειδικών ή αυξημένων προβλημάτων συγκροτήθηκαν και λειτουργούν Ομάδες Πρόληψης και Καταστολής Εγκληματικότητας, με πολύ ικανοποιητικά αποτελέσματα.
Οι ομάδες αυτές έχουν συνεχή επιχειρησιακή ετοιμότητα.
Για την τετραετία 2004 - 2008 σχεδιάζουμε:
Την πλήρη χρήση νέων τεχνολογιών στη λειτουργία αυτών των ομάδων.
Την εξασφάλιση υψηλού επιπέδου υλικοτεχνικής και πληροφοριακής υποστήριξης.
Συνοριακή φύλαξη - λαθρομετανάστευση
Με βάση τα δεδομένα που διαμορφώνονται στη χώρα, λόγω των διεθνών συνθηκών, ιδρύθηκαν και λειτουργούν.
Τμήματα Συνοριακής Φύλαξης Α' και Β' Ζώνης.
Τμήματα Συνοριακής Φύλαξης και Δίωξης Λαθρομετανάστευσης Ενδοχώρας.
Τμήματα Δίωξης Λαθρομετανάστευσης Νομού Αττικής.
Συνολικά λειτουργούν 58 τμήματα. Κινητοί αστυνομικοί σταθμοί
Με στόχο την εντονότερη παρουσία της Αστυνομίας σε περιοχές μεγάλων αστικών κέντρων που παρουσιάζουν ιδιαιτερότητες, εφαρμόζεται πρόγραμμα λειτουργίας Κινητών Αστυνομικών σταθμών.
Οι σχετικές μονάδες είναι πολύ καλά στελεχωμένες, έχουν άρτιο εξοπλισμό και χαρακτηρίζονται από ευελιξία.
Πυρόσβεση Πυροπροστασία
Στον τομέα της πυρόσβεσης τα αποτελέσματα ήταν ιδιαίτερα θετικά τα τελευταία τρία ιδίως χρόνια.
Αν και ο αριθμός των εστιών παρέμεινε περίπου ο ίδιος ή και αυξήθηκε , οι πυρκαγιές και οι εξ αυτών επιπτώσεις μειώθηκαν σημαντικά.
Οι μηχανισμοί εντοπισμού που αναπτύχθηκαν λειτουργούν με πολύ καλά αποτελέσματα και οι εστίες εντοπίζονται σε ελάχιστο χρόνο.
Παράλληλα η ετοιμότητα των μηχανισμών, καθώς και ο άρτιος εξοπλισμός συνετέλεσαν στο θετικό αποτέλεσμα των τελευταίων ετών.
Ενδεικτικά αναφέρεται η ένταξη σε επιχειρησιακή λειτουργία διασωστικών - πυροσβεστικών οχημάτων ταχείας επέμβασης.
Συγκεκριμένα:
Συγκροτήθηκε Συντονιστικό Περιφερειακό Επιχειρησιακό κέντρο (ΣΠΕΚ) στην έδρα κάθε περιφερειακής Δ/νσης Π.Υ. για τον καλύτερο συντονισμό των τοπικών δυνάμεων.
Ιδρύθηκαν αερομεταφερόμενα πεζοπόρα τμήματα.
Ιδρύθηκαν έξη Ειδικές Μονάδες Αντιμετώπισης καταστροφών
Ιδρύθηκαν και λειτουργούν 135 Πυρ. Υπηρεσίες σε διάφορες περιοχές για τη διασφάλιση της άμεσης παρέμβασης.
Ιδρύθηκαν και Λειτουργούν 4 νέοι Πυρ/κοί Σταθμοί στη ΒΙΠΕ Ηρακλείου, Βόλου, Θεσσαλονίκης, Πάτρας.
Ιδρύθηκε και λειτουργεί Διεύθυνση Αντιμετώπισης Εγκλημάτων Εμπρησμού.
Για την επόμενη περίοδο σχεδιάζονται ακόμη:
Απλοποίηση διαδικασιών για έκδοση αδειών πυροπροστασίας.
Δημιουργία του Fire Online, για παρακολούθηση, καταγραφή επεξεργασία των συμβάντων.
Ολυμπιακοί Αγώνες και Πυρασφάλεια
Υλοποιείται πρόγραμμα 65 δισ. για υποδομές και εξοπλισμό.
Δημιουργία γραφείου Πυροσβεστικού Σώματος στη Δ.Α.Ο.Α.
Εκσυγχρονισμός του 199 κέντρου Επιχειρήσεων Υπηρεσιών Πυροσβστικού Σώματος.
Γενικότερη στόχευση την επομένη περίοδο είναι η προσαρμογή της Π/Υ στο νέο περιβάλλον πυρασφάλειας.
Ασφάλεια Ολυμπιακών Αγώνων
Η Πολιτεία έχει προετοιμασθεί για να διεξάγει τους Ολυμπιακούς Αγώνες το 2004 με άριστα οργανωμένο τον τομέα της Ασφάλειας των Ολυμπιακών Αγώνων.
Η ασφάλεια των Ολυμπιακών Αγώνων έχει ανατεθεί θεσμικά από την Πολιτεία στο Υπουργείο Δημόσιας Τάξης και συγκεκριμένα στην Ελληνική Αστυνομία.
Για το σκοπό αυτό συστάθηκε η Διεύθυνση Ασφάλειας Ολυμπιακών Αγώνων, μια ειδική αυτοτελής Υπηρεσία που υπάγεται απευθείας στον Αρχηγό της Ελληνικής Αστυνομίας.
Το επίπεδο οργάνωσης της ασφάλειας μπορεί να χαρακτηριστεί ως κορυφαίο, με βάση διεθνή πρότυπα.
Αποτελεί κοινή διαπίστωση όλων, τόσο στο εξωτερικό όσο και στην Ελλάδα, ότι η θέση της Χώρας και στο ευρωπαϊκό και στο διεθνές περιβάλλον αναβαθμίστηκε εντυπωσιακά.
Προσδώσαμε κύρος και αξιοπιστία στη σύγχρονη Ελλάδα.
Με σκληρή δουλειά, πετύχαμε την ένταξη της Ελλάδας στην Οικονομική και Νομισματική Ενωση, στη ζώνη του Ευρώ.
Η χώρα μας τώρα αποτελεί αναπόσπαστο μέρος του εσωτερικού πυρήνα της Ε.Ε.
Η Ελλάδα σήμερα είναι πραγματικά ανεξάρτητη και ασφαλής.
Είναι δύναμη ειρήνης, δημοκρατίας, συνεργασίας και ανάπτυξης στην Ν.Α. Ευρώπη, τη Μεσόγειο και τον κόσμο.
Η συνέπεια στις αρχές της εξωτερικής μας πολιτικής είναι η βάση του κύρους της χώρας.
Το διεθνές κύρος της χώρας και η αναβαθμισμένη επιρροή της οικοδομούνται πάνω στη συνεπή τήρηση των αρχών που διέπουν την εξωτερική μας πολιτική:
Ειρήνη,
δημοκρατία,
συλλογικότητα,
σεβασμό των ανθρωπίνων και μειονοτικών δικαιωμάτων,
των δικαιωμάτων των μεταναστών και των προσφύγων,
ειρηνική επίλυση των διαφορών,
σεβασμός του Διεθνούς Δικαίου, σεβασμός της κυριαρχίας, της ανεξαρτησίας και της εδαφικής ακεραιότητας, της ισότητας των κρατών στο διεθνές περιβάλλον, μη χρήση βίας και προαγωγή των διεθνών σχέσεων μέσω της πολυμερούς διεθνούς ανάπτυξης τους.
Προωθήσαμε τα εθνικά μας θέματα και πετύχαμε την άνευ όρων ένταξη της Κύπρου στην Ευρωπαϊκή Ένωση,
την ύφεση με τη Τουρκία,
την περιφερειακή ασφάλεια και σταθερότητα στα Βαλκάνια.
Κάτω από αντίξοες διεθνείς συνθήκες, η επιτυχία της Ελληνικής Προεδρίας στην ΕΕ σηματοδότησε την κοινή μας προοπτική για το μέλλον της Ευρώπης.
Δημιουργήσαμε μια ασφαλή Ελλάδα που συμβάλλει και διασφαλίζει την ειρήνη, που προσφέρει ευκαιρίες σε όλους τους πολίτες, χωρίς αποκλεισμούς.
Η πολιτική μας οδηγεί την Ελλάδα στην απαρχή μιας νέας ιστορικής περιόδου την οποία διακρίνει η ασφάλεια, η αυτοπεποίθηση και η ευημερία.
Εξασφαλίζουμε τα συμφέροντα του Ελληνισμού στο νέο Ευρωπαϊκό και διεθνές περιβάλλον.
Την επόμενη τετραετία η Κυβέρνησή μας θα συνεχίσει να εργάζεται σταθερά για την υλοποίηση των στρατηγικών στόχων, που έχουμε θέσει στην εξωτερική πολιτική και ακολουθούμε με συνέπεια, αποφασιστικότητα, ευθύνη, ρεαλισμό και γνώση των διεθνών εξελίξεων και συσχετισμών.
Η τετραετία 2004-2008, θα είναι η τετραετία της ειρήνης,
της επίλυσης του Κυπριακού,
της ειρηνικής επίλυσης των προβλημάτων με την Τουρκία,
της εμβάθυνσης της σταθερότητας και της ασφάλειας στην περιοχή μας με την υποστήριξη της Ευρωπαϊκής προοπτικής της Τουρκίας και των Βαλκανικών χωρών.
Στην αφετηρία αυτής της νέας τετραετίας οι Ολυμπιακοί Αγώνες στην Αθήνα προσφέρουν την ιστορική ευκαιρία και δυνατότητα για την ανάδειξη της Ολυμπιακής Εκεχειρίας σε διεθνή ειρηνευτική πρωτοβουλία για την παύση των εχθροπραξιών και των περιφερειακών συγκρούσεων και την εμπέδωση της Ελλάδας στη διεθνή κοινή γνώμη ως χώρας που υπερασπίζεται διεθνείς αρχές και αξίες.
Η ενίσχυση της διεθνούς θέσης και αξιοπιστίας της χώρας μας θα επιβεβαιωθεί με την εκλογή μας, τον Οκτώβριο του 2004, ως μη μόνιμο μέλος του Συμβουλίου Ασφαλείας.
Η εκλογή αυτή για την οποία έχουμε εργαστεί συστηματικά θα εξασφαλίσει στην Ελλάδα μια ιδιαίτερα σημαντική θέση στη διαμόρφωση των διεθνών εξελίξεων για τη διετία 2005-2006.
Η προώθηση της εξωτερικής μας πολιτικής θα συνεχίσει να στηρίζεται στην ευρύτερη δυνατή συναίνεση της κοινωνίας, των πολιτών και των πολιτικών δυνάμεων, μέσα και έξω από το κοινοβούλιο.
Έχουμε την πολιτική βούληση και δεσμευόμαστε να εργαστούμε για την αναβάθμιση της ενημέρωσης και του ελέγχου στη Βουλή και στις αρμόδιες επιτροπές Εξωτερικών, Άμυνας και Ευρωπαϊκών θεμάτων.
Θέλουμε τους βουλευτές ενήμερους και συμμέτοχους.
Προς την κατεύθυνση αυτή η πολιτική ηγεσία του Υπουργείου Εξωτερικών θα έχει την ευθύνη να ενημερώνει σε μηνιαία βάση τους βουλευτές που συμμετέχουν στις αρμόδιες επιτροπές για τις εξελίξεις στην εξωτερική πολιτική.
Στο πλαίσιο του Εθνικού Συμβουλίου Εξωτερικής Πολιτικής, που η Κυβέρνησή μας θεσμοθέτησε, στόχος μας είναι η αναβάθμιση της λειτουργίας του και οι αναγκαίες μεταρρυθμίσεις με βάση την εμπειρία που αποκτήσαμε, ώστε να γίνει ένας ουσιαστικός στρατηγικός σύμβουλος της Κυβέρνησης στα θέματα Εξωτερικής πολιτικής.
Η παγκοσμιοποίηση δεν είναι ιδεολογία, δεν είναι σκοπός, δεν είναι επιλογή - είναι πραγματικότητα.
Η παγκοσμιοποίηση δημιουργεί κινδύνους, παράλληλα, όμως, δημιουργεί νέες δυνατότητες ανάπτυξης, συνεργασίας και ευημερίας.
Είμαστε αντίθετοι με την νεοφιλελεύθερη εκδοχή της παγκοσμιοποίησης που διευρύνει τις ανισότητες και τα φαινόμενα του κοινωνικού αποκλεισμού.
Το ΠΑΣΟΚ θέλει δημοκρατικά διατεταγμένη παγκοσμιοποίηση:
Θέλει παγκοσμιοποίηση των αξιών και της αλληλεγγύης.
Θέλει δικαιότερο καταμερισμό του παγκόσμιου πλούτου.
Θέλει ένα πολυπολικό και πολυπολιτισμικό κόσμο.
Θέλει πολυμερή επίλυση των παγκόσμιων προβλημάτων.
Θέλει δημοκρατική και ισότιμη αντιπροσωπευτικότητα στους διεθνείς οργανισμούς.
Σε αυτόν τον μεταβαλλόμενο κόσμο το ΠΑΣΟΚ έχει πρόταση:
Το ΠΑΣΟΚ έχει ως στόχο τη θέσπιση κανόνων δημοκρατικού και κοινωνικού ελέγχου της παγκοσμιοποίησης μέσα από τη διεθνή συνεργασία, την ανάπτυξη θεσμών περιφερειακής ολοκλήρωσης και συλλογικής ασφάλειας.
Αγωνιζόμαστε για την κατοχύρωση των συμφερόντων και της προοπτικής της Ελλάδας και του Ελληνικού λαού.
- Ειρήνη, διάλογος και συνεργασία.
- Δημοκρατική παγκόσμια διακυβέρνηση ενός πολυπολικού κόσμου. - Αλληλεγγύη Βορρά/ Νότου και Δύσης/ Ανατολής.
- Βιώσιμη ανάπτυξη.
- Ανθρώπινα δικαιώματα.
- Κοινωνική δικαιοσύνη, δικαιότερη ανακατανομή του παγκόσμιου πλούτου.
Θεσμοί συνεργασίας και Περιφερειακής Ολοκλήρωσης.
- Αποτελεσματική αντιμετώπιση των φαινομένων τρομοκρατίας με την αντιμετώπιση των αιτιών που τα δημιουργούν.
Η ένταξη της Κύπρου στην Ε.Ε.
Η κυβέρνηση μας συνέβαλε καθοριστικά στην έναρξη και στην ολοκλήρωση των ενταξιακών διαπραγματεύσεων της Κυπριακής Δημοκρατίας με την Ευρωπαϊκή Ένωση.
Η 16η Απριλίου, ημέρα υπογραφής στην Αθήνα της πράξης προσχώρησης της Κύπρου είναι μια ιστορική ημερομηνία για τον ευρύτερο Ελληνισμό.
Η πρώτη μας προτεραιότητα:
Δημοκρατική, λειτουργική και βιώσιμη λύση του Κυπριακού, που εγγυάται την εύρυθμη συμμετοχή της Κύπρου στην Ευρωπαϊκή Ένωση.
Με την ένταξη της Κύπρου, το Κυπριακό, πέρα από τη διεθνή του διάσταση απέκτησε Ευρωπαϊκή διάσταση.
Η επόμενη περίοδος θα είναι καθοριστική για την επίλυση του πολιτικού προβλήματος της Κύπρου.
Υποστηρίζουμε σταθερά τις προσπάθειες του Ο.Η.Ε και τις καλές υπηρεσίες του Γενικού Γραμματέα Κόφι Αννάν, το αναθεωρημένο σχέδιο του οποίου αποτελεί τη βάση για τις διαπραγματεύσεις.
Στόχος μας είναι οι διαπραγματεύσεις, υπό την αιγίδα του κ. Aνάν και στη βάση του σχεδίου του, να οδηγήσουν στην ανεύρεση μιας δίκαιης, βιώσιμης και λειτουργικής λύσης, που θα είναι σύμφωνη με τις αποφάσεις του Σ.Α του Ο.Η.Ε και συμβατή με τις ευρωπαϊκές αρχές και το κοινοτικό κεκτημένο, πριν την τυπική ένταξη της Κύπρου στην Ε.Ε την 1η Μαΐου.
Η επίλυση του Κυπριακού είναι προς το συμφέρον του Κυπριακού λαού, των Ελληνοκυπρίων και Τουρκοκυπρίων πολιτών, της ειρήνης, της σταθερότητας, της ασφάλειας και της ανάπτυξης της ευρύτερης περιοχής.
Είναι προς το συμφέρον της Τουρκίας γιατί το Κυπριακό θα συνεχίζει να επηρεάζει καταλυτικά την ευρωπαϊκή της πορεία, ενόψει των σχετικών αποφάσεων που θα ληφθούν από την Ε.Ε τον προσεχή Δεκέμβριο.
Μια επανενωμένη, δημοκρατική και ομοσπονδιακή Κυπριακή Δημοκρατία στην Ευρωπαϊκή Ένωση είναι ο στρατηγικός μας στόχος.
Το 2004 αποτελεί την κρισιμότερη χρονιά στην επίλυση του πολιτικού προβλήματος της Κύπρου.
Χρειάζεται να διατηρηθεί η αξιοπιστία και η συνέχεια στην άσκηση της εξωτερικής πολιτικής μας, να αξιοποιηθεί σε μια κρίσιμη συγκυρία το συγκριτικό πλεονέκτημα που εξασφαλίσαμε.
Το ΠΑΣΟΚ είναι σε θέση να το εγγυηθεί.
Στις ελληνοτουρκικές σχέσεις πετύχαμε, με τη σταθερή πολιτική αρχών που ακολουθήσαμε και τις πρωτοβουλίες που αναλάβαμε, σημαντικά αποτελέσματα, πρωτόγνωρα στην ιστορία των διμερών μας σχέσεων.
Με την ευρωπαϊκή μας πολιτική πετύχαμε την υποβολή της Τουρκίας στη διαδικασία προσαρμογής προς τις Ευρωπαϊκές αξίες, τα κριτήρια και τις προϋποθέσεις για το σεβασμό των θεμελιωδών δικαιωμάτων, του Κράτους δικαίου, της δημοκρατίας, του διεθνούς δικαίου και της ειρηνικής επίλυσης των διαφορών.
Στο διμερές επίπεδο και σε όλους τους τομείς αμοιβαίου συμφέροντος, στόχος μας είναι η περαιτέρω διεύρυνση και εμβάθυνση της συνεργασίας, η οποία αποδεικνύεται ιδιαίτερα επωφελής για τα συμφέροντα των δύο λαών.
Οι Ελληνοτουρκικές σχέσεις έχουν περάσει σε μια νέα περίοδο, που χαρακτηρίζεται από τη μείωση της έντασης, τη δημιουργία κλίματος αμοιβαίας εμπιστοσύνης, την προώθηση των επαφών και της συνεργασίας σε στρατηγικούς τομείς της οικονομίας, την ανάπτυξη της διασυνοριακής συνεργασίας προς όφελος της ανάπτυξης των παραμεθορίων περιοχών, την ύφεση και τις σχέσεις καλής γειτονίας.
Στόχος η επίλυση της διαφοράς για την οριοθέτηση της υφαλοκρηπίδας.
Το κεφάλαιο αυτό που δημιουργήσαμε, θέλουμε να το διευρύνουμε και να το αξιοποιήσουμε στην κατεύθυνση της επίλυσης του Κυπριακού, της εμπέδωσης της ειρήνης, της σταθερότητας και της ασφάλειας των δύο χωρών.
Θα συνεχίσουμε τον διάλογο για την επίτευξη συμφωνίας στα στρατιωτικά και πολιτικά μέτρα οικοδόμησης εμπιστοσύνης.
Θέλουμε την επίλυση της διαφοράς για την οριοθέτηση της υφαλοκρηπίδας στο Αιγαίο.
Προς το σκοπό αυτό θα συνεχίσουμε τις διερευνητικές επαφές για την εξέταση των δυνατοτήτων ύπαρξης συμφωνίας για την από κοινού προσφυγή στο Διεθνές Δικαστήριο της Χάγης, με σεβασμό στις αρχές του διεθνούς δικαίου, του δικαίου της θάλασσας, στις διεθνείς και διμερείς Συνθήκες και στις αποφάσεις της Ευρωπαϊκής Ένωσης.
Αυτό είναι το πλαίσιο και η πολιτική αρχών που ακολουθούμε με συνέπεια και ευθύνη.
Υποστηρίζουμε την ευρωπαϊκή πορεία της Τουρκίας, που περνά από την επίλυση του Κυπριακού.
Παραμένουμε σταθεροί και ειλικρινείς υποστηρικτές της ευρωπαϊκής πορείας της Τουρκίας και της ενίσχυσης των σχέσεων με την Ευρωπαϊκή Ένωση, σύμφωνα με τις αποφάσεις και τις προϋποθέσεις που έχουν τεθεί για όλες τις υποψήφιες χώρες. μια ευρωπαϊκή πορεία που δεν μπορεί παρά να περνάει μέσα από την επίλυση του Κυπριακού.
Θα αγωνισθούμε για μια περιοχή ειρήνης, σταθερότητας, ασφάλειας και ανάπτυξης.
Για την επίλυση των προβλημάτων με πολιτικά και διπλωματικά μέσα, με το διάλογο, με σεβασμό στις αρχές του διεθνούς δικαίου.
Η δύναμή μας είναι η πολιτική αρχών και αξιών που υπερασπιζόμαστε.
Ευθύνη μας είναι η υπεράσπιση των συμφερόντων του λαού και της χώρας.
Στο πλαίσιο αυτό έχουμε προτείνει στη Τουρκία την έναρξη συνομιλιών, μετά τις εκλογές της 7ης Μαρτίου, για τη σταδιακή μείωση των αμυντικών εξοπλισμών και δαπανών, μεταξύ των δύο χωρών.
Για το ΠΑΣΟΚ και την κυβέρνησή μας η ειρήνη είναι συνώνυμη με την ανάπτυξη και την ευημερία των λαών μας.
Πετύχαμε την ισχυρή Ελλάδα στην Ευρώπη
Πετύχαμε την προσχώρηση της Ελλάδας στην Οικονομική και Νομισματική Ένωση (ΟΝΕ) και στο ενιαίο νόμισμα, το Ευρώ, μαζί με έντεκα άλλα κράτη- μέλη της Ένωσης.
Όταν ξεκινούσε η διαδικασία για τη δημιουργία του ενιαίου νομίσματος, κανένας στην Ευρώπη δεν πίστευε ότι η Ελλάδα θα μπορούσε να ενταχθεί στο νέο νόμισμα.
Ο Ευρωπαϊκός προσανατολισμός είναι στρατηγική επιλογή για τη χώρα μας|.
Η Ελλάδα έχει ισχυρό ρόλο και επιρροή για την προώθηση των πάγιων συμφερόντων της, τη βελτίωση της ευημερίας, της ποιότητας της δημοκρατίας και της κοινωνικής ζωής, τη διαφύλαξη της πολιτιστικής της ταυτότητας ως μέλος ενός ευρύτερου υπερεθνικού συνόλου, της Ευρωπαϊκής Ένωσης.
Η εξωτερική πολιτική της Κυβέρνησης του ΠΑΣΟΚ, με κορυφαία στιγμή την Ελληνική Προεδρία στην ΕΕ κατά την διάρκεια του πολέμου στο Ιράκ, ανέδειξε την Ελλάδα σε χώρα Ευρωπαϊκής αναφοράς.
Συνέβαλε καθοριστικά να αναδειχθεί η Ευρωπαϊκή Ένωση σε παράγοντα σεβασμού της διεθνούς νομιμότητας-παρά τις στρατηγικές διαφορές στους κόλπους της.
Συμβάλαμε αποφασιστικά στην συνοχή της Ευρώπης και κρατήσαμε την Ελλάδα, με θέσεις αρχών, έξω από τα θέατρα του πολέμου.
Αφουγκραστήκαμε τα μεγάλα λαϊκά κινήματα για την ειρήνη και την νομιμότητα και μετατρέψαμε σε συγκεκριμένη πολιτική πράξη το ευρύτερο λαϊκό αίσθημα για ειρήνη, διεθνή συνεννόηση και νομιμότητα.
Κατά την διάρκεια της Ελληνικής Προεδρίας υπογράφηκε η συνθήκη προσχώρησης των 10 νέων μελών της Ευρωπαϊκής Ένωσης.
Η Ευρώπη των 25 κρατών και των 500 εκατομμυρίων κατοίκων γίνεται πραγματικότητα.
Έχουμε όραμα για την Ευρώπη που θέλουμε.
Μια ισχυρή Ευρώπη των πολιτών.
Μια Ευρώπη παράγοντα δημοκρατίας,
ειρήνης, σταθερότητας και συνεργασίας στον κόσμο.
μια Ευρώπη της συνοχής, της αλληλεγγύης,
της κοινωνικής δικαιοσύνης,
της πολυπολιτισμικότητας.
Μια Ευρώπη με κοινωνική πολιτική και πολιτικές για την κοινωνία και τους πολίτες της,
για την προστασία του περιβάλλοντος.
Μια Ευρώπη στο δρόμο της Πολιτικής Ένωσης.
Πρώτος στόχος: Θέλουμε μια Ένωση με κοινωνική ευημερία για όλους Παλεύουμε για μια Ευρωπαϊκή Ένωση κοινωνικής συνοχής και αλληλεγγύης.
Θα αγωνιστούμε:
Για την «αναδιανομή» πόρων σε διαπεριφερειακό και δια-κοινωνικό επίπεδο.
Για τη θέσπιση ολοκληρωμένων πολιτικών για την απασχόληση και την «κοινωνική στήριξη» σε όλα τα επίπεδα.
Για τη στήριξη των αγροτών και την ανάπτυξη της υπαίθρου.
Για την ενδυνάμωση των πολιτικών συνοχής και ενίσχυση των διαρθρωτικών ταμείων.
Στόχος μας είναι ο προϋπολογισμός της Ένωσης, από το 1,27 του ΑΕΠ της Ένωσης που είναι σήμερα, να αυξηθεί μεσοπρόθεσμα τουλάχιστον στο 3% του ΑΕΠ για να ανταποκριθεί η Ε.Ε. στις κοινωνικές ανάγκες των πολιτών της.
Αγωνιζόμαστε για μια κοινή εξωτερική πολιτική, πολιτική ασφάλειας και κοινή άμυνα που θα επιτρέψουν στην Ευρώπη:
- Να δρα αποτελεσματικά στο διεθνές σύστημα σε συνεργασία με άλλα κέντρα εξουσίας και να αναπτύσσει σε ισότιμη βάση τις σχέσεις της με τις ΗΠΑ.
- Να είναι δύναμη σταθερότητας, ειρήνης και συνεργασίας, να αντιμετωπίζει κρίσεις, να παλεύει κατά της φτώχειας, του οργανωμένου εγκλήματος, της οικολογικής υποβάθμισης, να προωθεί την παγκόσμια δημοκρατική διακυβέρνηση, το διεθνές δίκαιο και τις αρχές του Καταστατικού Χάρτη των Ηνωμένων Εθνών.
- Να συμβάλει στην ανάδειξη ενός πολύ-κεντρικού κόσμου ως προϋπόθεση για την παγκόσμια ισορροπία, σταθερότητα και συνεργασία.
- Να προστατεύει αποτελεσματικά τα κράτη-μέλη και τους πολίτες της, από οποιαδήποτε εξωτερική απειλή και κινδύνους που προέρχονται από νέες πηγές και το ασταθές παγκόσμιο περιβάλλον.
Τρίτος στόχος: Η Ευρωπαϊκή προοπτική όλων των χωρών της Νοτιοανατολικής Ευρώπης
Επιδιώκουμε την ενσωμάτωση όλων των χωρών της Νοτιοανατολικής Ευρώπης στην Ευρωπαϊκή Ένωση, με την εκπλήρωση των αναγκαίων πολιτικών και οικονομικών μεταρρυθμίσεων.
Επιδιώκουμε τα Βαλκάνια να γίνουν περιοχή ειρήνης, σταθερότητας, δημοκρατίας συνεργασίας και ευημερίας.
Στηρίζουμε την ένταξη της Βουλγαρίας και της Ρουμανίας στην Ε.Ε. το 2007.
Στόχος μας είναι η διευρυμένη Ευρωπαϊκή Ένωση να μετεξελιχθεί θεσμικά σε Πολιτική Ένωση ομοσπονδιακής συγκρότησης σε δημοκρατικές βάσεις.
Η Ένωση δεν είναι μια μεγάλη εσωτερική αγορά.
Θα πρέπει να αποκτήσει πολιτικό περιεχόμενο και λειτουργία.
Γι' αυτό θα εργασθούμε ώστε η Ένωση να αποκτήσει γνήσια δημοκρατική διακυβέρνηση με την ευρεία συμμετοχή των πολιτών της.
Θέλουμε την ισχυρή συμμετοχή όλων των κρατών-μελών σε όλα τα ανώτατα πολιτικά αξιώματα της Ένωσης.
Θα συμβάλουμε εποικοδομητικά στην προσπάθεια που καταβάλλεται για την ενίσχυση των διατλαντικών σχέσεων, των σχέσεων ΕΕ-ΗΠΑ, στη βάση της ισοτιμίας, του σεβασμού των αμοιβαίων συμφερόντων και της κοινής ευθύνης για την αντιμετώπιση των διεθνών προβλημάτων, στο πλαίσιο των αποφάσεων του ΟΗΕ και με την ανάδειξη του ρόλου του Διεθνούς Οργανισμού στις διεθνείς σχέσεις.
Προσβλέπουμε, παράλληλα, στην ενίσχυση των διμερών Ελληνοαμερικανικών σχέσεων, σε ισότιμη και αμοιβαία επωφελή βάση.
Η περίοδος που ακολουθεί θα είναι καθοριστικής σημασίας για τη θεσμική και πολιτική ενδυνάμωση της Ευρωπαϊκής Ένωσης.
Συμμετείχαμε και θα συνεχίσουμε να συμμετέχουμε ενεργά στις διαπραγματεύσεις για το Ευρωπαϊκό Σύνταγμα.
Στόχος μας είναι η διασφάλιση της ισότιμης θέσης της χώρας μας στο νέο ευρωπαϊκό θεσμικό πλαίσιο και η συμβολή μας στην εμβάθυνση της ενοποιητικής διαδικασίας, στην πολιτική ενοποίηση, στη διαμόρφωση μιας πραγματικά κοινής εξωτερικής πολιτικής και πολιτικής άμυνας και ασφάλειας.
Η βασική στρατηγική προτεραιότητα στην εξωτερική μας πολιτική είναι η Ευρωπαϊκή Ένωση και η θέση της χώρας στους Ευρωπαϊκούς θεσμούς.
Υποστηρίζουμε τη δημιουργία μιας Ευρώπης δημοκρατικής, μιας Ευρώπης των πολιτών,
με κοινωνική συνοχή και αλληλεγγύη,
με σεβασμό της πολιτισμικής και θρησκευτικής ιδιαιτερότητας.
Η ελληνική πολιτική για τη Νοτιανατολική Ευρώπη κατά την τελευταία δεκαετία ήταν μια πολιτική αρχών με στόχο την εξυπηρέτηση του εθνικού συμφέροντος που εξασφαλίζεται μέσα από τη σταθερότητα και τη συνεργασία στην ευρύτερη περιοχή και την ενεργητική προώθηση της ευρωπαϊκής της προοπτικής.
Προωθούμε στην περιοχή των Βαλκανίων την εξασφάλιση της ειρήνης,
της σταθερότητας, του σεβασμού των ανθρωπίνων δικαιωμάτων και των μειονοτήτων και του αμετάβλητου των συνόρων.
Προσβλέπουμε στην περαιτέρω ανάπτυξη και εμβάθυνση των διμερών σχέσεων με όλες τις χώρες της περιοχής, στη σταθερή υποστήριξη της πορείας προς την πλήρη συμμετοχή τους στην Ευρωπαϊκή Ένωση και της ενσωμάτωσής τους στους Ευρωατλαντικούς θεσμούς καθώς και στην εμπέδωση της περιφερειακής συνεργασίας, της ασφάλειας και της σταθερότητας.
Η πολιτική μας έχει αναδείξει την Ελλάδα σε ατμομηχανή της Ευρωπαϊκής προοπτικής της Νοτιανατολικής Ευρώπης.
Θα συμβάλουμε στη γρήγορη ολοκλήρωση των ενταξιακών διαπραγματεύσεων με τη Βουλγαρία και τη Ρουμανία, ώστε την 1.1.2007 να είναι πλήρη μέλη της Ένωσης.
Ενταξιακή προοπτική Δυτικών Βαλκανίων
Για τις υπόλοιπες χώρες των Δυτικών Βαλκανίων στόχος μας είναι η προώθηση και η υλοποίηση των συμφωνιών σταθεροποίησης και σύνδεσης, που αποτελούν αναγκαίο όρο στην Ευρωπαϊκή τους προοπτική.
Στο πλαίσιο αυτό η E.E. με τη Δήλωση του Ευρωπαϊκού Συμβουλίου της Θεσσαλονίκης έστειλε το ισχυρότερο, μέχρι σήμερα, πολιτικό της μήνυμα ότι η ευρωπαϊκή προοπτική των Χωρών αυτών αποτελεί εφεξής πορεία δίχως επιστροφή.
Για την Ελλάδα όλες οι χώρες των Δυτικών Βαλκανίων είναι εν δυνάμει υποψήφια Κράτη Μέλη με εξασφαλισμένη προοπτική ένταξης.
Η Ελλάδα έχει σημαντική οικονομική παρουσία στις βαλκανικές χώρες, συμμετέχει ενεργώς σε πολυεθνικές ειρηνευτικές επιχειρήσεις (Κοσσυφοπέδιο - πΓΔΜ) και βελτίωσε σημαντικά τις συνθήκες διαβίωσης της ελληνικής μειονότητας στην Αλβανία.
Προωθούμε σχέδια επενδύσεων και οικονομικής συνεργασίας με τις βαλκανικές χώρες.
Ενισχύουμε την περιφερειακή συνεργασία με την ολοκλήρωση του σχεδίου για την ανασυγκρότηση των Βαλκανίων (ΕΣΟΑΒ), την εμβάθυνση της δημοκρατίας και της κοινωνίας των πολιτών, τη συνεργασία για την καταπολέμηση του οργανωμένου εγκλήματος.
Μεσόγειος - Μέση Ανατολή
Η περιοχή της Μεσογείου έχει ιδιαίτερη σημασία για την Ελλάδα.
Η χώρα μας αποτελεί γέφυρα μεταξύ της Ευρώπης και των χωρών του Μεσογειακού Νότου.
Οι σχέσεις μας με τις χώρες της Μεσογείου κατέχουν προνομιακή θέση στην εξωτερική πολιτική των κυβερνήσεων του ΠΑΣΟΚ.
Ευρωμεσογειακή Συνεργασία
Η Ευρωμεσογειακή συνεργασία (ΕΜΣ) αποτελεί αναβάθμιση του πλαισίου εξωτερικών σχέσεων της ΕΕ με τις χώρες της Μεσογείου.
Η Ελλάδα στηρίζει θερμά τη διαδικασία της Βαρκελώνης και τη δημιουργία της Ζώνης Ελεύθερων Συναλλαγών μέχρι το 2010.
Με την Ελληνική Προεδρία αποφασίστηκε η ενίσχυση του θεσμικού πλαισίου της ΕΜΣ με εκπροσώπους από τα Εθνικά Κοινοβούλια και την Ευρωβουλή.
Εγκαινιάσαμε επίσης, πολιτική διαφάνειας και συνεργασίας με τις Μεσογειακές χώρες για θέματα ασφάλειας και άμυνας.
Η Ελλάδα στηρίζει σθεναρά την ανάπτυξη των υποδομών των Μεσογειακών χωρών στους τομείς μεταφορών, ενέργειας και τηλεπικοινωνιών και τη διασύνδεσή τους με τα διευρωπαϊκά δίκτυα.
Προτεραιότητα για την Ελλάδα έχει η υλοποίηση προγραμμάτων διασύνδεσης Ισραήλ - Παλαιστίνης.
Η χώρα μας προώθησε επίσης την ιδέα συμμαχιών μεταξύ ΕΕ και Μεσογειακών χωρών για θέματα τρομοκρατίας,
μετανάστευσης,
ναρκωτικών και οργανωμένου εγκλήματος.
Τα συγκριτικά πλεονεκτήματα γεωγραφίας και πολιτισμού σε σχέση με τους Ευρωπαίους εταίρους μας, δίνουν ισχυρό κίνητρο διεύρυνσης της συνεργασίας μας μέσα από προγράμματα στο χώρο του πολιτισμού και της επικοινωνίας των πολιτών.
Το διεθνές κύρος της χώρας μας αλλά και η αποδοχή που έχουμε από τις χώρες της Μεσογείου και της Μέσης Ανατολής μας επιτρέπει να διαδραματίσουμε ένα κεντρικό ρόλο στην προσέγγιση των χωρών αυτών με την Ε.Ε.
Η Ελλάδα προσπάθησε, τόσο αυτοτελώς όσο και ασκώντας την προεδρία της ΕΕ, να δημιουργήσει τις προϋποθέσεις για ενεργότερη συμβολή της διεθνούς κοινότητας στην ειρήνευση της περιοχής.
Η Χώρα μας διατήρησε ανοικτούς διαύλους επικοινωνίας με όλες τις πλευρές, διαθέτοντας οικονομική και υλική βοήθεια προς τους Παλαιστινίους.
Η Ε.Ε. πρέπει να έχει πιο ενεργό και αποτελεσματικό ρόλο στην ειρηνευτική διαδικασία και στη βάση αυτή θα συνεχίσουμε να ενισχύουμε την Ευρωπαϊκή παρέμβαση στο Μεσανατολικό.
Δημιουργία Παλαιστινιακού Κράτους - Ασφάλεια για το Ισραήλ
Η ενεργός μας παρουσία στο χώρο της Μέσης Ανατολής θα συνεχισθεί με την περαιτέρω ανάπτυξη των σχέσεών μας με τον αραβικό και μουσουλμανικό κόσμο και με την σταθερή υποστήριξη και ανάληψη πρωτοβουλιών για την επίλυση του Παλαιστινιακού προβλήματος, τη δημιουργία Παλαιστινιακού κράτους και τη διασφάλιση του δικαιώματος του Ισραήλ να ζει σε ασφαλή σύνορα.
Η Ελλάδα της Ειρήνης, της Συνεργασίας και της Ανάπτυξης
Προωθούμε τη συνεργασία με τη Ρωσία, τις χώρες του Εύξεινου Πόντου και του Καυκάσου, με ιδιαίτερη έμφαση στην Ενεργειακή Συνεργασία καθώς η θέση της χώρας μας τοποθετείται σε ένα σημαντικό σημείο διέλευσης ενεργειακών δικτύων με ιδιαίτερη γεωστρατηγική αξία.
Επιδιώκουμε την παραπέρα ενίσχυση των σχέσεων της Ελλάδας με όλες τις χώρες της Ν.Α. Ευρώπης, του ΟΣΕΠ, της Μεσογείου, της Μ. Ανατολής, τη Ρωσία και με άλλες περιοχές και χώρες της υφηλίου (Κίνα, Αφρική, Ινδίες, Λ. Αμερική).
Για το σκοπό αυτό αξιοποιούμε τις ιστορικά καλές σχέσεις με αυτές τις χώρες, την πολιτισμική κοινή κληρονομιά με πολλές από αυτές, καθώς και τη θεσμική θέση της χώρας μας ως μέλος της Ε.Ε. και τα πλεονεκτήματα που απορρέουν από αυτή.
Πετύχαμε την ενίσχυση της θέσης της Ελλάδας σε όλους τους διεθνείς οργανισμούς και fora όπως το ΝΑΤΟ, ο ΟΗΕ και ο ΟΑΣΕ.
Αναπτυξιακή και ανθρωπιστική βοήθεια
Για πρώτη φορά, τα τελευταία χρόνια, η Ελλάδα προχώρησε στην ανάπτυξη συστηματικής πολιτικής αναπτυξιακής συνεργασίας και βοήθειας για τη χρηματοδότηση δράσεων επείγουσας ανθρωπιστικής βοήθειας καθώς και αναπτυξιακών προγραμμάτων στις αναπτυσσόμενες χώρες, όπως και δράσεων αναπτυξιακής εκπαίδευσης και ενημέρωσης για την προώθηση του εθελοντισμού.
Στόχος μας είναι η αύξηση των διαθέσιμων πόρων για να καταστεί η αναπτυξιακή και ανθρωπιστική συνεργασία ένας δυναμικός μοχλός στην άσκηση της Εξωτερικής Πολιτικής και στην υλοποίηση των αρχών της αλληλεγγύης και της συνεργασίας με τους δοκιμαζόμενους λαούς της γης.
Παράλληλα θα ενισχύσουμε και θα αναπτύξουμε την οικονομική και εμπορική διάσταση των εξωτερικών σχέσεων της χώρας μας με την προώθηση των διμερών οικονομικών και εμπορικών σχέσεων, που θα αποτελεί πλέον τη βασική προτεραιότητα των διπλωματικών μας αρχών στο εξωτερικό.
Η εντατικοποίηση της πολιτικής αυτής αποτελεί μέρος του προγράμματος μας για την επόμενη τετραετία.
Οι πόροι που διατίθενται για το σκοπό αυτό αυξάνονται σταθερά και θα στηρίξουν Μη Κυβερνητικές και άλλες εθελοντικές οργανώσεις που εργάζονται σε διάφορες περιοχές του κόσμου για την αντιμετώπιση προβλημάτων ανθρωπιστικού χαρακτήρα.
Νέες μορφές και μέσα εξωτερικής πολιτικής
Στις νέες διεθνείς συνθήκες η υπεράσπιση και η προώθηση των συμφερόντων της χώρας συνδέονται στενά με την αξιοποίηση νέων μορφών άσκησης διπλωματίας.
Η διπλωματία των πολιτών, με τους μη Κυβερνητικούς Οργανισμούς, η Κοινοβουλευτική διπλωματία με τη συνεργασία των Κοινοβουλίων, η πολιτιστική διπλωματία, η διπλωματία των πόλεων με τη συνεργασία των θεσμών της τοπικής αυτοδιοίκησης, θα ενισχυθούν και θα έχουν την πλήρη υποστήριξη μας, οικονομική και πολιτική.
Τέλος, η Ελλάδα πρωτοστάτησε στην διαμόρφωση μιας κοινής ευρωπαϊκής διπλωματίας «πράσινης» για το περιβάλλον και την βιώσιμη ανάπτυξη.
Η διπλωματία των πολιτών
Αναγνωρίσαμε το ρόλο και τη συμβολή των «Μη Κυβερνητικών Οργανώσεων» στην προώθηση ανθρωπιστικών δραστηριοτήτων.
Αναπτύξαμε δίκτυα πολιτών και ενισχύσαμε μορφές εθελοντικής δράσης στο χώρο της εξωτερικής πολιτικής.
Ολυμπιακή εκεχειρία
Η πρωτοβουλία για την Ολυμπιακή Εκεχειρία είναι μια ελληνική πρωτοβουλία.
Προέρχεται από την πεποίθηση ότι ο αθλητισμός και τα Ολυμπιακά ιδεώδη μπορούν να συνεισφέρουν για έναν ειρηνικό και καλύτερο κόσμο.
Να προωθήσουν το διάλογο, τη συμφιλίωση, την αμοιβαία κατανόηση, την αλληλεγγύη και την ειρήνη.
Η πρωτοβουλία μας υποστηρίζεται από δεκάδες προσωπικότητες από όλο τον κόσμο και από την Ευρωπαϊκή Ένωση ενώ η υιοθέτησή της από τη Γενική Συνέλευση των Ηνωμένων Εθνών αποτέλεσε το αντικείμενο του πρώτου ομόφωνου Ψηφίσματος της Συνέλευσης στην ιστορία του Ο.Η.Ε.
ΑΣΦΑΛΕΙΑ - ΑΜΥΝΑ
Το έργο που έχει επιτελεστεί μέχρι σήμερα είναι τα θεμέλια για την αυριανή, ισχυρή και σύγχρονη Ελλάδα.
Στόχος μας η δημιουργία σύγχρονων και αποτελεσματικών ενόπλων δυνάμεων που θα ανταποκρίνονται στα δεδομένα της νέας εποχής.
Οι ένοπλες δυνάμεις είναι αναπόσπαστο μέρος της ελληνικής κοινωνίας, γεγονός που αντανακλάται στην πολιτική που ακολουθούμε και συνεχίζουμε να προωθούμε.
Έχουμε επιτύχει μέχρι σήμερα:
Αναδιάρθρωση της Δομής των Ενόπλων Δυνάμεων
- Αναδιάρθρωση της δομής των Ενόπλων Δυνάμεων (Νέα Δομή).
Εφαρμογή της διακλαδικότητας (οργάνωση κοινής διοίκησης, εκπαίδευσης και ελέγχου) για αύξηση και βελτιστοποίηση της αμυντικής τους ικανότητας.
Αποτελεσματικότερος Στρατός και ποιοτική αναβάθμιση αξιωματικών και στρατευμένων ώστε να ανταποκρίνονται στις νέες συνθήκες, όπως αυτές διαμορφώθηκαν μετά την λήξη του ψυχρού πολέμου και ενόψει των νέων μορφών κινδύνων για την εθνική μας ασφάλεια.
- Πρόγραμμα απόδοσης 135 παλαιών στρατοπέδων στις τοπικές κοινωνίες για κοινωφελή αξιοποίηση.
Νέο Σύστημα Αξιολόγησης
- Νέο σύγχρονο σύστημα αξιολόγησης και επαγγελματικής εξέλιξης μονίμων στελεχών, με υπέρβαση της επετηρίδας, για καλύτερη αξιοποίηση του ανθρώπινου δυναμικού.
Μείωση της Θητείας
- Μείωση της στρατιωτικής θητείας σε 12 μήνες και για τα τρία όπλα.
Αυξανόμενη αξιοποίηση επαγγελματικών στελεχών 7ετούς θητείας, που δίνει την ευκαιρία θέσεων εργασίας σε χιλιάδες νέους.
- Συνεχή βελτίωση των συνθηκών διαβίωσης των στρατευμένων.
- Ριζική αναβάθμιση στέγασης και σίτισης των στελεχών και στρατευμένων.
Δημιουργία κέντρων Internet στις στρατιωτικές μονάδες.
Βιβλιοθήκες και γυμναστήρια στις παραμεθόριες κυρίως περιοχές.
Λειτουργία και συνεχή ανάπτυξη προγραμμάτων επαγγελματικού προσανατολισμού και κατάρτισης σε ηλεκτρονικούς υπολογιστές και άλλες δεξιότητες για όλους τους στρατευμένους.
Πλήρης αντικειμενικοποίηση του συστήματος απονομής ειδικοτήτων και μεταθέσεων.
Μείωση Αμυντικών Δαπανών
- Μείωση και εξορθολογισμό των αμυντικών δαπανών που είναι από τις υψηλότερες στον κόσμο.
Από 4.9% του ΑΕΠ το 2001, στο 3.5% το 2004.
Στόχος μας το 2.8% το 2008.
Η μείωση αυτή εξοικονομεί σε ετήσια βάση περίπου 2.5 δις. ευρώ, που θα μπορούν να διατεθούν στην κοινωνική πολιτική.
Η εξομάλυνση στις Ελληνοτουρκικές σχέσεις θα επιταχύνει περισσότερο τη μείωση των αμυντικών δαπανών.
Ελληνική Αμυντική Βιομηχανία
- Ολοκλήρωση εξοπλιστικών προγραμμάτων και μεγάλων έργων αμυντικής υποδομής, ώστε να διαθέτει η Ελλάδα και ο ενιαίος αμυντικός χώρος Ελλάδας-Κύπρου τα αναγκαία αμυντικά μέσα.
- Η Ελλάδα πρωτοστατεί στην ίδρυση του Ευρωπαϊκού Οργανισμού Εξοπλισμών, ο οποίος θα δημιουργήσει κοινή αγορά για ευρωπαϊκά αμυντικά προϊόντα με συνεργασία των ευρωπαϊκών βιομηχανιών και ουσιαστική κατάργηση των εθνικών συνόρων.
Αναδιάρθρωση της ελληνικής αμυντικής βιομηχανίας με σκοπό την ποιοτική της αναβάθμιση, την οικονομική της βιωσιμότητα, την αύξηση της συμμετοχής της στα εξοπλιστικά προγράμματα και τη σύνδεσή της με την Ευρωπαϊκή αμυντική βιομηχανία.
Συμμετοχή σε ειρηνευτικές αποστολές
Θεσμική κατοχύρωση της αμυντικής έρευνας με προοπτική τη σύνδεση με την Ευρωπαϊκή αμυντική έρευνα και τεχνολογία.
Κοινωνική προσφορά των Ενόπλων Δυνάμεων.
Διαρκής ετοιμότητα για συμβολή τους στην αντιμετώπιση κάθε είδους εκτάκτων περιστάσεων.
Η αμυντική πολιτική του ΠΑ.ΣΟ.Κ. για τη νέα τετραετία
Δημιουργική συμμετοχή στους διεθνείς οργανισμούς ασφάλειας με θεμελιώδη αρχή τον σεβασμό της διεθνούς νομιμότητας και την απόρριψη κάθε μονομερούς ενέργειας.
Συμμετοχή σε ειρηνευτικές αποστολές στην βάση υλοποίησης αποφάσεων του ΟΗΕ.
Ανάδειξη και συνεχής επιβεβαίωση του διεθνούς ρόλου της Ελλάδας ως παράγοντα ασφάλειας, ειρήνης, σταθερότητας και διεθνούς νομιμότητας στην Ευρώπη και στην ευρύτερη περιοχή της Μεσογείου.
Η Ελλάδα πρωταγωνιστεί στη δημιουργία αμυντικού πυλώνα της Ευρωπαϊκής Ένωσης με στόχο την ενίσχυση της ευρωπαϊκής αμυντικής ικανότητας στα πλαίσια των διεθνών της συμφωνιών.
Πλήρης αμυντική Επάρκεια
Συνεχή διασφάλιση πλήρους αμυντικής επάρκειας, ευέλικτης αντίδρασης και αποτρεπτικής ικανότητας που περιλαμβάνει τον ενιαίο αμυντικό χώρο Ελλάδας -Κύπρου.
Περαιτέρω ενίσχυση του διεθνούς ρόλου της Ελλάδας, δια μέσου της κατάλληλης αμυντικής διπλωματίας, ως παράγοντα ασφάλειας, ειρήνης και σταθερότητας στην περιοχή της Ν.Α. Ευρώπης και της Μεσογείου.
Νέα μείωση της θητείας
Προγραμματίζουμε και νέες μειώσεις της στρατιωτικής θητείας ανάλογα βεβαίως και με τη βελτίωση των ελληνοτουρκικών σχέσεων και λαμβάνοντας υπόψη και το αξιόμαχο των Ενόπλων Δυνάμεων.
Ευρωπαϊκή Άμυνα
Αξιοποίηση του ειδικού βάρους που έχει αποκτήσει η Ελλάδα στους διεθνείς οργανισμούς και συνέχιση της ευρωπαϊκής πορείας με την ενεργό συμμετοχή της στη διαμόρφωση ευρωπαϊκής αμυντικής ταυτότητας.
Ελληνική Αμυντική Βιομηχανία
Ολοκλήρωση της αναδιάρθρωσης της Ελληνικής Αμυντικής Βιομηχανίας.
Εξασφάλιση των θέσεων εργασίας σε ένα ελεγχόμενο από το κράτος τομέα.
Με σχέδιο και στρατηγική ισχυροποιούμε την εγχώρια Αμυντική Βιομηχανία και τη συνδέουμε με την αντίστοιχη Ευρωπαϊκή, μέσα από διασυνοριακές συνεργασίες, συμπαραγωγές, κοινά ερευνητικά προγράμματα.
Ολοκλήρωση του θεσμικού εκσυγχρονισμού ΥΕΘΑ με την δημιουργία της απαραίτητης πολιτικής υποδομής για την αποτελεσματικότερη υποστήριξη της πολιτικής ηγεσίας στη διαμόρφωση της αμυντικής πολιτικής.
Υψηλή αμυντική ικανότητα για την αντιμετώπιση των νέων κινδύνων ασφάλειας και σταθερότητας που δημιουργούνται από την εξάπλωση της διεθνούς τρομοκρατίας.
Η υψηλή αμυντική ικανότητα και η διατήρηση της ασφάλειας και σταθερότητας στην περιοχή μας, είναι θεμελιώδης παράγων για την ανάπτυξη της ελληνικής οικονομίας, διότι εγγυάται ένα ασφαλές περιβάλλον για προσέλκυση επενδύσεων στη χώρα μας, αλλά και για επέκταση των ελληνικών επενδύσεων στις χώρες της ευρύτερης περιοχής.
Η εδραίωση, στις χώρες αυτές, της ειρήνης, της δημοκρατίας, της κοινωνικής συνοχής και κανόνων λειτουργίας σύμφωνα με την προοπτική ένταξής τους στους Ευρωπαϊκούς θεσμούς, αποτελεί ζωτικό εθνικό μας συμφέρον.
Κοινωνικός ρόλος των Ενόπλων Δυνάμεων
Ανάδειξη και ενίσχυση του κοινωνικού ρόλου των Ενόπλων Δυνάμεων με ιδιαίτερο σημείο την συμβολή τους στην διεξαγωγή των Ολυμπιακών Αγώνων του 2004.
Οι Ένοπλες Δυνάμεις μετά την τεράστια αναβάθμιση του αμυντικού συστήματος της χώρας, εγγυώνται την αντιμετώπιση οποιασδήποτε εσωτερικής η εξωτερικής ενέργειας που θα απειλήσει την απρόσκοπτη διεξαγωγή των αγώνων η την ασφάλεια των πολιτών.
Οι ελληνικής καταγωγής πολίτες του κόσμου, κάτοικοι περισσοτέρων από 140 νέων πατρίδων του Ελληνισμού διαθέτουν τεράστιο δυναμισμό.
Δεν είναι μόνο η ιστορική μνήμη των πρώτων μεταναστών, που διατηρούν ανέπαφη οι επόμενες γενιές, αλλά είναι και οι σημερινοί Απόδημοι και Ομογενείς, νέοι, γυναίκες, επιχειρηματίες, επιστήμονες, πολιτικοί, άνθρωποι των γραμμάτων και των τεχνών.
Σε αυτό το σφριγηλό και καταξιωμένο κομμάτι του Ελληνισμού δίνεται δυνατότητα σήμερα να καταθέσει τις απόψεις του, να δραστηριοποιηθεί και να συνδράμει ουσιαστικά στις τύχες του Ελληνισμού και της πατρίδας μας.
Οι Απόδημοι και οι Ομογενείς αποτελούν μια δεξαμενή απ' όπου η Ελλάδα αντλεί δυνάμεις για τη διαμόρφωση ενός κοινού μέλλοντος του Ελληνισμού στον 21ο αιώνα.
Αποτελούν γέφυρες διαπολιτισμικού διαλόγου και διεθνικής συνεργασίας.
Οι Έλληνες πολίτες του κόσμου με τον πολιτισμό τους έχουν οικουμενικές διαστάσεις.
Έλληνας είναι ο κάθε άνθρωπος που γίνεται κοινωνός της ελληνικής παιδείας.
Στόχος μας είναι η εμβάθυνση των σχέσεων με τον απόδημο ελληνισμό και τα θεσμοθετημένα όργανά του, η αξιοποίηση της δυναμικής θέσης που κατέχουν στις χώρες που ζουν, για την προβολή και την υπεράσπιση των θέσεων και των συμφερόντων μας, της γλώσσας, της παιδείας, του πολιτισμού και των παραδόσεων μας.
Τις τελευταίες δεκαετίες η Ελληνική Πολιτεία έχει αγκαλιάσει με θέρμη τον Ελληνισμό της Διασποράς.
Έχει μετατρέψει τους δεσμούς σε θεσμούς και προσπαθεί να οδηγήσει τη συνεργασία αυτή σε νέους δημιουργικούς δρόμους.
Είναι η συνεισφορά της Ελληνικής Πολιτείας στις απαιτήσεις των καιρών, ένα εγχείρημα που επιχειρεί να επαναπροσδιορίσει το ρόλο και το μέλλον του Ελληνισμού της διασποράς στην απαρχή του 21ου αιώνα.
Η πρόκληση αυτή αντιμετωπίζεται με φαντασία και αποτελεσματικότητα με στόχο την ενδυνάμωση της διεθνούς θέσης της Ελλάδας, την ενίσχυση της παρουσίας των ομογενών στις κοινωνίες που ζουν, εργάζονται και ευημερούν και την προώθηση της διεθνικής συνεργασίας.
Η Διασπορά είναι το «άλλο μισό» του Ελληνισμού, η «μισή καρδιά» της Ελλάδας, η οποία αφουγκράζεται τις αγωνίες, χαίρεται με τις επιτυχίες των ομογενών και συνδράμει αποφασιστικά στη διατήρηση και στην ανάδειξη της πολιτιστικής τους ταυτότητας, τόσο στην Ελλάδα όσο και στο εξωτερικό.
Η Κυβέρνηση αισθάνεται το βάρος της ευθύνης και των απαιτήσεων μιας σύγχρονης ελληνικής εξωτερικής πολιτικής, ενώ παράλληλα θεωρεί υποχρέωσή της να προβάλει μια εικόνα της Ελλάδας στο εξωτερικό που να ανταποκρίνεται στη σημερινή πραγματικότητα.
Η Ελλάδα διαθέτει μια πολύτιμη παρακαταθήκη, τον πολιτισμό της.
Στη νέα παγκόσμια τάξη πραγμάτων των ανοιχτών συνόρων, της υπερεθνικής συνεργασίας και της μετακίνησης μεγάλων πληθυσμιακών ομάδων η αμεσότητα της επικοινωνίας είναι συνεχής και καταιγιστική.
Υπό αυτές τις συνθήκες τα σύγχρονα μεταναστευτικά ρεύματα και οι διασπορές των εθνών παίρνουν σήμερα διαστάσεις πολύ μεγαλύτερες από εκείνες που οι Έλληνες της Διασποράς βίωσαν στο παρελθόν.
Αποτελούν πολιτισμικές ομάδες που όχι μόνο διατηρούν αλλά και εμπλουτίζουν την ταυτότητά τους με στοιχεία από τους πολιτισμούς των χωρών καταγωγής τους και των κοινωνιών των νέων τους πατρίδων.
Το όραμα της ισχυρής ελληνικής κοινωνίας του μέλλοντος κτίζεται πάνω στην βάση των ελληνικών παραδοσιακών κοινωνικών αξιών και εμπλουτίζεται με νέα στοιχεία διατηρώντας τις αρχές της ανεκτικότητας, του διαλόγου και του σεβασμού κάθε διαφορετικής πολιτιστικής παράδοσης.
Σε αυτήν την προσπάθεια η συνδρομή των Αποδήμων και των Ομογενών μας είναι ουσιαστική.
Το Υπουργείο Εξωτερικών προωθεί προγράμματα και δράσεις σε τομείς όπως η Παιδεία, ο Πολιτισμός, η Επικοινωνία, κ.ο.κ., που αγκαλιάζουν τους οργανωμένους και μη Έλληνες σε όλα τα μήκη και πλάτη, ιδιαίτερα δε, όσους δοκιμάζονται, όπως αυτοί των χωρών της Μαύρης Θάλασσας.
Ιδιαίτερα σημαντική είναι η αποστολή της Γενικής Γραμματείας Απόδημου Ελληνισμού του Υπουργείου Εξωτερικών, η οποία αποτελεί το επιτελείο υλοποίησης των κυβερνητικών δραστηριοτήτων στο πλαίσιο της ολοκληρωμένης ομογενειακής στρατηγικής που έχει εκπονήσει η Ελληνική Κυβέρνηση από το 1983.
Πρωταρχικοί στόχοι της Γενικής Γραμματείας Απόδημου Ελληνισμού παραμένουν η διατήρηση της εθνικής και πολιτιστικής ταυτότητας των Ελλήνων ανά τον κόσμο, η διατήρηση και ενίσχυση των δεσμών τους με την πατρίδα και μεταξύ τους, η αρμονική επανένταξη στην ελληνική κοινωνία όσων επαναπατρίζονται και η ενίσχυση του κινήματος του φιλελληνισμού ανά τον κόσμο.
Επίσης, το Συμβούλιο Απόδημου Ελληνισμού έχει πλέον αναγνωριστεί και κατοχυρωθεί συνταγματικά ως φορέας που είναι σε θέση να προτείνει λύσεις για θέματα των Αποδήμων και των Ομογενών μέσα από μια άρρητη μορφή συνεργασίας της Διασποράς με την Ελληνική Πολιτεία.
Η θεσμική οργάνωση των σχέσεων του Απόδημου Ελληνισμού με την Ελλάδα αποτέλεσε και εξακολουθεί να αποτελεί μια από τις βασικές προτεραιότητες της πολιτικής μας.
Ο πολύμορφος Οικουμενικός Ελληνισμός σε περισσότερες από 140 χώρες-νέες πατρίδες-του έθνους μας αποτελεί την καλύτερη εγγύηση ότι ο Ελληνισμός θα έχει και μέλλον και λόγο στα δρώμενα του 21ου αιώνα.
Το 2004 σηματοδοτείται από την ολοκλήρωση της ολυμπιακής προετοιμασίας, δηλαδή ενός συστηματικού, φιλόδοξου και σφαιρικού σχεδίου πραγματικού εκσυγχρονισμού της χώρας σε όλους τους τομείς: στις υποδομές, στις νοοτροπίες, στις μεθόδους εργασίας, στην ανταγωνιστικότητα, στη διεθνή της θέση και εικόνα.
Το 2004 δισεκατομμύρια άνθρωποι από όλο τον κόσμο, στρέφουν την προσοχή τους στην Ελλάδα, στην Ολυμπία και στην Αθήνα.
Το 2004 αναδεικνύει την Ελλάδα ως μια χώρα που μπορεί να διοργανώσει αθλητικά γεγονότα της κλίμακας των Ολυμπιακών Αγώνων.
Μια χώρα ισχυρή, με διεθνές κύρος, με οικονομία που μπορεί να υποστηρίξει άμεσα και αποτελεσματικά τις ανάγκες ενός τεράστιου εγχειρήματος όπως οι Ολυμπιακοί Αγώνες.
Η προετοιμασία μας για αυτό το κορυφαίο γεγονός στηρίζεται σε ένα συγκεκριμένο και δεσμευτικό πρόγραμμα που:
- Αντιμετωπίζει τους Ολυμπιακούς Αγώνες του 2004 ως ένα έργο μείζονος εθνικής σημασίας με πολλαπλά και συμπληρωματικά οφέλη για την εθνική οικονομία, για την ενίσχυση της ανταγωνιστικής παρουσίας της χώρας μας στον ευρύτερο ευρωπαϊκό, μεσογειακό και βαλκανικό της περίγυρο και για τη διεθνή προβολή της Ελλάδας.
- Επαναπροσδιορίζει τους Ολυμπιακούς Αγώνες και αναδεικνύει τα Ολυμπιακά ιδεώδη.
- Δίνει τη δυνατότητα για την παγκόσμια συνεργασία και συμμετοχή μέσω της διεθνούς λαμπαδηδρομίας που πρώτη φορά πραγματοποιείται σε τέτοια έκταση και διάρκεια.
- Προβάλλει τη μοναδικότητα του Ελληνικού πολιτισμού με πρωτοβουλίες, όπως η Πολιτιστική Ολυμπιάδα και η Ολυμπιακή Εκεχειρία.
- Αναδεικνύει την αυθεντικότητα των τόπων, των τοπίων και των ιδεών, με τη φιλοξενία του αγωνίσματος της σφαιροβολίας στην Αρχαία Ολυμπία, τη διεξαγωγή του Μαραθώνιου δρόμου στην ιστορική διαδρομή του, τη χρήση του Παναθηναϊκού Σταδίου για τη τοξοβολία.
Η άψογη διεξαγωγή των Ολυμπιακών αλλά και των Παραολυμπιακών Αγώνων με την ενεργό συμμετοχή της ελληνικής κοινωνίας και με τις καλύτερες δυνατές επιδόσεις των Ελλήνων αθλητών.
Να αποκτήσει η Ελλάδα ένα νέο «όνομα», να ταυτιστεί στη συνείδηση της διεθνούς κοινής γνώμης με την επιτυχία της Ολυμπιακής και Παραολυμπιακής διοργάνωσης με όλες τις θετικές επιπτώσεις που αυτό έχει μακροπρόθεσμα στο κύρος της χώρας και στη λειτουργία της ως πολυδύναμου τουριστικού προορισμού υψηλής ποιότητας και όχι μόνο ως μεσογειακού προορισμού θερινών διακοπών μεταξύ άλλων παρόμοιων.
Να διατηρηθεί η οικονομική και αναπτυξιακή δυναμική της Ολυμπιακής προετοιμασίας που συμβάλλει σημαντικά στο ρυθμό αύξησης του ΑΕΠ και στη δημιουργία νέων θέσεων εργασίας.
Κάθε ευρώ επενδύθηκε με γνώμονα τη μεταολυμπιακή χρησιμότητα του έργου.
Τα Ολυμπιακά έργα που παραδίδονται ήδη από το 2003, σύμφωνα με τα χρονοδιαγράμματα, τεχνολογικά άρτια και προσβάσιμα για τα άτομα με αναπηρίες,
προστατεύουν το περιβάλλον και
χαρακτηρίζονται από σημαντική κοινωνική χρησιμότητα, καθώς μετά τους Αγώνες υποστηρίζουν άμεσα και αποτελεσματικά τις ανάγκες της κοινωνίας και της διοίκησης.
Το Ολυμπιακό Χωριό δημιουργεί 2.200 κατοικίες για τους δικαιούχους του ΟΕΚ.
Τα Χωριά Τύπου στο Πανεπιστήμιο και το Πολυτεχνείο γίνονται νέες μοντέρνες φοιτητικές εστίες.
Το Χωριό Τύπου στο Μαρούσι φιλοξενεί τη νέα έδρα του Υπουργείου Παιδείας.
Το Χωριό Τύπου στην Αμυγδαλέζα μετατρέπεται στη Σχολή Αστυνομίας.
Επενδύουμε: 3.35 δις ευρώ για τις ανάγκες της Αθήνας και 1.26 δις ευρώ για την Περιφέρεια.
Και αυτά σε διάστημα 5 ετών, με απόλυτη δημοσιονομική πειθαρχία, με καθημερινή παρακολούθηση του Ολυμπιακού προϋπολογισμού, με αναπτυξιακές και όχι πρόσκαιρες προτεραιότητες.
Η οικονομία όχι μόνο δεν επιβαρύνεται, αλλά αντίθετα ενισχύεται, αποκτά νέο δυναμισμό, ελληνικές επιχειρήσεις συμμετέχουν, κερδίζουν σε τεχνογνωσία, προσφέρουν νέες θέσεις εργασίας.
Τα έργα που βλέπουμε και θα χρησιμοποιούμε όλοι μας, επιβεβαιώνουν με τη μεταολυμπιακή τους χρησιμότητα την πληρότητα του σχεδιασμού μας όπως οριστικοποιήθηκε στο διάστημα 1998-2000.
Ένα σχεδιασμό που δεν εξαντλείται στις 17 ημέρες των Ολυμπιακών Αγώνων αλλά από την αρχή στόχευσε σε δεκαετίες μετά τους Αγώνες.
Έγκυροι διεθνείς οργανισμοί, όπως ο ΟΟΣΑ αναγνωρίζουν τη μεγάλη προσπάθεια που κατέβαλε η Κυβέρνηση του ΠΑΣΟΚ αλλά και η κοινωνία των πολιτών.
Αναγνωρίζουν ακόμα το δυναμικό που αποκτά η πρωτεύουσα και όλη η χώρα εξαιτίας των Ολυμπιακών Αγώνων.
Με το πρόγραμμά μας:
Αξιοποιήθηκαν και αξιοποιούνται περαιτέρω τα συγκριτικά οφέλη των Ολυμπιακών Αγώνων.
Δημιουργούνται 120.000 νέες θέσεις εργασίας, αυξάνεται το Ακαθάριστο Εγχώριο Προϊόν (κατά 0.5% το 2003 και περίπου 1% το 2004), διατηρείται ο ρυθμός ανάπτυξης της οικονομίας σε υψηλά επίπεδα, ενισχύεται η βιομηχανία και η βιοτεχνία, ο τουρισμός, ο κατασκευαστικός τομέας, αναπτύσσονται νέες παραγωγικές δραστηριότητες.
Εγγυόμαστε την ασφάλεια των Ολυμπιακών Αγώνων, την ασφάλεια των πολιτών και των επισκεπτών.
Με επαγγελματικό τρόπο δημιουργούμε τις προϋποθέσεις για ασφαλείς Αγώνες, προωθούμε υποδομές ασφάλειας που θα έχουν σημαντική μεταολυμπιακή χρησιμότητα καθώς αναβαθμίζουν τις δυνατότητες των σωμάτων ασφάλειας σε μια δύσκολη εποχή παγκοσμίως.
Δημιουργούμε ένα δίκτυο νέων αυτοκινητόδρομων μήκους 90 χιλιομέτρων εξασφαλίζοντας συνθήκες πρωτόγνωρες για τη λειτουργία της Αθήνας και των άλλων Ολυμπιακών πόλεων.
Δημιουργούμε επίσης ένα μοντέρνο και εκτενές δίκτυο μεταφορών, με τον Προαστιακό Σιδηρόδρομο, το Τραμ και τις επεκτάσεις του Μετρό προς κάθε κατεύθυνση.
Αναβαθμίζουμε τον ΗΣΑΠ και συνολικά το δίκτυο των μέσων μαζικών μεταφορών.
Αναβαθμίζουμε την τουριστική υποδομή στην Αθήνα και στις άλλες Ολυμπιακές πόλεις.
Νέα ξενοδοχεία δημιουργούνται, μεγάλες μονάδες εκσυγχρονίζονται δημιουργώντας νέες συνθήκες για την Ελλάδα ως τουριστικού προορισμού.
Ευαισθητοποιούμε τους πολίτες, τους νέους και τους απόδημους Έλληνες.
Ενισχύουμε το εθελοντικό κίνημα, υλοποιούμε ήδη επί τρία χρόνια το Πρόγραμμα Ολυμπιακής Παιδείας που φέρνει κάθε μαθητή και μαθήτρια σε κάθε σχολείο της χώρας, κοντά στην ιστορία, το παρόν και το μέλλον των Ολυμπιακών Αγώνων.
Δώσαμε βαρύτητα στους Παραολυμπιακούς Αγώνες του 2004 και στην εξασφάλιση ισότιμων ευκαιριών για άτομα με αναπηρία (ΑΜΕΑ).
Ολες οι νέες εγκαταστάσεις κατασκευάζονται ώστε να είναι απόλυτα προσβάσιμες στα άτομα με αναπηρία.
Δημιουργείται ένα δίκτυο νέων αθλητικών υποδομών σε όλη τη χώρα που υποστηρίζει τον αθλητισμό των ατόμων με αναπηρία.
Η νέα ενιαία αθλητική ομοσπονδία για τα ΑΜΕΑ που συγκροτήσαμε, αποδίδει ήδη τους καρπούς της συλλογικής προσπάθειας.
Συνδέσαμε ουσιαστικά τον πολιτισμό με τον αθλητισμό, αναδεικνύοντας μέσα από την Πολιτιστική Ολυμπιάδα, τα Ολυμπιακά ιδεώδη αλλά και τον σύγχρονο Ελληνικό πολιτισμό.
Η Ελλάδα είναι παρούσα στη διεθνή σκηνή με μεγάλες πολιτιστικές πρωτοβουλίες που στοιχίζονται στο κεντρικό σύνθημά μας «Για ένα πολιτισμό των πολιτισμών», τη δική μας απάντηση στη σύγκρουση των πολιτισμών.
Επανατοποθετήσαμε την Ολυμπιακή Εκεχειρία, προβάλλοντας την ειρήνη ως ουσιαστική παράμετρο των Ολυμπιακών Αγώνων.
Δημιουργήσαμε τη δική μας υπογραφή ως προς την αντίληψή μας για την ειρήνη και φέραμε μαζί μας όλες τις χώρες, τα Ηνωμένα Έθνη, την UNESCO, την Ευρωπαϊκή Ένωση.
Δίνουμε λύσεις σε μακροχρόνια προβλήματα της πρωτεύουσας.
Η Αθήνα ανανέωσε το ρυθμιστικό σχέδιο ανάπτυξής της, βελτιώνει το οδικό και μεταφορικό της δίκτυο, αποκτά πρόσβαση προς την θάλασσα, αποκαθιστά με κοινωνική ματιά τη μεγάλη έκταση του παλαιού αεροδρομίου στο Ελληνικό, δημιουργεί τις προϋποθέσεις να λειτουργήσει σαν ένα μείζον επιχειρηματικό, τουριστικό πολιτιστικό και αθλητικό κέντρο.
Βελτιώνουμε αισθητικά και λειτουργικά και τις άλλες Ολυμπιακές πόλεις.
Η Θεσσαλονίκη, η Πάτρα, ο Βόλος, το Ηράκλειο προβάλλονται παγκόσμια, εξοπλίζονται με νέες υποδομές που προσφέρουν τις δυνατότητες για νέα επιχειρησιακά αλλά και επιχειρηματικά σχέδια, για μεγάλα αθλητικά γεγονότα, για ανάπτυξη που δεν σταματά.
Το Ολυμπιακό Πρόγραμμα Δράσης που έχει σχεδιασθεί και υλοποιείται διακρίνεται σε τρία προγράμματα:
ΑΘΗΝΑ 2004, το σύνολο των δράσεων που αφορούν στην ευρύτερη περιοχή της πρωτεύουσας και στοχεύουν στη λειτουργική και αισθητική της αναβάθμιση.
ΕΛΛΑΔΑ 2004, το σύνολο των δράσεων που αφορούν στην περιφέρεια της Ελλάδας.
ΠΟΛΙΤΗΣ και 2004, το σύνολο των δράσεων που αφορούν στην ενημέρωση, ευαισθητοποίηση και ενεργοποίηση του πολίτη.
Οι Ολυμπιακοί Αγώνες εφαλτήριο για τη μετατροπή της πρωτεύουσας σε μητροπολιτικό κέντρο.
Η διεξαγωγή των Ολυμπιακών Αγώνων 2004 λειτούργησε ως μια μοναδική ευκαιρία για να αναβαθμιστεί η πρωτεύουσα λειτουργικά, αναπτυξιακά και αισθητικά και να καλύψει χρόνιες ελλείψεις της.
Με το Πρόγραμμα ΑΘΗΝΑ 2004 :
Δημιουργήσαμε το δίκτυο των Ολυμπιακών πόλεων υπερτοπικής σημασίας που δεν εξαντλείται μόνο στις περιοχές στις οποίες θα φιλοξενηθούν Ολυμπιακά αγωνίσματα (Φαληρικός Όρμος, Φάληρο - περιοχή σημερινού Ιπποδρόμου, Σχοινιάς -περιοχή Μαραθώνα, περιοχή Ο.Α.Κ.Α., Γαλάτσι) αλλά περιλαμβάνει και περιοχές που μέσα από τις παρεμβάσεις μας θα αλλάξουν πρόσωπο.
Οι υπερτοπικοί αυτοί πόλοι μετά την τέλεση των Ολυμπιακών Αγώνων εξυπηρετούν συνδυασμένες λειτουργίες αθλητισμού, τουρισμού - αναψυχής, κοινωνικής αλληλεγγύης και πολιτισμού.
Θεσπίσαμε ειδική νομοθεσία με φροντίδα για το περιβάλλον, βασισμένη σε επιστημονικό χωροταξικό σχεδιασμό, με μέριμνα για την πόλη του αύριο.
Η νομοθεσία αυτή έχει ήδη αξιολογηθεί θετικά και θεωρείται πρότυπο για όλες τις διοργανώτριες πόλεις Ολυμπιακών Αγώνων.
Αποκλείσαμε μεταολυμπιακές χρήσεις (π.χ. καζίνο ή ξενοδοχεία στο παράκτιο μέτωπο που δεν συνάδουν με το όραμά μας για αυτήν την πόλη ή που πιστεύουμε ότι δεν έχουν θέση σε αυτούς τους πόλους).
Υιοθετήσαμε χαμηλούς συντελεστές δόμησης και ποσοστά κάλυψης, επιδιώκοντας να διαφυλάξουμε τις ελεύθερες εκτάσεις αυτής της πόλης.
Ο Ιππόδρομος του Φαλήρου έκλεισε μετά από 75 έτη λειτουργίας.
Το 2004 ο Φαληρικός Όρμος, ο όρμος των προσχώσεων, θα έχει δώσει την θέση του σε ένα πάρκο αναψυχής και πολιτισμού, έκτασης 700 στρεμμάτων, πάρκο που θα ενώνεται με το χώρο του τέως Ιπποδρόμου.
Το μέτωπο προς τη θάλασσα θα έχει αποκατασταθεί.
Το παλαιό αεροδρόμιο της Αθήνας στο Ελληνικό, μετατρέπεται σε Ολυμπιακό πόλο για το 2004 και στη συνέχεια σε μητροπολιτικό πάρκο.
Η παραλία του Αγίου Κοσμά έχει ήδη απαλλαγεί από τις χρήσεις που μέχρι πρότινος απομάκρυναν τον κάτοικο ή τον επισκέπτη από την θάλασσα.
Φιλοξενεί ένα νέο παράκτιο πάρκο και το Ολυμπιακό Κέντρο Ιστιοπλοΐας που μεταολυμπιακά θα λειτουργήσει ως πόλος αναψυχής, του τουρισμού και ναυταθλητισμού.
Ο υποβαθμισμένος βιότοπος του Σχοινιά είναι πάλι «ζωντανός» χάρη στο Ολυμπιακό Κέντρο Κωπηλασίας.
Ο βιότοπος του Σχοινιά προστατεύεται με προεδρικό διάταγμα που ορίζει την ευρύτερη περιοχή Εθνικό Πάρκο.
Στο Μαρκόπουλο φιλοξενείται ήδη το Ολυμπιακό Κέντρο και ο νέος Ιππόδρομος της Αθήνας σε μοντέρνες εγκαταστάσεις με φροντίδα για το περιβάλλον.
Στις Αχαρνές δεσπόζει ήδη το Ολυμπιακό Χωριό, το οποίο μετά την τέλεση των Ολυμπιακών Αγώνων θα λειτουργεί ως πρότυπος οικιστικός πυρήνας για τους δικαιούχους του Οργανισμού Εργατικής Κατοικίας.
Ο απλός εργαζόμενος Έλληνας γίνεται έτσι ο πρώτος αποδέκτης των μεταολυμπιακών χρήσεων.
Σε άλλα σημεία της Αττικής, στη Νίκαια, στα Λιόσια, στο Γαλάτσι, στο Γουδί και αλλού κατασκευάζονται Ολυμπιακές εγκαταστάσεις με σεβασμό στο περιβάλλον, με μεταολυμπιακή χρησιμότητα και με δυνατότητα να λειτουργήσουν ως πόλοι τοπικής ή και υπερτοπικής ανάπτυξης.
Στο διάστημα μέχρι το 2004, αναβαθμίζεται και συμπληρώνεται μέσα από το πρόγραμμα έργων της Γ. Γ. Α. η αθλητική υποδομή της Αθήνας ώστε να ανταποκρίνεται στις Ολυμπιακές απαιτήσεις αλλά και στο όραμά μας για τους καλύτερους Ολυμπιακούς Αγώνες.
Στο πρόγραμμά μας περιλαμβάνονται επίσης καίρια ζητήματα της πρωτεύουσας, όπως η ανασυγκρότηση των αστικών και υπεραστικών μεταφορών
, οι μεγάλες παρεμβάσεις μητροπολιτικού χαρακτήρα (άνοιγμα της πόλης στη θάλασσα, ενοποίηση αρχαιολογικών χώρων κ.λ.π),
η δημιουργία δικτύου πρασίνου,
η αναβάθμιση των πλατειών της πόλης,
καθώς και η ανάδειξη των πόλων υπερτοπικής σημασίας που θα εξυπηρετούν ολόκληρη την περιοχή της πρωτεύουσας.
«ΕΛΛΑΔΑ 2004»
Βασικός πυλώνας της Ολυμπιακής προετοιμασίας
Η περιφέρεια συμμετέχει ενεργά στους Ολυμπιακούς Αγώνες του 2004.
Οι Ολυμπιακοί Αγώνες του 2004 είναι εθνική υπόθεση και όχι υπόθεση μόνο του Λεκανοπεδίου της Αττικής.
Στην ουσία πρόκειται για μια παρέμβαση στις εκτός Αττικής περιοχές που έχει σημαντική συμβολή στην περιφερειακή ανάπτυξη, διαχέει τις θετικές επιπτώσεις από τη διοργάνωση των Ολυμπιακών Αγώνων σε όλη τη χώρα και υπογραμμίζει την εθνική διάσταση των Αγώνων εντάσσοντας την περιφέρεια στο Ολυμπιακό γίγνεσθαι.
Πλήθος δράσεων και προγραμμάτων φέρνουν τον κάθε Έλληνα και την κάθε Ελληνίδα κοντά στην προσπάθεια αυτή:
Με τη διοργάνωση της Πολιτιστικής Ολυμπιάδας σε όλη τη χώρα.
Με την υλοποίηση του προγράμματος Ολυμπιακής Παιδείας σε επίπεδο επικράτειας, σε κάθε σχολείο.
Με την πραγματοποίηση προ-ολυμπιακών αθλητικών γεγονότων σε πόλεις της περιφέρειας.
Με την προβολή και την αξιοποίηση όλων των τουριστικών προορισμών εντός αλλά και εκτός της Αττικής.
Με τη διοργάνωση αγώνων του Ολυμπιακού τουρνουά ποδοσφαίρου στη Θεσσαλονίκη, την Πάτρα, το Βόλο και το Ηράκλειο.
Με τη δημιουργία νέων αθλητικών υποδομών σε όλη την Ελλάδα.
Είναι η πρώτη φορά που σε Ολυμπιακή Διοργάνωση αναπτύσσεται εκτός της διοργανώτριας πόλης, πρόγραμμα με τα χαρακτηριστικά του «Ελλάδα 2004».
Και αυτό είναι μια πολιτική πρωτοβουλία της Κυβέρνησης του ΠΑΣΟΚ, που βρίσκεται εκτός του Φακέλου Διεκδίκησης.
Το Πρόγραμμα «Ελλάδα 2004» αποτελεί βασικό πυλώνα της Ολυμπιακής προετοιμασίας.
Το χρηματοδοτικό ύψος του «ΕΛΛΑΔΑ 2004» ανέρχεται σε περίπου 1,26 δισ. ευρώ (432 δισ. δρχ.), τάξη μεγέθους που υπερβαίνει πολλά επιχειρησιακά προγράμματα, τομεακά και περιφερειακά τόσο του Β' όσο και του Γ΄ ΚΠΣ.
Ο προϋπολογισμός του ΕΛΛΑΔΑ 2004 αντιστοιχεί στο 30% του συνολικού προϋπολογισμού της Ολυμπιακής διοργάνωσης και στο 13 % των πόρων που θα διατεθούν μέσω του περιφερειακού σκέλους του Γ΄ ΚΠΣ εκτός Αττικής, κατά την περίοδο 2000-2006 και μάλιστα επιπρόσθετα αυτών.
«ΕΛΛΑΔΑ 2004»
Πολιτική πρωτοβουλία
Με την υλοποίηση του Προγράμματος «Ελλάδα 2004»:
- Δημιουργούνται συνολικά 70.000 νέες ευκαιρίες απασχόλησης στο διάστημα 2001- 2007 (κατά τη διάρκεια της προετοιμασίας και στα πλαίσια της μεταολυμπιακής αξιοποίησης) τόσο στα εργοτάξια όσο και στις βιοτεχνίες/βιομηχανίες που ενεργοποιούνται για την παραγωγή των έργων.
Ειδικότερα στα εργοτάξια των τεσσάρων Σταδίων που κατασκευάζονται στις Ολυμπιακές πόλεις (Καυτατζόγλειο, Πανθεσσαλικό, Παγκρήτιο, Παμπελοποννησιακό) καταγράφονται 2.000 εργαζόμενοι.
- Αυξάνεται το Περιφερειακό ΑΕΠ, λόγω της υλοποίησης του «Ελλάδα 2004», κυμαίνεται από 0.3% έως και 0.9% το έτος 2004 (για τις Περιφέρειες που φιλοξενούν Ολυμπιακές πόλεις).
Ήδη το 2002 διαπιστώνεται αύξηση του Περιφερειακού ΑΕΠ έως και 0.4% σε ορισμένες Περιφέρειες.
- Ενισχύεται η τοπική οικονομία ενισχύεται με την εμπλοκή των παραγωγικών δυνάμεων κάθε περιοχής στις δράσεις του Προγράμματος «Ελλάδα 2004».
Στις 4 Ολυμπιακές πόλεις (Θεσσαλονίκη, Πάτρα, Βόλος και Ηράκλειο) κατασκευάζονται ή ανακαινίζονται Στάδια για τη φιλοξενία του Ολυμπιακού τουρνουά ποδοσφαίρου.
Τα Στάδια αυτά έχουν σχεδιασθεί ώστε να λειτουργήσουν μεταολυμπιακά ως σύγχρονα αθλητικά κέντρα καθώς θα διαθέτουν στίβο 8 διαδρομών και κλειστά και ανοικτά γυμναστήρια για ποικιλία αθλημάτων.
Σημαντικά έργα ανάπλασης και αναβάθμισης εκτελούνται στις πύλες εισόδου της χώρας, στις θαλάσσιες εισόδους της Πάτρας, Ηγουμενίτσας και Κέρκυρας και στα χερσαία σύνορα της Ελλάδας προς το Βορρά (Νίκη, Κακαβιά, Εύζωνοι, Προμαχώνας, Κήποι).
Με το «Δίκτυο νέων αθλητικών υποδομών και Ολυμπιακά προπονητήρια» κατασκευάζονται ήδη 643 νέα αθλητικά έργα και ανακαινίζονται 138 προπονητήρια σε όλη τη χώρα δημιουργώντας τις προϋποθέσεις για την αθλητική σύγκλιση της περιφέρειας με το κέντρο.
Ηδη ορισμένα από αυτά έχουν επιλεγεί από ξένες αθλητικές αποστολές για την αθλητική προετοιμασία τους ενόψει των Ολυμπιακών Αγώνων.
Το ειδικό πρόγραμμα που υλοποιείται ήδη για την Αρχαία Ολυμπία την καθιστά Παγκόσμιο Κέντρο των Ολυμπιακών Αγώνων.
Η ανάπλαση του αρχαιολογικού χώρου, η δημιουργία Μουσείου Ολυμπιακών Αγώνων, η ανακαίνιση του υπάρχοντος Μουσείου, η κατασκευή της περιφερειακής που καταργεί την κυκλοφορία οχημάτων μέσα από τον αρχαιολογικό χώρο, αναδεικνύουν την σημασία που προσδίδεται στη διαχρονική αξία της κοιτίδας του Ολυμπισμού.
Τα έργα στις Ολυμπιακές πόλεις και στην Αρχαία Ολυμπία δεν εξαντλώνται στο δεκαπενθήμερο των Αγώνων αλλά έχουν σαφή μεταολυμπιακή χρησιμότητα, αναμορφώνοντας περιοχές των πόλεων, δίνοντας λύσεις σε χρόνια προβλήματα και βελτιώνοντας την ποιότητα ζωής των κατοίκων.
Χαρακτηριστικά αναφέρεται ότι:
Το Καυτατζόγλειο Στάδιο δεν ανακαινίζεται απλά για το Ολυμπιακό τουρνουά ποδοσφαίρου αλλά μετατρέπεται σε ένα μείζονα αθλητικό πόλο για τη Θεσσαλονίκη και τη Βόρεια Ελλάδα με ορίζοντα 30 έτη μετά τους Αγώνες.
Η βελτίωση του οδικού άξονα από αεροδρόμιο Μακεδονία έως την περιοχή Φοίνικα Θεσσαλονίκης.
Η ανάπλαση των προσφυγικών Φοίνικα βελτιώνουν την είσοδο της Θεσσαλονίκης από τα ανατολικά.
Η περιφερειακή οδός του Βόλου, η οδική παράκαμψη της Αρχαίας Ολυμπίας και η ανακαίνιση του Μουσείου.
Η πεταλοειδής οδός του Ηρακλείου και οι κόμβοι Κνωσού και Γιόφυρου.
Οι οδικές συνδέσεις στην Πάτρα.
Είναι επίσης μερικά ενδεικτικά έργα με σαφή ολυμπιακή αλλά κυριότερα μεταολυμπιακή αξία.
Με το Πρόγραμμα ΕΛΛΑΔΑ 2004:
α) Διατίθενται σημαντικοί πόροι για την Ελληνική Περιφέρεια - πρώτη φορά προωθείται ολοκληρωμένο πρόγραμμα για την Περιφέρεια στα πλαίσια Ολυμπιακής διοργάνωσης.
β) Δρομολογείται συνδυασμός μέσων περιφερειακής πολιτικής με επικεντρωμένη παρέμβαση σε κεντρικούς πόλους ανάπτυξης της περιφέρειας (Θεσσαλονίκη, Βόλος, Πάτρα, Ηράκλειο) και με διασπορά των παρεμβάσεων στο σύνολο της επικράτειας (μέσω του δικτύου προπονητηρίων).
γ) Αξιοποιούνται οι δυνάμεις των τοπικών κοινωνιών και οικονομιών για την κατασκευή μικρών έργων.
δ) Αυξάνεται το περιφερειακό προϊόν ενώ ευνοούνται, πέρα από τον κατασκευαστικό κλάδο, σε μικρό ή μεγάλο βαθμό όλοι οι κλάδοι της τοπικής οικονομίας.
ε) Συγκρατείται ο πληθυσμός στην ύπαιθρο μέσω της αναβάθμισης της ποιότητας ζωής και της διεύρυνσης των επιλογών ελεύθερου χρόνου.
Σημαντικά Οφέλη από το «ΕΛΛΑΔΑ 2004» «ΠΟΛΙΤΗΣ & 2004» Ο πολίτης ενημερώνεται, ευαισθητοποιείται, συμμετέχει.
Στην πορεία προς το 2004, δώσαμε τη δυνατότητα στον Ελληνα πολίτη να γνωρίσει την Ολυμπιακή προετοιμασία με δράσεις ενημέρωσης σε όλη την Ελλάδα.
Διαπιστώσαμε ότι στερεότυπα που συνοδεύουν τον Ελληνα, δεν ισχύουν.
Οι 130.000 αιτήσεις εθελοντισμού που συγκεντρώθηκαν αποτελούν νέο ρεκόρ στην ιστορία των Ολυμπιακών Αγώνων, δείχνουν με τον πιο καθοριστικό και αναμφισβήτητο τρόπο ότι εμείς οι Ελληνες ενδιαφερόμαστε για τους Αγώνες, πιστεύουμε στην εθελοντική συμμετοχή.
Στην πορεία προς το 2004, καλούμε όλους να έρθουν κοντά μας.
Για τη μεγάλη στιγμή της Ελλάδας.
Η ΜΕΤΑΟΛΥΜΠΙΑΚΗ ΑΞΙΟΠΟΙΗΣΗ ΤΩΝ ΥΠΟΔΟΜΩΝ
Οι Ολυμπιακές αθλητικές εγκαταστάσεις δεν πωλούνται, δεν εκποιούνται, παραμένουν στο δημόσιο, αξιοποιούνται με γνώμονα τις ανάγκες του αθλητισμού και της κοινωνίας των πολιτών.
Το βασικό κριτήριο για τη μεταολυμπιακή αξιοποίηση των υποδομών είναι η ικανοποίηση - στο υψηλότερο δυνατό επίπεδο - του στόχου της πολιτιστικής και αθλητικής ανάπτυξης σε στενή συνεργασία με τις αθλητικές ομοσπονδίες και την τοπική αυτοδιοίκηση.
Στόχος μας είναι να διασφαλιστεί η καλύτερη δυνατή κοινωνική αλλά και οικονομική τους χρήση με μερική ή και πλήρη εξασφάλιση των πόρων που απαιτούνται για τη λειτουργία και συντήρησή τους.
Εκτός από τα οικονομικά οφέλη, η κάθε ολυμπιακή εγκατάσταση αποφέρει και κοινωνικά οφέλη.
Κοινωνικό όφελος για την άμεση περιοχή της εγκατάστασης (π.χ. Δήμος).
Το κάθε έργο ωφελεί την ευρύτερη περιοχή (π.χ. Νομός).
Ο κάθε Ελληνας πολίτης έχει ωφέλεια από την ύπαρξη των εγκαταστάσεων ανεξάρτητα αν είναι χρήστης των υποδομών ή όχι.
Ο σχεδιασμός μας
Ο σχεδιασμός των έργων που δρομολογήσαμε δίνει τη δυνατότητα για πολλαπλές μεταολυμπιακές χρήσεις, τα ενσωματώνει στο τοπικό περιβάλλον και τους δίνει τη δυνατότητα για την ανάπτυξή τους ως υπερτοπικούς πόλους ανάπτυξης, πολιτισμού, αθλητισμού και ψυχαγωγίας:
Η προεργασία που εξελίσσεται από το Υπουργείο Πολιτισμού και την εταιρία «Ολυμπιακά Ακίνητα», που συστήθηκε από την Ελληνική Κυβέρνηση, για τη μεταολυμπιακή αξιοποίηση των Ολυμπιακών αθλητικών υποδομών, αποδίδει το μεγαλύτερο δυνατό όφελος στο πεδίο των αθλητικών, πολιτιστικών, εκθεσιακών και συνεδριακών δραστηριοτήτων.
Προτάσσει νέα συστήματα διαχείρισης που περιορίζουν τις δαπάνες λειτουργίας και συντήρησης.
Νέες πρακτικές διαχείρισης που αξιοποιούν το ανθρώπινο δυναμικό της χώρας που ήδη φέρει σημαντική εμπειρία από την Ολυμπιακή προετοιμασία.
Πριμοδοτεί έργα επαναπροσανατολισμού των εγκαταστάσεων, όπου απαιτείται.
Δίνει κίνητρα για την εξασφάλιση μείζονων αθλητικών ή άλλων γεγονότων που αξιοποιούν τα έργα και λειτουργούν ως αναπτυξιακά εργαλεία για τις περιοχές υποδοχής τους.
Υποστηρίζει σε συνεργασία με τις τοπικές κοινωνίες και τον επιχειρηματικό κόσμο τον αθλητικό τουρισμό σε όλες τις περιοχές της χώρας, αξιοποιώντας έτσι με τον καλύτερο τρόπο τις νέες αθλητικές εγκαταστάσεις που κατασκευάζονται.
Ηδη πολλές από τις αθλητικές εγκαταστάσεις, στην Ερμούπολη, την Πάτρα, την Καλαμάτα, τη Χαλκίδα και αλλού, χρησιμοποιούνται από ξένες αθλητικές αποστολές για την προετοιμασία τους για τους Ολυμπιακούς Αγώνες.
Τα αθλητικά έργα αλλά και τα έργα επικοινωνιών όπως τα Κέντρα Ραδιοτηλεόρασης και Τύπου, κατατάσσονται σε τρεις κατηγορίες ανάλογα με τα χαρακτηριστικά τους και τις δυνατότητες που προσφέρουν:
Τα έργα που παραμένουν στην άμεση εποπτεία του Υπουργείου Πολιτισμού και συνεχίζουν να λειτουργούν με το νομικό καθεστώς του Νομικού Προσώπου Ιδιωτικού Δικαίου (Ολυμπιακό Αθλητικό Κέντρο Αθηνών -ΟΑΚΑ και Στάδιο Ειρήνης και Φιλίας - ΣΕΦ).
Τα έργα που δίνουν τη δυνατότητα για τη συνεργασία μεταξύ του Υπουργείου Πολιτισμού, της ΟΛΥΜΠΙΑΚΑ ΑΚΙΝΗΤΑ, των Δήμων και των αθλητικών ομοσπονδιών.
Στη συνεργασία αυτή δίνεται η ευκαιρία για τη συμμετοχή και ιδιωτών ώστε να περιορίζονται οι δαπάνες συντήρησης και λειτουργίας αλλά και να εξασφαλίζεται η βέλτιστη δυνατή επιχειρηματική αξιοποίηση των μη αθλητικών χώρων.
Τα έργα που δίνουν τη δυνατότητα για την αξιοποίησή τους στο πλαίσιο του αναπτυξιακού σχεδιασμού εταιριών του Δημοσίου με τα χαρακτηριστικά της εταιρείας ΕΛΛΗΝΙΚΑ ΤΟΥΡΙΣΤΙΚΑ ΑΚΙΝΗΤΑ.
Με την αξιοποίηση αυτή σημαντικοί πόροι επιστρέφουν στο Ελληνικό Δημόσιο και επιτρέπουν τη συνέχιση της πολιτικής μας για την αθλητική ανάπτυξη στην Περιφέρεια και μετά το 2004.
Εκτός από την οικονομική και κοινωνική βιωσιμότητα του κάθε Ολυμπιακού έργου, οι Ολυμπιακοί Αγώνες έχουν σημαντικές μακροοικονομικές επιπτώσεις όπως άλλωστε προκύπτει από τις εμπειρίες της Βαρκελώνης και του Σίδνεϊ.
Τα μεγάλα έργα που γίνονται με αφορμή τους Ολυμπιακούς Αγώνες και οι απαραίτητοι εξοπλισμοί αποτελούν την ατμομηχανή που επιτρέπει στην οικονομία να τρέχει με μεγαλύτερη ταχύτητα.
Η ανάπτυξη της χώρας μπαίνει σε άλλο επίπεδο, το οποίο διατηρείται μακροχρόνια.
Οι μακροοικονομικές επιδράσεις των Ολυμπιακών Αγώνων είναι άμεσες -πολλαπλασιαστικές και έμμεσες- παρακινούμενες.
Οι πρώτες αφορούν στην επίδραση που έχουν οι δαπάνες για τη φιλοξενία του αθλητικού γεγονότος, όπως είναι οι κατασκευαστικές δαπάνες, οι λειτουργικές δαπάνες, κ.α.
Οι δεύτερες αφορούν στο επιπλέον εισόδημα και στις νέες θέσεις εργασίας που δημιουργούνται από κλάδους και επιχειρήσεις που εξυπηρετούν τους Ολυμπιακούς Αγώνες αλλά και τους Αγώνες που θα φιλοξενούνται και μετά το 2004 και κυρίως από την πολλαπλασιαστική επίδραση που θα έχει στον τουρισμό η προβολή της χώρας που γίνεται λόγω των Ολυμπιακών Αγώνων.
Στα έμμεσα οφέλη εντάσσεται και η μεταολυμπιακή αξιοποίηση των ολυμπιακών εγκαταστάσεων.
Τα έργα αυτά αποτελούν την κληρονομιά των Ολυμπιακών Αγώνων στην οικονομία της χώρας.
