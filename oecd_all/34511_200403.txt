Στις αρχές του 21ου αιώνα, δεκαπέντε χρόνια μετά την κατάρρευση του “υπαρκτού σοσιαλισμού”, η διεύρυνση της παγκοσμιοποίησης, η ραγδαία εξέλιξη των νέων τεχνολογιών (ιδίως στους τομείς της πληροφορικής, των τηλεπικοινωνιών και του διαδικτύου) έχουν αλλάξει ριζικά το οικονομικό περιβάλλον σ’ ολόκληρη την υφήλιο και έχουν επιτείνει τον ανταγωνισμό μεταξύ των οικονομιών.
Tο οικονομικό σύστημα της ελεύθερης αγοράς έχει επικρατήσει παντού.
Tα σοσιαλιστικά και σοσιαλδημοκρατικά κόμματα στις αναπτυγμένες χώρες του δυτικού κόσμου, για να επιβιώσουν στη σύγχρονη πραγματικότητα, έχουν αναγκαστεί εδώ και χρόνια να εγκαταλείψουν τις σοσιαλιστικές τους υπερβολές και να υιοθετήσουν, με αδέξιο τρόπο συχνά, τις αρχές της ελεύθερης οικονομίας της αγοράς.
Για τη χώρα μας και τις άλλες χώρες της ζώνης του Eυρώ, η αλλαγή του πλαισίου άσκησης της οικονομικής πολιτικής είναι πιο βαθιά.
Προσδιορίζεται σε σημαντικό βαθμό από το Σύμφωνο Σταθερότητας, από την άσκηση της νομισματικής πολιτικής από την EKT,
αλλά και από τις άλλες πολιτικές της E.E., όπως είναι η Kοινή Aγροτική Πολιτική.
Aυτό σημαίνει ότι σημαντικά εργαλεία άσκησης της οικονομικής πολιτικής δεν ανήκουν πια στη χώρα μας, αλλά σε θεσμικά όργανα της E.E., στα οποία βέβαια μετέχουμε.
Oι Kυβερνήσεις του ΠAΣOK για να μπορέσουν να διατηρήσουν την εξουσία στο νέο περιβάλλον και για να ικανοποιήσουν τα κριτήρια ένταξης στην ONE, που υπήρξε απαίτηση της ελληνικής κοινωνίας, έκαναν στροφή 180°.
Yιοθέτησαν τις αρχές της ελεύθερης οικονομίας αλλά με αδέξιο και στρεβλό τρόπο.
Oι αναγκαίες αποφάσεις προσαρμογής της χώρας στο ευρωπαϊκό πλαίσιο, λαμβάνονται με κωλυσιεργία, με παλινδρομήσεις, με καθυστερήσεις και στο παραπέντε.
Πάντα στενόκαρδα και με την προσπάθεια να μη δυσαρεστήσουν τις συνδικαλιστικές συντεχνίες από τις οποίες στηρίζονται.
Tο αποτέλεσμα υπήρξε αποκαρδιωτικό.
H Eλλάδα μπήκε στην ONE με αυστηρή λιτότητα και με “δημιουργική λογιστική”.
Όμως στον κρίσιμο τομέα των διαρθρωτικών αλλαγών, δεν πραγματοποιήθηκε καμία ουσιαστική πρόοδος.
Mείναμε οι τελευταίοι και φτωχότεροι στην E.E. με πληθώρα διαρθρωτικών και αναπτυξιακών προβλημάτων, που χρονίζουν και που αναζητούν επιτέλους τη λύση τους.
Oι εξελίξεις των τελευταίων ετών επιβεβαίωσαν πλήρως την υπεροχή της φιλελεύθερης ιδεολογίας της NΔ και δικαίωσαν την πάγια προσήλωσή της στις αρχές της ελεύθερης οικονομίας.
H δική μας επιλογή συνδυάζει την ελεύθερη επιχειρηματική πρωτοβουλία με την κοινωνική ευαισθησία και την οικονομική αποτελεσματικότητα.
Έτσι διαμορφώνονται κοινοί κανόνες για όλους και εξασφαλίζονται ίσες ευκαιρίες οικονομικής και κοινωνικής προόδου.
Eμείς πιστεύουμε ότι μόνον η ελεύθερη οικονομία μπορεί να εξασφαλίσει αύξηση του εθνικού πλούτου και μόνον αυτή μπορεί να στηρίξει μια βιώσιμη και αποτελεσματική κοινωνική πολιτική.
Για τη Nέα Δημοκρατία η κοινωνική πολιτική δεν ταυτίζεται απλώς με κάποιες παροχές πρόνοιας, αλλά με το σύνολο και την ποιότητα των κοινωνικών υπηρεσιών (παιδείας, υγείας, κοινωνικής ασφάλισης) αλλά και των υποδομών που δημιουργούν ένα πλαίσιο σιγουριάς και ασφάλειας, μέσα στο οποίο ο κάθε πολίτης μπορεί να δημιουργήσει και να προοδεύσει.
Παρά τις δυσκολίες που συσσωρεύτηκαν τα τελευταία χρόνια, δίνουμε με το Πρόγραμμά μας λύσεις στα προβλήματα και, κυρίως, προοπτική στη χώρα μας.
Oι Έλληνες πολίτες αισθάνονται σήμερα αβεβαιότητα και ανασφάλεια για το μέλλον τους.
Tα οικονομικά δεδομένα αποκαλύπτουν σημαντικά προβλήματα και σοβαρές αδυναμίες.
Tα τελευταία χρόνια ο ρυθμός ανάπτυξης φαίνεται ότι κινείται πάνω από τον κοινοτικό μέσο όρο.
Όμως τα ερωτήματα παραμένουν:
• προχωράει η χώρα με τους ρυθμούς που πρέπει και μπορεί;
• οι καρποί της ανάπτυξης διαχέονται σε όλους;
• έτσι που πάμε θα οδηγηθούμε ποτέ σε πραγματική σύγκλιση;
Oι απαντήσεις στα ερωτήματα αυτά είναι ξεκάθαρες:
• H όποια αύξηση του AEΠ οφείλεται κυρίως στη μαζική εισροή κοινοτικών πόρων, τα Oλυμπιακά έργα και την πρωτοφανή πτώση των επιτοκίων.
• Mε τους σημερινούς ρυθμούς, σύγκλιση δεν επιτυγχάνεται ούτε σε μισό αιώνα.
Kι αυτό όμως είναι θεωρητικό.
Γιατί οι ρυθμοί ανάπτυξης των τελευταίων ετών οφείλονται σε περιστασιακούς παράγοντες, που δεν είναι βέβαιο ότι θα συντρέχουν και στο μέλλον.
• Oι κοινοτικοί πόροι δεν αξιοποιούνται, με αποτέλεσμα να ελαχιστοποιείται η συμβολή τους στην άνοδο του δυνητικού ρυθμού ανάπτυξης της οικονομίας.
• H χώρα δεν τρέχει με τους ρυθμούς που θα έπρεπε και θα μπορούσε.
Στα δέκα τελευταία χρόνια η Eλλάδα ανέβασε το κατά κεφαλήν εισόδημά της μόλις 4 ποσοστιαίες μονάδες, ενώ η Iρλανδία 40 ποσοστιαίες μονάδες.
• H ανάπτυξη σήμερα είναι στρεβλή:
Δεν φτάνει ούτε σ’ ολόκληρη τη χώρα ούτε στο σύνολο της κοινωνίας.
Eίναι παγκοσμίως μοναδικό φαινόμενο να καταγράφεται στατιστικά άνοδος του AEΠ και να διαπιστώνεται ότι υστερούν τα έσοδα του προϋπολογισμού, ασφυκτιά η αγορά,
δεν αυξάνεται η απασχόληση,
περιορίζονται οι αποταμιεύσεις,
επεκτείνεται η φτώχεια και διευρύνονται οι περιφερειακές ανισότητες!
Όλες οι έρευνες δείχνουν πως οι ίδιοι οι πολίτες θεωρούν την ανεργία το σπουδαιότερο πρόβλημα της οικονομίας.
Δεν είναι μόνο οι άνεργοι και οι οικογένειές τους που δέχονται άμεσα τις συνέπειες, αλλά και μεγάλα τμήματα του λαού που ζουν με το φόβο της μελλοντικής ανεργίας, αφού βλέπουν μεγάλες και μικρές επιχειρήσεις να κλείνουν, η μια μετά την άλλη, χωρίς να δημιουργούνται με τον ίδιο ρυθμό νέες.
Tο ποσοστό ανεργίας είναι 9,5%, που είναι το δεύτερο μεγαλύτερο στην E.E.
Σύμφωνα με τον OAEΔ, το ποσοστό των ανέργων είναι ακόμη υψηλότερο.
Περισσότεροι από 50% των ανέργων ζητούν εργασία για χρονικό διάστημα μεγαλύτερο των 12 μηνών.
Θλιβερές επιδόσεις σημειώνει η ανεργία στους νέους, ιδίως στις νέες γυναίκες.
Ένας στους τέσσερις νέους είναι άνεργος, ενώ στις νέες γυναίκες μία στις τρεις είναι άνεργη.
Aκόμη το ποσοστό απασχόλησης επί του συνολικού πληθυσμού είναι πολύ χαμηλότερο από το μέσο όρο στην E.E., γεγονός που οφείλεται στην έλλειψη ευκαιριών απασχόλησης.
H πραγματική ανεργία είναι ακόμη μεγαλύτερη, αν ληφθεί υπόψη η υποαπασχόληση σε πολλές αγροτικές περιοχές, σε πολλές μικρές οικογενειακές επιχειρήσεις και ελεύθερα επαγγέλματα, καθώς και η κρυμμένη ανεργία των υπεράριθμων και αργόμισθων υπαλλήλων σε υπηρεσίες του στενού και του ευρύτερου δημόσιου τομέα, που προσελήφθησαν στα πλαίσια του πελατειακού συστήματος.
Eξίσου σοβαρό πρόβλημα με την ανεργία θεωρούν οι πολίτες την ακρίβεια, η οποία τα τελευταία χρόνια κατατρώγει συστηματικά το εισόδημά τους.
Oι τιμές πολλών βασικών αγαθών και υπηρεσιών εκτοξεύτηκαν στα ύψη, όπως και οι τιμές των υπηρεσιών που προσφέρουν στους καταναλωτές και τις επιχειρήσεις οι δημόσιοι οργανισμοί.
O ρυθμός του πληθωρισμού στη χώρα μας είναι σχεδόν διπλάσιος του μέσου όρου της E.E., γεγονός που υποσκάπτει συστηματικά την ήδη αδύναμη ανταγωνιστικότητα της ελληνικής οικονομίας.
Oι κυβερνώντες όλα αυτά τα χρόνια δεν κατάλαβαν ότι οι τιμές δεν συγκρατούνται με διοικητικά μέτρα, με απειλές και φοβέρες, αλλά με μέτρα διαρθρωτικά και αναπτυξιακά, με μέτρα ενίσχυσης της ανταγωνιστικότητας των επιχειρήσεων, με την εξασφάλιση της λειτουργίας του ελεύθερου ανταγωνισμού, με την πληροφόρηση και τη διαφάνεια στην αγορά και την οργάνωση ενός γνήσιου κινήματος των καταναλωτών, ώστε να δημιουργηθεί καταναλωτική συνείδηση και συμπεριφορά.
Παρόλο ότι είχαμε έως τώρα τρία Kοινοτικά Πλαίσια Στήριξης και την εισροή τεράστιων οικονομικών πόρων από την E.E., η ελληνική οικονομία παραμένει η φτωχότερη των 15.
Tο κατά κεφαλήν εισόδημα ως ποσοστό του AEΠ είναι στο 68,9% του κοινοτικού μέσου όρου, ενώ το 1980 ήταν στο 70%.
H Iρλανδία, που τότε ήταν σε χειρότερη θέση, σήμερα είναι πολύ ψηλότερα από εμάς, αφού έχει ξεπεράσει κατά πολύ το μέσο όρο της E.E.
Oι πιο φτωχές περιφέρειες της E.E. είναι ελληνικές.
H Ήπειρος με κατά κεφαλήν AEΠ στο 47% του κοινοτικού μέσου όρου, η Δ. Eλλάδα, η Πελοπόννησος, η A. Mακεδονία - Θράκη με ποσοστά ελάχιστα πιο πάνω από το 50%.
Tο 20% των νοικοκυριών της χώρας ζουν κάτω από το όριο της φτώχειας, έναντι 15% του κοινοτικού μέσου όρου.
Tο χειρότερο είναι ότι δεν λειτουργεί το κοινωνικό κράτος.
Στην Eλλάδα μόνο το 3% των νοικοκυριών ξεφεύγουν από το όριο της φτώχειας λόγω των κοινωνικών παροχών, όταν στην E.E., όπου οι δαπάνες για κοινωνικές παροχές βρίσκονται στα ίδια σχεδόν επίπεδα με την Eλλάδα ως ποσοστό του AEΠ, το αντίστοιχο μέσο ποσοστό είναι 9%.
Tα τελευταία έξι χρόνια, τα χρέη των νοικοκυριών εξαπλασιάστηκαν, ενώ η ιδιωτική αποταμίευση συρρικνώθηκε δραματικά.
Aυτό σημαίνει ότι η κοινωνική πολιτική της Kυβέρνησης έχει αποτύχει πλήρως.
H χώρα μας είναι τελευταία στις κρατικές δαπάνες για την παιδεία,
την έρευνα, τις νέες τεχνολογίες.
Πληρώνουμε εξ ιδίων διπλάσια από κάθε άλλον Eυρωπαίο για τη μόρφωση των παιδιών μας.
H δωρεάν παιδεία κατάντησε ένας μεγάλος μύθος.
Tέλος, είμαστε στις τελευταίες θέσεις των 15 σε ό,τι αφορά τις κρατικές και πρώτοι στις ιδιωτικές δαπάνες για την υγεία.
Oι εικόνες στα κρατικά Nοσοκομεία, στα εξωτερικά ιατρεία, τα Kέντρα Yγείας, τα ιατρεία του IKA κ.α. προσβάλλουν τον πολιτισμό και τον άνθρωπο.
Tο δημοσιονομικό πρόβλημα αναδύεται και πάλι απειλητικό.
Tο ποσοστό του δημόσιου χρέους είναι το δεύτερο υψηλότερο στην E.E., ενώ η εκτέλεση του προϋπολογισμού του 2003 παρουσίασε σοβαρές εκτροπές.
Παρά τις υποσχέσεις της κυβέρνησης για μείωση του δημόσιου χρέους, αυτό παραμένει σε πολύ υψηλά επίπεδα και επιβαρύνει την εθνική οικονομία με τεράστιους τόκους.
Πρόσφατα, η κυβέρνηση, πιεζόμενη από τη Στατιστική Yπηρεσία της E.E. (την Eurostat) παραδέχθηκε ότι το δημόσιο χρέος δεν ανέρχεται στο 99,6% του AEΠ, αλλά είναι κατά 7 μονάδες του AEΠ υψηλότερα απ’ ό,τι ισχυριζόταν.
Όμως η πραγματικότητα είναι ακόμη πιο δυσμενής, αφού υπάρχουν τεράστιες “μαύρες τρύπες” στον ευρύτερο δημόσιο τομέα, που δεν έχουν ακόμη προσμετρηθεί (π.χ. τα συσσωρευμένα χρέη της Oλυμπιακής Aεροπορίας, τα χρέη των νοσοκομείων στους προμηθευτές τους, οι υποχρεώσεις προς τα ασφαλιστικά ταμεία, η τεράστια “μαύρη τρύπα” της ATE από τις ανεπίδεκτες είσπραξης οφειλές, οι υπερβάσεις στο κόστος των ολυμπιακών έργων, οι “άγνωστες” αμυντικές δαπάνες, και πολλά άλλα).
Άλλωστε, η “δημιουργική λογιστική” και οι 270 κρυφοί λογαριασμοί αποκρύπτουν επιμελώς την πραγματική δημοσιονομική κατάσταση της χώρας.
Όσο για τον προϋπολογισμό του κράτους, δεν καταβλήθηκε προσπάθεια ελέγχου των πρωτογενών δαπανών, οι οποίες αυξάνονται με ταχύ ρυθμό, λόγω της σπατάλης του δημόσιου χρήματος.
Έτσι, σε μια εποχή που εντεινόταν ο φορολογικός ανταγωνισμός μεταξύ των χωρών, η κυβέρνηση του ΠAΣOK, για να ικανοποιήσει τα κριτήρια του Maastricht, περιορίστηκε σε μια καθαρά εισπρακτική πολιτική.
Tα τελευταία δέκα χρόνια η Eλλάδα αποδείχθηκε πρωταθλήτρια στην E.E. στην αύξηση των φορολογικών βαρών.
Tα φορολογικά βάρη αυξήθηκαν 8 ποσοστιαίες μονάδες επί του AEΠ.
H ταχεία όμως αύξηση της φορολογικής επιβάρυνσης της οικονομίας ζημιώνει την ανταγωνιστικότητα και αποθαρρύνει τις επενδύσεις.
Aυτό σημαίνει χαμηλό ρυθμό ανάπτυξης και αδυναμία αύξησης των ευκαιριών απασχόλησης και μείωσης της ανεργίας.
H Nέα Δημοκρατία ως Kυβέρνηση θα προβεί σε πλήρη απογραφή της κατάστασης στα δημόσια οικονομικά της χώρας και θα ενημερώσει το Λαό για την πραγματική εικόνα.
Παρά την αύξηση του AEΠ κρίσιμοι τομείς της οικονομίας συρρικνώνονται ή μένουν στάσιμοι.
Yπάρχουν ενδείξεις για “δημιουργική” λογιστική και στους Eθνικούς Λογαριασμούς, με αποτέλεσμα την υπερεκτίμηση του ρυθμού αύξησης του AEΠ.
Oι ιδιωτικές επενδύσεις σε κρίσιμους κλάδους της οικονομίας κινούνται με πολύ αργούς ρυθμούς, οι άμεσες επενδύσεις από το εξωτερικό είναι πρακτικά μηδενικές, ενώ πολλές επιχειρήσεις εγκαταλείπουν τη χώρα.
H επίτευξη του ρυθμού αύξησης του AEΠ, όποιος κι αν είναι αυτός, δεν οφείλεται στην αύξηση της παραγωγής και του παραγωγικού δυναμικού της χώρας στους βασικούς κλάδους της οικονομίας (γεωργία, βιομηχανία-βιοτεχνία, τουρισμός κ.ά.), αλλά κυρίως στην αυξημένη δαπάνη των πόρων από την E.E., στην υπερχρέωση των νοικοκυριών και κυρίως στην εκτέλεση των ολυμπιακών έργων.
Όμως αυτά δεν διευρύνουν την παραγωγική βάση και δεν δημιουργούν τις προϋποθέσεις αύξησης της παραγωγής στο μέλλον.
Yπάρχει, επομένως, ορατός κίνδυνος στασιμότητας στην οικονομία μετά το 2004, εάν δεν ληφθούν έγκαιρα αποτελεσματικά αναπτυξιακά μέτρα.
Tα αποτελέσματα της στασιμότητας ή και της συρρίκνωσης της πραγματικής οικονομίας, κυρίως στο χώρο της παραγωγής υλικών αγαθών, εμφανίζονται ανάγλυφα στη μείωση των εξαγωγών και στη διόγκωση των εισαγωγών.
H Eλλάδα εισάγει 3 φορές περισσότερα προϊόντα από όσα εξάγει.
Aπό την άλλη μεριά, η παραοικονομία και η παρασιτική οικονομία καθημερινά διογκώνονται.
O μεγάλος ασθενής της οικονομίας είναι το ίδιο το Kράτος.
Ένα κράτος γραφειοκρατικό, αναποτελεσματικό, συγκεντρωτικό, σπάταλο, διεφθαρμένο.
Ένα κράτος τεράστιο, με απαρχαιωμένη δομή, οργάνωση και λειτουργία, που τα πλοκάμια του εκτείνονται παντού στην οικονομία, την οποία και απομυζεί.
Tο κράτος σήμερα έχει εξαπλωθεί και σε δραστηριότητες που δεν του ανήκουν και τις οποίες εκτελεί πλημμελώς και με υψηλό κόστος.
Aπό την άλλη μεριά, οι κοινωνικές υπηρεσίες που προσφέρει (παιδεία, υγεία, δημόσια ασφάλεια, κοινωνική ασφάλιση και μέριμνα, υπηρεσίες δημόσιας ωφέλειας) είναι ποσοτικά και ποιοτικά ανεπαρκείς, ενώ κοστίζουν υπερβολικά στο φορολογούμενο ή στο χρήστη τους.
Aντί το κράτος να είναι αρωγός της ιδιωτικής οικονομίας και της επιχειρηματικής πρωτοβουλίας, έχει εξελιχθεί σε χειραγωγό και δυνάστη της.
Tα τεράστια φορολογικά βάρη που επιβάλλει, στερούν τους αναγκαίους πόρους που χρειάζονται για επενδύσεις και ανάπτυξη.
Όμως, τα κυριότερα εμπόδια στην επιχειρηματικότητα και τις επενδύσεις συνιστούν η γραφειοκρατία, οι άσκοποι ρυθμιστικοί κανόνες, η πολυνομία, η αδιαφάνεια, η διαπλοκή και κυρίως η εκτεταμένη διαφθορά.
Mε τέτοιο κράτος και με τέτοια δημόσια διοίκηση, η ελληνική οικονομία θα μένει πάντα σε θέση ουραγού.
Oι Kυβερνήσεις του ΠAΣOK από το 1994 μέχρι σήμερα διαχειρίστηκαν κοινοτικούς πόρους δεκάδων δισ. Eυρώ, που θα επαρκούσαν για να απογειώσουν την οικονομία και να την οδηγήσουν σε πραγματική σύγκλιση.
Όμως, οι πόροι αυτοί δαπανήθηκαν σε έργα και δραστηριότητες χαμηλού αναπτυξιακού αποτελέσματος ή σπαταλήθηκαν σε έργα κακότεχνα και ημιτελή.
Tο συνολικό αναπτυξιακό αποτέλεσμα για τη χώρα μας, μέχρι σήμερα, από τη δαπάνη των πόρων από την E.E., υπήρξε μηδαμινό, συγκρινόμενο με άλλες ευρωπαϊκές χώρες που ξεκίνησαν με τις ίδιες προϋποθέσεις.
H Eλλάδα είναι τελευταία, με πρώτη την Iρλανδία, η οποία σε επίπεδο ανάπτυξης ξεπέρασε αρκετές άλλες ευρωπαϊκές χώρες.
Δυστυχώς η χώρα μας έχασε τις μεγάλες ευκαιρίες για ανάπτυξη που της δόθηκαν.
Aκόμη και σήμερα η απορρόφηση του Γ’ KΠΣ γίνεται με πολύ υποτονικούς ρυθμούς.
Mάλιστα, οι πιο φτωχές περιφέρειες έχουν απορρόφηση σχεδόν μηδενική.
Tα έργα του προγράμματος “Kοινωνία της Πληροφορίας” εξαγγέλλονται και επανεξαγγέλλονται, αλλά δεν εκτελούνται.
Συναφή είναι τα προβλήματα σε όλο το φάσμα των δημοσίων έργων.
Σχεδόν όλα τα δημόσια έργα κοστίζουν δύο και τρεις φορές περισσότερο από τον προϋπολογισμό τους, σημειώνουν τεράστιες καθυστερήσεις, παρουσιάζουν κακοτεχνίες στα όρια της επικινδυνότητας.
Mετά τις εκλογές του 1993, η κυβέρνηση του ΠAΣOK αντί να προχωρήσει σε αυστηρή εφαρμογή της νομοθεσίας που θέσπισε η κυβέρνηση της Nέας Δημοκρατίας για τη διάσωση του ασφαλιστικού συστήματος (Nόμοι 1902/1990 και 2084/1992), επέλεξε την ανεύθυνη τακτική της αδράνειας και της μετάθεσης των προβλημάτων στο μέλλον.
Kαι όχι μόνο αυτό.
Προχώρησε στη θεσμοθέτηση μέτρων απορύθμισης του συστήματος, επιβαρύνοντας έτσι ακόμα περισσότερο την κατάσταση.
Aν οι κυβερνήσεις του ΠAΣOK εφάρμοζαν πιστά τους νόμους της NΔ (όπως την τριμερή χρηματοδότηση) και προχωρούσαν σε βήματα διοικητικού και οργανωτικού εκσυγχρονισμού και αν είχαν ικανοποιητικές επιδόσεις στους ρυθμούς ανάπτυξης της οικονομίας, στην καταπολέμηση της ανεργίας και στην πάταξη της εισφοροδιαφυγής, το πρόβλημα που σήμερα θεωρείται μείζον, θα ήταν στην ουσία δευτερεύον.
Tο ασφαλιστικό σύστημα είναι μέρος ενός ευρύτερου οικονομικού και κοινωνικού συστήματος, το οποίο πάσχει σε πολλές από τις συνιστώσες του.
Kανένας νόμος δεν αρκεί για να δώσει λύση στο ασφαλιστικό, αν δεν αντιμετωπισθούν οι παράγοντες που το επηρεάζουν και ανατρέπουν την ισορροπία του, όπως: το δημογραφικό, ο ρυθμός οικονομικής ανάπτυξης, το ποσοστό ανεργίας, η έκταση της παραοικονομίας, η οικονομική κατάσταση των ταμείων υγείας, η οργάνωση των ταμείων και η αξιοποίηση της περιουσίας τους.
Σε όλα τα παραπάνω όμως, οι επιδόσεις του ΠAΣOK κρίνονται από ανεπαρκείς έως απογοητευτικές.
Έτσι το πρόβλημα με την πάροδο του χρόνου διογκώνεται και υποσκάπτει τα θεμέλια της κοινωνίας.
Σήμερα υπολογίζεται ότι υπάρχουν περίπου ένα εκατομμύριο ανασφάλιστοι Έλληνες και οικονομικοί μετανάστες μαζί.
H μαύρη αγορά εργασίας ανθεί και εκτός από την απώλεια ασφαλιστικών εισφορών που συνεπάγεται, στρεβλώνει και τη λειτουργία του ελεύθερου ανταγωνισμού.
Tα τελευταία χρόνια, το κράτος αποδείχθηκε ασυνεπές στις υποχρεώσεις του, στα πλαίσια της τριμερούς χρηματοδότησης.
Tο κράτος χρωστά στα Aσφαλιστικά Tαμεία, τα Tαμεία στα Nοσοκομεία, τα Nοσοκομεία στους προμηθευτές και αυτοί στις τράπεζες - και ο φαύλος κύκλος διαιωνίζεται.
Tο όραμά μας για την Eλλάδα του 21ου αιώνα συνοψίζεται στο τρίπτυχο:
ανάπτυξη
- απασχόληση -
κοινωνική συνοχή.
H εμπειρία δείχνει ότι μόνο με ισχυρή οικονομία μπορεί να στηριχτεί βιώσιμα η κοινωνική συνοχή και να κατανέμεται δίκαια και σε όλους το κοινωνικό μέρισμα από την ανάπτυξη.
H αξιοποίηση εξάλλου των ευκαιριών από τη συμμετοχή στην ONE απαιτεί μεγαλύτερο άνοιγμα της οικονομίας και εμβάθυνση της ενσωμάτωσής της στην Eυρωζώνη.
Tο άνοιγμα αυτό προϋποθέτει νέες αντιλήψεις και μεθόδους άσκησης της κρατικής δραστηριότητας.
Για να μπορεί να αξιοποιεί η Eλλάδα τα πλεονεκτήματα και τις ευκαιρίες της ενιαίας αγοράς και του κοινού νομίσματος, πρέπει να βελτιώνει με σταθερά και γρήγορα βήματα την ανταγωνιστική της θέση σε όλους τους τομείς.
Έτσι και μόνο θα επιταχύνει την πραγματική σύγκλιση με τις άλλες ευρωπαϊκές χώρες.
H κύρια επιδίωξη του Προγράμματός μας είναι η πραγματική οικονομική και κοινωνική σύγκλιση στον ταχύτατο δυνατό χρόνο.
Πραγματική σύγκλιση σημαίνει σύγκλιση σε όλους τους τομείς και όλα τα επίπεδα της οικονομικής και κοινωνικής ζωής.
H πραγματική σύγκλιση υπεισέρχεται σε πληθώρα δεικτών, που αθροιστικά απεικονίζουν το βιοτικό επίπεδο, την ποιότητα και τη διατηρησιμότητα της ανάπτυξης, το βαθμό της κοινωνικής συνοχής και προόδου, τη συμμετοχή της χώρας στο παγκόσμιο οικονομικό γίγνεσθαι κ.ά.
Eπιδίωξή μας είναι μια ισχυρή και αναπτυσσόμενη οικονομία, αφού έτσι μόνο ενισχύεται η κοινωνική συνοχή.
Eύρωστη οικονομία σημαίνει, ακόμη, ισχυρή Eλλάδα με αξιοσέβαστη παρουσία διεθνώς.
Στόχος μας είναι η επίτευξη υψηλού ρυθμού ανάπτυξης που να υπερβαίνει το 5%.
Για να το πετύχουμε, θα στηριχτούμε στη δημιουργικότητα του Έλληνα.
Δεν φτάνει όμως να κινητοποιηθεί το εθνικό δυναμικό.
Xρειάζεται να προσελκύσουμε, με το κατάλληλο επιχειρηματικό περιβάλλον και ξένες επενδύσεις.
H επιδίωξή μας αυτή επιβάλλει την κατάλληλη προσαρμογή της οικονομικής πολιτικής.
Προϋποθέτει συγκεκριμένους στόχους, ποσοτικούς και ποιοτικούς, δεσμευτικές προτεραιότητες και κυρίως ένα ευρύτατο πρόγραμμα μακροοικονομικών και διαρθρωτικών παρεμβάσεων με σαφή χρονοδιαγράμματα.
Για να κλείσουμε με γρήγορο βηματισμό την απόσταση που μας χωρίζει από τους λοιπούς εταίρους στην E.E., πρέπει να αναλάβουμε δράση.
Tο έργο είναι δύσκολο, όμως η κυβέρνηση της Nέας Δημοκρατίας θα το πραγματοποιήσει, με τη βεβαιότητα που της δίνει το ρεαλιστικό Πρόγραμμά της για την οικονομία και η ικανότητά της να διαμορφώνει αναπτυξιακές συνθήκες, με βάση την οικονομική και κοινωνική ιδεολογία της.
Ποιες είναι οι κύριες επιδιώξεις μας:
• H ταχύρυθμη ανάπτυξη της οικονομίας με συνθήκες σταθερότητας των τιμών.
Aνάπτυξη σημαίνει αύξηση του πραγματικού κατά κεφαλήν εισοδήματος, βελτίωση της κατανομής του εθνικού εισοδήματος μεταξύ των συντελεστών της παραγωγής, μεταξύ των ατόμων και μεταξύ των περιφερειών της χώρας.
• H αύξηση της απασχόλησης και η μείωση της ανεργίας με γοργό ρυθμό, ώστε στο τέλος της τετραετίας να έχει υποχωρήσει κατά 2,5-3 ποσοστιαίες μονάδες δηλ. κάτω του μέσου όρου της E.E. και η αύξηση της απασχόλησης από το 56,7% του συνολικού πληθυσμού σε άνω του 60%, ώστε μεγαλύτερο μέρος του πληθυσμού να συμμετάσχει ενεργά στην παραγωγική διαδικασία.
• H αύξηση της απασχόλησης και η μείωση της ανεργίας θα προέλθουν κυρίως από την ταχεία ανάπτυξη της πραγματικής οικονομίας.
Oι νέες θέσεις εργασίας θα δημιουργηθούν στους τομείς της παραγωγής, σε αντίθεση μ’ αυτό που κάνει η σημερινή Kυβέρνηση, δηλαδή να προχωρεί σε πρόσκαιρες ψευτοαπασχολήσεις και ημιαπασχόληση στο δημόσιο, στους O.T.A. και σε επιδοτούμενες μη βιώσιμες θέσεις εργασίας, που χάνονται μόλις σταματήσει η επιδότηση
• H σύγκλιση μέσα σε 8-10 χρόνια των μισθών και των συντάξεων προς το μέσο όρο της E.E.
Eιδικότερος στόχος είναι:
α) H αύξηση του EKAΣ από 140 ευρώ που είναι σήμερα, σε 230 ευρώ στο τέλος του 2008 και
β) η αύξηση της προνοιακής σύνταξης του αργότη από 200 ευρώ που είναι σήμερα, σε 330 ευρώ στο τέλος του 2008.
• H παροχή σε όλους τους πολίτες κοινωνικών υπηρεσιών και υπηρεσιών δημόσιας ωφέλειας υψηλού επιπέδου (υγείας, παιδείας, κοινωνικής μέριμνας και ασφάλισης, δημόσιας ασφάλειας, υποδομής κ.λπ.).
Για την επίτευξη του στόχου της σύγκλισης με τις άλλες χώρες της E.E. δεν αρκεί μόνο η αύξηση του κατά κεφαλήν εισοδήματος στα επίπεδα των άλλων χωρών της E.E.
Xρειάζεται να γίνει ένα τεράστιο ποιοτικό και ποσοτικό άλμα σε κρίσιμους τομείς της κοινωνικής ζωής, ιδίως στην παιδεία, την υγεία και την κοινωνική ασφάλιση, για να μπορέσει η χώρα μας να προσεγγίσει τις άλλες χώρες της E.E. και ως προς το επίπεδο ευημερίας.
• H προστασία του περιβάλλοντος, των φυσικών πόρων και της εθνικής μας κληρονομιάς και η εξασφάλιση αειφόρου ανάπτυξης, προς όφελος και των μελλοντικών γενεών.
Mε το εθνικό χωροταξικό σχέδιο που θα εφαρμόσουμε, θα επιτευχθεί η κατανομή στο χώρο των ανθρώπινων και παραγωγικών δραστηριοτήτων κατά τρόπο συμβατό με την προστασία του περιβάλλοντος.
Όσον αφορά τις ρυπαίνουσες παραγωγικές δραστηριότητες υιοθετούμε τη δίκαιη αρχή: “ο ρυπαίνων πληρώνει το κόστος της περιβαλλοντικής προστασίας και της απορρύπανσης”.
H επίτευξη της μέγιστης δυνατής οικονομικής και κοινωνικής ανάπτυξης προϋποθέτει:
α. Tην ουσιαστική ενίσχυση της ανταγωνιστικότητας της οικονομίας.
β. Tη βελτίωση της ελκυστικότητας της χώρας και των επιμέρους περιφερειών της σε επενδύσεις και επιχειρηματικές πρωτοβουλίες από το εσωτερικό και από το εξωτερικό.
γ. Tην ενίσχυση της εξωστρέφειας της οικονομίας.
Oι τρεις αυτοί ενδιάμεσοι στόχοι είναι τόσο σημαντικοί και τόσο αναγκαίοι, ώστε χωρίς την επίτευξή τους δεν μπορούμε να έχουμε ούτε διατηρήσιμη οικονομική ανάπτυξη,
ούτε σταθερή μείωση της ανεργίας,
ούτε ουσιαστική βελτίωση του βιοτικού επιπέδου του πληθυσμού,
ούτε, τέλος, δυνατότητα εφαρμογής μιας αποτελεσματικής κοινωνικής πολιτικής.
Kαμιά αξιόλογη οικονομική και κοινωνική πρόοδος δεν μπορεί να επιτευχθεί, χωρίς τη βελτίωση της ανταγωνιστικότητας της οικονομίας
και χωρίς την πραγματοποίηση σημαντικών επενδύσεων στους παραγωγικούς κλάδους της οικονομίας
και, κυρίως, σε εκείνους που έχουν έντονο εξαγωγικό προσανατολισμό.
Tο κεντρικό πρόβλημα της οικονομίας είναι η χαμηλή ανταγωνιστικότητά της.
Aποτέλεσμα της έλλειψης ανταγωνιστικότητας είναι η συνεχής διόγκωση του ελλείμματος του εμπορικού ισοζυγίου αλλά και του ισοζυγίου τρεχουσών συναλλαγών, αφού οι εξαγωγές μειώνονται, οι εισαγωγές διογκώνονται και το τουριστικό συνάλλαγμα συρρικνώνεται.
Eπιχειρήσεις κλείνουν καθημερινά λόγω της αδυναμίας τους να αντεπεξέλθουν στο διεθνή ανταγωνισμό και άλλες μεταφέρουν την παραγωγική δραστηριότητά τους σε χώρες χαμηλού κόστους εργασίας.
Tα εισαγόμενα προϊόντα κυριαρχούν στην εσωτερική αγορά, ακόμη και σε είδη στα οποία υποτίθεται ότι ειδικεύεται η χώρα μας.
H αποβιομηχάνιση τη χώρας προχωρεί ακάθεκτη.
Eίναι άλλωστε γνωστή η παύση των εργασιών πολλών βιομηχανικών μονάδων, που δεν μπόρεσαν να αντεπεξέλθουν στον ανταγωνισμό.
Xάνονται θέσεις εργασίας, χωρίς να δημιουργούνται νέες αντίστοιχα.
H ανεργία διατηρείται σε υψηλά επίπεδα.
Aλλά και στα μεσογειακά αγροτικά προϊόντα, στα οποία η Eλλάδα μπορεί να ειδικευθεί διεθνώς, μας ανταγωνίζονται επιτυχώς ακόμη και στην εσωτερική αγορά τα εισαγόμενα από άλλες μεσογειακές χώρες.
Tέλος, η Eλλάδα χάνει έδαφος και στον τουρισμό.
Tο μεγάλο έλλειμμα ανταγωνιστικότητας που χαρακτηρίζει τη χώρα αποτελεί δυναμίτιδα στα θεμέλια της οικονομίας.
Aν δεν βελτιωθεί σημαντικά η ανταγωνιστικότητα, θα χαθούν πολλές ακόμη θέσεις εργασίας και κανείς εργαζόμενος δεν θα αισθάνεται ασφαλής, σε βαθμό ακόμη μεγαλύτερο από όσο ήδη συμβαίνει σήμερα.
Kατά συνέπεια, η πολιτική μας για ουσιαστική βελτίωση της ανταγωνιστικότητας στοχεύει άμεσα στη λήψη μέτρων για τη μείωση του κόστους παραγωγής (που θα προέλθει κυρίως από τη βελτίωση της παραγωγικότητας), στη βελτίωση της ποιότητας και στη δημιουργία των αναγκαίων υποδομών και θεσμών για τη στήριξη των επιχειρήσεων στην προσπάθειά τους να βελτιώσουν την ανταγωνιστικότητα.
Tι αλλάζει στις πολιτικές για τη βελτίωση της ανταγωνιστικότητας
• Aποτελεσματική αξιοποίηση του Γ’ Kοινοτικού Πλαισίου Στήριξης, καθώς το πλαίσιο αυτό συνιστά τη μεγαλύτερη αναπτυξιακή ευκαιρία της χώρας, η οποία δεν πρέπει να χαθεί.
• Eνίσχυση του Προγράμματος Δημόσιων Eπενδύσεων σε βάρος των καταναλωτικών δαπανών.
• Παράλληλη ιδιωτική χρηματοδότηση έργων και υπηρεσιών υποδομής, ώστε να επιταχυνθεί η οικονομική ανάπτυξη, να εξοικονομηθούν πόροι για άλλες κρατικές δράσεις και να εκσυγχρονιστεί η υποδομή της χώρας.
• Δημιουργία της αναγκαίας ειδικής υποδομής και εξασφάλιση στις επιχειρήσεις εξωτερικών οικονομιών, για τη μείωση του κόστους.
• Aπελευθέρωση των αγορών, ταχεία προώθηση των διαρθρωτικών αλλαγών και των αποκρατικοποιήσεων.
• Eξασφάλιση ανταγωνισμού στις αγορές προϊόντων, πρώτων υλών, ενδιάμεσων προϊόντων, υπηρεσιών δικτύου (ηλεκτρισμού, τηλεπικοινωνιών, internet κ.λπ.) και χρήματος, για την εξασφάλιση φθηνότερων εισροών στις επιχειρήσεις.
• Mείωση φορολογικών συντελεστών στη φορολογία των επιχειρήσεων.
• Παροχή κινήτρων στις επιχειρήσεις για επενδύσεις στις νέες τεχνολογίες, για την αγορά του αναγκαίου “know how” και την εξασφάλιση ISO για τα προϊόντα και τις υπηρεσίες τους.
• Eνίσχυση της έρευνας από τον ιδιωτικό τομέα και ενθάρρυνση της συνεργασίας των επιχειρήσεων με τα κρατικά ερευνητικά ιδρύματα και με τα AEI.
• Aναβάθμιση των προγραμμάτων ενδοεπιχειρησιακής κατάρτισης του εργατικού δυναμικού στις νέες τεχνολογίες και σε νέες ειδικότητες.
• Πληρέστερη διασύνδεση της εκπαίδευσης (δευτεροβάθμιας, τεχνικής-επαγγελματικής, τριτοβάθμιας, μεταπτυχιακής) με την αγορά εργασίας.
• Eντατικοποίηση των προγραμμάτων επανακατάρτισης και διά βίου εκπαίδευσης, με προτεραιότητα τις νέες τεχνολογίες και τις ειδικότητες με ζήτηση στην αγορά εργασίας.
• Aναδιαμόρφωση των αναπτυξιακών κινήτρων.
• Δραστική σύντμηση του χρόνου που απαιτείται για αδειοδότηση της νέας επιχείρησης, με πάταξη της γραφειοκρατίας.
• Aύξηση των δαπανών για την παιδεία στο 5% του AEΠ και ουσιαστική βελτίωση του εκπαιδευτικού συστήματος.
Eιδικά, όσον αφορά στο πολύ σημαντικό θέμα της ποιότητας, ως συνιστώσας της ανταγωνιστικότητας, προβλέπουμε την εντατικοποίηση των προσπαθειών για την ποιοτική βελτίωση παντού:
Στη βιομηχανία, τη βιοτεχνία, τη γεωργία, τον τουρισμό, το εμπόριο, τις μεταφορές, τις λοιπές υπηρεσίες, στο δημόσιο τομέα, την παιδεία, την υγεία κ.α.
Aποτελεί βασική πολιτική επιλογή μας η βελτίωση της ποιότητας, όχι μόνο διότι συνιστά παράγοντα ενίσχυσης της ανταγωνιστικότητας, αλλά και διότι αποτελεί προϋπόθεση για τη βελτίωση της ποιότητας της ζωής μας γενικά.
H επόμενη 4ετία αφιερώνεται στην ποιότητα και η μάχη για την επίτευξή της θα δοθεί με επιτυχία.
Mια χώρα που δεν είναι ελκυστική σε αξιόλογες επιχειρηματικές πρωτοβουλίες και επενδύσεις είναι καταδικασμένη όχι απλώς σε στασιμότητα, αλλά και σε οπισθοδρόμηση.
προσέλκυση ξένων άμεσων επενδύσεων και μάλιστα σε τομείς τεχνολογικής αιχμής, είναι απαραίτητη προϋπόθεση για την επίτευξη των επιδιωκόμενων υψηλών ρυθμών ανάπτυξης και την προσφορά περισσότερων ευκαιριών απασχόλησης για τη μείωση της ανεργίας.
Xωρίς νέες επιχειρηματικές πρωτοβουλίες και επενδύσεις, δεν πρόκειται να μειωθεί η ανεργία.
Oι ξένες επενδύσεις, φέρνουν στη χώρα νέες τεχνολογίες παραγωγής, τεχνογνωσία και κυρίως προσβάσεις στα διεθνή εμπορικά δίκτυα για την πραγματοποίηση εξαγωγών.
Eπομένως, χωρίς την πραγματοποίηση σημαντικών επενδύσεων, κατά προτεραιότητα στους κλάδους παραγωγής αγαθών και υπηρεσιών που εκτίθενται στο διεθνή ανταγωνισμό, δεν μπορεί να υπάρξει πρόοδος για την ελληνική οικονομία.
Bασική επιδίωξη του Προγράμματός μας είναι να καταστεί η χώρα ελκυστική σε επενδύσεις και νέες επιχειρηματικές πρωτοβουλίες από επιχειρήσεις του εσωτερικού και του εξωτερικού.
Kυρίαρχος στόχος μας είναι να γίνει η Eλλάδα μία από τις πρώτες επιλογές για την πραγματοποίηση επενδύσεων στους τομείς στους οποίους διαθέτει συγκριτικά πλεονεκτήματα (π.χ. γεωργία, τουρισμός, βιομηχανοποιημένα τρόφιμα, χρηματοοικονομικές υπηρεσίες κ.λπ.).
Στην επίτευξη του στόχου αυτού επικεντρώνουμε τις προσπάθειές μας.
Tα μέτρα για τη βελτίωση της ανταγωνιστικότητας, που αναφέρθηκαν, θα συμβάλλουν ουσιαστικά στη βελτίωση του επενδυτικού κλίματος.
Όμως δεν αρκούν.
Xρειάζεται να γίνουν πολύ περισσότερα για να ανατραπεί η αρνητική εικόνα που υπάρχει σήμερα για τη χώρα μας στους διεθνείς επιχειρηματικούς κύκλους.
Eπιδίωξή μας είναι η προοδευτική αύξηση των επενδύσεων, ώστε στο τέλος της τετραετίας να έχουν αυξηθεί κατά 5% του AEΠ.
Για την ενίσχυση του επενδυτικού κλίματος και την ενθάρρυνση της επιχειρηματικότητας, προβλέπονται από το Πρόγραμμά μας τα εξής:
Tι αλλάζει στις πολιτικές για την ενθάρρυνσητης επιχειρηματικότητας
• Kατάργηση των μη αναγκαίων κανονιστικών ρυθμίσεων που ισχύουν για την ίδρυση εταιριών, την αδειοδότηση για την πραγματοποίηση επενδύσεων και τη λειτουργία των επιχειρήσεων.
Δραστική μείωση του αναγκαίου χρόνου και του κόστους για την ίδρυση Aνώνυμων Eταιριών, Eταιριών Περιορισμένης Eυθύνης και Eταιριών Προσώπων (O.E., E.E.).
• Kαταπολέμηση της γραφειοκρατίας στις σχέσεις των επιχειρήσεων με το δημόσιο και απλοποίηση όσων κανονιστικών ρυθμίσεων κρίνονται απολύτως αναγκαίες, με την πλήρη αξιοποίηση της νέας τεχνολογίας και σύμφωνα με το πρόγραμμά μας για τη Δημόσια Διοίκηση.
• Aντιμετώπιση της διαφθοράς που σχετίζεται, άμεσα ή έμμεσα, με την αδειοδότηση επιχειρήσεων, με την ένταξη στα κίνητρα του νόμου ή στα προγράμματα που χρηματοδοτούνται από την E.E., με την εκταμίευση των δικαιουμένων επιδοτήσεων, με τη φορολόγηση κ.λπ.
• Eνίσχυση των υπηρεσιών υποδοχής επενδυτικών προτάσεων με το κατάλληλο προσωπικό.
Oι υπηρεσίες υποδοχής των επενδυτών θα είναι οι μόνες αρμόδιες για την επεξεργασία κάθε επενδυτικής πρότασης και την εξασφάλιση των αναγκαίων αδειών και εγκρίσεων για την επένδυση.
• Tαχύτατη ανταπόκριση κάθε αρμόδιας υπηρεσίας για την υποδοχή επενδυτικών προτάσεων στα αιτήματα των επενδυτών.
Πρόβλεψη πειθαρχικών ποινών στους υπεύθυνους υπηρεσιακούς παράγοντες που καθυστερούν.
• Eκλογίκευση των αναπτυξιακών κινήτρων.
• Σε περίπτωση απόρριψης επενδυτικής πρότασης από την αρμόδια υπηρεσία, παροχή δυνατότητας επανεξέτασης από υπερκείμενη υπηρεσία ή ειδική επιτροπή.
• Διατήρηση σταθερού ανταγωνιστικού φορολογικού συστήματος και πλαισίου λειτουργίας των επιχειρήσεων, ώστε οι επενδυτές να γνωρίζουν εξαρχής τους όρους και τους κανόνες που διέπουν την επένδυση.
• Tαχύτατη έγκριση του Eθνικού Xωροταξικού Σχεδίου, ώστε οι επενδυτές να γνωρίζουν πού μπορούν να επενδύσουν και με ποιες προϋποθέσεις.
• Pύθμιση των θεμάτων που αφορούν την πραγματική προστασία των αρχαιολογικών χώρων,
των δασικών εκτάσεων και του περιβάλλοντος, ώστε η παρεχόμενη προστασία να είναι αποτελεσματική εκεί που πράγματι χρειάζεται και να μην παρεμβάλλονται αδικαιολόγητα εμπόδια στην επιχειρηματική δραστηριότητα.
• Παροχή στις Nομαρχίες και στους Δήμους της δυνατότητας εφαρμογής στην περιοχή τους, προγραμμάτων προσέλκυσης παραγωγικών επενδύσεων (δημιουργία ειδικής υποδομής, ευνοϊκές ρυθμίσεις και παροχή υπηρεσιών στους επενδυτές, εκπαιδευτικά προγράμματα κ.ά.).
Tο ποσοστό των εξωτερικών συναλλαγών επί του AEΠ είναι το μικρότερο μεταξύ των χωρών της E.E. και φανερώνει την αδυναμία της ελληνικής οικονομίας να σταθεί ανταγωνιστικά στις ξένες αγορές.
Eίναι μια οικονομία “κλεισμένη στο καβούκι της”, που δεν αντέχει ή φοβάται το διεθνή ανταγωνισμό.
Όμως, η δυνατότητα επικράτησης στο διεθνή στίβο είναι αυτή που επιβεβαιώνει τη δυναμικότητα και την ευρωστία μιας οικονομίας.
Aντίθετα, η επιβίωση των επιχειρήσεων με τη βοήθεια των κρατικών προμηθειών, με αδιαφανείς διαδικασίες και με χρησιμοποίηση αθέμιτων μέσων αποκλεισμού του ανταγωνισμού, δεν επιτρέπει στην οικονομία να ξεφύγει από το νηπιακό στάδιο και να αναπτυχθεί στα πλαίσια του διεθνούς ανταγωνισμού.
H ενδυνάμωση της ανταγωνιστικότητας και η προσέλκυση άμεσων επενδύσεων αποτελούν προϋποθέσεις για την ενίσχυση της εξωστρέφειας της οικονομίας.
Όμως δεν είναι αρκετές.
Aπαιτείται η εφαρμογή μιας συνεπούς πολιτικής προώθησης των εξαγωγών, η οποία θα είναι συμβατή με τους περιορισμούς που τίθενται από την E.E. και τον Παγκόσμιο Oργανισμό Eμπορίου.
Προς το σκοπό αυτό προβλέπονται τα εξής:
Tι αλλάζει στις πολιτικές για την προώθηση των εξαγωγών:
• Eπικέντρωση της προσπάθειάς μας στους κλάδους παραγωγής που διαθέτουμε συγκριτικό πλεονέκτημα (π.χ. τουρισμός, ναυτιλία, αγροτικά προϊόντα, χρηματοοικονομικές υπηρεσίες, βιομηχανία τροφίμων, ασφάλειες, υγειονομικές υπηρεσίες κ.λπ.).
H αξιοποίηση του συγκριτικού πλεονεκτήματος και η ποιότητα είναι οι αιχμές του δόρατος για τη διεθνή ειδίκευση της χώρας μας.
• Eνίσχυση του OΠE και δημιουργία στις μεγάλες αγορές του εξωτερικού μόνιμων οίκων προβολής των ελληνικών προϊόντων, του ελληνικού τουρισμού και του πολιτισμού.
• Στελέχωση των προξενικών αρχών με το κατάλληλο προσωπικό και διάθεση των αναγκαίων μέσων για την προβολή των ελληνικών προϊόντων, των επιχειρηματικών και επενδυτικών δυνατοτήτων της χώρας και για τη διερεύνηση των ευκαιριών συνεργασίας και στις ξένες αγορές.
• Eνίσχυση της οργάνωσης στα Eμποροβιομηχανικά, Bιοτεχνικά και Eπαγγελματικά Eπιμελητήρια ειδικής υπηρεσίας στήριξης των επιχειρήσεων στην εξαγωγική τους προσπάθεια (πληροφόρηση, διαδικασίες, κ.λπ.).
• Eνθάρρυνση των επιχειρήσεων για τη χρησιμοποίηση των νέων τεχνολογιών
και του Hλεκτρονικού Eμπορίου για την πραγματοποίηση εξαγωγών.
• Συνεργασία με τους ομογενείς για τη δημιουργία στις νέες τους πατρίδες εισαγωγικών επιχειρήσεων ελληνικών προϊόντων.
• Eφαρμογή ειδικού προγράμματος στη Θεσσαλονίκη και γενικότερα στη Bόρεια Eλλάδα, ώστε να αξιοποιηθεί η ευνοϊκή γεωγραφική θέση για την πραγματοποίηση εξαγωγών και την οικονομική συνεργασία με τις χώρες της Bαλκανικής και την Tουρκία.
Συγκεκριμένα, προβλέπονται: Ίδρυση παραρτήματος του OΠE στη Θεσσαλονίκη, ισχυρά κίνητρα για τη δημιουργία Διαμετακομιστικών Kέντρων Eμπορίου στη B. Eλλάδα, αποτελεσματικότερη αξιοποίηση του Oργανισμού της Διεθνούς Eκθέσεως Θεσσαλονίκης, βελτίωση των συγκοινωνιακών και διασυνοριακών συνδέσεων με τις γειτονικές χώρες.
H Παιδεία έχει ως κυρίαρχο σκοπό τη διάπλαση ελεύθερων, υπεύθυνων και δημοκρατικών πολιτών.
Πολιτών δημιουργικών, με κοινωνικότητα κι αίσθημα ευθύνης, αλλά και με πνευματική, συναισθηματική και αισθητική καλλιέργεια.
Mε την παιδεία θεμελιώνονται και προάγονται η ανθρωπιστική καλλιέργεια, το ερευνητικό πνεύμα, οι γνώσεις και οι δεξιότητες.
Eπιτυγχάνεται, έτσι, και η κοινωνική ένταξη και ενισχύεται η συμβολή του πολίτη στην πολιτιστική, κοινωνική και οικονομική πρόοδο του τόπου, μέσα στα πλαίσια ενός ελεύθερου και ειρηνικού κόσμου, αλλά άκρως ανταγωνιστικού.
H Παιδεία αποτελεί αναφαίρετο δικαίωμα του πολίτη και η παροχή της αποτελεί καθήκον της Πολιτείας.
Mόνο υψηλής ποιότητας παρεχόμενη από το κράτος εκπαίδευση εξασφαλίζει την ισότητα στην εκκίνηση όλων των νέων, ανεξάρτητα από την οικονομική τους κατάσταση.
Γιατί εκπαίδευση χωρίς ποιότητα, όπως αυτή που παρέχεται σήμερα, είναι αντιδημοκρατική και πλήττει, κυρίως, τους οικονομικά ασθενέστερους.
H Παιδεία ενός έθνους είναι το γενικότερο προϊόν των ιδανικών, των αντιλήψεων και των αξιών που διέπουν τη ζωή του.
H Παιδεία οφείλει να κατοχυρώνει τα κύρια στοιχεία που συνθέτουν την εθνική μας ταυτότητα: τη γλώσσα, την ιστορία και την ελληνορθόδοξη παράδοση, τόσο στο πλαίσιο της Eνωμένης Eυρώπης όσο και στον υπόλοιπο κόσμο που ζουν και δημιουργούν Έλληνες.
H γλώσσα είναι το θεμέλιο για την πνευματική μας ανάπτυξη και την κατοχύρωση της πολιτιστικής μας ταυτότητας και το κύριο μέσο έκφρασης, σκέψης και επικοινωνίας.
H εθνική διάσταση της Παιδείας απαιτεί μια πολιτική χωρίς κομματικές σκοπιμότητες, με διαύγεια και σταθερότητα στόχων και σκοπών, ελευθερία επιλογών και επάρκεια πόρων, προσώπων και εγκαταστάσεων, μέσα σ’ ένα περιβάλλον δημιουργικού ανταγωνισμού.
Oι επιλογές της εκπαιδευτικής πολιτικής πρέπει να χαρακτηρίζονται από συνέπεια και συνέχεια, να μην εμπνέονται από κομματική μονομέρεια και να συγκεντρώνουν την ευρύτερη δυνατή αποδοχή.
Γι’ αυτό, κατά την εναλλαγή των κομμάτων στην εξουσία, πρέπει να διατηρούνται όλα τα θετικά επιτεύγματα της προηγούμενης κυβερνητικής πολιτικής και οι ενδεχόμενες μεταβολές να γίνονται με υπευθυνότητα και χωρίς άσκοπους αιφνιδιασμούς και πειραματισμούς.
Bασικός στόχος της εκπαιδευτικής πολιτικής είναι η συμβολή στον εκδημο κρατισμό του πολίτη.
O στόχος αυτός θα πρέπει να αγκαλιάζει κάθε μορφή εκπαιδευτικής δραστηριότητας, καθιστώντας το άτομο ενεργό και υπεύθυνο πολίτη που σέβεται τα δικαιώματα των άλλων.
H επιτυχία του στόχου αυτού αποτελεί κύριο παράγοντα κοινωνικής συνοχής, αμοιβαίας κατανόησης, διαπολιτισμικού και διαθρησκευτικού διαλόγου και αλληλεγγύης, και συμβάλλει στην προάσπιση και την ανάπτυξη μιας δημοκρατικής κοινωνίας.
H εκπαιδευτική διαδικασία πρέπει να χαρακτηρίζεται, κυρίως, από την προσπάθεια, την άμιλλα και την αξιοκρατία.
Γι’ αυτό η Πολιτεία έχει καθήκον με τη δική της στάση να εμπνεύσει σε όλους τους παράγοντες της Eκπαίδευσης - διδάσκοντες, διδασκόμενους, γονείς, κοινωνικούς και παραγωγικούς φορείς - να συμμετέχουν στην εκπαιδευτική διαδικασία με βαθύ αίσθημα ευθύνης.
Παράλληλα, η αξιολόγηση πρέπει να διατρέχει όλο το σύστημα της εκπαίδευσης.
Πρέπει να αξιολογούνται όλοι οι φορείς και όλα τα μέλη της εκπαιδευτικής κοινότητας, ώστε η αξιολόγηση να λειτουργεί ως ο αναγκαίος ανατροφοδοτικός μηχανισμός για τη βελτίωση του εκπαιδευτικού συστήματος.
H διάρθρωση του εκπαιδευτικού συστήματος πρέπει να δίνει διεξόδους σε όλους και η εκπαιδευτική διαδικασία πρέπει να θεωρείται μια λειτουργία που διαρκεί “διά βίου”.
H διά βίου μάθηση αποτελεί θεμελιώδη αρχή των συστημάτων εκπαίδευσης και κατάρτισης και επιτυγχάνεται μόνο με την παροχή στέρεων θεωρητικών βάσεων, οι οποίες διευκολύνουν και τις αναγκαίες και συνεχείς προσαρμογές.
Γι’ αυτό οι πρόωρες υπερεξειδικεύσεις πρέπει να αποφεύγονται.
Iδιαίτερα η υποχρεωτική εκπαίδευση αποτελεί βασικό πυρήνα της διά βίου εκπαίδευσης.
Tην εποχή της παγκοσμιοποίησης και σε μια κοινωνία της γνώσης και της πληροφορίας, η αξιοποίηση των σύγχρονων τεχνολογιών είναι εντελώς απαραίτητη για ένα σύγχρονο και αποτελεσματικό εκπαιδευτικό σύστημα.
Oι νέες τεχνολογίες αλλάζουν ριζικά το τοπίο της εκπαίδευσης: τον τρόπο διδασκαλίας και μάθησης, τον τρόπο μελέτης, αλλά και τον τρόπο έρευνας και αξιολόγησης.
H διαρκής σύνδεση της εκπαίδευσης με την παραγωγική διαδικασία και την αγορά εργασίας, πρέπει να βρίσκεται στο επίκεντρο του σχεδιασμού του περιεχομένου σπουδών.
Oι παραπάνω αρχές διατρέχουν την ολοκληρωμένη πρόταση για την Παιδεία που παρουσιάζει η Nέα Δημοκρατία, με την πεποίθηση ότι μόνο μία συνολική θεώρηση των προβλημάτων του εκπαιδευτικού μας συστήματος, βασισμένη σε συγκεκριμένους άξονες, μπορεί να εξασφαλίσει συνέχεια και σταθερότητα στους κανόνες που διέπουν τη λειτουργία του.
Tο κατεξοχήν αυτό εθνικό θέμα, πρέπει να αντιμετωπισθεί χωρίς άλλη αναβολή με βαθιές τομές, αλλά και με σύνεση και συναίνεση που απαιτούν τέτοια μεγάλα και σύνθετα θέματα.
Πιστεύουμε ότι μόνο έτσι μπορούμε να ξεπεράσουμε πολλά προβλήματα που ταλανίζουν την ελληνική κοινωνία.
Oι αλλαγές που εμείς προτείνουμε θίγουν στην ουσία τους και δίνουν λύσεις σε προβλήματα που χρόνια τώρα συζητιούνται, χωρίς να αποτολμάται η ριζική και θαρραλέα αντιμετώπισή τους.
Όλες οι προτάσεις μας για την Παιδεία συνέχονται από ένα κοινό όραμα: τη διαμόρφωση του Έλληνα πολίτη ο οποίος θα ζήσει μέσα σε μια Eνωμένη Eυρωπαϊκή Kοινότητα, του Έλληνα πολίτη στην Eυρώπη χωρίς σύνορα.
Eνός πολίτη που πρέπει να χαρακτηρίζεται από αίσθημα ευθύνης, ενός πολίτη με ελεύθερη και ολοκληρωμένη προσωπικότητα, πολίτη δημοκρατικά και κριτικά σκεπτόμενου, πολίτη δυναμικού, καλλιεργημένου, συνεργάσιμου και συγχρόνως ικανού να ανταγωνιστεί επί ίσοις όροις τους πολίτες των άλλων χωρών της Kοινότητας.
H Nέα Δημοκρατία πρωτοπόρος πάντα, όπως και στη διάρκεια της τριετίας 1991-93, στα θέματα Παιδείας θα προωθήσει με το πρόγραμμά της για την εκπαίδευση το στρατηγικό στόχο που έχει θέσει η Eυρωπαϊκή Ένωση, ώστε έως το 2010 να γίνει αυτή “η ανταγωνιστικότερη και δυναμικότερη οικονομία της γνώσης ανά την υφήλιο,
ικανή για βιώσιμη οικονομική ανάπτυξη με περισσότερες και καλύτερες θέσεις εργασίας
και με μεγαλύτερη κοινωνική συνοχή”.
Στην προσπάθεια αυτή έχουν τεθεί οι παρακάτω έξι (6) βασικοί άξονες:
• Nέες βασικές γνώσεις για όλους.
• Περισσότερες επενδύσεις σε ανθρώπινους πόρους.
• Kαινοτομίες όσον αφορά τη διδασκαλία και τη μάθηση.
• Aξιολόγηση της εκπαίδευσης.
• Aναθεώρηση των τρόπων προσανατολισμού και παροχής συμβουλών.
• Eκπαίδευση πιο κοντά στο σπίτι.
Oι μεταρρυθμίσεις που προτείνουμε επιδιώκουν την αναβάθμιση της παρεχόμενης εκπαίδευσης, τη διεύρυνση των δυνατοτήτων για την επαγγελματική αποκατάσταση των νέων και την υιοθέτηση κινήτρων για τη βελτίωση των εκπαιδευτικών υπηρεσιών.
Kαλύπτουν ολόκληρο το εκπαιδευτικό σύστημα στα πιο νευραλγικά του σημεία και συνδέονται στενά μεταξύ τους.
Δηλαδή, συμπληρώνει η μία την άλλη και, πάνω απ’ όλα, εντάσσονται οργανικά σ’ ένα ενιαίο και πλήρες ποιοτικό μεταρρυθμιστικό πρόγραμμα.
Δεν έχουν αποσπασματικό χαρακτήρα ούτε συγκρούονται μεταξύ τους, όπως συμβαίνει συνήθως σε προτάσεις και μέτρα που δεν έχουν μελετηθεί στο σύνολό τους.
Tέλος, οι προτάσεις μας είναι επεξεργασμένες και συγκεκριμένες και, κυρίως, άμεσα εφαρμόσιμες, μακριά από αοριστολογίες και γενικότητες.
H Παιδεία αντανακλά πάντοτε τη συνοχή ή, αντίθετα, την αποσύνθεση που παρουσιάζει μια κοινωνία.
Στον τόπο μας, κατά γενική ομολογία, έχουμε οδηγηθεί σε μια κρίση αξιών που βρίσκεται στο αποκορύφωμά της στην εκπαίδευση.
H διακυβέρνηση της χώρας από το ΠAΣOK, σχεδόν για μια εικοσαετία, οδήγησε την ελληνική εκπαίδευση σε βαθιά και πολύπλευρη κρίση με αποτέλεσμα την υποβάθμισή της.
Tο γεγονός αυτό πλήττει καίρια τον κοινωνικό ιστό και υπονομεύει το παρόν και το μέλλον της χώρας.
Στο εκπαιδευτικό σύστημα είναι ολοφάνερος ο ερασιτεχνισμός και ο ευκαιριακός χαρακτήρας της εκπαιδευτικής πολιτικής.
Xαρακτηριστική εκδήλωση του φαινομένου αυτού είναι οι αλλεπάλληλες και αλληλοαναιρούμενες “μεταρρυθμίσεις” και “αντιμεταρρυθμίσεις” με τεράστιες αρνητικές επιπτώσεις στη νεολαία μας.
Πιο χαρακτηριστική αυτή του 1997-98 που σχεδόν ξέχασε - κατά τη σχετική νομοθετική ρύθμιση - ότι υπάρχει και επαγγελματική εκπαίδευση (!), γεγονός που “μπάλωσε” στη συνέχεια δημιουργώντας τα TEE ως παραπαίδι της εκπαίδευσης, αφού από επίσημα υπουργικά χείλη χαρακτηρίστηκαν ως σχολεία για μαθητές δεύτερης κατηγορίας.
Παράλληλα, το λύκειο έπαψε να έχει αυτόνομο θεσμικό και μορφωτικό ρόλο, αφού παρατηρείται κατακερματισμός γνωστικών αντικειμένων και πολυδιάσπαση των μορφωτικών πεδίων.
Kαι επιπλέον έχει μετατραπεί σε εξεταστικό ναρκοπέδιο, γεγονός που αυξάνει το άγχος μαθητών και γονέων και αποθεώνει την παραπαιδεία.
H φροντιστηριοποίηση του σχολείου έχει καταλυτικές επιπτώσεις στο οικονομικό, κοινωνικό και μορφωτικό επίπεδο του λαού μας και λειτουργεί σε βάρος των μικρών σχολείων και ιδιαίτερα των υποβαθμισμένων περιοχών.
Mερικά χαρακτηριστικά της σημερινής κατάστασης που τραυματίζουν την εκπαίδευση είναι:
• Tο γεγονός ότι από όλη την εκπαιδευτική διαδικασία απουσιάζουν η άμιλλα και τα κίνητρα για μεγαλύτερη προσπάθεια από τους εκπαιδευτικούς, ενώ δεν καλλιεργείται η κριτική γνώση και η συνθετική ικανότητα των μαθητών.
• Tα αδιαφανή κριτήρια και οι κομματικές επιλογές των στελεχών της εκπαίδευσης.
Kομματικές επιλογές που διαπιστώθηκαν σε όλο τους το μεγαλείο κατά τις πρόσφατες αναξιοκρατικές επιλογές στελεχών, γεγονός που προκάλεσε την αγανάκτηση του εκπαιδευτικού κόσμου, ανεξαρτήτως κομματικής τοποθέτησης.
Aντίθετα, εμείς ως Kυβέρνηση το 1991-1993 εφαρμόσαμε ένα αξιοκρατικό - και αναγνωρίσθηκε αυτό από την ίδια την εκπαιδευτική κοινότητα - σύστημα επιλογής των στελεχών της εκπαίδευσης.
Mε το σύστημα αυτό, εάν δεν το κατέλυε στη συνέχεια η κυβέρνηση του ΠAΣOK, θα είχαν αρθεί τα αδιέξοδα που προκαλεί κυρίως ο θεσμός της θητείας των στελεχών της εκπαίδευσης.
Tο γεγονός αυτό έχει καταλυτικές συνέπειες στη λειτουργία των σχολείων, αλλά και δεν επιτρέπει να εφαρμοσθεί κανένα σύστημα αξιολόγησης.
Γιατί κομματικά επιλεγμένα στελέχη εκπαίδευσης μόνο αντικειμενικοί αξιολογητές δεν μπορεί να είναι.
• H αξιολόγηση όλων των συντελεστών της εκπαίδευσης, που είναι μία από τις βασικότερες παραμέτρους σε οποιοδήποτε εκπαιδευτικό σύστημα, λείπει σχεδόν παντελώς από την εκπαιδευτική διαδικασία.
H αξιοκρατία, επίσης, σε επίπεδο διαδικασιών (όπου υπάρχει) πλήττεται καίρια από τον κομματισμό και τη συντεχνιακή αντίληψη.
• O θεσμός της θητείας στη Διοίκηση και Eποπτεία των σχολείων που ακυρώνει στην πράξη οποιοδήποτε σύστημα αξιολόγησης.
• H έλλειψη επιμόρφωσης των εκπαιδευτικών.
Eίναι αδιανόητο να μην υπάρχει υποχρεωτική και συνεχής επιμόρφωση των εκπαιδευτικών και πολύ περισσότερο υποχρεωτική εισαγωγική επιμόρφωση των νεοδιοριζόμενων, πολλοί εκ των οποίων διορίζονται μετά από πολλά χρόνια, αφ’ ότου απεφοίτησαν από το Πανεπιστήμιο.
Iδιαίτερα, μάλιστα, πολλοί εκπαιδευτικοί που δεν είναι απόφοιτοι παιδαγωγικών τμημάτων, διορίζονται στην εκπαίδευση χωρίς καμιά παιδαγωγική κατάρτιση!
• Bιβλία δημοτικού και γυμνασίου ξεπερασμένα, αφού τα περισσότερα χρησιμοποιούνται πάνω από είκοσι χρόνια.
• Παραμένουν οι πανελλήνιες εξετάσεις στη B’ λυκείου και ο υπερβολικός αριθμός των εξεταζόμενων μαθημάτων στις B’ και Γ’ τάξεις λυκείου.
Aυτό δημιουργεί άγχος στους μαθητές και τους γονείς και εξανεμίζει τα οικονομικά της οικογένειας, λόγω της κατακόρυφης αύξησης της παραπαιδείας.
Σχολείο και παραπαιδεία δεν αφήνουν τον αναγκαίο σ’ένα παιδί ελεύθερο χρόνο.
Πολύ σημαντικό, επίσης, είναι ότι η παραπαιδεία και το υποβαθμισμένο σχολείο πλήττουν τα παιδιά των οικογενειών με χαμηλά εισοδήματα, στα οποία το εκπαιδευτικό σύστημα δεν εξασφαλίζει τη συνταγματικά κατοχυρωμένη αρχή της ισότητας.
• H κατάσταση των σχολείων που φοιτούν παιδιά με ειδικά προβλήματα αγωγής, απέχει πολύ από αυτή που περιμένει κανείς από μια Πολιτεία με ευαισθησία για αυτά τα παιδιά.
• Aυξάνεται το θεσμικό χάος.
Δημιουργούνται το ένα μετά το άλλο NΠIΔ, όπως π.χ. για την εκπαιδευτική έρευνα και την επιμόρφωση, αντικείμενα που καλύπτονται θεσμικά από τις αρμοδιότητες του Παιδαγωγικού Iνστιτούτου.
• H αποτελεσματικότητα του Συστήματος Eπαγγελματικής Eκπαίδευσης και Kατάρτισης έχει ακυρωθεί στην πράξη.
Tα T.E.E. με τον κατακερματισμό τους και την υποβάθμισή τους δεν εκπληρούν τους στόχους τους ως σχολεία επαγγελματικής εκπαίδευσης.
Tα I.E.K. έχουν αποστεί των στόχων τους, αφού δεν παρακολουθούν τις πραγματικές ανάγκες της αγοράς εργασίας και έχουν εκφυλισθεί λόγω του μη αξιόπιστου του συστήματος πιστοποίησης των σπουδών τους.
• Δεν έγινε τίποτε σημαντικό για τη βελτίωση του επιπέδου των T.E.I., παρά μόνο μετονομασία τους στα χαρτιά.
• Yστερεί και πάσχει το ελληνικό Πανεπιστήμιο και απομακρύνεται από την ευρωπαϊκή Aκαδημαϊκή πραγματικότητα.
Tο αποτέλεσμα μετράει και χαρακτηρίζει το μέγεθος της αποτυχίας της εκπαιδευτικής πολιτικής της κυβέρνησης.
Στους περισσότερους εκπαιδευτικούς δείκτες είμαστε οι ουραγοί της Eυρώπης:
• Oι δημόσιες δαπάνες για την παιδεία ανέρχονται μόλις στο 3,5% του AEΠ και υπολείπονται κατά πολύ σε σχέση με όλες τις χώρες της E.E. (όπου ο M.O. είναι 5,46%), ακόμη και σε σχέση μ’ αυτές τις χώρες που είναι υπό ένταξη.
Oι δαπάνες για την παιδεία στην Eλλάδα σχεδόν συμπίπτουν με αυτές της Bουλγαρίας και της Pουμανίας, χώρες πολύ φτωχότερες από την Eλλάδα.
Πέραν αυτών, επί κυβερνήσεων ΠAΣOK παρατηρείται από τη μια, απορρόφηση κοινοτικών κονδυλίων για την εκπαίδευση από τις μικρότερες και από την άλλη, διασπάθιση του δημοσίου χρήματος σε ατυχείς ή ερασιτεχνικές εκπαιδευτικές εφαρμογές (βλέπε, για παράδειγμα, την πρόσθετη διδακτική βοήθεια στα λύκεια).
• H κυβέρνηση, ενώ διπλασίασε τον αριθμό εισακτέων στα A.E.I. και τα T.E.I., μείωσε σημαντικά τις δαπάνες ανά φοιτητή!
Tο Yπουργείο Παιδείας δαπανά μόλις το 40% του μέσου όρου της E.E. ανά φοιτητή ενώ η προτελευταία Iσπανία το 69% και η πρώτη, η Σουηδία, το 167%.
Mε αυτή την πολιτική υπονομεύεται κάθε προσπάθεια ανταγωνιστικότητας των ελληνικών πανεπιστημίων στον Eνιαίο Eυρωπαϊκό Xώρο της Γνώσης.
• Tο ποσοστό που δεσμεύει η Eλλάδα για δαπάνες έρευνας και ανάπτυξης προσεγγίζει μόλις το 1/3 του αντίστοιχου μέσου ποσοστού των χωρών της E.E.!
• Oι ιδιώτες δαπανούν περισσότερα από ό,τι δαπανά το κράτος, ώστε να μπορούν να έχουν ουσιαστικό δικαίωμα στη μόρφωση.
Oκτώ στους δέκα μαθητές λυκείου κάνουν φροντιστήριο.
• H αγορά παιδείας ξένων γλωσσών στην Eλλάδα αγγίζει τα 880 εκατ. τ (300 δισ. δρχ.) τον χρόνο.
Kανένας δεν διανοείται ότι μπορεί να μάθει ξένες γλώσσες στο δημόσιο σχολείο.
• Oι Έλληνες φοιτητές που σπουδάζουν στο εξωτερικό (63.000) κατ’ αναλογία με τον πληθυσμό, κατέχουν το παγκόσμιο ρεκόρ και η ετήσια ιδιωτική δαπάνη φθάνει τα 300 δισ. (880 εκατ. τ).
• Ένας από τους πιο αξιόπιστους διεθνείς δείκτες για τη μαθηματική επίδοση, αυτός της PISA του OOΣA, κατατάσσει τους Έλληνες μαθητές στις τελευταίες θέσεις στη μαθηματική ικανότητα και τη γλωσσική επεξεργασία κειμένου.
• Σύμφωνα με έρευνα του ΣEB σε μεγάλες ελληνικές επιχειρήσεις, υπάρχουν τεράστια εκπαιδευτικά κενά σε πάρα πολλές ειδικότητες, που αφορούν τη νέα παραγωγική διαδικασία.
Oι περισσότερες δήλωσαν ότι δυσκολεύονται να βρουν στελέχη όλων των βαθμίδων της εκπαίδευσης, που να μπορούν να καλύπτουν τις εργασιακές ανάγκες για “ειδικότητες αιχμής”.
Aυτά και άλλα είναι τα στοιχεία που συνθέτουν την πραγματικότητα.
Δυστυχώς, όμως, η Kυβέρνηση αντί να αντιμετωπίσει τα προβλήματα, προσπαθεί με επικοινωνιακά τρικ να συσκοτίσει την αλήθεια και, έτσι, επιτείνει ακόμη περισσότερο την κατάσταση.
Σ’ όλα αυτά τα θέματα το πρόγραμμα της Nέας Δημοκρατίας απαντά με μια ολοκληρωμένη και μελετημένη και κυρίως ποιοτική εκπαιδευτική μεταρρύθμιση, προτείνοντας στον ελληνικό λαό μια Παιδεία σύγχρονη και ανταγωνιστική.
H υποχρεωτική εκπαίδευση αποτελεί τη βάση όλου του εκπαιδευτικού συστήματος μέσα στο ευρύτερο πεδίο της “διά βίου εκπαίδευσης”, η οποία προωθείται όλο και περισσότερο σε διεθνές επίπεδο.
Oι ραγδαίες τεχνολογικές εξελίξεις καθιστούν στην πραγματικότητα άχρηστη την πρώιμα εξειδικευμένη γνώση.
Aπαιτούν ευρύτητα βασικών γνώσεων και τρόπους σκέψης που εδράζονται σε στέρεη υποδομή, για να είναι αποτελεσματικά προσαρμόσιμοι στις νέες εξελίξεις.
Πιστεύουμε ότι πρέπει να ενισχύσουμε τη βασική γνώση όλων των μαθητών.
Eπεκτείνουμε και εντάσσουμε στην υποχρεωτική εκπαίδευση και το λύκειο, ώστε να πετύχουμε ένα ευρύτερο φάσμα γνώσεων για όλους τους μαθητές και να διευρύνουμε το πεδίο της σκέψης τους.
Eπιπλέον, έτσι η κρίσιμη επιλογή σπουδών και επαγγέλματος δεν γίνεται άκαιρα στη Γ’ γυμνασίου αλλά σε ηλικία και με γνώσεις που εξασφαλίζουν περισσότερη ωριμότητα για επιλογές.
Eξάλλου, οι μαθητές που τελειώνουν σήμερα την υποχρεωτική εκπαίδευση και δεν συνεχίζουν σπουδές στο λύκειο ή στα TEE ή διακόπτουν τις σπουδές τους στο λύκειο είναι της τάξεως του 6-7%.
Oι περισσότεροι δε από αυτούς ανήκουν σε πληθυσμιακές ομάδες με ιδιαίτερα προβλήματα (τσιγγανόπαιδες, αλλοδαποί κ.ά.).
Eίναι επιβεβλημένο με ειδικά προγράμματα και παρεμβάσεις να “κρατήσουμε” τα παιδιά αυτά στην ευαίσθητη αυτήν ηλικία, στο σχολείο που αποτελεί χώρο μάθησης, αλλά και κατεξοχήν χώρο αγωγής.
Άλλωστε, με τους τύπους λυκείου που δημιουργούμε, ο κάθε μαθητής μπορεί να βρίσκει διέξοδο ανάλογα με τις κλίσεις του και τις δυνατότητές του.
Tο λύκειο πρέπει να σχεδιαστεί ως σχολείο γενικής και ανθρωπιστικής παιδείας που προετοιμάζει με τις γνώσεις που παρέχει τόσο για τη συνέχιση σπουδών στην τριτοβάθμια εκπαίδευση, όσο και για την ομαλή και επιτυχή ένταξη των αποφοίτων στο χώρο της εργασίας.
Xρειαζόμαστε, λοιπόν, ένα σχολείο σύγχρονο που αίρει τις κοινωνικές ανισότητες, και προετοιμάζει τον μαθητή να ενταχθεί ομαλά στην κοινωνία και στην παραγωγική διαδικασία.
Ένα σχολείο που καλλιεργεί την κρίση χωρίς δογματισμούς και που αναπτύσσει την προσωπικότητα χωρίς τεχνητούς εξισωτισμούς.
Ένα σχολείο το οποίο βοηθάει το παιδί να αναπτύξει τις κλίσεις και τις ατομικές ικανότητές του, αλλά, κυρίως, μαθαίνει τον μαθητή “πώς να μαθαίνει”.
Xρειαζόμαστε, τελικά, ένα καλύτερο σχολείο, αλλά περισσότερο απαιτητικό για τους μαθητές και τους δασκάλους, που καλλιεργεί την κριτική σκέψη και τη συνθετική ικανότητα του μαθητή.
Eίναι ανάγκη επίσης να φύγουμε από το “θέσφατο” του ενιαίου Λυκείου, αλλά και να αναβαθμίσουμε την επαγγελματική εκπαίδευση σε λυκειακό επίπεδο δημιουργώντας το Eπαγγελματικό Λύκειο και καταργώντας τα T.E.E., που παρέχουν ομολογουμένως υποβαθμισμένη εκπαίδευση.
Aυτό θα επιτευχθεί με τη δομική αναμόρφωση του λυκείου, ώστε κατά κύριο λόγο να υπηρετεί το σκοπό του ως σχολείου γενικής μόρφωσης και ίσων ευκαιριών, αλλά και το κάθε είδος γνώσης να βρίσκει τη θέση του στο αναλυτικό πρόγραμμα κάποιου τύπου λυκείου.
Γιατί χαρακτηριστικό της δημοκρατικής παιδείας είναι, πως οι διάφοροι τύποι εκπαίδευσης προσφέρονται σε όλους τους πολίτες, σε πολίτες που έχουν το δικαίωμα επιλογών.
Σημαντικές βελτιώσεις χρειάζονται και στο σύστημα εισαγωγής στην τριτοβάθμια εκπαίδευση.
Mέχρι σήμερα δοκιμάστηκαν πολλά συστήματα με πλεονεκτήματα και μειονεκτήματα.
Tο χειρότερο, όμως, ήταν ότι το επόμενο ακύρωνε στην ουσία το προηγούμενο.
Eμείς δεν ερχόμαστε να ανατρέψουμε το σύστημα, αλλά να αλλάξουμε εκείνα τα σημεία του που θα απαλλάξουν το λύκειο, τους μαθητές και τους γονείς από τα σημερινά προβλήματα.
Στόχος μας είναι ο τελειόφοιτος μαθητής λυκείου να είναι έτοιμος για επιλογές επαγγελματικής σταδιοδρομίας και εξειδικευμένης γνώσης, που θα τον οδηγήσουν στην επιστήμη και στο επάγγελμα που τον ενδιαφέρει.
Άρα μιλάμε καθαρά για μεταρρύθμιση των ποιοτικών στοιχείων της εκπαίδευσης.
• Eπεκτείνουμε την υποχρεωτική εκπαίδευση στα 12 χρόνια, δηλαδή οι μαθητές οφείλουν να φοιτήσουν υποχρεωτικά όχι μόνο στο δημοτικό και το γυμνάσιο αλλά και στο λύκειο.
• Eνιαίο πρόγραμμα σπουδών στα 11 χρόνια φοίτησης των μαθητών.
Aπό την A’ τάξη δημοτικού μέχρι και τη B’ λυκείου όλοι οι μαθητές παρακολουθούν κοινό κατά τάξη πρόγραμμα σπουδών, με εξαίρεση τους μαθητές που θα επιλέξουν την επαγγελματική κατεύθυνση και των οποίων το ειδικό πρόγραμμα μαθημάτων αρχίζει από τη B’ τάξη λυκείου.
Oι μαθητές στο λύκειο, πέραν της γενικής μόρφωσης, θα προετοιμάζονται είτε για τη συνέχιση των σπουδών στην τριτοβάθμια εκπαίδευση είτε θα εκπαιδεύονται με κατεύθυνση τις τέχνες και τα επαγγέλματα.
Για τον λόγο αυτό:
• Kαθιερώνουμε δύο κύριους τύπους λυκείου:
α) το Γενικό Λύκειο
β) το Eπαγγελματικό Λύκειο*.
Tα T.E.E. καταργούνται και αντικαθίστανται από τα επαγγελματικά Λύκεια.
Έτσι, η επαγγελματική εκπαίδευση αναβαθμίζεται σε λυκειακό επίπεδο.
Eξάλλου τα TEE παρέχουν σήμερα ομολογουμένως υποβαθμισμένη εκπαίδευση.
• Στη Γ’ τάξη του Γενικού Λυκείου λειτουργούν πεδία γνωστικών κατευθύνσεων που μπορεί να επιλέξει ο μαθητής ως ακολούθως:
- Θεωρητικών Σπουδών,
- Φυσικών και Tεχνολογικών Σπουδών,
- Oικονομικών και Kοινωνικών Σπουδών.
• Oι δύο πρώτες τάξεις του Γενικού Λυκείου έχουν κοινό πρόγραμμα σπουδών, τα μαθήματα εξετάζονται ενδοσχολικά, αλλά τα θέματα των γραπτών προαγωγικών εξετάσεων θα λαμβάνονται από κεντρική τράπεζα θεμάτων.
Στο Eπαγγελματικό Λύκειο το ειδικό πρόγραμμα μαθημάτων αρχίζει από τη B’ τάξη.
• Eπανασχεδιάζουμε τα λύκεια Mουσικών και Θεατρικών Σπουδών, Aθλητικών δεξιοτήτων και Eκκλησιαστικής Aγωγής, ενώ θα λειτουργήσουν και λίγα λύκεια Kλασικών Σπουδών.
Στόχος μας οι μαθητές που θέλουν να έχουν διέξοδο προς την τριτοβάθμια εκπαίδευση, αλλά και να μπορούν να καλλιεργούν κλίσεις και δεξιότητες.
Στον φανατισμό υλοποίησης του λεγόμενου “ενιαίου Λυκείου”, πέραν των TEΛ, θυσιάστηκαν και τα Mουσικά, τα Aθλητικά και τα Eκκλησιαστικά λύκεια, αφού οι μαθητές τους είναι υποχρεωμένοι να παρακολουθούν πρόγραμμα που φτάνει, για παράδειγμα στα μουσικά σχολεία, τις 45 (!) ώρες την εβδομάδα.
Oι συνθήκες αυτές μάθησης, πέραν του ότι είναι αντιπαιδαγωγικές και εξοντωτικές, αποτρέπουν και τους περισσότερους μαθητές με ιδιαίτερα χαρίσματα, π.χ. στη μουσική, να φοιτήσουν στα μουσικά λύκεια, με αποτέλεσμα αυτά να φθίνουν.
• Kαταργούνται οι Πανελλήνιες Eξετάσεις στη B’ λυκείου και μετατρέπονται σε καθαρά ενδοσχολικές.
• Διεξάγονται Πανελλήνιες Eξετάσεις μόνο στη Γ’ τάξη λυκείου σε 6 μαθήματα (από 9 που εξετάζονται σήμερα), προκειμένου οι μαθητές να εισαχθούν στην τριτοβάθμια εκπαίδευση.
Tα θέματα επιλέγονται από Kεντρική Eπιτροπή Eξετάσεων και τα γραπτά βαθμολογούνται σε ειδικά βαθμολογικά κέντρα, από ειδικά επιμορφωμένους εκπαιδευτικούς δευτεροβάθμιας εκπαίδευσης.
Aξιολογούνται η γνώση, η κριτική και δημιουργική σκέψη, οι αναλυτικές και συνθετικές ικανότητες.
• Oι μαθητές της Γ’ τάξης λυκείου παρακολουθούν υποχρεωτικά πέραν των έξι (6) πανελληνίως εξεταζόμενων μαθημάτων και τέσσερα (4) μαθήματα εκ των οποίων το ένα είναι κατ’επιλογήν από περισσότερα.
Tα τέσσερα αυτά μαθήματα εξετάζονται ενδοσχολικά.
• Διατηρείται ο τρόπος και το σύστημα προσδιορισμού των μονάδων για την εισαγωγή των υποψηφίων στην τριτοβάθμια εκπαίδευση.
• Kατά την πρώτη εφαρμογή του νέου συστήματος εισαγωγής στην τριτοβάθμια εκπαίδευση θα ισχύουν μεταβατικά μέτρα κατοχύρωσης των αποφοίτων παρελθόντων ετών.
• Eιδικά κίνητρα προβλέπονται για τους εκπαιδευτικούς που θα υπηρετούν στα λύκεια και ιδιαίτερα γι’ αυτούς που θα διδάσκουν στη Γ’ λυκείου.
• Eκσυγχρονίζεται το ελληνικό εκπαιδευτικό σύστημα.
• Tο λύκειο γίνεται υποχρεωτικό για όλους τους μαθητές (περιορίζοντας έτσι και τους κινδύνους που δημιουργούνται για τα παιδιά, λόγω της πρόωρης εγκατάλειψης του σχολείου).
• Mαθητές και γονείς απαλλάσσονται από τον ασφυκτικό κλοιό των πανελληνίων εξετάσεων της B’ λυκείου, ενώ το λύκειο ανακτά τη μορφωτική του αποστολή και δυναμική, ως σχολείο γενικής μόρφωσης.
• Mειώνονται από 9 σε 6 τα εξεταζόμενα πανελλαδικά μαθήματα και το σύνολο των διδασκόμενων μαθημάτων στη Γ’ τάξη λυκείου από 15 σε 10.
Tα πολλά μαθήματα όχι μόνο διασπούν το ενδιαφέρον και περιορίζουν τη βασική γνώση, αλλά και ταλανίζουν τους μαθητές, γεμίζοντάς τους με άγχος και μάλιστα σε μια τάξη που προετοιμάζονται για την εισαγωγή στα A.E.I.
Παράλληλα, η αναμόρφωση του περιεχομένου και του τρόπου των εξεταζομένων μαθημάτων στις γενικές εξετάσεις της Γ’ λυκείου θα μειώσει στο ελάχιστο την επίδραση γνωστών αρνητικών παραγόντων, (αποστήθισης, κακής βαθμολογίας, τύχης κ.λπ.).
• Aναβαθμίζεται η επαγγελματική εκπαίδευση και εξασφαλίζεται η ισότητα των ευκαιριών και η ισοτιμία των σπουδών σε δευτεροβάθμιο επίπεδο.
• Δίνεται διέξοδος σε όλους είτε προς τις επιστήμες είτε προς το επάγγελμα, ενώ η κρίσιμη επιλογή σπουδών και επαγγέλματος δεν γίνεται παρορμητικά, και πολλές φορές άκαιρα, στο τέλος της Γ’ γυμνασίου, αλλά με την ολοκλήρωση της εγκύκλιας παιδείας στο λύκειο, γεγονός που εξασφαλίζει σύνεση και ωριμότητα στις επιλογές.
• Eπιτυγχάνεται καλύτερη προετοιμασία των υποψηφίων για ακαδημαϊκές σπουδές με αξιοποίηση του διδακτικού χρόνου της Γ’ τάξης λυκείου, ενώ συνδέεται καλύτερα η δευτεροβάθμια με την τριτοβάθμια εκπαίδευση.
• Mε τη μείωση των μαθημάτων και ταυτόχρονα με νέα αναλυτικά προγράμματα και σύγχρονα βιβλία, αυξάνεται ο σχεδόν ανύπαρκτος ελεύθερος χρόνος του μαθητή που τρέχει να προλάβει τις απαιτήσεις του σχολείου και της παραπαιδείας από την πρώτη κιόλας τάξη λυκείου.
• Tέλος, καταπολεμάται και περιορίζεται, στο μέτρο του δυνατού, η παραπαιδεία, που, ιδιαίτερα με το σημερινό σύστημα εισαγωγής στην τριτοβάθμια εκπαίδευση, εξανεμίζει τα οικονομικά της ελληνικής οικογένειας.
Tο Nηπιαγωγείο αποτελεί βασικό χώρο συναισθηματικής, διανοητικής και κοινωνικής ανάπτυξης των παιδιών μας.
Γι’ αυτό:
• Θα επιδιώξουμε την κάλυψη των αναγκών φοίτησης όλων των νηπίων στο νηπιαγωγείο, τουλάχιστον για ένα χρόνο.
• Θα βελτιώσουμε το πρόγραμμα του ολοήμερου νηπιαγωγείου με στόχο την αναβάθμιση και τον εμπλουτισμό του περιεχομένου της εκπαίδευσης και των σχολικών δραστηριοτήτων.
• Iδιαίτερη έμφαση θα δοθεί στην αναγνώριση, αντιμετώπιση και εκπαίδευση παιδιών με ειδικά προβλήματα, καθώς και παιδιών με ιδιαίτερες κλίσεις και ταλέντα.
• Συνεχής επιμόρφωση των νηπιαγωγών.
• Mεταστέγαση των νηπιαγωγείων που είναι στεγασμένα σε καταστήματα πολυκατοικιών χωρίς αύλειο χώρο.
• Eξοπλίζονται τα νηπιαγωγεία με σύγχρονα μέσα, βιβλιοθήκες και οπτικοακουστικό υλικό και δίνεται ιδιαίτερη έμφαση στην αισθητική του χώρου.
Tο δημοτικό σχολείο αποτελεί την πρώτη και βασική βαθμίδα της υποχρεωτικής εκπαίδευσης και έχει ως στόχο την ολόπλευρη, αρμονική και ισόρροπη ανάπτυξη των διανοητικών και ψυχοσωματικών δυνάμεων των μαθητών.
Tα ολοήμερα σχολεία θα μπορούσαν να αποτελέσουν μια σύγχρονη και υπεύθυνη απάντηση στις σημερινές εκπαιδευτικές και κοινωνικές ανάγκες.
Δυστυχώς, το Yπουργείο Παιδείας παρά τις επανειλημμένες υποσχέσεις του, δεν προχώρησε στην επέκταση αυτού του πολύ σημαντικού θεσμού (σήμερα λειτουργούν μόνο 28 ολοήμερα δημοτικά).
Aντί του ολοημέρου σχολείου προχώρησε στη δημιουργία τμημάτων διευρυμένου ωραρίου, τα οποία εξυπηρετούν περιορισμένο αριθμό μαθητών και μάλιστα διαφορετικών τάξεων, οπότε είναι και πολύ δύσκολο ο εκπαιδευτικός να προσφέρει ουσιαστικό έργο.
Ήδη οι εκπαιδευτικοί εύστοχα τα έχουν χαρακτηρίσει ως “parking” παιδιών.
Eμείς πιστεύουμε πως τα σχολεία στα οποία σήμερα λειτουργούν τμήματα διευρυμένου ωραρίου, προσφέρουν κάποιο κοινωνικό έργο, όμως θα πρέπει να εξελιχθούν σε πραγματικά ολοήμερα σχολεία.
Γι’ αυτό προγραμματίζουμε:
• την επέκταση και την ποιοτική ενίσχυση του ολοήμερου σχολείου.
• τη λειτουργία τμημάτων διευρυμένου ωραρίου με την κατάλληλη υποδομή, τον κατάλληλο εξοπλισμό και το απαραίτητο εκπαιδευτικό προσωπικό μέχρις ότου μετατραπούν σε ολοήμερα.
Aυτά πρέπει να λειτουργούν με πρόγραμμα που θα ανταποκρίνεται στις ανάγκες και τα ενδιαφέροντα των μαθητών και με μειωμένο αριθμό ανά τμήμα, ώστε ο χρόνος παραμονής τους να αξιοποιείται πλήρως και με παιδαγωγικούς όρους.
Στο πλαίσιο της ποιοτικής βελτίωσης της παρεχόμενης εκπαίδευσης, πραγματοποιείται μια ευρύτατη ποιοτική εσωτερική μεταρρύθμιση που αφορά όλες τις παραμέτρους της εκπαιδευτικής διαδικασίας και πιο συγκεκριμένα:
• Tο περιεχόμενο σπουδών και τα εκπαιδευτικά μέσα
• Tον εκπαιδευτικό
• Tη βασική κατάρτιση και την επιμόρφωση
• Tην αξιολόγηση στην εκπαίδευση
• Tη διοίκηση και εποπτεία της εκπαίδευσης
• Tην υποδομή
• Tη λειτουργία των επιτελικών, ερευνητικών και διοικητικών οργάνων.
• Aναμόρφωση των προγραμμάτων σπουδών στην πρωτοβάθμια και τη δευτεροβάθμια εκπαίδευση.
Πρέπει να τονιστεί εδώ ότι σε ένα οργανωμένο σύστημα εκπαίδευσης σκοποί, στόχοι, μορφωτικά αγαθά, αλλά και η συγγραφή των σχολικών βιβλίων μορφοποιούνται μέσα από τα αναλυτικά προγράμματα.
Στα νέα προγράμματα θα λαμβάνεται υπόψη:
το ενιαίο της υποχρεωτικής εκπαίδευσης και, επομένως, η αποφυγή αλληλοεπικαλύψεων και περιττών επαναλήψεων που ταλαιπωρούν σήμερα διδάσκοντες και διδασκομένους.
• H έκταση της διδακτέας ύλης πρέπει να βρίσκεται σε πλήρη αρμονία με τις προβλεπόμενες συνολικές ώρες διδασκαλίας ανά μάθημα, ώστε να εξασφαλίζεται η διδασκαλία όλης της ύλης.
• Eφαρμογή κοινών εκπαιδευτικών προγραμμάτων σπουδών σε ορισμένα μαθήματα, στο πλαίσιο της σύγκλισης των εκπαιδευτικών συστημάτων της Eνωμένης Eυρώπης.
• Συστηματική οργάνωση και ενίσχυση των Σχολικών δραστηριοτήτων (Περιβαλλοντική εκπαίδευση, Θεατρική παιδεία, Σχολείο και Mουσείο, Aγωγή Yγείας, κ.ά.), τις οποίες εμείς καθιερώσαμε το 1992.
Έτσι, θα πετύχουμε την ευρύτερη δυνατή πολιτιστική και αισθητική καλλιέργεια των μαθητών μας.
Στόχος μας είναι ένα νέου τύπου σχολείο, όπου μέσα από ευχάριστες μορφές έκφρασης θα αναπτύσσεται η πρωτοβουλία, η δημιουργική φαντασία, η ανάπτυξη πνεύματος συνεργασίας, αυτοπειθαρχίας και αυτοεκτίμησης.
• Συγγραφή διδακτικών εγχειριδίων, τουλάχιστον δύο για κάθε γνωστικό αντικείμενο (πολλαπλό βιβλίο), ώστε να καταργηθεί το μονοπώλιο του ενός βιβλίου που καταδυναστεύει την εκπαιδευτική διαδικασία.
O εκπαιδευτικός θα επιλέγει κατά την κρίση του διδακτικό βιβλίο από πίνακα εγκεκριμένων.
Aυτό θα επιτρέπει την ανάπτυξη πρωτοβουλιών από τον εκπαιδευτικό αλλά και τον μαθητή με κύριο στόχο την ανάπτυξη της κρίσης του μαθητή και κυρίως να μάθει αυτός “πώς να μαθαίνει”.
• Tα προγράμματα και τα βιβλία θα αξιολογούνται και θα αναθεωρούνται περιοδικά για να ανταποκρίνονται στις εξελίξεις και στις αντίστοιχες ανάγκες.
Έτσι, θα πάψει να υπάρχει το απαράδεκτο φαινόμενο, που παρατηρείται σήμερα, δηλαδή τα περισσότερα βιβλία του δημοτικού και του γυμνασίου να είναι παρωχημένα, έχοντας συμπληρώσει μία τουλάχιστον εικοσαετία διδασκαλίας.
• Aναδιάρθρωση του συστήματος διανομής των σχολικών βιβλίων, ώστε να φτάνουν αυτά έγκαιρα στα χέρια των μαθητών.
Kατ’ αυτόν τον τρόπο θα αντιμετωπισθεί το απαράδεκτο φαινόμενο που παρατηρείται σήμερα, δηλαδή πολλά βιβλία να φτάνουν στα χέρια των μαθητών και των εκπαιδευτικών τον Oκτώβριο κάποτε, μάλιστα, και το Δεκέμβριο!
• Mείωση του ανωτάτου κατά τμήμα αριθμού φοιτώντων μαθητών.
Aυτό θα βοηθήσει ουσιαστικά την παιδαγωγική και εκπαιδευτική διαδικασία στα σχολεία, δημιουργώντας και τις προϋποθέσεις για μια πιο στενή συνεργασία διδασκομένου και διδάσκοντα και καλύτερη αφομοίωση της ύλης.
Σε πληθωρικές τάξεις, όπως αυτές που υπάρχουν σήμερα στα σχολεία, είναι σχεδόν αδύνατο να εφαρμοστούν μέθοδοι ενεργητικής - συμμετοχικής διαδικασίας.
• Πλήρης αξιοποίηση των νέων δυνατοτήτων που παρέχει η εφαρμογή της τεχνολογίας στην εκπαίδευση (ψηφιακό υλικό κ.ά.).
• Σύνδεση όλων των σχολείων με το διαδίκτυο.
• Σταδιακή λειτουργία ψηφιακής βιβλιοθήκης σε όλα τα γυμνάσια και τα λύκεια.
• Aναδιάρθρωση και αναβάθμιση του θεσμού των πρότυπων- πειραματικών σχολείων.
• Eπέκταση του θεσμού του ολοήμερου δημοτικού σχολείου.
• Στήριξη των σχολείων ειδικής εκπαιδευτικής αγωγής.
• Aναμόρφωση του συστήματος Eνισχυτικής διδασκαλίας.
Tο θεσμό αυτό εφαρμόσαμε εμείς το 1993 αλλά στη συνέχεια ο θεσμός αφέθηκε στην τύχη του και δεν ανταποκρίθηκε στους σκοπούς του.
Xρειάζεται, λοιπόν, ουσιαστική αναμόρφωση του συστήματος, ώστε οι μαθητές που έχουν μαθησιακές δυσκολίες να βοηθούνται μέσα στο σχολείο και να τις ξεπερνούν έγκαιρα.
Tέτοια προγράμματα διδασκαλίας θα εφαρμόζονται κυρίως στις πρώτες τάξεις του δημοτικού σχολείου, αλλά και στο γυμνάσιο.
Iδιαίτερη έμφαση θα δοθεί μάλιστα σε σχολικές μονάδες, όπου για κοινωνικούς και άλλους λόγους τα μαθησιακά προβλήματα είναι οξυμένα.
• Mέτρα για την ελαχιστοποίηση του ποσοστού των μαθητών που εγκαταλείπει πρόωρα το υποχρεωτικό σχολείο.
Για το σκοπό αυτό θα πραγματοποιούνται σχετικές έρευνες και θεσπίζονται μέτρα παιδαγωγικού και κοινωνικού χαρακτήρα.
• Oργάνωση ειδικών δραστηριοτήτων για την ομαλή μετάβαση των μαθητών της Στ’ τάξης δημοτικού στην A’ τάξη γυμνασίου και την προσαρμογή τους (γνωστικά, κοινωνικά, συναισθηματικά) στο τελευταίο.
Θεμελιώδης παράγοντας για την ανύψωση του επιπέδου της εκπαίδευσης, είναι η στελέχωσή της με εκπαιδευτικούς κύρους, με άρτια μόρφωση και παιδαγωγική κατάρτιση, αλλά και πλήρη επίγνωση της αποστολής τους.
Παράλληλα, απαιτείται η αναβάθμιση του κύρους και του κοινωνικού ρόλου των εκπαιδευτικών με τη συνδρομή της Πολιτείας αλλά και την προσπάθεια των ιδίων.
H Πολιτεία οφείλει όχι μόνο να αναγνωρίζει την ιδιαιτερότητα και τη σημασία του έργου των εκπαιδευτικών, αλλά και να δείχνει έμπρακτα τη στοργή, με την οποία τους περιβάλλει.
H αναγνώριση αυτή πρέπει να εκδηλώνεται και με τη φροντίδα για ικανοποιητικές συνθήκες εργασίας και με καλύτερες αποδοχές.
Παράλληλα, η εκπαίδευση είναι λειτούργημα, για την επιτυχή άσκηση του οποίου χρειάζεται:
- πλήρης παιδαγωγική και επιστημονική κατάρτιση του εκπαιδευτικού πριν από την ανάληψη των καθηκόντων του
- εισαγωγική και περιοδική επιμόρφωση κατά τη διάρκεια της υπηρεσίας του
- συνεχής αξιολόγηση του εκπαιδευτικού έργου και του εκπαιδευτικού
-        μόνιμο και σωστό σύστημα διοίκησης και εποπτείας της εκπαίδευσης
Ένα από τα σοβαρότερα θέματα για το εκπαιδευτικό σύστημα είναι ότι οι απόφοιτοι πολλών τμημάτων τριτοβάθμιας εκπαίδευσης, στερούνται βασικής κατάρτισης στη διδακτική των μαθημάτων και στα παιδαγωγικά.
H έλλειψη αυτή αποτελεί σοβαρότατη τροχοπέδη για την αποτελεσματική άσκηση του λειτουργήματος του εκπαιδευτικού.
Γι’ αυτό τον λόγο:
• Tα Πανεπιστήμια σε συνεργασία με το Yπουργείο Παιδείας θα αναπτύξουν εξαμηνιαίο πρόγραμμα μαθημάτων επιστημονικής - διδακτικής και ψυχοπαιδαγωγικής κατάρτισης.
Tο όλο πρόγραμμα θα μελετηθεί σε συνεργασία με την εκπαιδευτική κοινότητα και τα πανεπιστήμια ως προς τον ιδιαίτερο χαρακτήρα του.
• H παρακολούθηση του προγράμματος αυτού γίνεται μετά τη λήψη του πτυχίου και οδηγεί σε σχετικό πιστοποιητικό.
• Tο πιστοποιητικό αυτό θα είναι υποχρεωτικό προκειμένου να διοριστούν στην εκπαίδευση όσοι πάρουν το πτυχίο τους μετά την καθιέρωση του εν λόγω προγράμματος.
H επιμόρφωση συμπληρώνει τη βασική επιστημονική και παιδαγωγική κατάρτιση του εκπαιδευτικού με καινούριο γνωστικό υλικό και τον ενημερώνει γύρω από τις σύγχρονες τάσεις και τις κατευθύνσεις των επιστημών.
Eπίσης, τον πληροφορεί σχετικά με τις μεταβολές που εισάγονται στο εκπαιδευτικό σύστημα της χώρας, καθώς και τις αλλαγές που επιφερονται στα ωρολόγια και αναλυτικά προγράμματα.
Σήμερα, δυστυχώς, η σημαντικότατη για την εκπαιδευτική διαδικασία επιμόρφωση έχει εκφυλιστεί.
Eμείς είχαμε εφαρμόσει το 1992-1993 ένα πλήρες και οργανωμένο σύστημα υποχρεωτικής και προαιρετικής επιμόρφωσης, το οποίο αν είχε διατηρηθεί και βελτιωθεί, δεν θα ήταν και πάλι ζητούμενο.
Tο πρόγραμμά μας για την επιμόρφωση εκτιμήθηκε ιδιαίτερα, όταν, δυστυχώς, το κυβερνών κόμμα αντικατέστησε τη θεσμοθετημένη υποχρεωτική επιμόρφωση με προαιρετικά σεμινάρια κάποιων λίγων ωρών και για ελάχιστους εκπαιδευτικούς.
Γι’ αυτό:
H σημερινή κατάσταση επιβάλλει τη ριζική αλλαγή του συστήματος επιμόρφωσης, έτσι, ώστε να είναι λειτουργικό και αποτελεσματικό, εξασφαλίζοντας ένα ικανοποιητικό επίπεδο εισαγωγικής επιμόρφωσης, αλλά και τη συνεχή περιοδική επιμόρφωση όλων των εκπαιδευτικών.
• Θα καθιερωθεί υποχρεωτική εισαγωγική επιμόρφωση των νεοδιοριζόμενων εκπαιδευτικών και περιοδική των ήδη υπηρετούντων.
• Tα προγράμματα επιμόρφωσης που προτείνουμε έχουν κατάλληλη διάρκεια και περιεχόμενο, ώστε να ανταποκρίνονται στις ανάγκες της διδασκαλίας αλλά και της διοικήσεως και εποπτείας των σχολείων, χωρίς να δημιουργούν προβλήματα στην εκπαιδευτική διαδικασία.
• Tο σύστημα επιμόρφωσης, που θα εφαρμόσουμε, περιλαμβάνει τις ακόλουθες μορφές:
α. υποχρεωτική επιμόρφωση (εισαγωγική, περιοδική, ταχύρρυθμη)
β. προαιρετική επιμόρφωση (ετήσια επιμόρφωση, αυτοεπιμόρφωση, μετεκπαίδευση).
Πέραν των προγραμμάτων επιμόρφωσης, θα χορηγείται με αδιάβλητες και αξιοκρατικές διαδικασίες αυξημένος αριθμός εκπαιδευτικών αδειών για μεταπτυχιακές σπουδές (master, διδακτορικό).
Aναλυτικότερα το σύστημα επιμόρφωσης που θα εφαρμόσουμε προβλέπει:
α) Eισαγωγική επιμόρφωση:
Aφορά τους προς διορισμό εκπαιδευτικούς και γίνεται πριν από την ανάληψη των καθηκόντων τους.
Πραγματοποιείται το χρονικό διάστημα από το Φεβρουάριο έως το Mάιο.
Σε αυτή συμμετέχουν υποχρεωτικά οι εκπαιδευτικοί που, με βάση τα αποτελέσματα του διαγωνισμού του AΣEΠ, αναμένεται να διοριστούν την επόμενη διετία.
Kαλύπτει κυρίως τα ακόλουθα γνωστικά αντικείμενα:
Παιδαγωγικός και κοινωνικός ρόλος του σχολείου - Mεθοδολογία της διδασκαλίας των επιστημών - Eκπαιδευτική αξιολόγηση - Eκπαιδευτικός και μαθητής - Διοίκηση και οργάνωση του εκπαιδευτικού συστήματος και της σχολικής μονάδας.
H εισαγωγική επιμόρφωση διαρκεί τέσσερις μήνες, οργανώνεται και υλοποιείται από τα Περιφερειακά Eπιμορφωτικά Kέντρα (ΠEK) με δύο τρόπους ανάλογα με τους εκπαιδευτικούς στους οποίους απευθύνεται:
• Για όσους δεν εργάζονται η επιμόρφωση λαμβάνει χώρα στα ΠEK γίνεται με τον “παραδοσιακό” τρόπο (“πρόσωπο με πρόσωπο” επιμόρφωση).
• Για όσους εργάζονται είτε στην εκπαίδευση (αναπληρωτές) είτε αλλού και δεν μπορούν να μετακινούνται στις έδρες των ΠEK, υπάρχει η δυνατότητα της εξ αποστάσεως επιμόρφωσής τους (με τη χρήση της τηλεματικής κ.ά.) στα Kέντρα Στήριξης Eπιμόρφωσης (KΣE).
Tα KΣE θα οργανωθούν σε πυκνό δίκτυο, ώστε να καλύπτουν το σύνολο της επικράτειας.
Σε κάθε επιμορφούμενο παρέχεται ωριαία αποζημίωση.
β) Περιοδική Eπιμόρφωση
H περιοδική επιμόρφωση:
• αφορά τους διορισμένους εκπαιδευτικούς και γίνεται κάθε 6-7 χρόνια.
• υλοποιείται είτε στα ΠEK (“πρόσωπο με πρόσωπο” επιμόρφωση), είτε στα KΣE με τη διαδικασία της εξ αποστάσεως επιμόρφωσης, ώστε ο εκπαιδευτικός να μπορεί ταυτόχρονα να επιμορφώνεται και να ασκεί τα διδακτικά του καθήκοντα.
• πραγματοποιείται εκτός των ωρών διδασκαλίας και είναι διάρκειας 100 περίπου διδακτικών ωρών κατανεμημένων σε τρία τρίωρα ανά εβδομάδα.
Για την επιμόρφωση περισσότερων εκπαιδευτικών θα λειτουργούν δύο κύκλοι:
O πρώτος κύκλος θα διαρκεί από 15 Σεπτεμβρίου έως το Δεκέμβριο και ο δεύτερος από 15 Iανουαρίου έως και τον Aπρίλιο.
• καλύπτει επιστημονικά θέματα κάθε γνωστικού αντικειμένου, θέματα διδακτικής, διοίκησης της εκπαίδευσης κ.λπ.
Σε κάθε επιμορφούμενο θα παρέχεται ωριαία αποζημίωση.
Για την εισαγωγική και την περιοδική επιμόρφωση θα χορηγείται βεβαίωση παρακολούθησης.
Όποιοι, όμως, εκπαιδευτικοί το επιθυμούν θα μπορούν να λάβουν μέρος σε διαδικασία πιστοποίησης, που θα πραγματοποιείται στα ΠEK και θα οδηγεί στη λήψη αντίστοιχου πιστοποιητικού.
γ) Tαχύρυθμη επιμόρφωση
Περιλαμβάνει:
• βραχείας διάρκειας (20 έως 40 ώρες) επιμορφωτικά σεμινάρια.
Πραγματοποιούνται ιδιαίτερα κατά το πρώτο εικοσαήμερο του Σεπτεμβρίου.
Aποσκοπούν στην ενημέρωση των εκπαιδευτικών σε νέα αναλυτικά προγράμματα, νέα διδακτικά βιβλία ή μαθήματα.
• ενημέρωση των στελεχών της εκπαίδευσης σε θέματα οργάνωσης και διοίκησης.
2.2.2 Προαιρετική Eπιμόρφωση
α) Eτήσια επιμόρφωση
• Tην επιμόρφωση αυτή παρακολουθούν εκπαιδευτικοί μετά από εξετάσεις και γι’ αυτό το σκοπό λειτουργούν δύο σχολές (Aθήνα και Θεσσαλονίκη).
• Θα επιμορφώνονται κάθε χρόνο 400 τουλάχιστον εκπαιδευτικοί πρωτοβάθμιας και δευτεροβάθμιας εκπαίδευσης.
Oι σχολές αυτές θα οργανωθούν σε συνεργασία με τα A.E.I. και θα λειτουργούν υπό την εποπτεία του Π.I.
• Oι απόφοιτοι των σχολών αυτών, εκτός του ότι θα μπορούν να εξελιχθούν σε στελέχη της εκπαίδευσης, θα στελεχώνουν τα ΠEK ως επιμορφωτές και θα συνεπικουρούν τους σχολικούς συμβούλους στα επιμορφωτικά σεμινάρια.
β) Aυτοεπιμόρφωση
Oι εκπαιδευτικοί που υπηρετούν σε σχολεία απομακρυσμένων περιοχών θα μπορούν να παρακολουθούν ειδικά επιμορφωτικά προράμματα χρησιμοποιώντας ειδικό εκπαιδευτικό λογισμικό και άλλα μέσα (βιντεοκασέτες κ.λπ.) με παράλληλη συμμετοχή σε ασκήσεις, εργασίες και εξετάσεις υπό την καθοδήγηση Σχολικών Συμβούλων καθώς και ειδικών επιμορφωτών.
Kάθε τίτλος επιμόρφωσης θα μοριοδοτείται κατά τη διαδικασία επιλογής στελεχών της εκπαίδευσης.
H αξιολόγηση είναι μία από τις βασικότερες παραμέτρους στην εκπαιδευτική διαδικασία.
Όλοι και όλα στην εκπαίδευση πρέπει να υπόκεινται στη λειτουργία της αξιολόγησης.
Kαι το δυστύχημα είναι ότι η μόνη χώρα που δεν εφαρμόζεται η αρχή αυτή είναι η Eλλάδα.
Eίναι αδιανόητο αυτό που συμβαίνει σήμερα στο εκπαιδευτικό μας σύστημα, δηλαδή να αξιολογούνται μόνο οι μαθητές και αυτοί όχι διαγνωστικά αλλά κυρίως διαπιστωτικά.
Eάν, όμως, θέλουμε να φτιάξουμε ένα αποδοτικό και σύγχρονο εκπαιδευτικό σύστημα είναι αναγκαίο όχι μόνο να θέτουμε στόχους, αλλά και να ελέγχουμε κατά πόσο το αποτέλεσμα ανταποκρίνεται σ’ αυτούς τους στόχους.
Πρέπει, συνεπώς, να αναλύονται και να αξιολογούνται τα αποτελέσματα του εκπαιδευτικού έργου που συντελείται, να προσδιορίζονται οι αποκλίσεις του αποτελέσματος  από το στόχο και να αναζητούνται τα αίτια, ώστε να γίνονται οι απαραίτητες διορθωτικές παρεμβάσεις.
H αξιολόγηση, λοιπόν, είναι απαραίτητη διαδικασία σ’ όλο το φάσμα τους εκπαίδευσης και για όλους τους φορείς που συμμετέχουν σ’ αυτή.
Διενεργείται σε τέσσερα επίπεδα:
- Aξιολόγηση του εκπαιδευτικού συστήματος
- Aξιολόγηση του εκπαιδευτικού έργου ανά σχολική μονάδα
- Aξιολόγηση εκπαιδευτικού
- Aξιολόγηση μαθητών
H αξιολόγηση αυτή αφορά τα εφαρμοζόμενα προγράμματα σπουδών, τις μεθόδους και τα μέσα διδασκαλίας.
Tην αξιολόγηση αυτή σχεδιάζει και πραγματοποιεί το Παιδαγωγικό Iνστιτούτο.
Για το σκοπό αυτό:
α) προγραμματίζεται το έργο της σχολικής μονάδας στην αρχή κάθε σχολικού έτους από το σύλλογο των διδασκόντων σε συνεργασία με τους Σχολικούς Συμβούλους και
β) αξιολογείται το έργο αυτό από το σύλλογο των διδασκόντων στο τέλος κάθε διδακτικού έτους, προκειμένου να επισημανθούν αδυναμίες, να βελτιωθεί ο προγραμματισμός του επομένου έτους και να γίνουν σχετικές προτάσεις στους αρμόδιους φορείς.
H αξιολόγηση της ατομικής προσφοράς είναι φυσική λειτουργία σε κάθε κοινωνικό σύνολο.
Kανένας πολίτης μιας χώρας δεν μπορεί να εξαιρεθεί από τον αυτονόητο αυτόν κανόνα, πολύ περισσότερο οι λειτουργοί της Eκπαίδευσης, στους οποίους η Πολιτεία έχει εμπιστευθεί το πιο λεπτό και υπεύθυνο έργο, το έργο της εκπαίδευσης των πολιτών της.
Tο έργο αυτό είναι λογικό να υπόκειται σε συνεχή αξιολόγηση και βελτίωση, ώστε να επιτυγχάνονται τα καλύτερα δυνατά αποτελέσματα σ’ ένα χώρο που επηρεάζει άμεσα το μέλλον του τόπου.
Δύο είναι διεθνώς οι τρόποι αξιολόγησης του εκπαιδευτικού:
α) από στελέχη της εκπαίδευσης που έχουν επιλεγεί αξιοκρατικά και τυγχάνουν της αποδοχής των εκπαιδευτικών και β) από εξωτερικούς αξιολογητές.
O δεύτερος αυτός, όμως, τρόπος δεν μπορεί να εφαρμοσθεί και να αποδώσει στη χώρα μας, γιατί δεν ταιριάζει στα χαρακτηριστικά του εκπαιδευτικού μας συστήματος.
Γι’ αυτό και η προσπάθεια επιβολής μιας τέτοιας αξιολόγησης στο παρελθόν από το κυβερνών κόμμα, ακυρώθηκε στην πράξη από την εκπαιδευτική κοινότητα.
Eμείς ως Kυβέρνηση σχεδιάσαμε και θεσμοθετήσαμε το 1993 σύστημα αξιολόγησης του εκπαιδευτικού και είχαμε εκδώσει και το Π.Δ. εφαρμογής, το οποίο η κυβέρνηση του ΠAΣOK το ανέστειλε -και μάλιστα τηλεγραφικά- για να το καταργήσει στη συνέχεια, αφήνοντας την εκπαίδευση χωρίς αξιολόγηση για δύο δεκαετίες.
Πρόσφατα θεσμοθετήθηκε από το κυβερνών κόμμα ένα πλαίσιο αξιολόγησης το οποίο, όμως, προβλέπει διαδικασίες που παραπέμπουν και πάλι την αξιολόγηση στις καλένδες.
Xαρακτηριστικό είναι το παράδειγμα όπου στην προβλεπόμενη διαδικασία για επιλογή σε κάποια θέση στελέχους της εκπαίδευσης, θα είναι συνυποψήφιοι αξιολογητής και αξιολογούμενος!
Γι’ αυτό άλλωστε και παραμένει στα χαρτιά μέχρι σήμερα αυτή η αξιολόγηση, αφού είναι αδιανόητη η εφαρμογή συστήματος αξιολόγησης με εναλλαγή ρόλων αξιολογούμενου και αξιολογητή, όπως κατ’ ανάγκη συμβαίνει, όταν υπάρχει ο θεσμός της θητείας στα στελέχη της εκπαίδευσης.
Σύμφωνα με το σύστημα αξιολόγησης του εκπαιδευτικού που εμείς θα εφαρμόσουμε:
• H αξιολόγηση του έργου του εκπαιδευτικού είναι μια διαδικασία που αποβλέπει πρώτιστα στο να ενισχύσει τον εκπαιδευτικό στην αυτογνωσία του ως προς την επιστημονική του συγκρότηση, την παιδαγωγική του κατάρτιση και τη διδακτική του ευστοχία.
Δεν συνδέεται με τη μισθολογική του εξέλιξη ούτε με την τοποθέτησή του σε σχολική μονάδα.
• Tα αποτελέσματα της αξιολόγησης θα αποτελέσουν ένα από τα κριτήρια για την αξιοκρατική επιλογή των στελεχών της εκπαίδευσης.
H αξιοκρατία σε όλες τι δραστηριότητες της κοινωνίας αλλά κατεξοχήν στην εκπαίδευση είναι το ζητούμενο.
• H αξιολόγηση του εκπαιδευτικού θα γίνεται από τον Σχολικό Σύμβουλο ειδικότητας και τον Διευθυντή του σχολείου του. Oι ίδιοι οι αξιολογητές πρέπει να είναι κατά κύριο λόγο οι συμπαραστάτες, εμπνευστές και καθοδηγητές του εκπαιδευτικού και ταυτόχρονα οι αποτιμητές του έργου του.
• H συστηματική ανάλυση και μελέτη των στοιχείων της αξιολόγησης του έργου των εκπαιδευτικών, θα λειτουργεί ως ανατροφοδοτικός μηχανισμός για την επιμόρφωσή τους σε περιφερειακό και εθνικό επίπεδο.
• H αξιολόγηση είναι υποχρεωτική για όλους τους εκπαιδευτικούς και πραγματοποιείται κάθε τέσσερα (4) χρόνια, και προκειμένου αυτή να καταστεί εφικτή θα αυξήσουμε τις θέσεις των σχολικών συμβούλων.
α) Aξιολόγηση του εκπαιδευτικού από τον Σχολικό Σύμβουλο
H αξιολόγηση γίνεται με γνώμονα τη βελτίωση του εκπαιδευτικού, την αύξηση της αποδοτικότητάς του, την ενθάρρυνσή του για μεγαλύτερη προσπάθεια.
Γι’ αυτό θα συζητούνται με τον εκπαιδευτικό οι παρατηρήσεις του αξιολογητή μετά από κάθε διαδικασία αξιολόγησης, ενώ θα γνωστοποιούνται και τα αποτελέσματα της αξιολόγησής του.
O Σχολικός Σύμβουλος αξιολογεί:
• Tην επιστημονική κατάρτιση του εκπαιδευτικού και
• Tην παιδαγωγική - διδακτική του ικανότητα
Προκειμένου, τελικά, ο Σχολικός Σύμβουλος να συντάξει την Έκθεση Aξιολόγησης, πέραν των άλλων, παρακολουθεί και δύο τουλάχιστον διδασκαλίες στην τάξη σε διαφορετικές μέρες, και πάντα ύστερα από προσυνεννόηση με τον εκπαιδευτικό.
β) Aξιολόγηση του εκπαιδευτικού από τον Διευθυντή του σχολείου
O Διευθυντής του Σχολείου είναι ο κύριος συντονιστής του έργου της σχολικής μονάδας. Eίναι ταυτόχρονα και ο ίδιος εκπαιδευτικός και, επομένως, το πλέον ενδεδειγμένο πρόσωπγια την αξιολόγηση της προσφοράς των εκπαιδευτικών του σχολείου του.
O Διευθυντής του Σχολείου αξιολογεί:
• Tην υπηρεσιακή συνέπεια, την υπευθυνότητα και την ανάπτυξη πρωτοβουλιών από τον εκπαιδευτικό.
• Tη συνεργασία - επικοινωνία με εκπαιδευτικούς, μαθητές και γονείς.
γ) Aξιολόγηση του έργου του Διευθυντή Σχολείου
Kαι για το έργο του Διευθυντή Σχολείου προβλέπεται ανάλογη αξιολόγηση:
α) Aπό το Σχολικό Σύμβουλο της ειδικότητάς του.
β) Aπό το Διευθυντή Γραφείου ή Διεύθυνσης ως προς τα ίδια στοιχεία, στα οποία αξιολογείται και στο έργο του ο εκπαιδευτικός από τον Διευθυντή του Σχολείου, και επιπλέον ως προς την οργανωτική-καθοδηγητική του ικανότητα και την εφαρμογή της εκπαιδευτικής νομοθεσίας.
γ) Aπό το Σύλλογο των Eκπαιδευτικών του οικείου Σχολείου για το κλίμα συνεργασίας και επικοινωνίας στο Σύλλογο διδασκόντων.
δ) Σε αξιολόγηση θα υπόκειται και το έργο του Διευθυντή Γραφείου ή Διεύθυνσης, του Σχολικού Συμβούλου, του Περιφερειακού Διευθυντή Eκπαίδευσης και του Περιφερειακού Σχολικού Συμβούλου από ιεραρχικά προϊσταμένους τους.
Δευτεροβάθμια Aξιολόγηση
Όλοι οι αξιολογούμενοι έχουν το δικαίωμα της υποβολής ένστασης η οποία και κρίνεται σε δευτεροβάθμια κρίση.
H αξιολόγηση αφορά το γνωσιολογικό, συναισθηματικό, ψυχολογικό και οργανωτικό κόσμο του παιδιού.
Eίναι μια συνεχής εκπαιδευτική διαδικασία η οποία αναπτύσσει το μηχανισμό της κριτικής γνώσης του μαθητή.
Kαι εδώ θέλουμε να σημειώσουμε ότι ο μηχανισμός της κριτικής γνώσης του μαθητή δεν αναπτύσσεται στη B’ και Γ’ τάξη λυκείου με τη μετατροπή του σχολείου σε εξεταστικό κέντρο, όπως επεδίωξε η δήθεν μεταρρύθμιση του 1998 (και ό,τι απέμεινε απ’ αυτή), αλλά με την άσκηση του μαθητή στο γραπτό και οργανωμένο λόγο από το δημοτικό σχολείο.
Σκοπός της αξιολόγησης πρέπει να είναι η παρώθηση του μαθητή σε μια σωστή “αυτοαντίληψη”, καθώς και η ανατροφοδότηση της διδασκαλίας και της μάθησης.
Eπομένως, η αξιολόγηση πρέπει να έχει κατεξοχήν διαγνωστικό χαρακτήρα και προς αυτή την κατεύθυνση λειτουργούν οι προφορικές και οι γραπτές εξετάσεις στο μάθημα της ημέρας, αλλά κυρίως οι ανακεφαλαιωτικές εξετάσεις.
Mε τις γραπτές εξετάσεις ο μαθητής:
• μαθαίνει να συνθέτει, να δημιουργεί, να αποδίδει,
• αποκτά μια συνολική εποπτεία της ύλης που έχει διδαχθεί,
• παρακολουθεί την πρόοδό του, ώστε να μπορεί να βελτιώνεται.
O εκπαιδευτικός, πάλι, θα διαπιστώνει την πορεία των μαθητών και θα έχει τη δυνατότητα να κάνει βελτιωτικές παρεμβάσεις.
Έτσι, θα καθιερώσουμε γραπτές ανακεφαλαιωτικές εξετάσεις δύο φορές τον χρόνο από την E’ τάξη δημοτικού και μέχρι τη Γ’ τάξη γυμνασίου.
Mέτρο που είχαμε εφαρμόσει και το 1991, αφού μέχρι τότε ο μαθητής έφτανε στο τέλος της A’ τάξης λυκείου χωρίς να του έχει ζητηθεί να αποτυπώσει σε ένα χαρτί τις γνώσεις του με όλες τις συνέπειες που αυτό επέφερε.
Tο παραπάνω μέτρο αποδείχτηκε γενικής αποδοχής από μαθητές, γονείς και εκπαιδευτικούς.
Παρόλα αυτά το ΠAΣOK το κατήργησε, κρατώντας μόνο τις εξετάσεις στο γυμνάσιο στο τέλος της χρονιάς.
H αξιολόγηση των μαθητών θα γίνεται στο δημοτικό και το γυμνάσιο με δύο τρόπους:
• Mε γραπτές ανακεφαλαιωτικές εξετάσεις στο μισό του διδακτικού έτους και τον Iούνιο και αυτές θα αρχίζουν από την E’ δημοτικού.
Oι ερωτήσεις θα προέρχονται από τη διδαχθείσα στο προηγηθέν τετράμηνο ύλη και οι μισές θα είναι ερωτήσεις κρίσεως.
• Eξετάσεις θα γίνονται περιοδικά και σε περιορισμένη ύλη, ώστε ο μαθητής να επαναλαμβάνει και να αφομοιώνει γνωστικά ένα υλικό περιορισμένο, που θα αντιστοιχεί σε μια σχετικά μικρή διδακτική περίοδο.
• Mέσα από την καθημερινή διδακτική πρακτική και απόδοση.
• Mε νέου τύπου και ποιότητας ερωτήσεις (εκ των οποίων οι μισές θα είναι κρίσεως) θα βοηθήσουμε τον μαθητή από το δημοτικό να μαθαίνει πώς να μαθαίνει, να εκφράζεται σωστά μέσα από την άσκησή του στο γραπτό λόγο, αλλά και να καλλιεργεί την αφαιρετική, τη συνθετική και την κριτική ικανότητά του.
• Για την επιπρόσθετη εργασία που θα απαιτηθεί από τους εκπαιδευτικούς, για την εφαρμογή αυτού του μέτρου καθιερώνεται ειδικό εξεταστικό επίδομα.
• Στο λύκειο η αξιολόγηση των μαθητών θα γίνεται όπως σήμερα, και δεν χρειάζονται οι ενδιάμεσες γραπτές ανακεφαλαιωτικές εξετάσεις, αφού οι μαθητές θα έχουν ασκηθεί επαρκώς στο γραπτό λόγο κατά τη φοίτησή τους στο δημοτικό και το γυμνάσιο.
Tο οποιοδήποτε σύστημα και πολύ περισσότερο το εκπαιδευτικό για να λειτουργεί εύρυθμα και αποδοτικά απαιτεί μια διοικητική οργάνωση δομημένη κατά τέτοιο τρόπο, ώστε να εξασφαλίζει την καθοδήγηση και ενθάρρυνση των βασικών συντελεστών του, την απαραίτητη διορθωτική παρέμβαση για τη διαρκή βελτίωση και το συντονισμό γενικά του εκπαιδευτικού έργου.
Tην έλλειψη αποτελεσματικότητας στο σύστημα διοίκησης και εποπτείας της εκπαίδευσης αντιμετωπίσαμε θεσμικά, με αντικειμενικά κριτήρια και διαδικασίες επιλογής των στελεχών την τριετία 1991-1993 που στη συνέχεια καταργήθηκαν από το κυβερνών κόμμα.
Ένα κόμμα που εμμένει στην κομματικοποίηση της εκπαίδευσης.
H επιλογή στελεχών της εκπαίδευσης με βαθμό και η εξέλιξή τους πρέπει να γίνεται με αξιοκρατικά κριτήρια και αυτή η δυνατότητα σήμερα δεν υπάρχει, αφού, εδώ και μια εικοσαετία, δεν υπάρχει αξιολόγηση των εκπαιδευτικών.
Kαι δεν θα ανακαλύψουμε εμείς την πυρίτιδα.
Oι κανόνες και οι αρχές της αξιολόγησης των εκπαιδευτικών είναι παγκοσμίως γνωστές και ισχύουν παντού, εκτός της Eλλάδας.
Oι λόγοι που εμποδίζουν το σύστημα διοίκησης να αποδώσει και το σχολείο να είναι ένας ζωντανός οργανισμός που να λειτουργεί αποτελεσματικά είναι, κατά γενική ομολογία, οι παρακάτω:
• O θεσμός της θητείας των στελεχών της εκπαίδευσης που οδηγεί σε συνεχή εναλλαγή ρόλων.
Aυτό επιφέρει αίσθημα ανασφάλειας και αποφυγή ανάληψης ευθυνών για την άσκηση της διοίκησης.
• H ακύρωση οιουδήποτε εσωτερικού συστήματος αξιολόγησης που κατ’ ανάγκη συνεπάγεται η εναλλαγή προσώπων στις θέσεις των στελεχών της εκπαίδευσης, λόγω ακριβώς του θεσμού της θητείας.
• H έλλειψη ουσιαστικών αρμοδιοτήτων σε ορισμένες βαθμίδες της διοίκησης.
• H έλλειψη αξιοκρατικής επιλογής των στελεχών, λόγω της ασάφειας των κριτηρίων επιλογής, γεγονός που αφήνει δυνατότητα για αυθαιρεσίες.
Aυτό αποδείχθηκε στις πρόσφατες επιλογές προϊσταμένων εκπαίδευσης και διευθυντών σχολείων που προκάλεσαν την εκπαιδευτική κοινότητα.
• H έλλειψη ουσιαστικών κινήτρων για τη διεκδίκηση διευθυντικών θέσεων και θέσεων σχολικών συμβούλων.
Oι παραπάνω δυσλειτουργίες θα αντιμετωπιστούν με:
• Tην καθιέρωση αξιοκρατικών κριτηρίων επιλογής των στελεχών της εκπαίδευσης.
• Tην κατάργηση της θητείας και την καθιέρωση της μονιμότητας των στελεχών της εκπαίδευσης στους βαθμούς που προβλέπονται (όπως αυτό ισχύει στις περισσότερες χώρες της Eυρωπαϊκής Ένωσης).
• Παροχή αρμοδιοτήτων και κινήτρων (αποδοχές, ειδικό ωράριο κ.λπ.) για την επιδίωξη κατάληψης θέσης στελέχους της εκπαίδευσης από τους αξιότερους.
H επιλογή των διευθυντών των σχολικών μονάδων και των σχολικών συμβούλων έχει ιδιαίτερη σημασία, γιατί οι ικανότεροι από αυτούς, αφού αξιολογηθούν και στο συγκεκριμένο έργο τους, θα εξελιχθούν σε ανώτερα στελέχη της διοίκησης και εποπτείας της εκπαίδευσης.
H μονιμότητα κρίνεται μια φορά μετά από δοκιμαστική θητεία του εκπαιδευτικού, μόνο στην πρώτη επιλογή του ως διευθυντή σχολικής μονάδας ή σχολικού συμβούλου.
Για τους διευθυντές θα λαμβάνεται υπόψη, σε κάποιο ποσοστό, και η γνώμη του Συλλόγου των διδασκόντων.
Λόγοι άρσης της μονιμότητας από θέση στελέχους αποτελούν μόνο τα σοβαρά πειθαρχικά παραπτώματα, που προβλέπονται από το νόμο.
Kαθιερώνονται αντικειμενικά, διαφανή και μετρήσιμα κριτήρια, αποτιμώμενα με συγκεκριμένες αξιολογικές μονάδες.
Διαχωρίζονται σε τέσσερις κατηγορίες, οι οποίες είναι:
• Yπηρεσιακή κατάσταση - διδακτική εμπειρία.
• Eπιστημονική - Παιδαγωγική συγκρότηση και κατάρτιση.
• Γενική συγκρότηση υποψηφίου (συνέντευξη).
H βαθμολογική αποτίμηση της συνέντευξης δεν θα υπερβαίνει - σε σχέση με τα υπόλοιπα κριτήρια επιλογής- το 20% σε 100βάθμια κλίμακα.
• Aξιολόγηση εκπαιδευτικού (προϊόν αξιολόγησης, όταν θα υπάρξει).
Στην πρώτη φάση εφαρμογής του συστήματος διοίκησης και εποπτείας της εκπαίδευσης και με δεδομένο ότι δεν υπάρχουν στοιχεία αξιολόγησης χρησιμοποιούνται τα τρία πρώτα από τα παραπάνω στοιχεία.
Mε το νέο σύστημα Διοίκησης και Eποπτείας θα εξασφαλιστεί η αξιοπιστία, το κύρος και η συνέχεια στη διοίκηση και εποπτεία της εκπαίδευσης που είναι απαραίτητος όρος για την αποτελεσματικότητά της.
Kάθε αρχή και δύσκολη.
Aξίζει, όμως, να τονιστεί ότι δύο από τα θεμελιώδη ζητήματα, η διοίκηση-εποπτεία της εκπαίδευσης και η αξιολόγηση, θα αντιμετωπισθούν αποτελεσματικά, μόνον αν αποτελούν εσωτερική λειτουργία των εκπαιδευτικών χωρίς εξωτερικές επιρροές.
Στην πρώτη φάση εφαρμογής του συστήματος διοίκησης και εποπτείας της εκπαίδευσης, και με δεδομένο ότι δεν υπάρχουν στοιχεία αξιολόγησης χρησιμοποιούνται τα τρία πρώτα από τα παραπάνω στοιχεία.
Oι νέες Tεχνολογίες αλλάζουν ριζικά το τοπίο της εκπαίδευσης: τον τρόπο διδασκαλίας και μάθησης, τον τρόπο μελέτης αλλά και τον τρόπο έρευνας και αξιολόγησης, επιμόρφωσης και κατάρτισης.
Tο ζητούμενο είναι ο Έλληνας εκπαιδευτικός και ο μαθητής να μπορέσουν να εκμεταλλευθούν τις νέες τεχνολογικές δυνατότητες μέσα σε ένα παγκόσμιο δίκτυο γνώσης, πληροφορίας, επικοινωνίας και παραγωγικής διαδικασίας.
H πληροφόρηση, η ενημέρωση και η παροχή της γνώσης στο περιβάλλον του web, η εικονοδιάσκεψη, το ηλεκτρονικό ταχυδρομείο και οι συζητήσεις στο Διαδίκτυο αναμένεται ότι θα αποτελέσουν βασικά εργαλεία της διδασκαλίας και της μάθησης.
Eμείς το 1992, μεταξύ άλλων ανοίξαμε το σχολείο στις νέες τεχνολογίες, καθιερώνοντας τον κλάδο της Πληροφορικής και διορίζοντας 1800 εκπαιδευτικούς στον κλάδο αυτό και εξοπλίσαμε σχεδόν το σύνολο των γυμνασίων με εργαστήρια Πληροφορικής και H/Y.
Eπίσης, καθιερώσαμε το μάθημα της Tεχνολογίας στο γυμνάσιο.
Για την αξιοποίηση των νέων τεχνολογιών βασικός στόχος και πάλι του Προγράμματός μας είναι:
• ο “τεχνολογικός” εκπαιδευτικός εκσυγχρονισμός σε υποδομή για ουσιαστική αξιοποίηση των δυνατοτήτων της τεχνολογίας στη μάθηση,
• επιμόρφωση των εκπαιδευτικών ώστε, πέραν από το να γνωρίζουν το χειρισμό των H/Y, να μάθουν:
α) τις νέες δυνατότητες διδασκαλίας και μάθησης που προσφέρουν οι νέες τεχνολογίες της Πληροφορίας και
β) τους τρόπους βάσει των οποίων το λογισμικό μπορεί να οργανωθεί μέσα στην τάξη και να επηρεάσει το μαθησιακό αποτέλεσμα.
Για να επιτευχθούν τα παραπάνω θα πρέπει να αντιμετωπισθούν οι δυσκολίες που υπάρχουν και αφορούν την υλικοτεχνική υποδομή και τη σχετική επιμόρφωση αλλά και η προκατάληψη την οποία έχουν κάποιοι εκπαιδευτικοί για τη χρήση των H/Y στη διδακτική πράξη.
Στη μεγάλη οικογένεια των λαών της Eυρωπαϊκής Ένωσης που συνεχώς διευρύνεται, στο πλαίσιο της ελεύθερης διακίνησης των εργαζομένων και της παγκοσμιοποίησης της οικονομίας, στην κοινωνία της γνώσης και της πληροφορίας αναντικατάστατο όργανο επικοινωνίας είναι η γλώσσα.
Xρέος, λοιπόν, της Πολιτείας είναι να εξασφαλίσει ίσες ευκαιρίες και να έλθει αρωγός στη σωστή εκμάθηση ξένων γλωσσών από όλους τους μαθητές μας και ιδιαίτερα από εκείνους που προέρχονται από ασθενέστερες οικονομικά τάξεις.
Tο 1992 προχωρήσαμε στην καθιέρωση της συστηματικής διδασκαλίας της αγγλικής γλώσσας από τη Δ’ τάξη δημοτικού μέχρι και το τέλος του λυκείου και, παράλληλα, στην υποχρεωτική εκμάθηση και δεύτερης ξένης γλώσσας (Γαλλικής ή Γερμανικής) στο γυμνάσιο και στο λύκειο.
Για τη διδασκαλία των ξένων γλωσσών βασικοί στόχοι μας είναι:
• Mε νέα προγράμματα σπουδών και βιβλία, με σύγχρονες μεθόδους και μέσα διδασκαλίας, με σχετική επιμόρφωση των καθηγητών ξένης γλώσσας θα επιδιώξουμε να βελτιώσουμε το σύστημα διδασκαλίας των ξένων γλωσσών στο δημόσιο σχολείο, ώστε να μην καταφεύγουν οι μαθητές στα φροντιστήρια.
• Nα εφαρμόσουμε ένα αποτελεσματικό σύστημα διδασκαλίας των ξένων γλωσσών κατά επίπεδο γνώσης, αρχικά, σε όλα τα γυμνάσια και στη συνέχεια στα Λύκεια.
O Σχολικός Eπαγγελματικός Προσανατολισμός (ΣEΠ) είναι μια ιδιαίτερης σημασίας διαδικασία η οποία περιλαμβάνει την ενημέρωση των μαθητών για τα διάφορα επαγγέλματα, καθώς και για τα προσόντα και τις σπουδές που απαιτούνται για την άσκησή τους.
Eπιπλέον έχει ως αποστολή την παροχή πληροφοριών που θα διευκολύνουν το μαθητή να πάρει τις δικές του αποφάσεις για τη σταδιοδρομία και τη ζωή του.
Σήμερα λειτουργούν Nομαρχιακά Kέντρα Προσανατολισμού και Σχολικά Γραφεία Eπαγγελματικού Προσανατολισμού τα οποία ή στελεχώνονται από μη καταρτισμένο προσωπικό ή στερούνται προσωπικού με αποτέλεσμα να μη λειτουργούν.
Eπίσης, σε επίπεδο σχολικής μονάδας η εφαρμογή του ΣEΠ ανατίθεται σε εκπαιδευτικούς που δεν έχουν ειδικευθεί προς τούτο.
Aπλώς συμπληρώνουν το ωράριο διδασκαλίας τους με αποτέλεσμα η εφαρμογή να οδηγείται στις περισσότερες των περιπτώσεων σε αποτυχία και στον εκπαιδευτικό κόσμο διαμορφώνεται η άποψη ότι το “μάθημα” του ΣEΠ είναι η “ώρα του παιδιού”.
H N.Δ. αναγνωρίζοντας ότι σήμερα ο ΣEΠ λόγων των ταχύτατων αλλαγών του τεχνολογικού και εργασιακού περιβάλλοντος αποκτά ακόμη μεγαλύτερη σημασία, ενισχύει και υποστηρίζει τον θεσμό με τα πιο κάτω μέτρα:
• Aύξηση του αριθμού των Γραφείων ΣEΠ με ταχείς ρυθμούς.
• Στελέχωση των Nομαρχιακών Kέντρων Προσανατολισμού και των Γραφείων ΣEΠ με ειδικευμένο προσωπικό.
• Eφαρμογή του ΣEΠ σε επίπεδο σχολικής μονάδας από ειδικευμένο στη συμβουλευτική και τον προσανατολισμό, εκπαιδευτικό προσωπικό.
• Aνάπτυξη του συστήματος πηγών και παροχής πληροφόρησης που βασίζονται στο internet και στις τεχνολογίες πληροφόρησης και επικοινωνίας καθώς και στα διαγνωστικά μέσα, που ανοίγουν νέους ορίζοντες για τη βελτίωση του φάσματος και της ποιότητας των υπηρεσιών προσανατολισμού και παροχής συμβουλών.
Tο Παιδαγωγικό Iνστιτούτο έχει ως βασικό έργο την επιστημονική έρευνα και μελέτη των θεμάτων της πρωτοβάθμιας και δευτεροβάθμιας εκπαίδευσης, την υποβολή προτάσεων για τη χάραξη και τον σχεδιασμό της εκπαιδευτικής πολιτικής.
Eπίσης, την ευθύνη της σύνταξης των προγραμμάτων σπουδών και της συγγραφής των σχολικών βιβλίων.
Aν και είναι το ανώτατο επιτελικό και ερευνητικό όργανο της πρωτοβάθμιας και δευτεροβάθμιας εκπαίδευσης, τα τελευταία χρόνια παρατηρείται μια συστηματική υποβάθμιση του Π.I. και συρρίκνωση των αρμοδιοτήτων του με την ίδρυση παράλληλων N.Π.I.Δ., όπως του K.E.E. και του O.E.Π.E.K. οι αρμοδιότητες των οποίων εν πολλοίς συμπίπτουν με αυτές του Π.I. με αποτέλεσμα να δημιουργούνται δυσλειτουργίες στο όλο εκπαιδευτικό σύστημα.
Eπομένως, χρειάζεται επανίδρυση του Παιδαγωγικού Iνστιτούτου ως επιστημονικού συμβουλευτικού οργάνου του Yπουργού Παιδείας και ως φορέα εκπαιδευτικής έρευνας-αξιολόγησης-επιμόρφωσης.
Γι’ αυτό:
• Θα επανιδρυθεί το Π.I ως NΠΔΔ. Θα αναδιαρθρωθούν και θα ενισχυθούν με το αναγκαίο επιστημονικό και διοικητικό προσωπικό οι υπηρεσίες του.
• Θα καταρτισθεί, σύμφωνα και με τα πρότυπα ανάλογων ιδρυμάτων του εξωτερικού, εσωτερικός κανονισμός λειτουργίας του Π.I. που να του εξασφαλίζει ευελιξία και αποτελεσματικότητα.
• Θα ενσωματωθούν στο Π.I. οι αρμοδιότητες του KEE και του OEΠEK τα οποία καταργούνται.
• Για την ανάγκη σύνδεσης του Π.I. με τη σχολική κοινότητα η ευδόκιμη υπηρεσία των Περιφερειακών Σχολικών Συμβούλων και των Σχολικών Συμβούλων προσμετράται για την κατάληψη θέσης κύριου προσωπικού του Π.I.
Tο σχολείο επιβάλλεται για παιδαγωγικούς και λειτουργικούς λόγους να λειτουργεί μόνο σε πρωινή βάρδια και να καλύπτει χωροταξικά μια περιοχή, με μαθητικό πληθυσμό που να εξασφαλίζει τη σωστή λειτουργία του.
Πρέπει δε να έχει το δικό του κτίριο, με όλα τα αναγκαία εργαστήρια και τις απαραίτητες εγκαταστάσεις.
H Nέα Δημοκρατία την τριετία 1991-1993 εφάρμοσε με επιτυχία ένα ταχύρρυθμο πρόγραμμα σχολικής στέγης κατασκευάζοντας ετησίως 2.600 αίθουσες (κατά M.O.), αριθμό σχεδόν διπλάσιο του μέσου όρου της προηγούμενης δεκαετίας (1981-1990).
Mε την αλλαγή, όμως, της κυβερνήσεως το πρόγραμμα ατόνησε, με αποτέλεσμα να μην έχει λυθεί δέκα χρόνια το πρόβλημα στέγασης των σχολείων.
Mάλιστα, σε μεγάλα αστικά κέντρα (Aθήνα, Θεσσαλονίκη κ.ά.) πάνω από το 1/4 των σχολείων λειτουργεί σε διπλοβάρδιες, κάποτε δε και σε τριπλοβάρδιες.
Για τη σχολική στέγη οι στόχοι μας είναι:
• Tαχύρρυθμη κατασκευή αιθουσών διδασκαλίας, ώστε να καταστεί δυνατή η πρωινή λειτουργία όλων των σχολείων μέσα σε μια πενταετία.
• Σύγχρονα σχολικά συγκροτήματα.
Iδιαίτερη προσοχή θα δοθεί και στους βοηθητικούς χώρους (εργαστήρια, αίθουσες αναψυχής κ.λπ.).
• Tην προσεχή πενταετία η σχέση μαθητών ανά αίθουσα διδασκαλίας να είνατουλάχιστον αντίστοιχη προς το μέσο όρο της E.E.
Η βασική πολιτική επιλογή της Νέας Δημοκρατίας για την «επανίδρυση του Κράτους», τη ριζική αναδιοργάνωση και τον πραγματικό εκσυγχρονισμό της Δημόσιας Διοίκησης, βασίζεται στη διαπίστωση και βαθιά επίγνωση ότι η σημερινή Δημόσια Διοίκηση αποτελεί τον κυριότερο περιοριστικό παράγοντα για την πρόοδο της Χώρας.
Την πορεία του Τόπου προς το μέλλον φαλκιδεύει ένα τεράστιο σε μέγεθος, σπάταλο, αδιαφανές και αναποτελεσματικό κράτος.
Μια Διοίκηση που είναι κατώτερη των περιστάσεων και των προκλήσεων και στην οποία περισσεύει η διαφθορά, ο κομματισμός και η αναξιοκρατία.
Αυτό το διαπιστώνει καθημερινά ο πολίτης σε πολλές δημόσιες υπηρεσίες που αντί να τον εξυπηρετούν, τον ταλαιπωρούν και τον απογοητεύουν.
Η Διοίκηση δεν είναι φιλική και το κράτος διώχνει τον πολίτη από κοντά του, με συνέπεια να μην εμπιστεύεται πια ο πολίτης τα δημόσια όργανα και τους θεσμούς.
Τα αίτια για τη διοικητική κατάπτωση της Xώρας είναι σε όλους γνωστά:
• οι πελατειακές σχέσεις και η κομματοκρατία
• η διαφθορά και η έλλειψη αξιοκρατίας
• ο νομικισμός
• η αναποτελεσματικότητα και η γραφειοκρατία.
Όλα αυτά συνθέτουν το δράμα της διοικητικής κακοδαιμονίας στη Xώρα μας.
Κυριαρχεί σχεδόν παντού ένα πνεύμα παθητικότητας και αδράνειας, υπερβολικός συγκεντρωτισμός, κομματική και πελατειακή λογική «βολέματος» των ημετέρων.
Υπάρχει έλλειψη πειθαρχίας, απουσία κινήτρων, ισοπεδωτικός εξισωτισμός και αποστροφή στην άμιλλα και τον υγιή ανταγωνισμό.
Έτσι, εξηγείται το πνεύμα ηττοπάθειας και πολλές φορές κυνισμού που επικρατεί στη χώρα.
Η Δημόσια Διοίκηση όπως λειτουργεί σήμερα είναι ο μεγάλος ασθενής.
Και αποτελεί το μεγαλύτερο εμπόδιο σε κάθε προσπάθεια για πρόοδο και ανάπτυξη.
Το κράτος έτσι δεν ανταποκρίνεται στην αποστολή του και αντί να λειτουργεί ως αρωγός, γίνεται χειραγωγός και εμπόδιο στην πρωτοβουλία της κοινωνίας και των πολιτών.
Αυτό είναι το δράμα της Δημόσιας Διοίκησης στη Χώρα μας σήμερα.
Οι πολίτες δεν εμπιστεύονται το κράτος,
Ελάχιστοι είναι οι θεσμοί του κράτους για τους οποίους υπερτερούν οι θετικές από τις αρνητικές γνώμες των πολιτών.
Αυτό οφείλεται στο γεγονός ότι το κράτος σε κρίσιμους τομείς της αρμοδιότητάς του δεν ανταποκρίνεται στοιχειωδώς στην αποστολή του.
Τα παραδείγματα είναι πολλά.
Χαρακτηριστικά αναφέρονται:
- Οι παρεχόμενες δημόσιες υπηρεσίες στους τομείς της υγείας,
της παιδείας,
της διοίκησης,
της κοινωνικής ασφάλισης
της δικαιοσύνης,
των συγκοινωνιών κ.λπ., απέχουν πολύ από τις απαιτήσεις της εποχής και τις ανάγκες των πολιτών.
- Το κράτος αδυνατεί να ελέγξει την αισχροκέρδεια, ενισχύοντας τον ανταγωνισμό και λαμβάνοντας μέτρα καλής λειτουργίας της αγοράς.
- Το κράτος δεν μπορεί να προσφέρει στους πολίτες το αίσθημα της δημόσιας ασφάλειας.
Η εγκληματικότητα κάθε είδους αυξήθηκε σε πρωτόγνωρα επίπεδα.
- Το κράτος δεν προστάτευσε τους πολίτες από τη λεγόμενη «φούσκα» του Χρηματιστηρίου.
Τα αρμόδια ελεγκτικά όργανα αδιαφόρησαν με συνέπεια εκατοντάδες χιλιάδες μικροεπενδυτές να χάσουν τις οικονομίες τους.
- Το κράτος δεν απέτρεψε την εκτεταμένη αυθαίρετη δόμηση με μέτρα ενθάρρυνσης της νόμιμης δόμησης και με προληπτικούς ελέγχους.
Αποτέλεσμα αυτής της πολιτικής είναι η μεγάλη επιβάρυνση στο περιβάλλον και την καθημερινή ποιότητα ζωής των πολιτών, αλλά και στην ποιότητα και την αισθητική των κατασκευών.
- Ούτε και το στοιχειώδες πρόβλημα των απορριμμάτων δεν μπόρεσε να λύσει το κράτος και η τοπική αυτοδιοίκηση.
Οι παράνομες χωματερές είναι αμέτρητες στη χώρα.
Τα σκουπίδια και τα μπάζα πνίγουν την Ελλάδα, ζημιώνουν το περιβάλλον και τον τουρισμό.
Εκθέτουν τη Χώρα διεθνώς, ενώ αναγκάζεται η Ε.Ε. να μας επιβάλλει ποινές.
Η Ελλάδα είναι η χώρα της ταλαιπωρίας των κατοίκων της.
Η επίσκεψη του πολίτη σε ορισμένες υπηρεσίες ή οργανισμούς για την ικανοποίηση κάποιου αιτήματος ή την εκπλήρωση κάποιας υποχρέωσης συχνά εξελίσσεται σε πραγματική Οδύσσεια.
Πρωταγωνιστές στην ταλαιπωρία των πολιτών είναι οι Εφορίες, το ΙΚΑ και άλλα Ασφαλιστικά Ταμεία, τα Δημόσια Νοσοκομεία, οι Πολεοδομικές Υπηρεσίες, τα ΚΤΕΟ.
Χωρίς να υστερούν σε αυτή τη θλιβερή επίδοση και άλλες κεντρικές, ή αποκεντρωμένες και νομαρχιακές υπηρεσίες.
Γραφειοκρατία, καχυποψία, μακρύς χρόνος αναμονής για την εξυπηρέτηση, απρεπής συμπεριφορά σε αρκετές περιπτώσεις και εκνευρισμός χαρακτηρίζει πολλές φορές τις σχέσεις πολίτη και Δημοσίων Υπηρεσιών.
Πολίτες και δημόσιοι υπάλληλοι συνωθούνται συχνά σε ακατάλληλους, αισθητικά απαράδεκτους, αφιλόξενους και πολλές φορές ρυπαρούς χώρους, γεγονός που επιτείνει το δυσμενές κλίμα στις σχέσεις Κράτους- Πολίτη.
Το απαράδεκτο αυτό πλαίσιο λειτουργίας της Δημόσιας Διοίκησης αποτελεί το ευνοϊκό περιβάλλον για την εκκόλαψη της διαφθοράς, που είναι δυστυχώς ο κανόνας στις υπηρεσίες εκείνες που ταλαιπωρούν περισσότερο τον πολίτη ή εκείνες που οι πολίτες «φοβούνται» περισσότερο.
Όμως χωρίς ένα κράτος αποτελεσματικό, καμία πολιτική δεν μπορεί να αποδώσει και ο τόπος αδυνατεί να ανταποκριθεί στις προκλήσεις του 21ου αιώνα.
Για να μην καταστεί ουραγός των εξελίξεων, η Χώρα χρειάζεται ένα σύγχρονο κράτος και μια αποτελεσματική Δημόσια Διοίκηση.
Είναι εθνική ανάγκη να ληφθούν αμέσως δραστικά μέτρα για τη ριζοσπαστική μεταρρύθμιση της Δημόσιας Διοίκησης, τον εμπλουτισμό της με νέες οργανωτικές δομές και σύγχρονα μέσα, αλλά και με στελέχη που διαθέτουν ικανότητες υψηλού επιπέδου.
Αποτελεί επιτακτική ανάγκη να αντιμετωπισθούν με τον καλύτερο δυνατό τρόπο τα χρόνια και διαρθρωτικά προβλήματα που μαστίζουν τη διοίκηση της Χώρας.
Τα κυριότερα απο αυτά είναι τα ακόλουθα:
ΔΙΑΡΘΡΩΤΙΚΑ ΠΡΟΒΛΗΜΑΤΑ ΤΗΣ ΔΗΜΟΣΙΑΣ ΔΙΟΙΚΗΣΗΣ
• Το μεγάλο μέγεθος του δημόσιου τομέα και η κρατική υπερδιόγκωση, που συνθλίβει και περιορίζει την ιδιωτική πρωτοβουλία.
• Η χαμηλή ποιότητα παροχής υπηρεσιών με αποτέλεσμα την κακή εξυπηρέτηση και την ταλαιπωρία των πολιτών και την υστέρηση της παραγωγικότητας της οικονομίας.
• Το μεγάλο κόστος των δημοσίων υπηρεσιών και αγαθών και η ελλιπής αποτίμησή του.
Για την κάλυψη του κόστους αυτού το κράτος με την υπέρμετρη φορολογία απομυζά την ικμάδα της ιδιωτικής οικονομίας και ταυτόχρονα υπερχρεώνεται δανειζόμενο.
• Η κακή οργάνωση και ο συγκεντρωτισμός των δημοσίων υπηρεσιών, με κύρια συνέπεια την υπονόμευση της περιφερειακής ανάπτυξης.
• Το αίσθημα ανασφάλειας που νιώθουν οι πολίτες και η απουσία εμπιστοσύνης στις κρατικές υπηρεσίες, τις δημόσιες λειτουργίες και τους θεσμούς.
• Η παντελής σχεδόν έλλειψη αξιολόγησης, η αναξιοκρατία, η απουσία ελέγχου και κυρώσεων και η διαφθορά, που υπονομεύουν το κύρος του κράτους και την αποτελεσματικότητα της διοίκησης.
Τα σημαντικότερα αίτια της διοικητικής κακοδαιμονίας του τόπου είναι τα εξής:
• Ο έντονος κρατικός παρεμβατισμός, που οδήγησε στην υπερδιόγκωση του κράτους και την ανάμιξή του σχεδόν σε κάθε είδους επιχειρηματική δραστηριότητα.
• Η κομματικοποίηση της διοίκησης και οι πελατειακές σχέσεις που αναπτύχθηκαν μεταξύ κυβερνώντων και πολιτών.
Η παράδοση στο ρουσφέτι υπήρξε η βάση αυτών των πελατειακών σχέσεων και οδήγησε σε αναξιοκρατικές προσλήψεις χιλιάδων υπαλλήλων με καθαρώς κομματικά κριτήρια.
Ο απροκάλυπτος κομματισμός οδήγησε στην εγκαθίδρυση καθεστώτος αναξιοκρατίας και αδιαφάνειας και στη συγκάλυψη του πραγματικού μεγέθους της ανεργίας.
• Η απουσία ελέγχου και κυρώσεων για τις παραβιάσεις της αρχής της νομιμότητας και της χρηστής διοίκησης, με συνέπεια να ανθούν η διαφθορά, η αδιαφάνεια και οι παράνομες συναλλαγές.
Αυτό αποτελεί το μείζον θέμα της δημόσιας ζωής της Xώρας.
Ο κρατικός μηχανισμός παρουσιάζει σοβαρά παθογόνα χαρακτηριστικά, όπως:
• Απουσία σαφούς και ορθολογικής κατανομής αρμοδιοτήτων ανάμεσα στα κρατικά όργανα, κεντρικά, αποκεντρωμένα ή αυτοδιοικούμενα.
• Τεράστιο όγκο χαώδους νομοθεσίας, με συνέπεια να ευνοούνται καταστάσεις παρανομίας, κακοδιοίκησης, αδιαφάνειας και διαφθοράς.
• Εξάρτηση της Διοίκησης από την κομματική «νομενκλατούρα».
Υποτίμηση και ποδηγέτηση του διοικητικού μηχανισμού, από πληθώρα ποικιλώνυμων συμβούλων και συστηματική υποβάθμιση των υπαλλήλων και των στελεχών σε διεκπεραιωτές εντολών.
• Υποβάθμιση της ηθικής αποστολής του κράτους και απουσία πνεύματος και νοοτροπίας ευθύνης των κρατικών οργάνων.
• Έλλειψη σύγχρονων μεθόδων οργάνωσης και διοίκησης.
• Απουσία κατάλληλης πολιτικής προσωπικού, ένα σύστημα δίκαιης αξιολόγησης και κίνητρα απόδοσης.
Με συνέπεια να ακμάζει η αναξιοκρατία, να μην αναδεικνύονται οι ικανότεροι και να μην αξιοποιούνται στελέχη με προσόντα.
• Ένταση του φαινομένου της διαφθοράς σε πολλές υπηρεσίες και κλιμάκια της διοίκησης και μάλιστα σε υπηρεσίες που πρέπει να εξυπηρετούν άμεσα τον πολίτη (εφορίες, πολεοδομίες, ΚΤΕΟ, κ.λπ.).
• Ακατάλληλες δομές, μεγάλος αριθμός νομικών προσώπων, με υψηλό κόστος λειτουργίας και μικρή αποτελεσματικότητα.
• Εξαιρετικά αργοί ρυθμοί αξιοποίησης της νέας τεχνολογίας (πληροφοριακά συστήματα διοίκησης και τεχνολογίες αιχμής).
Πρόσφατη έκθεση στελεχών της Ευρωπαϊκής Κεντρικής Τράπεζας καταδεικνύει ότι η Ελλάδα είναι πρώτη στη σπατάλη δημοσίου χρήματος, τη διαφθορά και την παραοικονομία μεταξύ των αναπτυγμένων χωρών του κόσμου, ενώ μαστίζεται από τη γραφειοκρατία και τη χαμηλή ποιότητα της απονομής της δικαιοσύνης.
Τα προβλήματα της καθημερινότητας, αυτά που οι Έλληνες διαπιστώνουν και συζητούν μεταξύ τους, αποδεικνύονται πλέον και με αριθμούς.
Η Χώρα μας σύμφωνα με τη μελέτη αυτή διαθέτει το πιο σπάταλο κράτος σε σχέση με τις υπόλοιπες ανεπτυγμένες χώρες.
Κάθε χρόνο «πετά στο καλάθι των αχρήστων» περίπου 10 δισεκατομμύρια Ευρώ (3,4 τρισ. δρχ.).
Αυτό σημαίνει ότι στην Ελλάδα το Δημόσιο, με βάση τις δαπάνες που κάνει, θα μπορούσε να παρέχει κατά 35% περισσότερες και καλύτερες υπηρεσίες στους Έλληνες.
Με άλλα λόγια καλύτερη παιδεία,
Δημόσια Διοίκηση,
συντάξεις, υγεία, κοινωνική προστασία
συγκοινωνίες,
δικαιοσύνη και άλλες υπηρεσίες.
Σύμφωνα με τα στοιχεία της μελέτης ο δείκτης αποτελεσματικότητας των υπηρεσιών που παρέχει το Ελληνικό Δημόσιο είναι 0,65, ενώ ο μέσος όρος στην Ευρωπαϊκή Ένωση είναι 0,78 και των ΗΠΑ 1.
Χωρίς διοικητική σύγκλιση δεν μπορεί να υπάρξει πραγματική και κοινωνική σύγκλιση.
Η Ελλάδα κατέχει την πρώτη θέση και στην παραοικονομία.
Σύμφωνα με τη ίδια μελέτη, η λεγόμενη «σκιώδης οικονομία» υπολογίζεται στη χώρα μας στο 28,7% του Ακαθάριστου Εγχώριου Προϊόντος, τη στιγμή που ο μέσος όρος στις 23 ανεπτυγμένες χώρες του κόσμου διαμορφώνεται στο 16,7%.
Βρισκόμαστε, δηλαδή, σχεδόν στο διπλάσιο του μέσου όρου.
Η Έννοια και το Περιεχόμενο της «Επανίδρυσης»-
Η καταγραφή (πιο πάνω) των προβλημάτων στην οργάνωση και λειτουργία του κράτους και της Δημόσιας Διοίκησης, φανερώνει το μέγεθος της προσπάθειας που πρέπει να αναλάβουμε για την αντιμετώπισή τους.
Τα προβλήματα αυτά είναι μεγάλα, σύνθετα και σοβαρά.
Η ουσιαστική βελτίωση της κατάστασης στη Δημόσια Διοίκηση δεν είναι εφικτή με επιμέρους μέτρα πολιτικής, περιστασιακές ρυθμίσεις και παρεμβάσεις.
Απαιτείται ολοκληρωμένη και ριζική αναμόρφωση και μεταρρύθμιση της δημόσιας διοίκησης σε βαθμό και έκταση τέτοια που μπορεί να χαρακτηρισθεί «Επανίδρυση του κράτους».
Αυτό δε σημαίνει ότι θα δημιουργήσουμε το κράτος από την αρχή.
Αλλά ότι η εικόνα του κράτους και της Δημόσιας Διοίκησης που στοχεύουμε να δημιουργήσουμε θα είναι τόσο διαφορετική από την υφιστάμενη και τόσο βελτιωμένη, που στην ουσία θα πρόκειται για «Επανίδρυση του Κράτους».
Το κράτος και η διοίκηση πρέπει να αλλάξουν ριζικά, πριν να είναι πολύ αργά. Αυτή είναι η μείζων πρόκληση που αντιμετωπίζει η Χώρα.
Η ανασυγκρότηση και η πραγματική επανίδρυση της Δημόσιας Διοίκησης αποτελεί στρατηγική επιλογή και προτεραιότητά μας, και είναι το σημαντικότερο έργο που προβλέπουμε για τη Χώρα μας τα επόμενα χρόνια.
Εκείνο που όλοι περιμένουν από το κράτος σήμερα και πολύ περισσότερο αύριο, είναι να είναι μικρότερο στην οικονομία, αλλά καλύτερο και αποτελεσματικότερο στις υπηρεσίες που παρέχει ή εγγυάται την παροχή τους.
Να μην υποκαθιστά και να μην ποδηγετεί την οικονομία, τις παραγωγικές τάξεις και την κοινωνία των πολιτών.
Χρειαζόμαστε ένα κράτος που θέτει απλούς, καθαρούς και σαφείς κανόνες και αρχές, που πρώτα το ίδιο τηρεί και εφαρμόζει, δίχως να «κλείνει πονηρά το μάτι» στα συμφέροντα και τους ισχυρούς.
Ιδίως το κράτος, σήμερα, πρέπει να περιορισθεί σε αυτά που υποχρεούται να κάνει και να τα κάνει καλά.
Να είναι ένα πραγματικά κοινωνικό κράτος.
Αυτό είναι το νόημα της νέας ιδέας για τον ουσιαστικό, όχι τον ψευδεπίγραφο, εκσυγχρονισμό και την επανίδρυση του κράτους.
Ένα κράτος πιο λιτό, πιο σύγχρονο, πιο αποτελεσματικό.
Ένα κράτος που εννοεί αυτά που λέει και αυτά που λέει τα πράττει και τα εφαρμόζει με συνέπεια, αποφασιστικότητα και αποτέλεσμα.
Ένα κράτος που ο πολίτης και η κοινωνία το εμπιστεύεται, δεν το φοβάται, ούτε το περιφρονεί.
Πρέπει να πάμε από το γραφειοκρατικό κράτος του φορμαλισμού και της πολυνομίας, στο δίκαιο κράτος της Δημοκρατίας που αντιμετωπίζει με σωφροσύνη και υπευθυνότητα τα προβλήματα του Λαού και του Tόπου.
Από το πελατειακό κράτος των ημετέρων, στο κράτος και τη διοίκηση της αξιοκρατίας, της ουδετερότητας, της ισότητας και της αμεροληψίας.
Στη διοίκηση που ανήκει σε όλους τους Έλληνες και τους υπηρετεί όλους ισότιμα και αποτελεσματικά.
Η Xώρα χρειάζεται να κάνει ένα άλμα από το στάσιμο κράτος του συγκεντρωτισμού και της διαφθοράς, προς το έντιμο και ευφυές κράτος που αξιοποιεί τη γνώση και τις δυνάμεις του τόπου για την ισόρροπη εθνική ανάπτυξη και την ευημερία.
Η μετάβαση στο νέο κράτος των αυξημένων δυνατοτήτων είναι βασική στρατηγική επιλογή της Νέας Δημοκρατίας και προβλέπεται η λήψη δέσμης συγκεκριμένων και καλά τεκμηριωμένων μέτρων καθώς και η πραγματοποίηση μεταρρυθμιστικών τομών.
Η στρατηγική της επανίδρυσης του κράτους και της διοίκησης στον 21ο αιώνα προϋποθέτει πάνω απ’ όλα την παραδειγματική στροφή και την αλλαγή των σχέσεων του κράτους με την οικονομία της αγοράς και την κοινωνία των πολιτών.
Η στρατηγική αλλαγών που σχεδιάζουμε υπερβαίνει το θεσμικό μονοπώλιο του κρατικού συγκεντρωτισμού, προωθεί τη μείωση της κρατικής παρέμβασης στην οικονομία και την κοινωνία,
καταπολεμά τη γραφειοκρατία στη διοίκηση και τη διαφθορά και
ενισχύει την αποκέντρωση, την αυτοδιοίκηση,
την αποτελεσματικότητα, την ποιότητα, τη διαφάνεια και την αξιοπιστία στη λειτουργία της Δημόσιας Διοίκησης.
Δεσμευόμαστε και θα κάνουμε πράξη τον ποσοτικό περιορισμό και τον αναπροσδιορισμό των ορίων του κράτους με κατεύθυνση τη μικρότερη παρέμβαση στην οικονομία
αλλά και τις καλύτερες υπηρεσίες προς τον πολίτη και την κοινωνία.
Δεν πιστεύουμε στο κράτος - επιχειρηματία, αλλά πιστεύουμε στο κράτος εγγυητή, ρυθμιστή και αρωγό της υγιούς οικονομικής και κοινωνικής ανάπτυξης και ευημερίας.
Η μείωση της κρατικής παρέμβασης στην οικονομία για μας σημαίνει την επανεξέταση και τον αναπροσδιορισμό των οικονομικών δραστηριοτήτων του κράτους και την ανάπτυξη αποδοτικότερων και αποτελεσματικότερων τρόπων για την παροχή τους.
Ταυτόχρονα, σημαίνει σαφή και καθορισμένα πλαίσια λειτουργίας των δημοσίων υπηρεσιών και οργανισμών, αλλά και αναβάθμιση των ελεγκτικών και ρυθμιστικών δραστηριοτήτων του κράτους.
Η επανίδρυση του κράτους σημαίνει πρωτίστως και μια πολιτική εξυγίανσης του δημοσίου τομέα.
Προτεραιότητές μας είναι:
• Η κατοχύρωση της ηθικής και της διαφάνειας στη δράση του κράτους και η καταπολέμηση της διαφθοράς. ΕΛΕΓΧΟΣ ΚΑΙ ΔΙΑΦΑΝΕΙΑ ΠΑΝΤΟΥ.
• Η αξιολόγηση σε όλα τα επίπεδα, στις πολιτικές και τις δράσεις του κράτους, στις μονάδες και στα πρόσωπα.
• Η προώθηση της αποδοτικότητας και της αποτελεσματικότητας με στόχο τη μείωση του μεγέθους και του κόστους των λειτουργιών της Δημόσιας Διοίκησης.
• O συνεχής έλεγχος της αποτελεσματικότητας των δαπανών.
• Η αποκατάσταση της εμπιστοσύνης του πολίτη προς τους θεσμούς.
• Η ποιοτική αναβάθμιση των δημοσίων υπηρεσιών, των θεσμών και των λειτουργιών του κράτους με στόχο την παροχή υψηλής ποιότητας υπηρεσιών και αγαθών.
• Η εφαρμογή της αρχής της αξιοκρατίας και των ίσων ευκαιριών για όλους τους πολίτες καθώς και η παροχή κινήτρων απόδοσης και η επιβράβευση των στελεχών ανάλογα με την απόδοσή τους.
• Η πάταξη της γραφειοκρατίας για την άμεση εξυπηρέτηση του πολίτη.
• Η μείωση του συγκεντρωτισμού και η ανάπτυξη της τοπικής αυτοδιοίκησης και της περιφερειακής διοίκησης.
• Η άρση της πολυνομίας και η βελτίωση των κανονιστικών ρυθμίσεων.
• Η ηλεκτρονική διοίκηση και αξιοποίηση της πληροφορικής σε όλα τα επίπεδα.
• Η βελτίωση των ελέγχων και η σύσταση ανεξάρτητων αρχών για τις προμήθειες και τα δημόσια έργα.
Η Δημόσια Διοίκηση πρέπει να προσφέρει στους Έλληνες πολίτες, υπηρεσίες ανάλογες με αυτές που απολαμβάνουν οι πολίτες των υπολοίπων χωρών της Ευρωπαϊκής Ένωσης.
Το κράτος που σχεδιάζουμε είναι ένα κράτος νόμιμο και αποδοτικό, ένα κράτος υπεύθυνο και αποφασισμένο να γρηγορεί, να προβλέπει, να ενεργεί με ευελιξία και αποτελεσματικότητα για την αντιμετώπιση των προβλημάτων του πολίτη και της κοινωνίας.
Mε το πρόγραμμά μας το κράτος που επιδιώκουμε να δημιουργήσουμε είναι:
• Ένα κράτος μικρότερο στην οικονομία, αλλά καλύτερο και αποτελεσματικότερο στις υπηρεσίες που προσφέρει ή εγγυάται στον πολίτη.
• Ένα κράτος που προσφέρει ίσες ευκαιρίες σε όλους τους πολίτες και τους αντιμετωπίζει ισότιμα.
• Ένα κράτος δημοκρατικό, σύγχρονο και αποδοτικό, που μετρά και κοστολογεί τις ενέργειές του, φροντίζοντας να επιβαρύνει το λιγότερο δυνατό την κοινωνία και την οικονομία.
• Ένα κράτος δικαίου που σέβεται τους κανόνες που θέτει.
• Ένα κράτος κοινωνικής δικαιοσύνης και αλληλεγγύης, που διαχειρίζεται με πνεύμα ισότητας και δικαιοσύνης τα σύγχρονα κοινωνικά προβλήματα.
• Ένα κράτος αποδοτικό και αποκεντρωμένο, που ενορχηστρώνει την εθνική προσπάθεια και αξιοποιεί τη σύγχρονη γνώση και τεχνολογία για την πρόοδο και την ευημερία της κοινωνίας, μέσα σε ένα ανθρώπινο και ζωντανό φυσικό περιβάλλον.
• Ένα κράτος ευθύνης, που έχει συνείδηση της ηθικής του αποστολής, βρίσκεται σε εγρήγορση, προβλέπει, κινητοποιείται και αντιμετωπίζει με επιτυχία δημόσια προβλήματα.
• Ένα κράτος επιτελικό και στρατηγικά προσανατολισμένο, που δεν είναι έμπορος ούτε επιχειρηματίας και δεν παρεμβαίνει υπερβολικά στην οικονομία και την κοινωνία των πολιτών.
Ο ρόλος του κράτους που επιδιώκουμε είναι επιτελικός, ρυθμιστικός και κατευθυντήριος με τον προσδιορισμό σαφών στόχων και κανόνων πλαισίου.
Είναι επίσης επικουρικός, υποστηρικτικός και ελεγκτικός – διορθωτικός.
Το έντιμο και αμερόληπτο κράτος δικαίου είναι προϋπόθεση για την ποιοτική ανάπτυξη, την ισότητα των ευκαιριών και την κοινωνική συνοχή.
Μόνον έτσι το κράτος και η Δημόσια Διοίκηση τίθενται στην υπηρεσία του πολίτη και όχι ο πολίτης στην υπηρεσία του κράτους, όπως συχνά συμβαίνει ακόμα και σήμερα στον Τόπο μας.
Οι μεταρρυθμίσεις και τα μέτρα που περισσότερο εξήγγειλαν παρά εφάρμοσαν οι κυβερνήσεις του ΠΑΣΟΚ τα τελευταία χρόνια, δεν άγγιξαν τα αίτια και τα διαρθρωτικά προβλήματα της διοικητικής κακοδαιμονίας.
Σήμερα είναι πλέον περισσότερο από ποτέ αναγκαία η τολμηρή πρόταση για πραγματοποίηση ριζικών μεταρρυθμίσεων.
Για να πάψει η Δημόσια Διοίκηση να αποτελεί το «μεγάλο ασθενή» και την «αχίλλειο πτέρνα» στην εθνική προσπάθεια για ανάπτυξη, πρόοδο και ευημερία.
Τα μέτρα που προβλέπουμε για την ουσιαστική βελτίωση της ποιότητας των δημοσίων υπηρεσιών της Χώρας μας είναι τα ακόλουθα:
• Κυβέρνηση με λιγότερα Yπουργεία και συλλογική λειτουργία
Αναδιοργάνωση του κυβερνητικού μηχανισμού, με περιορισμό του αριθμού των Yπουργείων και των μελών της Kυβέρνησης, με αναδιάταξη των Yπουργείων και σαφή καθορισμό των αρμοδιοτήτων τους, ώστε να επιτυγχάνεται η ενότητα της πολιτικής και να αποφεύγονται δυσλειτουργίες και επικαλύψεις στην εφαρμογή της κυβερνητικής δράσης και της δημόσιας πολιτικής.
• Μικρότερη κρατική παρέμβαση στην οικονομία και την κοινωνία
Αντί για το υπέρβαρο και υδροκέφαλο κράτος με τον τεράστιο όγκο και την πολύ περιορισμένη ικανότητα, επιδιώκουμε να δημιουργήσουμε ένα κράτος ευέλικτο, λιγότερο δαπανηρό και επιτελικό.
Ένα κράτος που δεν παρεμβαίνει στην οικονομία και στην κοινωνία ούτε στη ζωή των πολιτών, παρά μόνο στρατηγικά και επικουρικά, όταν και όπου αυτό είναι χρήσιμο και αναγκαίο.
Και θα το πετύχουμε αυτό με την εφαρμογή ενός εκτεταμένου προγράμματος αποσυγκέντρωσης και αποκρατικοποίησης, ώστε το κράτος να περιορίζεται στα βασικά και αναπαλλοτρίωτα καθήκοντα και υποχρεώσεις του.
Με τον τρόπο αυτό θα αποδεσμεύσουμε τη δημιουργικότητα, την ελευθερία και τον δυναμισμό της οικονομίας, της κοινωνίας και των πολιτών.
• Γενναία μεταβίβαση πόρων και εκτελεστικών αρμοδιοτήτων στις αποκεντρωμένες και αυτοδιοικούμενες μονάδες του κράτους.
Αντί για την αφύσικη και εντελώς ασυνήθιστη στις αναπτυγμένες χώρες υπερ-συγκέντρωση του συνόλου σχεδόν των αρμοδιοτήτων και δραστηριοτήτων στην υδροκέφαλη πρωτεύουσα, προβλέπουμε γενναία μεταβίβαση πόρων και εκτελεστικών αρμοδιοτήτων στις αποκεντρωμένες και αυτοδιοικούμενες μονάδες του κράτους.
Στα κεντρικά όργανα και υπηρεσίες διατηρούνται μόνον οι κρίσιμες αποφάσεις εθνικής εμβέλειας, ο στρατηγικός σχεδιασμός, καθώς και η αρμοδιότητα διασφάλισης της συνοχής του κράτους και συντονισμού της αποκέντρωσης και της αυτοδιοίκησης.
Θέλουμε τη διοίκηση κοντά στον πολίτη για να παρέχει τις υπηρεσίες της στο χαμηλότερο δυνατό επίπεδο, εκεί όπου βρίσκονται τα πραγματικά προβλήματα και οι ανάγκες.
• Αξιοκρατία, αξιολόγηση και περισσότερα κίνητρα για το προσωπικό
Αντί για τη χοάνη της δημόσιας υπαλληλοκρατίας των εκατοντάδων χιλιάδων ανθρώπων, που δεν αμείβονται ικανοποιητικά και λειτουργούν σε περιβάλλον αναξιοκρατίας και παντελούς έλλειψης αξιολόγησης και κινήτρων για περισσότερη απόδοση, δημιουργούμε μια διοίκηση με καλύτερους υπαλλήλους, που επιλέγονται αξιοκρατικά, εργάζονται εντατικά, αμείβονται κατάλληλα, εκπαιδεύονται και ενημερώνονται συνεχώς, αξιολογούνται δίκαια για το έργο τους και εξελίσσονται χωρίς κομματικά κριτήρια μόνο με βάση την αξία τους.
• Περιορισμός της πολυνομίας, απλούστεροι και λιγότεροι νόμοι, πιστή εφαρμογή τους
Προβλέπουμε τον περιορισμό της πολυνομίας, γιατί πολυνομία σημαίνει κατά κανόνα κακονομία και τελικά ανομία.
Αντί για τους χιλιάδες περίπλοκους και συχνά περιττούς όσο και αναποτελεσματικούς νόμους και διατάξεις, χρειάζονται λίγοι και καλοί νόμοι.
Σκοπός μας είναι η κατάργηση των περιττών ρυθμίσεων και η δραστική απλούστευση και η κωδικοποίηση των νομοθετημάτων κατά κατηγορία.
Μια γενναία νομοθετική και κανονιστική σεισάχθεια, ώστε ο πολίτης να γνωρίζει με σαφήνεια τα δικαιώματα και τις υποχρεώσεις του και η διοίκηση τις ευθύνες και τις αρμοδιότητές της.
• Ενδυνάμωση της κοινωνίας των πολιτών
Ο αυτοπεριορισμός του κράτους που επιδιώκουμε, συμβάλλει στην ουσιαστική ενδυνάμωση της κοινωνίας των πολιτών, στην ενίσχυση των κινήσεων και των φορέων συλλογικής έκφρασης και πρωτοβουλίας των πολιτών στην οικονομική, την κοινωνική και την πολιτισμική σφαίρα.
• Σύγχρονο μοντέλο Διοίκησης, προσανατολισμένο στους στόχους και τα αποτελέσματα
Υιοθετούμε πάνω απ’ όλα ένα νέο σύστημα, μια νέα μεθοδολογία, νοοτροπία και φιλοσοφία διοίκησης και οργάνωσης μακριά από τη γραφειοκρατία και το νομικισμό, την παθητικότητα και την αδράνεια, τη διαφθορά και την υποκρισία.
Η Xώρα χρειάζεται μια νέα μέθοδο και πρακτική του διοικείν που να βασίζεται στους στόχους και τα αποτελέσματα, στην οικονομία των μέσων, στην ευθύνη, το συστηματικό έλεγχο και την αξιολόγηση.
• Ηλεκτρονική Διοίκηση και Διακυβέρνηση
Αντί της χρήσης απαρχαιωμένων και αναχρονιστικών συστημάτων διοίκησης, προβλέπουμε ουσιαστική βελτίωση και εκσυγχρονισμό των λειτουργικών συστημάτων της διοίκησης, που αντιστοιχούν στην «ψηφιακή εποχή» και στην «κοινωνία της γνώσης».
Η σύγχρονη λειτουργία της διοίκησης είναι αδιανόητη χωρίς τη χρήση και αξιοποίηση της πληροφορικής τεχνολογίας.
Η «ηλεκτρονική διοίκηση και διακυβέρνηση», με την αξιοποίηση πληροφοριακών συστημάτων στη Δημόσια Διοίκηση, είναι η μεταρρύθμιση αιχμής για το μέλλον.
• Δημόσια Διοίκηση ουδέτερη και αμερόληπτη
Αντί του συγκεντρωτισμού και της εξάρτησης της Δημόσιας Διοίκησης από την κομματική επιρροή, θα επιβάλλουμε την αξιοκρατική λειτουργία και ουδετερότητα της Διοίκησης, η οποία θα ενισχυθεί και θα διασφαλισθεί με τη σύσταση ανεξαρτήτων αρχών για την καταπολέμηση της διαφθοράς, την προώθηση της διαφάνειας και την προστασία των δικαιωμάτων των πολιτών.
Το σύγχρονο δημοκρατικό κράτος πρέπει να έχει συνέχεια στη λειτουργία του, χωρίς κομματικές εξαρτήσεις και επιρροές, για να υπηρετεί το δημόσιο συμφέρον μακροπρόθεσμα και αποτελεσματικά.
• Διαφάνεια και έλεγχος παντού
Η διαφάνεια ως προϋπόθεση του κράτους δικαίου και εγγύηση της διασφάλισης του δημοσίου συμφέροντος αποτελεί βασική αρχή η οποία πρέπει να διέπει το σύνολο του δημοσίου βίου.
Για να εφαρμοσθεί η αρχή της διαφάνειας πέραν των άλλων προβλέπουμε τη θέσπιση κατάλληλου θεσμικού πλαισίου, το συνεχή έλεγχο με την επιβολή κυρώσεων, τη μείωση της επαφής του πολίτη με το δημόσιο μέσω της ηλεκτρονικής διοίκησης και την εισαγωγή αντικειμενικών κριτηρίων στις απαιτήσεις του κράτους από τον πολίτη όπου είναι δυνατό.
Αυτό που αποκαλείται «δημόσιος τομέας» στην Ελλάδα σήμερα είναι ένα τεράστιο σε όγκο, κόστος, νομικές ρυθμίσεις και προσωπικό πολιτικο-διοικητικό μόρφωμα, του οποίου η παραγωγικότητα είναι κατά κανόνα αρνητική και η οργάνωσή του ετερόκλητη και γραφειοκρατική.
Δεν υπάρχει αμφιβολία ότι στο δημόσιο τομέα χρειάζεται μια γενναία, τολμηρή και μακροπρόθεσμη μεταρρυθμιστική τομή.
Μια τομή που να θέτει την όλη κατάσταση του δαιδαλώδους δημόσιου τομέα σε εντελώς νέα βάση και κατεύθυνση με σκοπό τη μείωση του εύρους, την καλύτερη οργάνωση, τον εξορθολογισμό της λειτουργίας του και την αύξηση της αποτελεσματικότητάς του.
Σήμερα, έχει ουσιαστικά επικρατήσει παγκοσμίως το μοντέλο οικονομικής και κοινωνικής οργάνωσης που βασίζεται στην οικονομία της αγοράς και την κοινωνική δικαιοσύνη.
Διότι αποδείχθηκε ότι μόνον η ελεύθερη οικονομία μπορεί να εξασφαλίσει αύξηση του εθνικού πλούτου και μόνον αυτή μπορεί να στηρίξει το Κράτος στο σημαντικό ρόλο του και να εξασφαλίσει μια βιώσιμη και αποτελεσματική κοινωνική πολιτική.
Αυτός ακριβώς είναι ο κεντρικός πυρήνας της ιδεολογίας μας: η ελεύθερη οικονομία που συνδυάζεται με την κοινωνική δικαιοσύνη.
Η νέα οριοθέτηση του δημοσίου τομέα, η κατανομή του έργου μεταξύ δημόσιας και ιδιωτικής - επιχειρηματικής σφαίρας της οικονομίας, ο προσδιορισμός του εποπτικού, εγγυητικού αλλά και ρυθμιστικού ρόλου του κράτους, καθώς και του θεσμικού πλαισίου λειτουργίας των κοινωφελών επιχειρήσεων και οργανισμών αποτελεί αναγκαία παράμετρο της συνολικής στρατηγικής για την επανίδρυση του κράτους.
Επιβάλλεται η επανατοποθέτηση με τρόπο σαφή και αδιαμφισβήτητο του ρόλου και των αρμοδιοτήτων του κράτους.
Το ρόλο του κράτους συνθέτουν οι εξής λειτουργίες:
• Όσες είναι σύμφυτες με την υπόσταση του κράτους, ανάγονται στην οργάνωση της πολιτείας και στη διασφάλιση των γενικότερων συμφερόντων του κράτους και αναφέρονται ιδίως:
- στη δημόσια τάξη και ασφάλεια, την ευνομία,
τη διοίκηση και
την απονομή της δικαιοσύνης
- στην εξωτερική ασφάλεια,  την άμυνα
και τις διεθνείς σχέσεις της χώρας
- στην οικονομική,
κοινωνική
και πολιτιστική ανάπτυξη
-        στη διασφάλιση ζωτικών κοινωνικών αγαθών,
της κοινωνικής ειρήνης,  συνοχής και αλληλεγγύης.
• Αυτές που αναφέρονται στη διασφάλιση της ακώλυτης άσκησης των ατομικών δικαιωμάτων των πολιτών.
• Όσες σχετίζονται με την κατεύθυνση των οικονομικών και κοινωνικών δραστηριοτήτων.
Το Κράτος:
- Υιοθετεί σαφείς, απρόσωπους και σταθερούς κανόνες, που εφαρμόζονται ομοιόμορφα και αντικειμενικά.
- Εποπτεύει την αποτελεσματική και εύρυθμη λειτουργία των αγορών αγαθών, υπηρεσιών, εργασίας, χρήματος και κεφαλαίου, ώστε να διασφαλίζεται η ανταγωνιστική και προς το συμφέρον όλων λειτουργία τους.
- Εξασφαλίζει σύγχρονη υποδομή για την οικονομική, κοινωνική και πολιτιστική ανάπτυξη.
- Διασφαλίζει περιβάλλον οικονομικής σταθερότητας και ανάπτυξης, κάτω από συνθήκες κοινωνικής δικαιοσύνης και συνοχής.
- Προωθεί σταθερά το διάλογο με τους κοινωνικούς εταίρους, και τις συναινετικές διαδικασίες, ώστε να εδραιώνεται η εμπιστοσύνη όλων έναντι της οικονομικής και κοινωνικής πολιτικής.
- Αναπτύσσει κάθε αναγκαία δράση για την προστασία του περιβάλλοντος.
• Στην αρμοδιότητα του κράτους υπάγεται:
-        η διασφάλιση των κοινωνικών δικαιωμάτων των πολιτών, όπως η οργάνωση και η παροχή υπηρεσιών παιδείας,
υγείας, κοινωνικής προστασίας και ασφάλισης υψηλού επιπέδου σε όλους.
Επίσης, η παροχή υπηρεσιών ενημέρωσης και ψυχαγωγίας, πολιτιστικής ανάπτυξης, αποτελούν σημαντικούς τομείς μέριμνας και προστασίας.
Για τις λειτουργίες αυτές που συνίστανται στην πραγμάτωση των κοινωνικών δικαιωμάτων των πολιτών, το κράτος δεν μπορεί να απεκδυθεί των σχετικών ευθυνών του και αρμοδιοτήτων, δεν διαθέτει όμως μονοπώλιο και αποκλειστικό προνόμιο στην άσκησή τους.
Κατά συνέπεια, δεν μπορεί να αποκλεισθεί από τον τομέα αυτόν η ιδιωτική πρωτοβουλία και η μη κρατική δραστηριότητα.
Η κύρια ευθύνη του κράτους για τις λειτουργίες αυτής της κατηγορίας είναι ότι αυτό οφείλει να εγγυάται την ποιοτική παροχή τους είτε άμεσα από το ίδιο είτε και από ιδιωτικούς ή μη κρατικούς φορείς και οργανώσεις της οικονομίας της αγοράς και της κοινωνίας των πολιτών.
• Βασική αρχή του προγράμματός μας είναι ότι ο παροχικός και εγγυητικός ρόλος του κράτους, υπαγορεύει ότι, αφού καθοριστούν οι στόχοι και οι προδιαγραφές ενός έργου ή υπηρεσίας, η παραγωγή τους θα μπορεί να ανατίθεται και σε ιδιώτες, αν με τον τρόπο αυτό (contracting out) επιτυγχάνεται καλύτερο αποτέλεσμα και χαμηλότερο κόστος.
Το κράτος επηρεάζει σε μεγάλο βαθμό τη διαμόρφωση των οικονομικών μεγεθών της Χώρας και την εξέλιξη της εθνικής οικονομίας.
Συγκεκριμένα, το κράτος είναι:
• ο μεγαλύτερος εργοδότης, αφού απασχολεί εκατοντάδες χιλιάδες άτομα στις υπηρεσίες του και στους κρατικούς οργανισμούς και επιχειρήσεις
• ο μεγαλύτερος παραγωγός αγαθών και υπηρεσιών
• ο μεγαλύτερος επενδυτής σε επενδύσεις παγίου κεφαλαίου (υποδομές, δημόσιες επιχειρήσεις κ.λπ.)
• ο μεγαλύτερος καταναλωτής εισοδημάτων που παράγουν κυρίως άλλοι (οι ιδιώτες).
• Το κράτος είναι αυτό που θεσπίζει τους κανόνες με βάση τους οποίους λειτουργεί η οικονομία και ελέγχει την εφαρμογή τους.
Ένα αποτελεσματικό, σύγχρονο και δίκαιο κράτος στα πλαίσια της οικονομίας της αγοράς μπορεί να αποτελέσει τον σπουδαιότερο προωθητικό παράγοντα της ανάπτυξης της εθνικής οικονομίας
και επομένως και μιας ουσιαστικής και βιώσιμης κοινωνικής πολιτικής.
Στη Χώρα μας, δυστυχώς, ιδίως τα τελευταία χρόνια, το κράτος με την καταθλιπτική παρουσία του και με τις ενέργειες και δραστηριότητές του βλάπτει παρά ενθαρρύνει την ανάπτυξη της οικονομίας.
Η συμπεριφορά του κράτους είναι πολλές φορές εχθρική προς την ιδιωτική πρωτοβουλία και επιχειρηματικότητα.
Η Χώρα μας είναι η τελευταία στην Ευρώπη στην προσέλκυση επιχειρηματικών κεφαλαίων και παραγωγικών επενδύσεων από το εξωτερικό.
Επιδίωξη της Νέας Δημοκρατίας είναι η μετατροπή του κράτους και της Δημόσιας Διοίκησης από αντίπαλο και τροχοπέδη της ιδιωτικής επιχειρηματικής πρωτοβουλίας σε βασικό μοχλό προώθησης και στήριξης της ιδιωτικής επενδυτικής και επιχειρηματικής δραστηριότητας.
Γι’ αυτό προβλέπουμε:
• Το κράτος να αποσυρθεί από την άσκηση της δημόσιας επιχειρηματικής δραστηριότητας που εντάσσεται στον καθαρά επιχειρηματικό και ανταγωνιστικό τομέα της οικονομίας.
Αυτό όχι μόνον επιτρέπεται από το Σύνταγμα, αλλά και υπαγορεύεται από την αρχή της επικουρικότητας, που συνιστά ουσιώδες μέρος της σύγχρονης πολιτικής κουλτούρας και του ευρωπαϊκού κεκτημένου.
• Η διεξαγωγή δημοσίων επιχειρηματικών δραστηριοτήτων σε τομείς κοινωφελούς χαρακτήρα θα συνδυαστεί με την κατάργηση των προνομίων των δημοσίων φορέων και την έκθεσή τους στις δυνάμεις της αγοράς.
Η τήρηση θεμελιωδών αρχών και κανόνων, μπορεί να διαμορφώσει ένα νέο ορθότερο και περιεκτικότερο πλαίσιο, που θα επιτρέψει να χαραχθεί μια πολιτική αποκρατικοποιήσεων των επιχειρηματικών δραστηριοτήτων του κράτους, με τρόπο απολύτως σαφή και διαφανή, δίχως να μειώνεται εξ αυτού του λόγου ο εγγυητικός ρόλος και χαρακτήρας του κράτους.
• Βασικό κριτήριο αξιολόγησης αν μια δημόσια επιχείρηση ή οργανισμός πρέπει να αποκρατικοποιηθεί είναι αν μπορεί να λειτουργήσει πιο αποτελεσματικά στον ιδιωτικό τομέα, προς όφελος των καταναλωτών, των φορολογουμένων, των εργαζομένων και της οικονομίας συνολικά.
Η πολιτική μας διαφοροποιείται ανάμεσα στους κλάδους και υποκλάδους που αποτελούν «φυσικά» μονοπώλια και σε εκείνους που μπορεί να λειτουργήσει ο ανταγωνισμός.
• Α. Στα φυσικά μονοπώλια (κυρίως κλάδοι δικτύου), όπου λόγω αποδόσεων κλίμακας, φύσης του παραγόμενου αγαθού και μεγέθους της αγοράς, μια και μόνη επιχείρηση μπορεί να παράγει πιο αποτελεσματικά από δύο ή περισσότερες επιχειρήσεις, θα διατηρηθεί ο δημόσιoς χαρακτήρας των επιχειρήσεων.
• Β. Στους κλάδους που δεν είναι φυσικά μονοπώλια, η αποκρατικοποίηση θα είναι ουσιαστική και θα εκχωρηθεί και το management.
• Το κράτος μεριμνά ώστε κατά τη διαδικασία των αποκρατικοποιήσεων να εξυπηρετείται το δημόσιο συμφέρον, να υπάρχουν συνθήκες πλήρους διαφάνειας, να προστατεύεται ο καταναλωτής, να τηρούνται οι αρχές του ανταγωνισμού και να επιτυγχάνεται κατά το δυνατόν η διαφύλαξη των θέσεων απασχόλησης.
• Το κράτος επιβάλλει τους σχετικούς όρους στους ιδιώτες και επιβλέπει τη συνεπή και ουσιαστική τήρησή τους.
Για το σκοπό αυτό ενισχύονται και οργανώνονται οι υπηρεσίες ελέγχου, ώστε να τον ασκούν αποτελεσματικά, και προσδιορίζονται οι κυρώσεις που επιβάλλονται σε περίπτωση παραβίασης των όρων αυτών.
Ενισχύεται, επίσης, και οργανώνεται με τρόπο σύγχρονο η Επιτροπή Ανταγωνισμού για την εκπλήρωση της αποστολής της.
Οι κεντρικοί άξονες της πολιτικής μας για το δημόσιο τομέα είναι:
• ο επιχειρηματικός ρόλος του κράτους περιορίζεται στο ελάχιστο
• αντίθετα ο εποπτικός, ο εγγυητικός, ο ρυθμιστικός και ο ελεγκτικός του ρόλος ενισχύεται και αναβαθμίζεται ουσιαστικά.
3.1 ΑΝΑΔΙΟΡΓΑΝΩΣΗ ΤΗΣ ΚΕΝΤΡΙΚΗΣ ΔΙΟΙΚΗΣΗΣ
Η σύγχρονη διακυβέρνηση της χώρας χρειάζεται μια αποτελεσματική, επιτελική και συνεκτική Κυβέρνηση, που λειτουργεί συλλογικά και συντονισμένα, ώστε να αντιμετωπίζει με τρόπο σφαιρικό και προγραμματισμένο τα μείζονα προβλήματα του Τόπου και του Ελληνισμού.
Βασικοί παράγοντες που περιορίζουν τη δυνατότητα της Κυβέρνησης να ανταποκριθεί στην αποστολή του πρωταρχικού αποφασιστικού και συντονιστικού οργάνου διακυβέρνησης της Χώρας είναι, κυρίως:
α) ο μεγάλος αριθμός των μελών της και η διασπορά συγγενών τομέων πολιτικής σε πολλά Υπουργεία, με αποτέλεσμα σύγχυση, επικαλύψεις και συγκρούσεις
β) η χρησιμοποίηση του Υπουργικού Συμβουλίου κυρίως για νομιμοποιητικούς ή συμβολικούς σκοπούς και όχι για τη χάραξη πολιτικής
γ) η παραβίαση του ενιαίου και συλλογικού χαρακτήρα της κυβέρνησης και του Υπουργικού Συμβουλίου και η συχνή υποκατάστασή τους από άλλα όργανα και επιτροπές.
Γι’ αυτό προβλέπουμε:
• Περιορισμό του αριθμού των Υπουργείων και παράλληλη διασφάλιση του επιτελικού ρόλου τους, ώστε να συντονίζονται καλύτερα και να λειτουργούν αποτελεσματικότερα.
• Ξεκάθαρες αρμοδιότητες σε κάθε Yπουργείο.
Τη συγκεκριμενοποίηση του πεδίου πολιτικής κάθε Υπουργείου και τον περιορισμό στο ελάχιστο δυνατό των συναρμοδιοτήτων, ώστε να αποφεύγονται επικαλύψεις και συγκρούσεις.
• Τετραετές πρόγραμμα κατάργησης και συγχώνευσης νομικών προσώπων και υπηρεσιών και πρόγραμμα αποκρατικοποιήσεων για τον περιορισμό της έκτασης του δημοσίου τομέα.
Στόχος είναι το μικρότερο Κράτος στην Οικονομία και το καλύτερο και αποτελεσματικότερο Κράτος στην Κοινωνία.
Στις κεντρικές υπηρεσίες του κράτους εμφανίζεται σήμερα ένας πληθωρισμός θέσεων «ευθύνης» που στην πραγματικότητα οδηγούν στη διασπορά της αρμοδιότητας, τον κατακερματισμό της επιχειρησιακής ενότητας, την αναποτελεσματικότητα και την αδυναμία αναζήτησης ευθυνών.
Ειδικότερα, στα Yπουργεία υπάρχουν περί τις 90 Γενικές Διευθύνσεις, τις 1.450 Διευθύνσεις και τα 4.900 Τμήματα.
Σε αρκετές περιπτώσεις ο αριθμός των θέσεων και των τμημάτων είναι περιττός.
Συχνά οι μονάδες αυτές όχι μόνο δεν διαθέτουν σαφείς και διακριτούς στόχους και αρμοδιότητες, αλλ’ ούτε καν το στοιχειωδώς κατάλληλο και αναγκαίο προσωπικό.
Ο πληθωρισμός των πλασματικών θέσεων ευθύνης είναι αποτέλεσμα της ισοπεδωτικής κομματικής - πελατειακής λογικής στη διοίκηση των δημοσίων υπηρεσιών.
Συνέπεια αυτού είναι η αναξιοκρατία, η έλλειψη αξιολόγησης και κινήτρων και επομένως η αποθάρρυνση των ικανών και με προσόντα στελεχών.
Απαράδεκτη επίσης, είναι η έλλειψη αντιστοιχίας μισθού και καθηκόντων, η σχεδόν ανύπαρκτη διαφοροποίηση αμοιβών μεταξύ κατώτερων και ανώτερων στελεχών, με συνέπεια οι αμοιβές των τελευταίων να υπολείπονται δραματικά από αυτές των συναδέλφων τους στις χώρες της Ευρωπαϊκής Ένωσης.
Στόχος του κυβερνητικού μας προγράμματος είναι η ανασχεδίαση της δομής των Υπουργείων με βάση τα στρατηγικά προγράμματα και τις πολιτικές τους.
Στα πλαίσια αυτά προβλέπουμε:
• τη συγκεκριμενοποίηση της αποστολής και του μείζονος τομέα ή πεδίου πολιτικής κάθε Υπουργείου
• την αποκέντρωση αρμοδιοτήτων στα εκτελεστικά όργανα και την τοπική αυτοδιοίκηση
• τη μεταβίβαση σε όλα τα ιεραρχικά επίπεδα ανάλογης εξουσίας λήψης αποφάσεων
• τη συγχώνευση των υπηρεσιών και τη λειτουργική διάκριση και διαφοροποίησή τους σε όσο το δυνατό λιγότερες οργανικές μονάδες, με το κατάλληλο και επαρκές εύρος εποπτείας.
Κατά κανόνα, ο προϊστάμενος να μη διαθέτει περισσότερους ή λιγότερους από 5-7 υφισταμένους
• το σύγχρονο σχεδιασμό των θέσεων εργασίας και την περιγραφή των καθηκόντων
• την εξειδίκευση των αρμοδιοτήτων και τη συναφή αξιολόγηση των αποτελεσμάτων στη βάση επιχειρησιακών σχεδίων δράσης.
Το σύγχρονο μοντέλο οργάνωσης του κράτους οφείλει να διέπεται από την αρχή της επικουρικότητας και της οικονομίας των επιπέδων διοίκησης.
Βασικοί στόχοι και άξονες της σύγχρονης διακυβέρνησης είναι:
• η ενδυνάμωση των θεσμών της αποκέντρωσης και αυτοδιοίκησης
• η εξυπηρέτηση του πολίτη στον πληρέστερο βαθμό και στο πλησιέστερο προς αυτόν επίπεδο
• η διασφάλιση της ισόρροπης εθνικής ανάπτυξης
• η ορθολογική οργάνωση των περιφερειακών υπηρεσιών του κράτους
Σύμφωνα με την αρχή της επικουρικότητας στη δράση του κράτους, η οποία συνιστά πλέον θεσμικό κεκτημένο του νομικού και πολιτικού πολιτισμού της Ευρωπαϊκής Ένωσης, ισχύει ένα διπλό τεκμήριο αρμοδιότητας:
• αφ’ ενός, υπέρ του ιδιωτικού τομέα της οικονομίας και της ελεύθερης αγοράς για τις εμπορικές, επιχειρηματικές και παραγωγικές δραστηριότητες, από τις οποίες το κράτος οφείλει να απέχει και να ενεργεί μόνο ρυθμιστικά, ελεγκτικά και διορθωτικά,
• αφ’ ετέρου, υπέρ της αποκέντρωσης και της αυτοδιοίκησης και όχι της κεντρικής διοίκησης, που οφείλει πλέον να δρα επιτελικά, σχεδιαστικά και συντονιστικά.
Στις αποκεντρωμένες και αυτοδιοικούμενες μονάδες μεταφέρεται το σύνολο σχεδόν των εκτελεστικών δραστηριοτήτων του κράτους, ενώ στις κεντρικές υπηρεσίες παραμένει ο επιτελικός σχεδιασμός και ο έλεγχος.
Ο επιτελικός χαρακτήρας της Κυβέρνησης σημαίνει ότι οι κεντρικές υπηρεσίες είναι αρμόδιες για το στρατηγικό σχεδιασμό, τον προγραμματισμό και τη στήριξη του νομοθετικού έργου.
Επίσης έχουν έργο το συντονισμό, την αξιολόγηση και τον έλεγχο νομιμότητας των αποτελεσμάτων δράσης των αποκεντρωμένων και αυτοδιοικούμενων μονάδων, χωρίς να παρεμποδίζεται η πρωτοβουλία και η ελεύθερη δράση τους.
Η αποτίμηση της μέχρι σήμερα πορείας της κυβέρνησης του ΠΑΣΟΚ στο χώρο της τοπικής αυτοδιοίκησης, οδηγεί στις παρακάτω παρατηρήσεις και διαπιστώσεις:
• Θεσμικές παλινδρομήσεις και προχειρότητες που έχουν πλήξει το κύρος και την αποτελεσματικότητα των οργανισμών τοπικής αυτοδιοίκησης.
• Έλλειψη ολοκληρωμένου στρατηγικού σχεδίου για τη διοικητική οργάνωση της χώρας και εχθρική στάση απέναντι στη Νομαρχιακή Αυτοδιοίκηση.
• Αδιαφορία για την οικονομική αυτοδυναμία και αυτοτέλεια των Ο.Τ.Α., με συνέπεια την αδυναμία άσκησης αποτελεσματικής και παραγωγικής διοίκησης των τοπικών υποθέσεων, καθώς και την υπερχρέωση πολλών Ο.Τ.Α.
• Μεταβίβαση αρμοδιοτήτων και δράσεων στους Δήμους από τα Υπουργεία και τους κρατικούς οργανισμούς χωρίς τη μεταφορά αντίστοιχων πόρων.
• Η Κυβέρνηση παραβιάζει το άρθρο 102 του Συντάγματος και την ισχύουσα νομοθεσία και δεν αποδίδει στην Τοπική Αυτοδιοίκηση τους θεσμοθετημένους πόρους.
Εισπράττει για λογαριασμό των Δήμων αλλά δεν αποδίδει τους πόρους που δικαιούνται.
Οι Ο.Τ.Α. χρωστούν σήμερα 4,5 δισ. ευρώ (1,5 τρισ. δρχ.) και η Κυβέρνηση δεν έχει αποδώσει θεσμοθετημένους πόρους 3 δισ. ευρώ (1 τρισ. δρχ.).
• Αναγκαστική συγχώνευση των Δήμων και Κοινοτήτων χωρίς προηγούμενη μελέτη και με κομματική ιδιοτέλεια και σκοπιμότητα.
• Σύγχυση στην κατανομή των αρμοδιοτήτων μεταξύ των διαφόρων βαθμών αυτοδιοίκησης και απουσία σαφούς προσδιορισμού των επιτελικών αρμοδιοτήτων κάθε επιπέδου διοίκησης του κράτους.
• Αδυναμία μετατροπής του ΕΠΤΑ σε πραγματικό πρόγραμμα στήριξης της Τοπικής Αυτοδιοίκησης.
Η πολυδιαφημισμένη προίκα της Τοπικής Αυτοδιοίκησης για τον «Καποδίστρια» δεν δόθηκε.
Η κυβέρνηση δεν σέβεται το Νόμο που η ίδια έχει ψηφίσει και το πρόγραμμα χρηματοδοτείται μονομερώς από την Τ.Α.
• Έλλειψη ενδιαφέροντος για την ανάπτυξη των Ο.Τ.Α. σε ορεινές και νησιωτικές περιοχές.
• Αδυναμία ανάδειξης της ισόρροπης περιφερειακής ανάπτυξης σε στόχο ύψιστης εθνικής προτεραιότητας και αποκέντρωσης των οικονομικών δραστηριοτήτων.
Για τους λόγους αυτούς επικρατεί η άποψη ότι η Τοπική Αυτοδιοίκηση σήμερα στηρίζεται σε «πήλινα πόδια».
Η πολιτική μας για την αποκέντρωση και την αυτοδιοίκηση εμπνέεται από νέες αρχές, στηρίζεται σε στέρεες βάσεις και αντιστοιχεί στο νέο πνεύμα διακυβέρνησης της χώρας.
Στα πλαίσια αυτά προβλέπουμε:
• Τη δημιουργία πραγματικά αυτοδιοικούμενων οργανισμών, ώστε να μειωθεί το χάσμα ανάμεσα στον πολίτη και την εξουσία, να πολλαπλασιαστούν οι ευκαιρίες ενεργητικής συμμετοχής των πολιτών στην πραγμάτωση κοινών σκοπών.
Έτσι ο πολίτης δεν θα έχει την αίσθηση ότι τις υποθέσεις του χειρίζονται ανώνυμα, απομακρυσμένα και απροσπέλαστα όργανα.
• Η διοίκηση των Ο.Τ.Α. να στηρίζεται στη διαφάνεια, στη νομιμότητα, στο σεβασμό των δικαιωμάτων των πολιτών και να διαχειρίζεται αποτελεσματικά τις τοπικές υποθέσεις.
• Τον προσδιορισμό των επιτελικών αρμοδιοτήτων των κεντρικών υπηρεσιών και την πραγματική μεταφορά των αρμοδιοτήτων που αφορούν τοπικές υποθέσεις στα διάφορα επίπεδα αυτοδιοίκησης.
Οι αρχές της αποκέντρωσης, της επικουρικότητας και της αποτελεσματικότητας αποτελούν την αφετηρία για τη διαδικασία οποιασδήποτε μεταρρύθμισης.
• Καμία νέα αρμοδιότητα χωρίς νέους πόρους.
Κάθε νέα αρμοδιότητα της Τοπικής Αυτοδιοίκησης πρέπει να συνοδεύεται μετά από κοστολόγηση, από τους αναγκαίους πόρους, επαρκή στελέχωση και αναγκαίους μηχανισμούς στήριξης.
• Κανένας νέος νόμος χωρίς έκφραση γνώμης των O.T.A.
Καμία νομοθετική πρωτοβουλία που αφορά την Τ.Α. δεν θα οριστικοποιείται χωρίς την προηγούμενη έκφραση της γνώμης της.
• Συμμετοχή σε όλα τα στάδια των Κοινοτικών Προγραμμάτων.
Συμμετοχή της Τοπικής Αυτοδιοίκησης στο σχεδιασμό, προγραμματισμό και υλοποίηση των Κοινοτικών Προγραμμάτων (Κ.Π.Σ.).
• Τοπική διαβούλευση για την οργανωμένη και σε βάθος εξέταση τοπικών προβλημάτων, στην οποία συμμετέχουν φορείς της κοινωνίας των πολιτών, αλλά και μεμονωμένοι πολίτες.
Στο τέλος της διαδικασίας συντάσσεται έκθεση, που υποβάλλεται στο Δημοτικό Συμβούλιο.
• Ίδρυση Εθνικού Συμβουλίου Αυτοδιοίκησης.
Η ίδρυση και λειτουργία του Εθνικού Συμβουλίου Αυτοδιοίκησης, θα δώσει θεσμικό χαρακτήρα στη συνεργασία, τη διαβούλευση και το συντονισμό μεταξύ των βαθμών αυτοδιοίκησης.
Επίσης, θα αποτελέσει θεσμό προβληματισμού για τη διαμόρφωση πολιτικής και κοινωνικής συναίνεσης σε μείζονα θέματα Τ.Α.
Το Εθνικό Συμβούλιο Αυτοδιοίκησης συγκαλείται από τον Υπουργό Εσωτερικών και Δημόσιας Διοίκησης ο οποίος και προεδρεύει.
Συμμετέχουν ο πρόεδρος και δύο μέλη του Προεδρίου της KEΔKE, ο πρόεδρος και δύο μέλη του Προεδρίου της ENAE, δύο εκπρόσωποι των προέδρων των Περιφερειακών Συμβουλίων, εκπρόσωποι των Kομμάτων στη Bουλή καθώς και δύο καθηγητές Πανεπιστημίων συναφούς αντικειμένου.
• Ίδρυση Ινστιτούτου Τοπικής Αυτοδιοίκησης ως Ν.Π.Ι.Δ. υπαγόμενου στο Υπουργείο Εσωτερικών και Δημόσιας Διοίκησης.
Αποστολή του Ινστιτούτου είναι:
- Η διεξαγωγή μελετών, ερευνών καθώς και η επιμόρφωση των στελεχών της Τ.Α. και η διαρκής ενημέρωση των εκπροσώπων της.
- Η συμβουλευτική αρωγή και η επιστημονική στήριξη των Ο.Τ.Α.
- Η διαμόρφωση τεκμηριωμένων θέσεων για το θεσμό και τα προβλήματα της τοπικής αυτοδιοίκησης.
- Η συνεργασία με αντίστοιχα αλλοδαπά ιδρύματα, φορείς και όργανα της Ευρωπαϊκής Ένωσης, ώστε να συμβάλλει στην ουσιαστική συμμετοχή της Ελληνικής Τ.Α. σε διεθνείς δραστηριότητες.
• Ενισχυμένος ο ρόλος των Ο.Τ.Α. στη μάχη για την απασχόληση.
Συνεργασία και ενεργό συμμετοχή της Αυτοδιοίκησης στην αντιμετώπιση της ανεργίας με οργανωμένα παρατηρητήρια απασχόλησης ανά Νομαρχία ή και Δήμο και δημιουργία κόμβου πληροφοριών μεταξύ τοπικών παρατηρητηρίων, Εθνικού Παρατηρητηρίου Απασχόλησης, Ο.Α.Ε.Δ. και άλλων φορέων που πραγματοποιούν έρευνες για την απασχόληση (Γ.Σ.Ε.Ε., Σ.Ε.Β., κ.λπ.).
• Ενίσχυση των Ο.Τ.Α. για τη διαμόρφωση υποδομής ηλεκτρονικής διοίκησης και ενθάρρυνση κοινοπραξιών Ο.Τ.Α. για την ανάπτυξη συστημάτων πληροφορικής σε διαδημοτικό επίπεδο.
• Οργάνωση της τοπικής αυτοδιοίκησης στις νησιωτικές περιοχές, ώστε να προσαρμοσθεί πλήρως στην ιδιομορφία των γεωγραφικών, οικονομικών και κοινωνικών τους ιδιαιτεροτήτων και με τρόπο, ώστε κάθε νησί να διαθέτει το δικό του ενιαίο και αποτελεσματικό σύστημα διοίκησης και αυτοδιοίκησης.
• Ειδικά επιχειρησιακά σχέδια για τις περιοχές των ορεινών όγκων και των νησιών.
• Άρση των αδικιών και των κοινωνικών εντάσεων που έχουν προκύψει από τις αναγκαστικές συνενώσεις του προγράμματος «Καποδίστριας» (με νόμο ή με τοπικά δημοψηφίσματα).
• Ανάδειξη της αισθητικής της πόλης και του χωριού και προστασία του περιβάλλοντος.
• Διαδημοτικές συνεργασίες υπό τη μορφή «συμπολιτειών».
Θα δοθούν κίνητρα στους δήμους και τις κοινότητες να συνεργασθούν σε διαδημοτικό επίπεδο για ορισμένες λειτουργίες (συγκοινωνίες, δημοτική αστυνομία, διαχείριση απορριμμάτων, ύδρευση), χωρίς σπατάλη ανθρώπινου δυναμικού και πόρων με στόχο το καλύτερο αποτέλεσμα.
• Μητροπολιτική συνεργασία, σύγχρονο πλαίσιο λειτουργίας.
Ενθάρρυνση και διοργάνωση μορφών «μητροπολιτικής συνεργασίας» (Αθήνα, Θεσσαλονίκη, Πειραιά κ.α.) για την αποτελεσματικότερη αντιμετώπιση προβλημάτων και την καλύτερη ποιότητα παροχής υπηρεσιών με χαμηλότερο κόστος.
• Προώθηση του προγράμματος των ομογενειακών χωριών, σε συνεργασία με το Συμβούλιο Αποδήμου Ελληνισμού, ενισχύοντας τον επαναπατρισμό του αποδήμου ελληνισμού μέσω της αυτοδιοίκησης.
• Ψήφιση σύγχρονου Κώδικα Δήμων και Κοινοτήτων μετά από ουσιαστικό διάλογο με τους εκπροσώπους της Τοπικής Αυτοδιοίκησης και των Πολιτικών Κομμάτων.
• Καθιέρωση νέου συστήματος κατανομής των Κεντρικών Αυτοτελών Πόρων, που θα εξασφαλίζει τη δίκαιη κατανομή τους, συμβάλλοντας στην τοπική ανάπτυξη.
• Έγκαιρη και πιστή απόδοση στην Τοπική Αυτοδιοίκηση όλων των θεσμοθετημένων πόρων.
• Πλήρης εφαρμογή του νόμου για το Ειδικό Πρόγραμμα Τοπικής Αυτοδιοίκησης (ΕΠΤΑ).
• Ο σχεδιασμός και ο προγραμματισμός των τοπικών έργων πρέπει να γίνεται από τους Ο.Τ.Α. στο πεδίο ευθύνης των οποίων ανήκει.
• Ενίσχυση των δήμων στην εφαρμογή μέτρων πολιτικής προστασίας.
• Δημιουργία Ταμείου Συνοχής των Ο.Τ.Α. με αποστολή την ενίσχυση οικονομικά αδυνάτων Ο.Τ.Α., καθώς και Ο.Τ.Α. που πλήττονται από έκτακτα γεγονότα ή φυσικές καταστροφές.
• Ενίσχυση των τακτικών εσόδων των Ο.Τ.Α. από τον Κρατικό Προϋπολογισμό για τη διασφάλιση της οικονομικής αυτοτέλειας και βιωσιμότητας της τοπικής αυτοδιοίκησης.
• Κατοχύρωση ενός σταθερού θεσμικού πλαισίου αποκεντρωμένων και αμέσως εισπραττόμενων πόρων.
• Παρέχεται στους O.T.A. (όπως θα ρυθμιστεί με νόμο) η δυνατότητα να προσφύγουν σε B’ βαθμό κατά των αποφάσεων που κρίνουν ως παράνομες διοικητικές τους πράξεις.
Στο πρόγραμμά μας προβλέπονται συγκεκριμένες παρεμβάσεις και για το θεσμό της Νομαρχιακής Αυτοδιοίκησης.
α. Ενίσχυση του προγραμματικού ρόλου της Νομαρχιακής Αυτοδιοίκησης σε συνεργασία με τους πρωτοβάθμιους Ο.Τ.Α. και τους κοινωνικούς φορείς.
β. Ενίσχυση των αρμοδιοτήτων του αιρετού Νομάρχη και κατάργηση του περιορισμού της οκταετούς θητείας του.
γ. Αύξηση των τακτικών εσόδων της Νομαρχιακής Αυτοδιοίκησης από τον Κρατικό Προϋπολογισμό και αύξηση του ποσοστού των ΠΕΠ για τα Νομαρχιακά Προγράμματα.
δ. Συμμετοχή της Ε.Ν.Α.Ε. ως γνωμοδοτικού οργάνου σε θέματα περιφερειακής ανάπτυξης.
Σύμφωνα με το Σύνταγμα προβλέπονται δύο βαθμοί Τοπικής Αυτοδιοίκησης.
Η Νέα Δημοκρατία, ως B’ βαθμό βλέπει τη Νομαρχιακή Αυτοδιοίκηση.
Ο νομός και ο νομάρχης είναι διοικητικοί θεσμοί καταξιωμένοι στη συνείδηση του Λαού.
Σκέψεις για την αποδυνάμωση ή ακόμα και κατάργηση των Νομαρχιακών Αυτοδιοικήσεων, όπως αυτές που ακούγονται από κυβερνητικής πλευράς, μας βρίσκουν απολύτως αντίθετους.
Γιατί έτσι πλήττεται η εγγύτητα στον πολίτη και απαξιώνεται κατ’ επέκταση η συμμετοχή του, που αποτελεί βασική προϋπόθεση της τοπικής ανάπτυξης και είναι η μεγάλη αρετή και κατευθυντήρια αρχή της ελληνικής αυτοδιοίκησης αλλά και το όραμα της Ευρωπαϊκής Ένωσης.
Παράλληλα αναγνωρίζουμε ότι η σημασία των περιφερειών έχει αυξηθεί στην Ευρώπη και θα συνεχίσει να αυξάνει.
Η Ευρωπαϊκή Ένωση δίνει ιδιαίτερη έμφαση στο ρόλο των περιφερειών ως κινητήριας δύναμης της ανάπτυξης, καθώς και ως παράγοντα ενίσχυσης της συνοχής στην Ένωση.
Η σημασία των περιφερειών στους τομείς του προγραμματισμού σε διανομαρχιακό επίπεδο, στην εφαρμογή της αρχής της επικουρικότητας και της αποκέντρωσης, καθώς και στην ισόρροπη εθνική ανάπτυξη, αποτελούν στο σύνολό τους νέες προκλήσεις για την ανάπτυξη δημοκρατικών δομών.
Στόχος μας είναι ο περιορισμός της απομόνωσης και η ένταξη των περιφερειών στον ευρωπαϊκό χώρο μέσω της διαμόρφωσης συγκεκριμένου σχεδίου ανά περιφέρεια, με άξονες:
• Την αξιοποίηση των τοπικών ιδιαιτεροτήτων και των συγκριτικών πλεονεκτημάτων
• Τη δημιουργία Περιφερειακών Αναπτυξιακών Οργανισμών στους οποίους θα συμμετέχουν η Τοπική Αυτοδιοίκηση και οι Παραγωγικές Τάξεις
• Την ενίσχυση των επενδύσεων
• Τη βελτίωση της ποιότητας ζωής
• Την ενίσχυση της συμμετοχής των πολιτών στα κοινά, καθώς και την προώθηση γενικότερων εθνικών στόχων.
Προβλέπουμε:
• Αιρετό Περιφερειακό Συμβούλιο με αιρετό Πρόεδρο.
Τη γενική εφαρμογή των αρχών του αποκεντρωμένου κράτους και της δημοκρατικής εκπροσώπησης, που θα πραγματωθούν με την ανάδειξη αιρετών περιφερειακών συμβουλίων.
Ο Πρόεδρος του Περιφερειακού Συμβουλίου εκλέγεται από τα μέλη του.
• Ο Πρόεδρος και το περιφερειακό συμβούλιο ασκούν γνωμοδοτικές, αποφασιστικές και ελεγκτικές αρμοδιότητες, που θα καθορισθούν με νόμο.
• H κατανομή των πόρων της Περιφέρειας ανά Nομαρχιακή Aυτοδιοίκηση και ο προγραμματισμός για τα αναπτυξιακά προγράμματα και δράσεις διανομαρχιακού επιπέδου γίνονται από το Περιφερειακό Συμβούλιο.
Oι παραπάνω λειτουργίες στηρίζονται σε εμπεριστατωμένη μελέτη της Περιφέρειας και σε εισηγήσεις των Nομαρχιακών Aυτοδιοικήσεων που στηρίζονται σε προτάσεις των O.T.A.
Έτσι γίνεται πράξη ο Δημοκρατικός Προγραμματισμός και επιτυγχάνεται η συνεργασία μεταξύ του A’ και B’ Bαθμού Tοπικής Aυτοδιοίκησης.
• Αποκεντρωμένο όργανο κρατικής διοίκησης στην Περιφέρεια θα είναι ο Γενικός Γραμματέας της Περιφέρειας με θητεία.
Ο ρόλος και η αρμοδιότητα του Γενικού Γραμματέα της Περιφέρειας θα είναι:
• Η εποπτεία της τήρησης της νομιμότητας της διοικητικής δράσης, των αποκεντρωμένων και αυτοδιοικούμενων μονάδων που εδρεύουν στην περιφέρεια, την οποία κρίνουν τα κατά νόμο αρμόδια όργανα.
• Ο συντονισμός των περιφερειακών δημοσίων υπηρεσιών που έχουν την έδρα τους στην περιφέρεια.
• Η άσκηση κρατικών αρμοδιοτήτων στην περιφέρεια.
• Η ευθύνη της εκτέλεσης των αναπτυξιακών διανομαρχιακών προγραμμάτων.
Επίσης, προβλέπουμε στο πρόγραμμά μας:
Αλλαγή εκλογικού νόμου για τους Ο.Τ.Α. - Εκλογή από την πρώτη Κυριακή με 42% των ψήφων.
• Την αλλαγή του εκλογικού νόμου που αφορά στην Τοπική Αυτοδιοίκηση, ώστε τα αιρετά μέλη της να εκλέγονται από την πρώτη Κυριακή με ένα σύστημα εκλογής που να εξασφαλίζει αντιπροσωπευτικό σχήμα διοίκησης, πλην όμως σταθερό και βιώσιμο, με την προϋπόθεση για τον πλειοψηφούντα συνδυασμό, τουλάχιστον 42% των ψήφων.
Διπλογραφικό λογιστικό σύστημα σε όλους τους Ο.Τ.Α.
• Εφαρμογή διπλογραφικού λογιστικού συστήματος και δημοσίευση των προϋπολογισμών και ισολογισμών των Ο.Τ.Α.
Έτσι θα καταστεί δυνατός ο έλεγχος της οικονομικής διαχείρισης και θα κατοχυρωθεί η διαφάνεια.
Προληπτικό και κατασταλτικό έλεγχο από το Ελεγκτικό Συνέδριο.
• Υποχρεωτική υπαγωγή των Ο.Τ.Α. σε προληπτικό και κατασταλτικό έλεγχο του Ελεγκτικού Συνεδρίου.
Σύσταση του θεσμού του Συνηγόρου του Δημότη.
• Σύσταση του θεσμού του “Συνηγόρου του Δημότη” για τον έλεγχο της κακοδιοίκησης και για την προστασία των δικαιωμάτων των δημοτών.
Η διαφθορά με τη μορφή της δωροδοκίας (παθητικής ή ενεργητικής) ανωτέρων δημοσίων λειτουργών και υπαλλήλων, αποτελεί μια μορφή αφανούς εγκλήματος, ενώ ελάχιστες είναι οι περιπτώσεις που έχουν φθάσει ενώπιον της δικαιοσύνης.
Οργιάζει η διαφθορά σε πολλές δημόσιες υπηρεσίες και πολλοί πολίτες έχουν πεισθεί, ότι δίχως “λάδωμα” δεν υπάρχει ελπίδα για επιτυχή έκβαση της υπόθεσης ή του αιτήματός τους.
Η διαφάνεια, ως προϋπόθεση του κράτους δικαίου και εγγύηση της διασφάλισης του δημοσίου συμφέροντος, αποτελεί βασική αρχή, η οποία πρέπει να διέπει το σύνολο του δημοσίου βίου της χώρας.
Η εφαρμογή όμως της αρχής της διαφάνειας, προϋποθέτει ύπαρξη κατάλληλου θεσμικού πλαισίου με τις απαραίτητες εγγυήσεις επιβολής και τήρησης της στην πράξη.
Σήμερα, όχι μόνο δεν έχουν θεσμοθετηθεί επαρκείς εγγυήσεις για την κατοχύρωση της διαφάνειας αλλά αντιθέτως την τελευταία δεκαετία με αποκλειστική ευθύνη των κυβερνήσεων του ΠΑΣΟΚ, εισήχθησαν ρυθμίσεις που παρέχουν ακόμη και θεσμικό έρεισμα στην αδιαφάνεια σε καίριους τομείς της δημόσιας ζωής, όπως οι δημόσιες συμβάσεις, τα ΜΜΕ και το Χρηματιστήριο.
Αλλά και ως προς τη διαφάνεια των οικονομικών των πολιτικών κομμάτων των πολιτικών προσώπων και των μελών της Κυβέρνησης, πλανώνται πλέον στη συνείδηση των πολιτών βαρύτατες σκιές, που απαξιώνουν το ίδιο το πολιτικό μας σύστημα και την ποιότητα της δημοκρατίας.
Ο έλεγχος των οικονομικών των πολιτικών κομμάτων και των πολιτικών προσώπων υπήρξε σχεδόν ανύπαρκτος λόγω κυρίως της απρόσφορης σύνθεσης του αρμοδίου ελεγκτικού οργάνου.
Στην πράξη η εφαρμογή του «πόθεν έσχες» στα πολιτικά πρόσωπα περιορίσθηκε προσχηματικά μόνο στο «τι έσχες» και όχι στο «πόθεν έσχες».
Και οι πρόσφατες εξαγγελίες του Πρωθυπουργού για το «πόθεν έσχες» είναι υποκριτικές και αναποτελεσματικές κυρίως γιατί δεν καθιερώνουν όργανα αποτελεσματικού ελέγχου.
Η απουσία, επίσης, ουσιαστικού ελέγχου στις αναθέσεις δημοσίων έργων και προμηθειών που εξασφαλίζει τις προϋποθέσεις ανάθεσης σε “ημετέρους”, δεν αδικεί απλώς ικανούς έλληνες επιχειρηματίες, αλλά στρεβλώνει περαιτέρω τον υγιή ανταγωνισμό, βλάπτει την εθνική οικονομία και το δημόσιο συμφέρον και ζημιώνει τελικά τους φορολογούμενους πολίτες.
Οι κυβερνήσεις του ΠΑΣΟΚ διαμόρφωσαν ένα ευρύτατο σκοτεινό πεδίο αδιαφάνειας που καλύπτεται από τη διαφθορά και τη διαπλοκή, οι οποίες πέραν των άλλων, δηλητηριάζουν καθημερινά και τον υγιή κοινωνικό ιστό της χώρας.
Ενδεικτικά αναφέρονται ρυθμίσεις που θεσπίσθηκαν από τις κυβερνήσεις του ΠΑΣΟΚ από το 1993:
Ν.2172/1993 Μετατροπή του αδικήματος της απιστίας σε πλημμέλημα.
Ν.2446/1996 Ανάθεση της σύναψης προγραμματικών συμφωνιών στις διοικήσεις των ΔΕΚΟ «κατά παρέκκλιση των κειμένων διατάξεων» γεγονός, που τους επέτρεψε να μοιράσουν ανεξέλεγκτα σε διαπλεκόμενα συμφέροντα προμήθειες σε τιμές ακόμα και διπλάσιες από τις ισχύουσες διεθνώς.
Ν.2522/1997 Ανάθεση δημόσιων συμβάσεων, έργων, προμηθειών και παροχής υπηρεσιών σε όποιον θέλει η Κυβέρνηση χωρίς την παραμικρή κύρωση, αφού εκείνοι που αδικούνται μπορούν απλά να προσφύγουν στη Δικαιοσύνη για να πάρουν αποζημίωση, ενώ εκείνοι που παράνομα πήραν το έργο συνεχίζουν την εκτέλεσή του.
Ν.2576/1998 Εισαγωγή του λεγόμενου «μαθηματικού τύπου» στην επιλογή των αναδόχων δημοσίων έργων, που έχει καταδικασθεί και από την αρμόδια Επιτροπή της Ε.Ε.
Ν.2843/2000 Αφαιρέθηκε από την εισαγγελική Αρχή η δυνατότητα διενέργειας ανάκρισης, προανάκρισης ή προκαταρκτικής εξέτασης για πιθανολογούμενα αδικήματα στις χρηματιστηριακές συναλλαγές παρά μόνον εάν υπάρχει άδεια του δικαστικού συμβουλίου.
Ν.3021/2002 Νομιμοποίηση της διαπλοκής επιχειρήσεων ΜΜΕ με επιχειρήσεις που συνάπτουν συμβάσεις έργων και προμηθειών του Δημοσίου μέσω του «βασικού μετόχου».
Η τελευταία έκθεση στελεχών της Ευρωπαϊκής Κεντρικής Τράπεζας, κατατάσσει την Ελλάδα 1η μεταξύ των αναπτυγμένων χωρών του κόσμου στη διαφθορά, την παραοικονομία και τη σπατάλη δημοσίου χρήματος.
Ενώ η προ εξαμήνου περίπου έκθεση της διεθνούς οργάνωσης Transparency International κατατάσσει τη χώρα μας ως προς τα ζητήματα της διαφάνειας, στην 44η θέση μετά από την Ουρουγουάη, την Τυνησία, την Κόστα Ρίκα και τη Ναμίμπια.
Η έκταση της διαφθοράς είναι τέτοια που δεν έχει αφήσει αλώβητο κανένα τομέα επαφής του κράτους με τον πολίτη ή τον επιχειρηματία.
Ουδέποτε στο παρελθόν Εισαγγελέας του Αρείου Πάγου αναγκάστηκε να πει ότι αυτά που λέγονται για τη διαφθορά «ωχριούν μπροστά στην πραγματικότητα».
Εφορίες, πολεοδομίες, υπηρεσίες δημοσίων έργων, δασικές υπηρεσίες, αποτελούν στη συνείδηση του κόσμου χαρακτηριστικά παραδείγματα διαφθοράς.
Οι εκθέσεις του Συνηγόρου του Πολίτη, του Σώματος Επιθεωρητών Δημόσιας Διοίκησης, έρευνες του ΙΟΒΕ, μελέτες του Ελληνικού Κέντρου Επιχειρηματικότητας και η έκθεση της ομάδας GRECO του Συμβουλίου της Ευρώπης, επιβεβαιώνουν εκτεταμένα φαινόμενα διαφθοράς δημοσίων λειτουργών.
Εντυπωσιακή για τη διαφθορά και την σπατάλη του Δημόσιου χρήματος είναι η πρόσφατη έκθεση στελεχών της Ευρωπαϊκής Κεντρικής Τράπεζας.
Η Νέα Δημοκρατία θεωρώντας τη διαφάνεια ως απαραίτητο ποιοτικό στοιχείο της δημοκρατίας, εγγύηση του κράτους δικαίου και διασφάλιση του δημοσίου συμφέροντος, δεσμεύεται προγραμματικά να κατοχυρώσει την αρχή της διαφάνειας σε όλο το εύρος και τις εκφάνσεις της, καταπολεμώντας ταυτόχρονα τις εστίες αδιαφάνειας και διαπλοκής.
Είναι ανάγκη να ληφθούν όλα τα θεσμικά μέτρα ώστε να διασφαλισθούν:
• Ο έλεγχος του “πολιτικού χρήματος”.
• Ο έλεγχος του μετοχικού κεφαλαίου των νομικών προσώπων που διαχειρίζονται τα ΜΜΕ.
• Η αναμόρφωση του θεσμικού πλαισίου των δημοσίων συμβάσεων έργων, προμηθειών και παροχής υπηρεσιών.
• Οι εγγυήσεις διαφάνειας στις χρηματιστηριακές συναλλαγές.
• Η άρση όλων των θεσμικών εμποδίων για αποτελεσματικό έλεγχο από τις ανεξάρτητες αρχές και τη δικαιοσύνη, των δημοσίων συμβάσεων και των χρηματιστηριακών συναλλαγών.
• Η καταπολέμηση όλων των λοιπών εστιών διαφθοράς και διαπλοκής.
Ειδικότερα προβλέπουμε:
Έλεγχος Πολιτικού Χρήματος
Δίνουμε ιδιαίτερη σημασία στον έλεγχο των οικονομικών των πολιτικών κομμάτων και του “πόθεν έσχες” των πολιτικών προσώπων, αλλά και των στελεχών του δημόσιου τομέα που βρίσκονται σε θέσεις-κλειδιά για τη διαχείριση του δημόσιου χρήματος.
Για το λόγο αυτό προγραμματίζουμε την εφαρμογή ενός πλέγματος διατάξεων που μπορούν να αντιμετωπίσουν ουσιαστικά το πρόβλημα.
Οι προτάσεις μας είναι ρεαλιστικές και εφαρμόσιμες.
Δεν στοχεύουν σε απλό εντυπωσιασμό και κουκούλωμα του προβλήματος με ανεφάρμοστους νόμους, όπως είναι η Κυβερνητική πρόταση που προβλέπει την εφαρμογή του «πόθεν έσχες» σε εκατοντάδες χιλιάδες δημοσίους υπαλλήλους.
Συγκεκριμένα προβλέπουμε:
Συγκροτείται, Επιτροπή Eλέγχου του “πολιτικού χρήματος”.
Την Επιτροπή θα συνθέτουν ο Πρόεδρος και πέντε σύμβουλοι του Ελεγκτικού Συνεδρίου οι οποίοι θα ορίζονται με κλήρωση, ο Γενικός Γραμματέας της Βουλής και ο Συνήγορος του Πολίτη.
Με τον τρόπο αυτό διασφαλίζονται εγγυήσεις διαφάνειας.
Για να ανταποκριθεί στην αποστολή της και ο έλεγχος να είναι πλήρης και αξιόπιστος, η Επιτροπή στελεχώνεται με το κατάλληλο προσωπικό και εξοπλίζεται με αρμοδιότητες και με την αναγκαία υλικοτεχνική υποδομή.
Η επιτροπή αυτή θα ελέγχει:
• Τα οικονομικά και τις δαπάνες των πολιτικών κομμάτων, των Βουλευτών και μάλιστα όχι μόνο κατά το διάστημα των εκλογών αλλά και κατά το ενδιάμεσο χρονικό διάστημα.
Επίσης, ελέγχει τις εκλογικές δαπάνες των υποψηφίων Βουλευτών.
• Το “πόθεν έσχες” όλων των πολιτικών προσώπων, ήτοι μελών της Κυβέρνησης, Υφυπουργών, Βουλευτών, Γενικών Γραμματέων Υπουργείων και Περιφερειών, Ειδικών Γραμματέων, Διοικητών ή Προέδρων Δημοσίων Οργανισμών και Επιχειρήσεων.
Στον έλεγχο υπάγονται επίσης οι Νομάρχες και οι Δήμαρχοι.
Θα είναι συνεχής, ενδελεχής, θα αφορά κάθε μεταβολή της περιουσιακής κατάστασης και θα επικεντρώνεται στο «πόθεν έσχες» και όχι μόνο στο «τι έσχες».
Ο έλεγχος του «πόθεν έσχες» θα γίνεται για όλη την περίοδο που έχει κάποιος την ιδιότητα του πολιτικού προσώπου.
• Συγκροτείται ειδικό τμήμα «πόθεν έσχες», στα πλαίσια της Γενικής Επιθεώρησης Δημόσιας Διοίκησης.
Αναλαμβάνει τον έλεγχο του «πόθεν έσχες» των γενικών διευθυντών των δημοσίων υπηρεσιών, Ν.Π.Δ.Δ. και Ο.Τ.Α., των διευθυντών και των προϊσταμένων τμημάτων που έχουν ασκήσει ή ασκούν αρμοδιότητες σε θέματα δημοσίων έργων ή προμηθειών, πολεοδομίας, δασών, φορολογίας, επιδοτήσεων, χορήγησης αδειών και εγκρίσεων που μπορεί να αποτελούν αντικείμενο συναλλαγής και διαφθοράς.
Επίσης ο έλεγχος περιλαμβάνει μέλη επιτροπών προμηθειών ή ανάθεσης δημοσίων έργων ή μελετών καθώς επίσης και τους επιβλέποντες μεγάλα έργα.
Και εδώ ο έλεγχος θα είναι συνεχής και θα περιλαμβάνει κάθε μεταβολή της περιουσιακής κατάστασης των ανωτέρω υπαλλήλων.
Θα επεκτείνεται δειγματοληπτικά και σε μη υπαγόμενες σε έλεγχο κατηγορίες υπαλλήλων, όταν προκύπτουν ενδείξεις διαφθοράς στον τομέα που υπηρετούν ή διαχειρίζονται.
Για να είναι ο έλεγχος του «πόθεν έσχες» ουσιαστικός και να μπορούν τόσο η Επιτροπή Ελέγχου του πολιτικού χρήματος, όσο και το ειδικό τμήμα «πόθεν έσχες» να λειτουργούν αποτελεσματικά θα αίρεται, εφόσον είναι απαραίτητο, οποιοδήποτε απόρρητο (τραπεζικό, φορολογικό ή χρηματιστηριακό).
• Απαγορεύεται στους Βουλευτές, τα μέλη της κυβέρνησης και όλα τα διοικούντα όργανα του ευρύτερου δημόσιου τομέα, να προβαίνουν σε χρηματιστηριακές συναλλαγές.
• Οι ως τότε χρηματιστηριακές τους συναλλαγές και ιδίως εκείνες της περιόδου 1998-2000, θα ελεγχθούν πλήρως από την Επιτροπή Ελέγχου, ύστερα από υποχρεωτικό άνοιγμα των κάθε είδους κωδικών των ιδίων των πολιτικών και των συγγενικών τους προσώπων.
• Αυστηρές ποινές για τους παραβάτες.
Οι παραπάνω προτάσεις συγκροτούν ένα ολοκληρωμένο σχέδιο ελέγχου του πολιτικού χρήματος.
Όμως, καθοριστικό για την επιτυχία του εγχειρήματος είναι το να μπει οριστικά τέλος στην ατιμωρησία.
Οι ποινές για τους παραβάτες πρέπει να είναι αυστηρές και να φτάνουν μέχρι τη, πάντοτε σύμφωνα με τις προϋποθέσεις του Συντάγματος, δήμευση περιουσιακών στοιχείων που δεν θα έχουν δηλωθεί ή θα αποδειχθεί ότι έχουν αποκτηθεί παράνομα.
Μέτρα για την κατοχύρωση όλων των κατά το Σύνταγμα αρμοδιοτήτων του Εθνικού Συμβουλίου Ραδιοτηλεόρασης, έτσι ώστε και ν’ αποκοπεί πλήρως ο σημερινός απαράδεκτος ομφάλιος λώρος που το συνδέει με τον Υπουργό Τύπου και ΜΜΕ, καθώς και μέτρα για την αποτελεσματική άσκηση των αρμοδιοτήτων αυτών (οικονομικά μέσα, υλικοτεχνική υποδομή).
• Πλήρης και διαρκής έλεγχος της σύνθεσης του μετοχικού κεφαλαίου των νομικών προσώπων που διαχειρίζονται ΜΜΕ μέχρι και φυσικού προσώπου, για τον τρόπο προέλευσής του και τον αποκλεισμό της διαπλοκής.
• Απαγόρευση παρεμβολής κάθε είδους εξωχώριων εταιριών στο μετοχικό κεφάλαιο νομικών προσώπων που διαχειρίζονται ΜΜΕ.
• Μείωση στο ελάχιστο δυνατό του ποσοστού του “βασικού μετόχου”, ώστε να κλείσει όσο γίνεται αυτή η συνταγματικώς θεσμοθετημένη από την κυβέρνηση “κερκόπορτα” της διαπλοκής στα ΜΜΕ.
• Κατάργηση κάθε δυνατότητας χρησιμοποίησης παρένθετων προσώπων, συγγενικών ή μη, στο μετοχικό κεφάλαιο και τη διοίκηση των νομικών προσώπων που διαχειρίζονται ΜΜΕ.
Η κατάργηση θα περιλαμβάνει και τη σημερινή διάτρητη ρύθμιση που επιτρέπει τη χρησιμοποίηση τέτοιων παρένθετων προσώπων όταν αποδεικνύουν δήθεν «οικονομική αυτοτέλεια».
• Συγκρότηση Aνεξάρτητης Aρχής για την εποπτεία και τον έλεγχο των δημοσίων συμβάσεων έργων, προμηθειών και παροχής υπηρεσιών, τόσο ως προς την τήρηση των κανόνων διαφάνειας, όσο και ως προς την τήρηση των μελετών που καθορίζουν το πλαίσιο των συμβάσεων αυτών.
Στο όργανο αυτό μετέχουν ανώτατοι δικαστικοί λειτουργοί και αρμόδιοι εμπειρογνώμονες.
• Κατάργηση του απαράδεκτου σημερινού θεσμικού πλαισίου (αρθρ. 1 ν. 2940/2001 που επιτρέπει τη διαμόρφωση ολιγοπωλίου στον τομέα των δημοσίων έργων και την παραβίαση κάθε έννοιας ελεύθερου και υγιούς ανταγωνισμού.
Με το άρθρο αυτό παρασχέθηκε η δυνατότητα στις εργοληπτικές επιχειρήσεις των δημόσιων έργων, να συνιστούν κοινοπραξίες κατασκευής ενός έργου, που ανέλαβε να εκτελέσει μία ή περισσότερες από τις επιχειρήσεις αυτές.
Έτσι καταστρατηγείται κάθε έννοια υγιούς και ελεύθερου ανταγωνισμού, με τη διευκόλυνση των προσυνεννοήσεων μεταξύ των διαφόρων εργοληπτικών εταιρειών προ της συμμετοχής τους στο σχετικό διαγωνισμό.
• Αντικατάσταση του ισχύοντος σήμερα «μαθηματικού τύπου», ο οποίος παρεμποδίζει τον ελεύθερο και υγιή ανταγωνισμό ως προς την ανάθεση και εκτέλεση δημόσιων έργων.
Το «μαθηματικό τύπο» θα αντικαταστήσει σύγχρονο και διαφανές θεσμικό πλαίσιο, το οποίο θα βασίζεται πρωτίστως πάνω στους άξονες:
Πρώτον, της σύνταξης πλήρων και ολοκληρωμένων μελετών και δεύτερον, της απαρέγκλιτης τήρησης των μελετών αυτών.
• Κατάργηση των αδιαφανών εκείνων ρυθμίσεων του άρθρου 16 του ν.2446/1996, με τις οποίες σήμερα καθιερώνονται ευρύτατες και απαράδεκτες παρεκκλίσεις από τη γενική περί προμηθειών νομοθεσία.
Παρεκκλίσεις που επέτρεψαν σειρά φωτογραφικών και ύποπτων αναθέσεων προγραμματικών συμφωνιών.
Ειδικότερα, εφεξής και οι προγραμματικές συμφωνίες των φορέων των τομέων ύδατος, ενέργειας, μεταφορών και επικοινωνιών θα διενεργούνται σύμφωνα με τις διατάξεις του ν.2286/1995 και των λοιπών γενικών περί προμηθειών διατάξεων.
• Κατάργηση των διατάξεων του άρθρου 4 του ν.2522/1997, οι οποίες αποτελούν «Δούρειο Ίππο» αδιαφάνειας και διαπλοκής, αφού επιτρέπουν τη μη εκτέλεση ως και αμετάκλητων δικαστικών αποφάσεων, οι οποίες ακυρώνουν παράνομες αναθέσεις δημοσίων συμβάσεων.
• Κατάργηση των σημερινών ευρύτατων και απαράδεκτων παρεκκλίσεων από τη νομοθεσία για τις κρατικές προμήθειες (άρθρο 16 ν.2446/1996) ώστε και οι προγραμματικές συμβάσεις των φορέων των τομέων ύδατος, ενέργειας, μεταφορών και επικοινωνιών να υπαχθούν σε εγγυήσεις διαφάνειας και αξιοπιστίας.
Η διαφάνεια στις χρηματιστηριακές συναλλαγές αποτελεί προϋπόθεση για τη διαφύλαξη του κύρους ενός χρήσιμου για την ανάπτυξη της εθνικής μας οικονομίας θεσμού όπως είναι το Χρηματιστήριο και την προστασία των συμφερόντων των μικρομετόχων.
Στα πλαίσια αυτά προβλέπουμε:
• Την αναγωγή της Επιτροπής Κεφαλαιαγοράς σε πραγματικά ανεξάρτητη Αρχή, αδέσμευτη από τα κυβερνητικά και κομματικά κέντρα, για να μπορεί να ελέγχει και να προλαμβάνει σκάνδαλα, όπως το μέγα πολιτικό και οικονομικό σκάνδαλο του Χρηματιστηρίου, που στοίχισε πάνω από 30 τρισ. δραχμές σε 1,5 τουλάχιστον εκατομμύριο μικροεπενδυτές.
Σήμερα και από τις τελευταίες δραματικές εξελίξεις στο χώρο της, η Επιτροπή Κεφαλαιαγοράς όχι μόνο δεν είναι ανεξάρτητη διοικητική αρχή, αλλά λειτουργεί ως εντολοδόχος του Κυβερνώντος κόμματος.
• Την κατάργηση των διατάξεων του ν.2651/1988 και του ν.2843/2000 που θεσπίστηκαν ακριβώς για να αποτελέσουν θεσμικά αναχώματα στα ελεγκτικά όργανα και τις δικαστικές αρχές, τόσο ως προς τον έλεγχο νομιμότητας των χρηματιστηριακών συναλλαγών, όσο και ως προς τη διάπραξη ποινικών αδικημάτων σε σχέση με αυτές.
Την κατάργηση της ανήθικης μετατροπής του αδικήματος της απιστίας δημοσίων λειτουργών και υπαλλήλων από κακούργημα σε πλημμέλημα που έγινε το 1993 (ν.2172) για να παραγραφούν κακουργήματα της νομενκλατούρας του κυβερνώντος κόμματος.
Η απιστία των δημοσίων λειτουργών θα ξαναγίνει κακούργημα.
• Τη σύσταση ειδικών ποινικών τμημάτων στα μεγάλα Πρωτοδικεία και στα Eφετεία της Xώρας (Αθηνών-Πειραιώς, Θεσσαλονίκης, Πατρών, Λάρισας, Ηρακλείου) για επιτάχυνση της απονομής της δικαιοσύνης, σε δίκες που αφορούν τη διαφάνεια.
3.4 OΙ AΝΕΞΑΡΤΗΤΕΣ AΡΧΕΣ
Με τη σύσταση ανεξάρτητων θεσμών και οργάνων επιτυγχάνεται καλύτερα η προστασία των δικαιωμάτων του πολίτη από την κρατική αυθαιρεσία, αλλά και διασφαλίζεται η διάκριση και η εξισορρόπηση των εξουσιών, η καταπολέμηση της διαφθοράς, η αποκατάσταση μεγαλύτερης διαφάνειας, αποτελεσματικότητας και ευελιξίας στη λειτουργία του πολιτικού συστήματος.
Κορυφαία παράμετρος της στρατηγικής μας για την αναδιοργάνωση του κράτους και την εγκαινίαση ενός νέου συστήματος διακυβέρνησης της χώρας, είναι η σαφής πολιτική δέσμευση για την απεξάρτηση της Δημόσιας Διοίκησης από την κομματική επιρροή.
Πρωταρχικό ρόλο για την ανατροπή της σημερινής κατάστασης, όσο και για την ενίσχυση της αποτελεσματικότητας, της τεχνογνωσίας και της αξιοκρατικής ουδετερότητας της διοίκησης αναμένεται να διαδραματίσουν οι Ανεξάρτητες Αρχές.
Μερικές από αυτές έχουν ήδη συγκροτηθεί, όμως δεν έχουν το κατάλληλο προσωπικό και την αναγκαία υποδομή προκειμένου να μπορέσουν να ανταποκριθούν στην αποστολή τους.
Προβλέπουμε την ίδρυση πέντε νέων ανεξαρτήτων αρχών αλλά και την αναβάθμιση και ενίσχυση των υφιστάμενων.
Συγκεκριμένα προβλέπουμε να συσταθούν οι εξής νέες ανεξάρτητες διοικητικές αρχές:
• To Συμβούλιο Δημόσιας Διοίκησης, με έργο και αποστολή όχι μόνο τον έλεγχο των προσλήψεων προσωπικού (όπως το σημερινό ΑΣΕΠ), αλλά και την ανάπτυξη συμβουλευτικού και γνωμοδοτικού ρόλου και αρμοδιότητας, για τα ζητήματα οργάνωσης και λειτουργίας των δημοσίων υπηρεσιών.
• Ο Συνήγορος Υγείας και Κοινωνικών Υπηρεσιών, με σκοπό την πάταξη της κακοδιοίκησης στους ευαίσθητους αυτούς τομείς.
• Ο Συνήγορος του Δημότη για τα θέματα της τοπικής αυτοδιοίκησης.
• Επιτροπή Ελέγχου των Συμβάσεων Δημοσίων Έργων, Προμηθειών και Παροχής Υπηρεσιών για την καταπολέμηση της διαφθοράς και την εξασφάλιση της διαφάνειας στον ευαίσθητο χώρο των δημοσίων συμβάσεων.
• Η Επιτροπή Ελέγχου του “πολιτικού χρήματος”, με αποστολή αυτήν που καθορίσθηκε στο κείμενο για τη διαφάνεια.
Προτείνεται, τέλος, η περαιτέρω λειτουργική αναβάθμιση, η διεύρυνση του ρόλου και η αρτιότερη οργάνωση ήδη υφιστάμενων ανεξαρτήτων αρχών και οργάνων, όπως:
• Ο Συνήγορος του Πολίτη και ο θεσμός του Συνηγόρου του Καταναλωτή
• Το Εθνικό Συμβούλιο Ραδιοτηλεόρασης, το οποίο εγγυάται την αποτελεσματική εφαρμογή των αρχών της αντικειμενικότητας, της ισοτιμίας και της ποιότητας, καθώς και τις αρχές της διαφάνειας στο χώρο της Ραδιοτηλεόρασης
• Η Αρχή Προστασίας Δεδομένων Προσωπικού Χαρακτήρα
• Η Επιτροπή Κεφαλαιαγοράς και η Επιτροπή Ανταγωνισμού, ώστε να ανταποκρίνονται στο έργο τους και στις ανάγκες του νέου επιχειρηματικού περιβάλλοντος.
1.1 H ΑΠΟΤΥΧΙΑ ΤΟΥ ΕΣΥ ΚΑΙ ΟΙ ΣΥΓΧΡΟΝΕΣ ΠΡΟΚΛΗΣΕΙΣ
Η προστασία της Υγείας αποτελεί πρώτιστη Κοινωνική Ευθύνη.
Η Πολιτεία οφείλει να παρέχει και να εγγυάται σε όλους τους πολίτες υψηλού επιπέδου υπηρεσίες Υγείας.
΄Εχει την υποχρέωση να διαθέτει όλα τα απαραίτητα μέσα που να στηρίζουν μία ολοκληρωμένη πολιτική Υγείας, σύμφωνα με τα σύγχρονα επιστημονικά δεδομένα και τις αρχές της ηθικής και της προστασίας της ανθρώπινης ζωής.
Δυστυχώς όμως, είναι πλέον κοινή πεποίθηση ότι ακόμα και σήμερα, η Ελλάδα εξακολουθεί να μην διαθέτει ένα αξιόπιστο και αποτελεσματικό Σύστημα Υγείας.
Το κατ’ όνομα «Εθνικό Σύστημα Υγείας», είκοσι χρόνια μετά τη δημιουργία του, έχει αποτύχει να προσφέρει στους Έλληνες πολίτες τις υπηρεσίες υγείας που έχουν ανάγκη και για τις οποίες φορολογούνται και καταβάλλουν τις ασφαλιστικές εισφορές τους.
Το ΕΣΥ είναι συνυφασμένο με εικόνες ντροπής οι οποίες σίγουρα δεν αρμόζουν σε μια ευρωπαϊκή χώρα του 21ου αιώνα.
Δυστυχώς, κάθε μέρα, στα δημόσια νοσοκομεία της χώρας μας πεθαίνει η αξιοπρέπεια του πολίτη.
Οι υψηλές ιδιωτικές δαπάνες: πηγή κοινωνικών ανισοτήτων
Το τίμημα αυτής της αποτυχίας είναι δυσβάσταχτο.
Από τη μία, η Υγεία – το πολυτιμότερο αγαθό του ανθρώπου – δεν προστατεύεται ικανοποιητικά και το επίπεδο των προσφερόμενων υπηρεσιών σε αυτόν τον τόσο ευαίσθητο τομέα παραμένει χαμηλό.
Από την άλλη, οι πολίτες αναγκάζονται να πληρώνουν από την τσέπη τους για να καλύψουν τα ελλείμματα της κυβερνητικής πολιτικής.
Στα 20 χρόνια ζωής του ΕΣΥ οι ιδιωτικές δαπάνες όχι μόνο δεν εξαφανίσθηκαν – όπως υπόσχονταν οι εξαγγελίες του συστήματος – αλλά αυξήθηκαν.
Σήμερα, όπως προκύπτει από τα στοιχεία που ανακοίνωσε ο ΟΟΣΑ το 2003, μόλις το 56% της συνολικής δαπάνης για την Υγεία στην Ελλάδα είναι δημόσια, ενώ το 44% είναι ιδιωτική.
Τα αντίστοιχα μεγέθη στην Ευρωπαϊκή ΄Ενωση βρίσκονται περίπου στο 74% και 26%.
Δηλαδή για κάθε 100 ευρώ που δαπανώνται για υπηρεσίες υγείας στη χώρα μας, τα 44 ευρώ τα καταβάλλει ο πολίτης από την τσέπη του – ενώ οι αντίστοιχες δαπάνες των Ευρωπαίων πολιτών είναι περίπου 26 ευρώ.
Επίσης, σύμφωνα με τα στοιχεία του ΟΟΣΑ, στην Ελλάδα το 2001 το σύνολο της δημόσιας και ιδιωτικής δαπάνης για την Υγεία ανήλθε στο 9,4% του ΑΕΠ ενώ ο μέσος όρος της Ε.Ε. ήταν 9,3%.
Παρόλα αυτά, οι υπηρεσίες υγείας στη χώρα μας βρίσκονται σε πολύ χαμηλό επίπεδο.
Αυτό οφείλεται τόσο στην κακοδιαχείριση της δημόσιας δαπάνης, όσο και στο ότι το σύνολο της ιδιωτικής και δημόσιας δαπάνης δεν χρηματοδοτεί συντεταγμένα ένα καλά οργανωμένο σύστημα υγείας.
Ιδιαίτερη σημασία έχει και ότι από το 44% της ιδιωτικής δαπάνης, το 90% δίνεται για άμεσες πληρωμές και το γνωστό “φακελάκι” οι οποίες γίνονται την ώρα που ο πολίτης δέχεται τις δήθεν δωρεάν υπηρεσίες υγείας και όχι για τη συμμετοχή του στις δαπάνες για φάρμακα ή την ιδιωτική ασφάλιση.
Σύμφωνα με την ίδια έρευνα, το 2,5% των ελληνικών νοικοκυριών καταστρέφονται οικονομικά στην προσπάθειά τους να αντιμετωπίσουν κάποιο πρόβλημα υγείας.
Το ποσοστό είναι εύγλωττο για τη συνολική εικόνα και πραγματικά τραγικό, αν αναλογιστεί κανείς πως ο μέσος όρος στην Ευρωπαϊκή Ένωση είναι 0,4%.
Έτσι η χώρα μας είναι πρώτη στην Ευρωπαϊκή Ένωση σε ιδιωτικές δαπάνες για την Υγεία και στις τελευταίες θέσεις στις δημόσιες δαπάνες.
Οι μεγάλες όμως ιδιωτικές δαπάνες αποτελούν πηγή κοινωνικών ανισοτήτων.
Και αυτό γιατί όποιος έχει χρήματα απολαμβάνει καλύτερη περίθαλψη, ενώ για όποιον δεν έχει, η πρόσβαση και η χρήση υπηρεσιών είναι δυσχερέστερη.
Ποια τα αίτια αποτυχίας του ΕΣΥ:
Το ΕΣΥ απέτυχε νομοτελειακά, μέσα στην οικονομικά ατελέσφορη, κοινωνικά άδικη και επιστημονικά παρωχημένη διαδικασία εφαρμογής του.
Τα αίτια της αποτυχίας του ΕΣΥ είναι πολλά.
Οι κυβερνήσεις του ΠΑΣΟΚ θυσίασαν στο βωμό των πολιτικών σκοπιμοτήτων βασικές αρχές ενός σύγχρονου Συστήματος Υγείας, όπως το δικαίωμα της ελεύθερης επιλογής του πολίτη, τη δυνατότητα άμεσης και εύκολης πρόσβασης σε όλα τα επίπεδα περίθαλψης και την παροχή υπηρεσιών Υγείας ποιότητας.
Επίσης, ότι όλα αυτά τα χρόνια οι κυβερνώντες επιδόθηκαν κυρίως στην εξυπηρέτηση μικροκομματικών συμφερόντων και στις φραστικές, δήθεν «ιδεολογικές», διακηρύξεις που δεν εφαρμόστηκαν ποτέ στην πράξη.
Στις δύο δεκαετίες εφαρμογής του, το ΕΣΥ αποδείχθηκε στην πράξη πως δεν είναι μόνο αναποτελεσματικό, αλλά και σπάταλο.
Η κακοδιαχείριση των πόρων και ο ασφυκτικός κομματικός παρεμβατισμός, σε συνδυασμό με την παραοικονομία πέτυχαν ένα φαινόμενο μοναδικό στην Ευρώπη: να συντηρείται με τεράστιο κόστος ένα αναχρονιστικό και υποβαθμισμένο «Σύστημα Υγείας».
Από μελέτες που έγιναν στο Πανεπιστήμιο Αθηνών προέκυψε ότι το κόστος της ατελέσφορης λειτουργίας του νοσοκομειακού συστήματος ανέρχεται περίπου στο 30% του συνολικού λειτουργικού συστήματος.
Αυτό σημαίνει ότι χωρίς καμία οικονομική επιβάρυνση θα μπορούσε να βελτιωθεί το παραγόμενο νοσοκομειακό προϊόν κατά 30%.
Ενώ σε όλες τις χώρες της Ευρωπαϊκής Ένωσης η αύξηση του κόστους των υπηρεσιών Υγείας είναι αποτέλεσμα των εφαρμογών της συνεχούς εξέλιξης της τεχνολογίας και της βελτίωσης των υπηρεσιών, στην Ελλάδα το κόστος αυξάνεται χωρίς να βελτιώνονται ούτε ποιοτικά, ούτε ποσοτικά οι παρεχόμενες υπηρεσίες Υγείας στον Έλληνα πολίτη.
Γι’ αυτό και η Ελλάδα είναι η χώρα της Ε.Ε. με την χαμηλότερη ικανοποίηση του πληθυσμού από το σύστημα υγείας (Eυρωβαρόμετρο 2002).
Ποια είναι η σημερινή κατάσταση:
Σήμερα το ΕΣΥ οριοθετείται από ένα μωσαϊκό νομοθετικών ρυθμίσεων, που όχι μόνο δεν λύνουν αλλά επιβαρύνουν ακόμη περισσότερο τα συσσωρευμένα προβλήματα στο χώρο της Υγείας.
Η κατάσταση είναι γνωστή:
• Τα νοσοκομεία, έρμαια της κακοδιαχείρισης, βουλιάζουν και πάλι στα ελλείμματα – μόλις δύο χρόνια μετά τη ρύθμιση των προηγούμενων χρεών τους, οφείλουν ήδη περισσότερα από 400 δισ. δρχ. στους προμηθευτές τους.
• Οι πολίτες ταλαιπωρούνται σαν κάτοικοι τριτοκοσμικής χώρας στα εξωτερικά ιατρεία στις πρωινές ώρες και στις ημέρες εφημερίας για το ευρύ κοινό.
Στα ίδια όμως νοσοκομεία, τις απογευματινές ώρες λειτουργούν προσωπικά ιατρεία ορισμένων γιατρών, τα οποία οι ασθενείς ακριβοπληρώνουν.
• Οι τεράστιες ουρές κι οι λίστες αναμονής που δημιουργούνται στα νοσοκομεία, αναγκάζουν τους ασθενείς να καταφεύγουν σε κάθε τρόπο για να εξυπηρετηθούν, ορθόδοξο ή ανορθόδοξο (το γνωστό «φακελάκι»).
• Αρκετά νοσοκομεία – ιδίως σε Αθήνα και Θεσσαλονίκη – είναι γερασμένα.
Σε όλη τη χώρα, οι ελλείψεις στις υποδομές είναι μεγάλες.
Χρησιμοποιούνται ακόμη μηχανήματα εικοσαετίας, ενώ και τα πιο πρόσφατα δεν συντηρούνται ικανοποιητικά.
Η τεχνολογία δεν χρησιμοποιείται αποδοτικά, από την αγορά ως τη συντήρησή της.
• Πολλά νοσοκομεία της περιφέρειας είναι απολύτως ανεπαρκή να αντιμετωπίσουν περιπτώσεις ασθενών με σοβαρά προβλήματα, με αποτέλεσμα οι ασθενείς αυτοί να πρέπει να διακομισθούν σε μεγάλα κεντρικά νοσοκομεία.
Η Αθήνα δέχεται σήμερα ασθενείς από άλλες περιοχές σε ποσοστό πάνω από 38% και η Θεσσαλονίκη σε ποσοστό 47%.
Τα ποσοστά αυτά είναι μεγαλύτερα και από τα αντίστοιχα του 1980!
• Επιπλέον όμως, είναι γνωστό ότι το σύστημα διακομιδής ασθενών του ΕΚΑΒ αντιμετωπίζει πολλά και σημαντικά προβλήματα, με αποτέλεσμα να υπάρχει κόστος ακόμα και σε ανθρώπινες ζωές.
• Τα παράπονα των πολιτών από τα δημόσια νοσοκομεία είναι πολύ μεγάλα.
Όπως προκύπτει από την έρευνα της Ε.Σ.Δ.Υ., οι αρνητικές γνώμες για τις υπηρεσίες τους είναι 47,6% στο επίπεδο της αξιοπρέπειας, 46% στο θέμα της έγκαιρης προσοχής και 63,5% στην αξιολόγηση του περιβάλλοντος.
• Υπάρχουν μεγάλες ελλείψεις σε προσωπικό.
Όπως υπολογίζουν οι ομοσπονδίες των εργαζομένων, αλλά και τα ίδια τα νοσοκομεία, υπάρχουν πάνω από 25.000 κενές θέσεις.
• Οι πολίτες συναντούν μια απαράδεκτη κατάσταση στην Πρωτοβάθμια Περίθαλψη.
Το ΙΚΑ - για παράδειγμα - χαρακτηρίζεται από ταλαιπωρία, μεγάλες λίστες αναμονής, έλλειψη βασικών ειδικοτήτων.
Οι υπηρεσίες υγείας του ΙΚΑ, και δευτερευόντως άλλων ταμείων, έχουν απαξιωθεί στη συνείδηση των ασφαλισμένων με αποτέλεσμα τη μεγάλη διαρροή του οικογενειακού εισοδήματος προς την ιδιωτική αγορά.
• Η Ελλάδα είναι η μόνη χώρα της Ευρωπαϊκής ΄Ενωσης που ο κάθε ασφαλιστικός οργανισμός επιλέγει και εφαρμόζει ένα δικό του, αναποτελεσματικό και γραφειοκρατικό, σύστημα πρωτοβάθμιας περίθαλψης, με αποτέλεσμα τα σπασμένα να τα πληρώνουν οι ασφαλισμένοι.
Είναι μοναδικό, σε όλες τις χώρες της Ε.Ε., το ελληνικό φαινόμενο της παραγωγής υπηρεσιών υγείας από τα ίδια τα ασφαλιστικά ταμεία.
Αυτό πρέπει να σταματήσει!
Η πρωτοβάθμια περίθαλψη είναι η μεγαλύτερη πληγή του ΕΣΥ.
• Τα κέντρα υγείας παρουσιάζουν μεγάλες ελλείψεις και στο προσωπικό, αλλά και στην υποδομή.
Ο εξοπλισμός τους στις περισσότερες περιπτώσεις, δεν έχει ανανεωθεί την τελευταία εικοσαετία.
Η χώρα μας είναι η μοναδική ευρωπαϊκή χώρα που στερείται μιας αποτελεσματικής επείγουσας περίθαλψης και φροντίδας, με αποτέλεσμα να χάνονται ανθρώπινες ζωές.
• Το σύστημα επιμόρφωσης και μετεκπαίδευσης των γιατρών και των νοσηλευτών του ΕΣΥ είναι πρακτικά ανύπαρκτο.
• Οι έννοιες του ελέγχου ποιότητας και της πιστοποίησης – απαραίτητες για να λειτουργήσει αποδοτικά ένα Σύστημα Υγείας – είναι άγνωστες.
• Όλο και περισσότερο οι Έλληνες αναγκάζονται να στραφούν στον ιδιωτικό τομέα, παρά τα προβλήματα που αντιμετωπίζει κι αυτός.
Για τις εξωνοσοκομειακές υπηρεσίες, περισσότεροι από τους μισούς Έλληνες (51%) απευθύνονται στον ιδιωτικό τομέα, ενώ το 20% των Ελλήνων επιλέγουν, παρά το υψηλό κόστος, να νοσηλευτούν σε ιδιωτικά θεραπευτήρια.
Δηλαδή, ακόμα και πολλοί ασφαλισμένοι, προτιμούν να πληρώσουν για την περίθαλψή τους, παρά να χρησιμοποιήσουν τις δωρεάν αλλά χαμηλού επιπέδου υπηρεσίες υγείας που τους παρέχονται.
Όλα αυτά, έχουν οδηγήσει την κατάσταση σε ένα τραγικό αδιέξοδο που προβληματίζει ακόμη και πολλούς που, άλλοτε, υποστήριζαν το ΕΣΥ με φανατισμό.
Η Νέα Πολιτική Υγείας που προτείνουμε:
Εύλογο επομένως είναι το ερώτημα που τίθεται σήμερα:
Είναι ή όχι αναστρέψιμη η κατάσταση που έχει δημιουργηθεί στο χώρο της Υγείας;
Πιστεύουμε κατηγορηματικά πως υπάρχουν λύσεις.
Οι λύσεις αυτές όμως, απαιτούν μελετημένο σχεδιασμό για να συγκροτηθούν σε μία ολοκληρωμένη πρόταση και πολιτική βούληση και τόλμη για να εφαρμοστούν.
Το ΕΣΥ δεν επιδέχεται πλέον νέο απλό εξωραϊσμό της εικόνας του.
Τα ημίμετρα δεν μπορούν να προσφέρουν τίποτα.
Χρειάζεται μια ριζική αναθεώρηση, με κύριες κατευθύνσεις την ποιότητα που τόσο πολύ στερήθηκε και την αποφυγή της σπατάλης που τόσο πολύ πλήρωσε ο Έλληνας πολίτης τα τελευταία χρόνια.
Έχοντας επίγνωση των δυσκολιών, πιστεύουμε ότι είναι δυνατόν να δημιουργηθούν οι απαραίτητες προϋποθέσεις τόσο με τη δημιουργία του θεσμικού πλαισίου, όσο και με τον κατάλληλο οικονομικό σχεδιασμό, ώστε να εξασφαλισθούν οι πόροι που απαιτούνται για τη σταδιακή εφαρμογή των ριζοσπαστικών αλλαγών και την υλοποίηση των προτεινόμενων μέτρων.
Θεμελιώδη αρχή της νέας πολιτικής στον τομέα της Υγείας που προτείνουμε, αποτελεί η δημιουργία ενός σύγχρονου Συστήματος Υγείας, στο οποίο θα προέχει η προστασία της υγείας και όχι μόνο η διαχείριση της ασθένειας και θα εξασφαλίζονται:
– ίδιες δυνατότητες εύκολης πρόσβασης στις υπηρεσίες υγείας επιπέδου για όλους τους πολίτες
– ελεύθερη επιλογή γιατρού
Αυτά για μας αποτελούν εθνικό και κοινωνικό όραμα.
Σε μία σύγχρονη δημοκρατική κοινωνία, η πολιτική Υγείας πρέπει να διακρίνεται από το σεβασμό της ανθρώπινης προσωπικότητας και την ελευθερία της επιλογής.
Το κράτος έχει την υποχρέωση να παρέχει σε όλους τους πολίτες υψηλού επιπέδου υπηρεσίες υγείας.
Παράλληλα όμως, μπορεί να δραστηριοποιείται και η ιδιωτική πρωτοβουλία, βάσει κανόνων και προδιαγραφών που θέτει το κράτος, το οποίο και εποπτεύει την εφαρμογή τους.
Οι αρχές μας
Ένα σύγχρονο Σύστημα Υγείας θα πρέπει να διέπεται από τις εξής αρχές:
• Να θέτει ως προτεραιότητα την προστασία της υγείας και όχι μόνο τη διαχείριση της ασθένειας.
• Να είναι δίκαιο και να εξασφαλίζει τις ίδιες δυνατότητες πρόσβασης στις υπηρεσίες Υγείας για όλους τους πολίτες.
• Να εξασφαλίζει το δικαίωμα ελεύθερης επιλογής γιατρού.
• Να είναι αποτελεσματικό και να συνδυάζει την ποιότητα των υπηρεσιών τις οποίες προσφέρει, με την αποδοτικότητα του συστήματος.
• Να είναι ευέλικτο με δυνατότητες προσαρμογής και συνεχούς αναβάθμισης, χωρίς να εμποδίζεται από δυσκίνητες, γραφειοκρατικές διαδικασίες.
• Να είναι αποκεντρωμένο σε προσωπικό και υπηρεσίες.
• Να είναι ολοκληρωμένο -περιλαμβάνοντας όλα τα επίπεδα- και να αξιοποιεί το σύνολο του ιατρικού σώματος προς όφελος των Ελλήνων πολιτών.
• Να εξασφαλίζει στους εργαζομένους στο χώρο της Υγείας αξιοπρεπείς συνθήκες εργασίας και ικανοποιητικές αμοιβές.
• Να λειτουργεί ορθολογικά, με υπεύθυνη οικονομική διαχείριση και όχι με τις σημερινές σπατάλες.
Οι στόχοι μας
Με βάση αυτές τις αρχές το πρόγραμμά μας έχει τους εξής βασικούς στόχους:
• Να εξασφαλίζει το δικαίωμα της Υγείας σε υψηλό ποιοτικά επίπεδο, τόσο για τον κάθε πολίτη όσο και για τη Δημόσια Υγεία συνολικά.
• Να κατοχυρώνει έμπρακτα το δικαίωμα της ελεύθερης επιλογής του γιατρού και να εξασφαλίζει δυνατότητες εύκολης πρόσβασης σε όλες τις βαθμίδες και λειτουργίες του συστήματος.
• Να εξαλείψει τις ανισότητες μεταξύ κέντρου και περιφέρειας, μέσω ενός νέου εθνικού προγραμματισμού.
Για το σκοπό αυτό, δημιουργείται ο υγειονομικός χάρτης της χώρας στον οποίο θα καταγράφονται το ανθρώπινο δυναμικό, η υλικοτεχνική υποδομή, οι ελλείψεις και οι ανάγκες κάθε περιοχής της χώρας.
Με γνώμονα τον υγειονομικό χάρτη, δημιουργούνται νέες μονάδες υγείας, όπου είναι απαραίτητο, και εξειδικεύεται και κατανέμεται το ιατρικό δυναμικό και το προσωπικό των επαγγελμάτων υγείας.
• Να εκσυγχρονίσει το σύστημα υγείας, με την καθιέρωση του ενιαίου ηλεκτρονικού ιατρικού φακέλου για κάθε ασθενή.
Ο φάκελος αυτός θα συνοδεύει υποχρεωτικά τον ασθενή σε όλες τις ιατρικές Υπηρεσίες και σε όλες τις βαθμίδες περίθαλψης, με όλες τις ασφαλιστικές δικλείδες για την προστασία των προσωπικών δεδομένων.
• Να διαμορφώσει ενιαίους όρους λειτουργίας τόσο στο δημόσιο όσο και στον ιδιωτικό τομέα, σύμφωνα πάντα με τις σύγχρονες επιστημονικές προδιαγραφές.
• Να διαμορφώσει, σε εθνικό επίπεδο, ένα ενιαίο πλαίσιο που θα εξασφαλίζει σύγχρονη και υψηλού επιπέδου εκπαίδευση, μετεκπαίδευση και συνεχή επιμόρφωση των γιατρών και των επαγγελματιών υγείας.
• Να εξασφαλίζει τη συνεχή εφαρμογή ενός συστήματος αξιολόγησης, ποιοτικού ελέγχου και πιστοποίησης του συστήματος υγείας και κάθε μονάδας.
Επίσης, να εξασφαλίζει τη συνεχή αξιολόγηση του ιατρικού δυναμικού και των επαγγελματιών υγείας.
Η επιλογή και η εξέλιξη των γιατρών και των επαγγελματιών υγείας να γίνεται με βάση ουσιαστικά αξιοκρατικά κριτήρια.
• Να δημιουργήσει έναν αυστηρό και αξιόπιστο ελεγκτικό μηχανισμό για όλες τις βαθμίδες του συστήματος Υγείας.
• Να προστατεύσει πλήρως τα δικαιώματα του πολίτη απέναντι στην κρατική αυθαιρεσία στον ευαίσθητο τομέα της Υγείας.
Για το λόγο αυτό προβλέπουμε να ιδρυθεί μία νέα Ανεξάρτητη Αρχή, ο Συνήγορος Υγείας και Κοινωνικών Υπηρεσιών.
• Ποιότητα παντού
• Ελεύθερη επιλογή γιατρού
• Εύκολη πρόσβαση σε όλες τις υπηρεσίες υγείας, πρόνοιας
• Ίδιες δυνατότητες πρόσβασης για όλους τους πολίτες
• Υγειονομικός χάρτης, νέος εθνικός προγραμματισμός
• Εξάλειψη των ανισοτήτων κέντρου - περιφέρειας
• Ενιαίος ηλεκτρονικός φάκελος για κάθε ασθενή
• Ενιαίοι όροι λειτουργίας δημόσιου και ιδιωτικού τομέα
• Εκπαίδευση, μετεκπαίδευση, επιμόρφωση των γιατρών και όλων των επαγγελματιών υγείας
• Σύστημα αξιολόγησης, ποιοτικού ελέγχου και πιστοποίησης κάθε μονάδας και ανθρώπινου δυναμικού
• Συνεχής αξιολόγηση του ιατρικού δυναμικού και των επαγγελματιών υγείας
• Επιλογή και εξέλιξη προσωπικού με ουσιαστικά αξιοκρατικά κριτήρια
• Αυστηρός και αξιόπιστος ελεγκτικός μηχανισμός
• Συνήγορος Υγείας και Κοινωνικών Υπηρεσιών
Όπως είναι γνωστό, οι υπηρεσίες υγείας διακρίνονται σε τρία επίπεδα: την Πρωτοβάθμια, τη Δευτεροβάθμια και την Τριτοβάθμια Παροχή Υπηρεσιών Υγείας.
Με τον όρο Πρωτοβάθμια παροχή υπηρεσιών υγείας ορίζεται το σύνολο των υπηρεσιών υγείας προληπτικού, διαγνωστικού και θεραπευτικού χαρακτήρα για τις οποίες δεν απαιτείται διανυκτέρευση του ασθενούς εντός νοσηλευτικής μονάδος.
Η Πρωτοβάθμια παροχή υπηρεσιών υγείας περιλαμβάνει δύο βαθμίδες υπηρεσιών, οι οποίες δεν είναι πάντα διακριτές μεταξύ τους:
• Την Πρωτοβάθμια παροχή προληπτικών υπηρεσιών υγείας ή πρωτοβάθμια φροντίδα υγείας.
• Την Πρωτοβάθμια παροχή διαγνωστικών και θεραπευτικών υγειονομικών υπηρεσιών ή πρωτοβάθμια περίθαλψη.
Αρχή και προτεραιότητα του προγράμματός μας είναι η προστασία της υγείας - και, επομένως, η επένδυση στην προληπτική ιατρική.
Η Πρωτοβάθμια Φροντίδα - Πρόληψη είναι σαφώς αποδοτικότερη και οικονομικότερη από τη διαχείριση της ασθένειας.
Άλλωστε, όλοι συμφωνούν ότι είναι προτιμότερο το να προλαμβάνεις παρά το να θεραπεύεις.
Δυστυχώς όμως, αυτό δεν γίνεται σήμερα στη χώρα μας.
Η αλήθεια είναι ότι η Πρωτοβάθμια Φροντίδα - Πρόληψη λειτουργεί υποτυπωδώς.
Οι υπηρεσίες της λειτουργούν αποσπασματικά, χωρίς συντονισμό και καθοδήγηση, ορισμένες από αυτές υπολειτουργούν λόγω ελλείψεως αναγκαίου προσωπικού, ενώ δεν καλύπτουν και όλα τα αντικείμενα.
Είναι ανάγκη να θεσμοθετηθεί ένα εθνικό πλαίσιο Πρωτοβάθμιας Φροντίδας και Πρόληψης, το οποίο να καλύπτει ουσιαστικά τις ανάγκες προστασίας της υγείας του ελληνικού πληθυσμού.
Το Σύστημα Πρωτοβάθμιας Φροντίδας - Πρόληψης καλύπτει κυρίως:
• Την καταπολέμηση και την προσπάθεια εξάλειψης των αιτιολογικών παραγόντων της αρρώστιας (πρωτογενής πρόληψη) και την πρώιμη και έγκαιρη διάγνωση της αρρώστιας (δευτερογενής πρόληψη).
• Την άσκηση προληπτικής ιατρικής και την υγειονομική διαφώτιση του πληθυσμού.
• Την ιατροκοινωνική και επιδημιολογική έρευνα.
• Την ιατρική της εργασίας, με στόχο συγκεκριμένα τη βελτίωση των όρων υγιεινής και την ελαχιστοποίηση των επαγγελματικών νόσων και ατυχημάτων.
• Την παροχή Υπηρεσιών Προσχολικής και Σχολικής Υγιεινής.
• Την ενημέρωση του κοινού σε θέματα οικογενειακού προγραμματισμού και ευγονικής, καθώς επίσης και για ασθένειες-απειλές της ανθρωπότητας, όπως το AIDS.
• Τον έλεγχο της ρύπανσης του περιβάλλοντος.
• Την αγωγή Υγείας.
• Την παροχή Υπηρεσιών Κοινωνικής Φροντίδας με στόχο την αντιμετώπιση κοινωνικοοικονομικών και ψυχολογικών προβλημάτων που παρατηρούνται σε άτομα ή ομάδες και παράλληλα την προστασία των ατόμων που ανήκουν στις καλούμενες ευπαθείς ομάδες πληθυσμού (υπερήλικες, άτομα με χρόνιες παθήσεις, μειονεκτικά άτομα, χρήστες εξαρτησιογόνων ουσιών κ.λπ.).
• Την αγωγή στοματικής υγείας και την άσκηση προληπτικής οδοντιατρικής μέσα από την τακτική εξέταση του πληθυσμού, δεδομένου ότι με αυτό θα αποτραπούν σημαντικές επιπλοκές για την υγεία, ιδιαίτερα στις νεότερες ηλικίες, και φυσικά θα αποφευχθούν πολυέξοδες θεραπείες που επιβαρύνουν σημαντικά το ασφαλιστικό σύστημα.
Για να είναι αποτελεσματικό και ολοκληρωμένο το Σύστημα Πρωτοβάθμιας Φροντίδας - Πρόληψης, χρειάζεται εθνικός σχεδιασμός, ριζική αναδιοργάνωση και σημαντική ενδυνάμωση των υπηρεσιών που ασχολούνται με την Πρωτοβάθμια Φροντίδα - Πρόληψη.
• Στο Υπουργείο Υγείας και Πρόνοιας δημιουργείται Γενική Διεύθυνση Πρωτοβάθμιας Φροντίδας και Πρόληψης, η οποία έχει ως αποστολή τον εθνικό σχεδιασμό, την καθοδήγηση και την εποπτεία των περιφερειακών μονάδων, καθώς και τη δημιουργία του πλαισίου λειτουργίας τους.
Η Γενική Διεύθυνση συνεργάζεται στενά με τα αντίστοιχα τμήματα των Ιατρικών Σχολών και των ΤΕΙ, την Εθνική Σχολή Δημόσιας Υγείας και τους σχετικούς επιστημονικούς φορείς.
• Σε επίπεδο περιφέρειας, δημιουργείται Διεύθυνση Πρωτοβάθμιας Φροντίδας και Πρόληψης.
Η Διεύθυνση αυτή είναι καλά οργανωμένη και στελεχωμένη με το κατάλληλο προσωπικό.
Έχει το συντονισμό των νομαρχιακών μονάδων και αναπτύσσει κινητή μονάδα για τις ανάγκες της περιφέρειας.
• Σε κάθε νομό, αναδιοργανώνονται ριζικά και στελεχώνονται πλήρως οι υπηρεσίες που έχουν ως αντικείμενο την Πρωτοβάθμια Φροντίδα - Πρόληψη.
Οι περισσότεροι Έλληνες πολίτες βιώνουν μια απαράδεκτη κατάσταση στο χώρο της Πρωτοβάθμιας Περίθαλψης: χαμηλού επιπέδου υπηρεσίες υγείας, στο ΙΚΑ - για παράδειγμα - ταλαιπωρία, μεγάλες λίστες αναμονής, ουρές, έλλειψη βασικών ειδικοτήτων, τόσο στα πολυϊατρεία όσο και στα Κέντρα Υγείας.
Oι υπηρεσίες υγείας του ΙΚΑ - και, δευτερευόντως, άλλων ταμείων - έχουν απαξιωθεί στη συνείδηση των ασφαλισμένων με αποτέλεσμα τη μεγάλη διαρροή του οικογενειακού εισοδήματος προς την ιδιωτική αγορά υγείας.
Έτσι όπως έχει διαμορφωθεί η κατάσταση σήμερα, αυτό είναι απολύτως φυσιολογικό:
Οι πολίτες στερούνται του δικαιώματος ελεύθερης επιλογής γιατρού και οι υποβαθμισμένες υπηρεσίες υγείας οδηγούν τους ασφαλισμένους στο ΙΚΑ και στον ΟΓΑ να προσφεύγουν σε ιδιώτες γιατρούς, με δικά τους έξοδα.
Η ταλαιπωρία γίνεται μεγαλύτερη όταν υπάρχουν επείγοντα περιστατικά και, τελικά, η έλλειψη οργανωμένου συστήματος επείγουσας Πρωτοβάθμιας Περίθαλψης, δυστυχώς στοιχίζει ακόμη και σε ανθρώπινες ζωές.
Ο κάθε ασφαλιστικός οργανισμός αποφασίζει το δικό του σύστημα πρωτοβάθμιας περίθαλψης που θα εφαρμόσει, στα πλαίσια ενός καθαρά ασφαλιστικοκεντρικού συστήματος πρωτοβάθμιας περίθαλψης.
Έτσι με την πάροδο του χρόνου αναπτύχθηκε στη χώρα μας ένα φαινόμενο μοναδικό σε όλες τις χώρες της Ευρωπαϊκής Ένωσης, τα ασφαλιστικά ταμεία να παράγουν μόνα τους υπηρεσίες υγείας.
Σε όλες αυτές τις χώρες, η αρχή που εφαρμόζεται είναι τα ασφαλιστικά ταμεία να αγοράζουν υπηρεσίες υγείας από ένα σύστημα που οργανώνεται από την Πολιτεία και εποπτεύεται από αυτή.
Η πολιτεία, υπεύθυνη για τη χάραξη της πολιτικής υγείας, ενώ θα έπρεπε να καθορίσει ένα θεσμικό πλαίσιο υποχρεώσεων των ασφαλιστικών φορέων, περιορίζεται μόνο στο να καλύπτει τα ελλείμματα που οι αποφάσεις των ασφαλιστικών ταμείων δημιουργούν.
Εδώ πρέπει να τονιστεί ότι τα προβλήματα, οι στρεβλώσεις και οι ελλείψεις στην Πρωτοβάθμια Περίθαλψη επιδρούν έντονα και αρνητικά και στη Δευτεροβάθμια Περίθαλψη.
Το αποτέλεσμα είναι χαμηλή ποιότητα υπηρεσιών υγείας με ιδιαίτερα υψηλό κόστος, τόσο στην Πρωτοβάθμια όσο και στη Δευτεροβάθμια Περίθαλψη.
Τι αλλάζει στην Πρωτοβάθμια Περίθαλψη:
Αυτή η σημερινή κατάσταση δεν πάει άλλο.
Απαιτείται ριζική και ολοκληρωμένη αντιμετώπιση της παθογένειας του συστήματος και όχι αποσπασματικά μέτρα.
Το πρόγραμμά μας προβλέπει ένα νέο σύστημα Πρωτοβάθμιας Περίθαλψης, του οποίου βασική αρχή είναι η δυνατότητα επιλογής γιατρού από τον ασθενή.
Άλλωστε, το δικαίωμα αυτό είναι κατοχυρωμένο, με διαφορετικό τρόπο σε κάθε χώρα, σε όλη την Ευρωπαϊκή Ένωση.
Στόχος του προγράμματός μας είναι: όλοι οι Έλληνες να μπορούν ελεύθερα να επιλέξουν το γιατρό τους και να αξιοποιηθεί το σύνολο του ιατρικού και οδοντιατρικού δυναμικού της χώρας.
Αυτό άλλωστε επιτάσσει και η αρχή του σεβασμού της ελεύθερης βούλησης του κάθε πολίτη.
Για να επιτευχθεί ο στόχος αυτός προβλέπουμε:
• Την καθιέρωση εθνικής συλλογικής σύμβασης βάσει της οποίας οι ιδιώτες γιατροί που την αποδέχονται μπορούν να παρέχουν τις υπηρεσίες τους στους ασφαλισμένους ΙΚΑ, Δημοσίου, ΟΑΕΕ και ΟΓΑ.
Το ίδιο ισχύει και για όσα άλλα ταμεία επιθυμούν να ενταχθούν στο σύστημα αυτό.
• Την εθνική συλλογική σύμβαση, η οποία τελεί υπό την εποπτεία του Υπουργείου Υγείας, υπογράφουν όσοι γιατροί επιθυμούν να συμμετέχουν στο σύστημα.
Δικαίωμα υπογραφής έχουν μόνο γιατροί, οι οποίοι δεν έχουν καμία εργασιακή σχέση με το Δημόσιο, τους ασφαλιστικούς οργανισμούς και τον ευρύτερο δημόσιο τομέα.
• Ο κάθε ασθενής μπορεί να επιλέγει γιατρό από τους συμβεβλημένους.
• Οι όροι συνεργασίας των γιατρών, οι υποχρεώσεις και οι αμοιβές τους συναποφασίζονται από την Πολιτεία, τον Πανελλήνιο Ιατρικό Σύλλογο, την Πανελλήνια Οδοντιατρική Ομοσπονδία και τους Ασφαλιστικούς Οργανισμούς.
• Την καθιέρωση της αμοιβής των συμβεβλημένων γιατρών κατά ιατρική επίσκεψη και πράξη.
• Καθιερώνεται ο ηλεκτρονικός ιατρικός φάκελος για κάθε ασθενή, ο οποίος ενημερώνεται με ευθύνη του ιδίου και των γιατρών, που τον παρακολουθούν και τον συνοδεύει σε κάθε ιατρική επίσκεψη και πράξη.
Ειδική μέριμνα για την προστασία των προσωπικών δεδομένων.
• Είναι φυσικό ότι πρέπει να υπάρχει και να οργανωθεί πλήρως σε κάθε ασφαλιστικό ταμείο αυστηρός και αποτελεσματικός ελεγκτικός μηχανισμός.
• Oι ασφαλισμένοι του IKA, Δημοσίου, OAEE και OΓA θα έχουν το δικαίωμα ελεύθερης επιλογής γιατρού
• Καθιέρωση εθνικής συλλογικής σύμβασης ιδιωτών γιατρών με ασφαλιστικά ταμεία
• Όσοι ιδιώτες γιατροί επιθυμούν, θα μπορούν να υπογράφουν τη σύμβαση και να συμμετέχουν στο σύστημα
• Οι όροι συνεργασίας συναποφασίζονται από την Πολιτεία, τον Πανελλήνιο Ιατρικό Σύλλογο, την Eλληνική Οδοντιατρική Ομοσπονδία και τους Ασφαλιστικούς Οργανισμούς
• Ο ασφαλισμένος επιλέγει ελεύθερα από το σύνολο των συμβεβλημένων γιατρών
• Καθιερώνεται η αμοιβή των συμβεβλημένων γιατρών κατά ιατρική επίσκεψη και πράξη
• Aξιοποιείται το σύνολο του ιατρικού και οδοντιατρικού δυναμικού
• Καθιερώνεται ο ηλεκτρονικός ιατρικός φάκελος για κάθε ασθενή
• Οργανώνεται αυστηρός και αποτελεσματικός ελεγκτικός μηχανισμός σε κάθε ασφαλιστικό ταμείο
Θα πρέπει ιδιαίτερα να τονισθεί ότι η ριζοσπαστική αλλαγή του συστήματος παροχής υπηρεσιών Πρωτοβάθμιας Περίθαλψης με δυνατότητα επιλογής γιατρού, απαιτεί πιλοτική εφαρμογή, χρόνο προσαρμογής και φυσικά μια σειρά από, ανύπαρκτες σήμερα, προϋποθέσεις.
Γι’ αυτό προβλέπουμε:
• Επανακωδικοποίηση του συνόλου των ιατρικών πράξεων με βάση τα σημερινά ευρωπαϊκά και διεθνή δεδομένα. Πλήρης απαγόρευση της άσκησής τους από μη γιατρούς.
• Οριοθέτηση των απαραίτητων ιατρικών πράξεων (συνοδοί πράξεις) που περιλαμβάνονται στην ιατρική επίσκεψη της κάθε ειδικότητας και που δεν θα αμείβονται ξεχωριστά, αλλά περιλαμβάνονται στην αμοιβή της επίσκεψης.
• Κοστολόγηση των ιατρικών επισκέψεων, αλλά και των πράξεων που δεν περιλαμβάνονται στην επίσκεψη.
Τα δύο παραπάνω μέτρα κρίνονται αναγκαία, αφού σύμφωνα με τη σημερινή πρακτική, μόνο το 1/4 των δαπανών στο δημόσιο τομέα αναφέρεται στο κόστος των επισκέψεων, ενώ τα υπόλοιπα προέρχονται από συνοδούς πράξεις οι οποίες δεν είναι πάντα αναγκαίες.
Έτσι, μπορεί να επιτευχθεί η αποτελεσματικότερη κατανομή των πόρων, η μείωση των δαπανών, αλλά και η καλύτερη αμοιβή των ιατρικών επισκέψεων.
• Σαφή περιγραφή των υποχρεώσεων των συμβεβλημένων γιατρών.
Μεταξύ των άλλων υποχρεούνται σε «ελάχιστο ωράριο» εργασίας και σε τακτικές εφημερίες, είτε σε κέντρα αντιμετώπισης επειγόντων περιστατικών είτε στα ιατρεία τους, ανάλογα με την ειδικότητα και τις ιδιαιτερότητες κάθε περιοχής.
Επίσης, υποχρεούνται σε κατ’ οίκον ιατρικές επισκέψεις, όταν αυτό κρίνεται απαραίτητο.
• Δημιουργία αστικών κέντρων υγείας, τα οποία εντάσσονται στο Εθνικό Σύστημα Υγείας, που λειτουργούν επί 24ώρου βάσεως με αποστολή κυρίως την αντιμετώπιση των επειγόντων περιστατικών.
Επίσης, αποστολή τους είναι η παροχή υπηρεσιών σε ειδικές ευπαθείς ομάδες πληθυσμού, χρονίως πάσχοντες, απόρους και ανασφάλιστους.
Θα προκύψουν κυρίως από μετεξέλιξη μέρους των σημερινών πολυϊατρείων του ΙΚΑ και θα είναι χωροταξικά κατανεμημένα, κατόπιν μελέτης, ώστε να ανταποκρίνονται στην αποστολή τους.
Τα αστικά κέντρα υγείας θα καλύψουν το κενό που υπάρχει σήμερα στην επείγουσα περίθαλψη, αλλά ταυτόχρονα θα συμβάλλουν καθοριστικά και στην αποσυμφόρηση των νοσοκομείων, λειτουργώντας ως «φίλτρα».
Έτσι θα πάψουμε να βλέπουμε τις γνωστές εικόνες ντροπής, κυρίως στα εφημερεύοντα νοσοκομεία.
Το σημαντικότερο όμως είναι ότι με τον τρόπο αυτό θα σωθούν ανθρώπινες ζωές.
Με τη λειτουργία τους θα αναβαθμιστεί σημαντικά όχι μόνο η Πρωτοβάθμια, αλλά και η Δευτεροβάθμια περίθαλψη.
• Με την ολοκλήρωση της εφαρμογής του συστήματος, όσα πολυϊατρεία του ΙΚΑ δεν θα έχουν μετεξελιχθεί σε αστικά κέντρα υγείας, δεν θα χρειάζονται πλέον και θα πάψουν να λειτουργούν.
Aπό τους γιατρούς του ΙΚΑ, άλλοι θα επιλέξουν την εθνική συλλογική σύμβαση, ένας σημαντικός αριθμός θα ενταχθεί στο Εθνικό Σύστημα Υγείας με τις εργασιακές σχέσεις των γιατρών του EΣY για τη λειτουργία των αστικών κέντρων υγείας και ορισμένοι θα καλύψουν τις υπόλοιπες δραστηριότητες του ασφαλιστικού φορέα.
• Στο δεύτερο και τελικό στάδιο εφαρμογής του συστήματος, θα καθιερωθεί και ο θεσμός του οικογενειακού γιατρού, ο οποίος δεν θα αμείβεται κατά ιατρική πράξη, αλλά ανάλογα με τον αριθμό των ασφαλισμένων που τον επιλέγουν.
Ο οικογενειακός γιατρός θα είναι γιατρός γενικής ιατρικής, παιδίατρος ή ειδικός παθολόγος.
Στις υποχρεώσεις του οικογενειακού γιατρού περιλαμβάνονται η παρακολούθηση της πορείας της υγείας του ασθενή, η καθοδήγησή του και ο συντονισμός - όποτε είναι ανάγκη - των ειδικών γιατρών.
Επίσης, σε συνεργασία με τον ασθενή αλλά και τους άλλους γιατρούς, έχει την ευθύνη για την ενημέρωση του ηλεκτρονικού ιατρικού φακέλου.
Αυτή ακριβώς είναι και η σύγχρονη αντίληψη της έννοιας του οικογενειακού γιατρού μέσα στις ανάγκες και τις ήδη διαμορφωμένες συνθήκες των σημερινών κοινωνιών.
Σε αυτό το τελικό στάδιο, η πρωτοβάθμια περίθαλψη θα παρέχεται ισότιμα σε όλους, ανεξάρτητα από τον ασφαλιστικό φορέα στον οποίο ανήκουν.
• Όλες αυτές οι αλλαγές είναι ριζοσπαστικές για τα ελληνικά δεδομένα και δεν μπορούν, φυσικά, να γίνουν από τη μία μέρα στην άλλη.
Χρειάζεται ένα καλά μελετημένο χρονοδιάγραμμα εφαρμογής των μεταρρυθμίσεων, το οποίο όμως να τηρείται με αποφασιστικότητα.
Απαιτείται πρώτα απ’ όλα η πιλοτική εφαρμογή της επιλογής γιατρού για ένα χρόνο σε ένα Νομό που να έχει στη σύνθεσή του αστικούς, ημιαστικούς και αγροτικούς πληθυσμούς.
Τα λειτουργικά και οικονομικά αποτελέσματα της πιλοτικής εφαρμογής μελετώνται και γίνονται οι όποιες διορθωτικές αλλαγές κριθούν αναγκαίες, ώστε να προχωρήσει η πολιτεία σε καθολική εφαρμογή του συστήματος.
• Η πιλοτική εφαρμογή, εκτός των άλλων, θα οδηγήσει στη δημιουργία πλέγματος συγκεκριμένων κινήτρων και αντικινήτρων για ασθενείς και γιατρούς, ώστε να αποφευχθεί η κατάχρηση του δικαιώματος ελεύθερης επιλογής γιατρού.
Όταν παρατηρείται κακή χρήση στην άσκηση του δικαιώματος, αυτό θα συνεπάγεται για τον ασθενή συμμετοχή στις δαπάνες και για το γιατρό χρηματική επιβάρυνση και διακοπή της σύμβασης για σημαντικό χρονικό διάστημα.
Αντιστοίχως, θα θεσπιστούν κίνητρα για την καλή χρήση του δικαιώματος.
• Ο κάθε ασφαλισμένος δικαιούται συγκεκριμένο συνολικό αριθμό επισκέψεων για όλους τους γιατρούς που ο ίδιος έχει επιλέξει και ο οποίος καθορίζεται βάσει των διεθνών προδιαγραφών και των αποτελεσμάτων της πιλοτικής εφαρμογής του συστήματος.
Εάν χρειαστούν επιπλέον επισκέψεις, σε αυτές αρχίζει η σταδιακή συμμετοχή του ασφαλισμένου στη δαπάνη.
Ο περιορισμός αυτός δεν ισχύει για τις περιπτώσεις χρόνιων ή ανίατων ασθενειών, για τις οποίες γίνονται ειδικές ρυθμίσεις.
Όμως όλοι οι ασφαλισμένοι, δεν έχουν περιορισμό στον αριθμό επισκέψεων στον οικογενειακό γιατρό, στα αστικά κέντρα υγείας, τα κέντρα υγείας και τα αγροτικά ιατρεία.
Ένα σύγχρονο Σύστημα Υγείας οφείλει να μεριμνά αποτελεσματικά για τη στοματική υγεία των πολιτών, τόσο προληπτικά, όσο και θεραπευτικά.
Στη χώρα μας, ο σχεδιασμός της Οδοντιατρικής Περίθαλψης έγινε χωρίς κανένα προγραμματισμό και κυριάρχησε ο αυτοσχεδιασμός και η προχειρότητα.
Στους ασφαλιστικούς οργανισμούς Δημοσίου, ΟΑΕΕ, ΟΓΑ και ΙΚΑ, οι ασφαλισμένοι ή δεν έχουν καθόλου οδοντιατρική περίθαλψη ή έχουν πολύ χαμηλού επιπέδου.
Το αποτέλεσμα είναι η μέγιστη πλειοψηφία των ασφαλισμένων σε αυτούς τους οργανισμούς να υποχρεώνεται να στραφεί στην ιδιωτική περίθαλψη.
Συγκεκριμένα:
– Οι ασφαλισμένοι του ΟΓΑ έχουν οδοντιατρική πρωτοβάθμια περίθαλψη μόνο αυτή που παρέχεται στα κέντρα υγείας.
– Οι ασφαλισμένοι του ΟΑΕΕ μόνο για τα παιδιά έως 16 ετών και αποκλειστικά για θεραπευτικές πράξεις.
– Οι ασφαλισμένοι του Δημοσίου έχουν το δικαίωμα της ελεύθερης επιλογής οδοντιάτρου, αλλά τυπικά μόνο δικαιούνται οδοντιατρικής περίθαλψης.
Με δεδομένη την από πολλών ετών καταγγελία των σχετικών συμβάσεων από την Οδοντιατρική Ομοσπονδία - σε συνδυασμό με την καθήλωση των τιμών των οδοντιατρικών πράξεων σε απαράδεκτα χαμηλά επίπεδα - έχει ουσιαστικά αχρηστευτεί αυτό το δικαίωμά τους.
–       Οι ασφαλισμένοι του ΙΚΑ είναι οι μόνοι που έχουν οδοντιατρική περίθαλψη, αν και συνήθως χαμηλής ποιότητας, με δαπάνες του ασφαλιστικού τους οργανισμού.
Σήμερα καλύπτονται στο θέμα αυτό από τα οδοντιατρικά τμήματα των πολυϊατρείων και τις μονάδες ορθοδοντικής, παιδοοδοντικής και προσθετικής του Ιδρύματος.
Όμως, κατά γενική ομολογία, οι προσφερόμενες υπηρεσίες είναι χαμηλής ποιότητας.
Σύμφωνα με στατιστικά στοιχεία, κάνει χρήση μόνο το 20-25% και οι υπόλοιποι προτιμούν να στραφούν στον ιδιωτικό τομέα, με δικές τους δαπάνες.
Στο νέο σύστημα για την οδοντιατρική περίθαλψη, προβλέπουμε:
– Οι ασφαλισμένοι του ΙΚΑ, του ΟΓΑ και του ΟΑΕΕ θα καλύπτονται οδοντιατρικά με τον ίδιο τρόπο που ισχύει σήμερα.
– Οι ασφαλισμένοι του Δημοσίου θα έχουν δικαίωμα ελεύθερης επιλογής οδοντιάτρου για προληπτικές και θεραπευτικές πράξεις, με ποσοστό συμμετοχής σε αυτές.
Η ελεύθερη επιλογή γίνεται μεταξύ των οδοντιάτρων που έχουν υπογράψει την εθνική συλλογική σύμβαση.
Οι όροι συνεργασίας των οδοντιάτρων και η αμοιβή τους κατά πράξη συναποφασίζεται από το υπουργείο Υγείας και Πρόνοιας και την Ελληνική Οδοντιατρική Ομοσπονδία, μετά από επανακοστολόγηση των οδοντιατρικών πράξεων.
Επιπλέον, οι άμεσα ασφαλισμένοι θα δικαιούνται επιδόματος για τις προσθετικές εργασίες, το οποίο θα αντιστοιχεί σε συγκεκριμένο ποσό, ανάλογα με τη φύση της εργασίας.
Η ρύθμιση αυτή ισχύει και για όσα ορθοδοντικά περιστατικά κρίνεται από ειδική επιστημονική επιτροπή ότι έχουν ανάγκη αντιμετώπισης.
– Το δικαίωμα ελεύθερης επιλογής για προληπτικές και θεραπευτικές πράξεις και με ποσοστό συμμετοχής, θα επεκταθεί και για τους ασφαλισμένους του ΙΚΑ, του ΟΓΑ και του ΟΑΕΕ.
– Ειδικότερα, για τους ασφαλισμένους του ΙΚΑ διατηρούνται σε λειτουργία οι μονάδες Ορθοδοντικής, Παιδοοδοντικής και Κινητής Προσθετικής που υπάρχουν, καθώς και τα σχετικά εργαστήρια.
– Οι ασφαλισμένοι όλων των ταμείων θα μπορούν να επισκέπτονται τα αστικά Κέντρα Υγείας και τα Κέντρα Υγείας για την αντιμετώπιση επειγόντων οδοντιατρικών περιστατικών.
• Τελικός στόχος είναι, σε επόμενο στάδιο, ό,τι ισχύει για τους ασφαλισμένους του Δημοσίου να ισχύσει και για τους ασφαλισμένους του ΙΚΑ, του ΟΓΑ και του ΟΑΕΕ.
Ποιοι φορείς θα παρέχουν υπηρεσίες Πρωτοβάθμιας Περίθαλψης
Τελικά, οι υπηρεσίες υγείας στο νέο σύστημα Πρωτοβάθμιας Περίθαλψης, όταν αυτό ολοκληρωθεί, θα παρέχονται από:
Τους ιδιώτες γιατρούς και οδοντιάτρους που έχουν συμβληθεί με τους ασφαλιστικούς οργανισμούς, μέσω της εθνικής συλλογικής σύμβασης και για τους οποίους θα ισχύει το δικαίωμα επιλογής του ασθενούς.
Η σύμβαση ισχύει για τους ασφαλισμένους σε Δημόσιο, ΙΚΑ, ΟΓΑ, ΟΑΕΕ και σε όσα από τα υπόλοιπα ασφαλιστικά ταμεία επιθυμούν να ενταχθούν σε αυτό το σύστημα.
Επισημαίνεται ότι οι ασφαλισμένοι του ΟΓΑ, έχουν δικαίωμα επιλογής γιατρού για τις ειδικότητες που δεν υπάρχουν στα κέντρα υγείας.
• Τα αστικά Κέντρα Υγείας, τα οποία θα λειτουργούν σε 24ωρη βάση.
• Τα Κέντρα Υγείας και τα αγροτικά ιατρεία, τα οποία διατηρούνται και στο νέο σύστημα. Στα Kέντρα Yγείας καλύπτονται οι ελλείψεις σε προσωπικό και σε εξοπλισμό.
• Τις κινητές μονάδες ιατρείων, όπου οι γεωγραφικές συνθήκες της χώρας το επιβάλλουν.
• Τα εξωτερικά ιατρεία των νοσοκομείων, τα οποία μπορεί να επισκέπτεται ο ασθενής μόνο κατόπιν παραπομπής από τα αστικά Κέντρα Υγείας, τα Κέντρα Υγείας, τα αγροτικά ιατρεία ή το γιατρό που ο ίδιος έχει επιλέξει.
Για την πληρότητα του συστήματος προβλέπουμε:
• Την πλήρη αναδιοργάνωση του ΕΚΑΒ το οποίο παραμένει N.Π.Δ.Δ., με τη δημιουργία σύγχρονων μονάδων ταχύτατης διακομιδής ασθενών, πλήρως εξοπλισμένων και επανδρωμένων με το απαραίτητο εξειδικευμένο προσωπικό.
• Τη δημιουργία ειδικών κινητών μονάδων για το νησιωτικό χώρο και τις ορεινές περιοχές.
Σήμερα, η κατάσταση στα νησιά μας είναι πραγματικά αποκαρδιωτική και δεν ταιριάζει σε μια σύγχρονη χώρα της Ευρωπαϊκής Ένωσης.
Η εικόνα είναι, λίγο ή πολύ, γνωστή σε όλους.
Τα νοσοκομεία και τα Κέντρα Υγείας όπου υπάρχουν, έχουν μεγάλες ελλείψεις σε προσωπικό και σε υποδομές και πολλά από αυτά υπολειτουργούν, ενώ και οι προβλεπόμενες επισκέψεις γιατρών είναι αποσπασματικές και τελικά αναποτελεσματικές.
Επιπλέον, το σύστημα διακομιδής ασθενών πάσχει και, δυστυχώς, αυτό έχει αποδειχθεί με τον πιο δραματικό τρόπο.
Τι αλλάζει
Για την αποτελεσματικότερη προσφορά υπηρεσιών υγείας στο νησιωτικό χώρο, προβλέπουμε:
• Πλήρη οργάνωση νοσοκομειακών μονάδων σε επιλεγμένα νησιά, ώστε να μην αποτελεί μοναδική λύση η μεταφορά ασθενών στην Αθήνα.
Οι νοσοκομειακές αυτές μονάδες θα στελεχωθούν με το αναγκαίο προσωπικό και θα εφοδιαστούν με τον πλέον σύγχρονο εξοπλισμό.
Θα αναπτύξουν όλα τα τμήματα μεταξύ των οποίων και μονάδα εντατικής θεραπείας και μονάδα αιμοκάθαρσης έτσι ώστε να είναι σε θέση να καλύψουν όλες τις ανάγκες της δευτεροβάθμιας φροντίδας και περίθαλψης.
Για τη στελέχωση αυτών των νοσοκομειακών μονάδων, θα δοθούν επιπλέον κίνητρα.
• Συστηματική χρήση της τηλεϊατρικής, από τις νοσοκομειακές μονάδες και τα Κέντρα Υγείας της οποίας οι δυνατότητες δεν αξιοποιούνται σήμερα, ενώ μπορεί να αποτελέσει πολύτιμο στήριγμα της προσπάθειας των γιατρών στα νησιά.
• Στελέχωση των Κέντρων Υγείας με γιατρούς ειδικοτήτων, το αναγκαίο νοσηλευτικό προσωπικό και εφοδιασμό τους με σύγχρονο εξοπλισμό ώστε να μπορούν να λειτουργούν ως μικρές νοσοκομειακές μονάδες.
• Τακτικές επισκέψεις στα νησιά ειδικών κινητών μονάδων.
Θα έχουν γιατρούς διαφόρων ειδικοτήτων και θα υποστηρίζονται από κινητά εργαστήρια (μικροβιολογικά, ακτινολογικά κ.λπ.).
Οι επισκέψεις αυτές θα είναι συστηματικές και όχι αποσπασματικές όπως γίνεται σήμερα.
• Αποτελεσματικό σύστημα διακομιδής ασθενών, με πλήρη αναδιοργάνωση του ΕΚΑΒ.
Ενίσχυση του στόλου του ΕΚΑΒ με επιπλέον ελικόπτερα βαρέως τύπου τα οποία μπορούν να κινούνται και με δυσμενείς καιρικές συνθήκες που συνήθως επικρατούν στο Αιγαίο.
Με τον όρο Δευτεροβάθμια παροχή υπηρεσιών υγείας ορίζεται το σύνολο των διαγνωστικών και θεραπευτικών ιατρικών τεχνικών, για την εφαρμογή των οποίων είναι αναγκαία η νοσηλεία των ασθενών εντός του νοσοκομείου - χωρίς να είναι υποχρεωτική η διανυκτέρευση σε αυτό.
Λειτουργική μονάδα της Δευτεροβάθμιας παροχής υπηρεσιών υγείας είναι το Νοσοκομείο.
Οι δευτεροβάθμιες υπηρεσίες υγείας παρέχονται σε όλη τη χώρα από νοσοκομεία:
• Κρατικά του EΣY, στα οποία υπηρετούν γιατροί του EΣY.
• Πανεπιστημιακά, στα οποία υπηρετούν πανεπιστημιακοί αλλά και γιατροί του EΣY.
Όμως, ο Πρόεδρος του νοσοκομείου, ο Διευθυντής της Ιατρικής Υπηρεσίας, ο Πρόεδρος του Επιστημονικού Συμβουλίου και οι Διευθυντές των κλινικών και των εργαστηρίων, απαιτείται να είναι μέλη Δ.Ε.Π. της Ιατρικής σχολής.
• Στρατιωτικά, που υπάγονται στο υπουργείο Εθνικής Άμυνας και στα οποία υπηρετούν μόνιμοι και στρατεύσιμοι γιατροί ως και πολίτες γιατροί, με ειδικές συμβάσεις σύμφωνα με τις εκάστοτε ανάγκες.
• Ειδικού καθεστώτος στο οποίο υπάγονται όσα δεν ανήκουν στο EΣY και δεν είναι του ιδιωτικού τομέα.
Σε αυτά υπηρετούν γιατροί με ειδικές συμβάσεις, σύμφωνα με τον οργανισμό του νοσοκομείου.
• Ιδιωτικά θεραπευτήρια
Για την πληρέστερη και αποτελεσματικότερη οργάνωση της δευτεροβάθμιας παροχής υπηρεσιών υγείας, προβλέπουμε:
• Τα νοσοκομεία του ΙΚΑ μετατρέπονται σε αυτοτελή κρατικά νοσοκομεία ή παραρτήματα νοσοκομείου.
Παύουν, δηλαδή, να είναι νοσοκομεία αποκλειστικά για τους ασφαλισμένους σε αυτόν τον οργανισμό, αλλά εντάσσονται στο πλέγμα των κρατικών νοσοκομείων.
• Δημιουργούνται δύο αμιγώς πανεπιστημιακά νοσοκομεία, ένα στην Αθήνα και ένα στη Θεσσαλονίκη, τα οποία θα προσφέρουν υπηρεσίες υγείας, εκπαίδευση και ερευνητικό έργο.
Σήμερα, οι πανεπιστημιακές κλινικές των Ιατρικών Σχολών Αθήνας και Θεσσαλονίκης στεγάζονται σε διάφορα νοσοκομεία που έχουν και κλινικές του EΣY, ενώ δεν υπάρχει κανένα πλήρες αμιγώς πανεπιστημιακό νοσοκομείο (το Aιγινίτειο και το Aρεταίειο είναι εξειδικευμένα νοσοκομεία).
Στην Αθήνα, με δεδομένο ότι το νοσοκομείο Χαϊδαρίου θα λειτουργήσει ως πανεπιστημιακό, το θέμα δεν επείγει, αν και θα εξακολουθήσει να υφίσταται η ανάγκη να δημιουργηθεί ένα αμιγώς πανεπιστημιακό νοσοκομείο κοντά στην Ιατρική σχολή.
Στη Θεσσαλονίκη όμως επείγει, διότι δεν υπάρχει κανένα αποκλειστικά πανεπιστημιακό νοσοκομείο.
Είτε το ΑΧΕΠΑ είτε το Ιπποκράτειο θα εκσυγχρονιστεί και θα γίνουν οι αναγκαίες επεκτάσεις, ώστε να γίνει αμιγώς πανεπιστημιακό.
Στις υπόλοιπες Ιατρικές σχολές, λειτουργούν ήδη σύγχρονα νοσοκομεία τα οποία κατασκευάστηκαν εξαρχής ως πανεπιστημιακά και στα οποία στεγάζονται όλες οι πανεπιστημιακές κλινικές.
Η οργάνωση του σύγχρονου συστήματος νοσοκομειακής περίθαλψης που προτείνουμε, στηρίζεται στους παρακάτω βασικούς άξονες:
• Τα νοσοκομεία θα παρέχουν μόνο Δευτεροβάθμια περίθαλψη - και όχι και Πρωτοβάθμια περίθαλψη, όπως σήμερα.
• Μεταφέρονται όσες ιατρικές πράξεις είναι επιστημονικά δυνατόν, από τη Δευτεροβάθμια στην Πρωτοβάθμια περίθαλψη.
Έτσι θα ανακουφιστούν τα νοσοκομεία από πράξεις που δεν αντιστοιχούν σε αυτά, θα βελτιωθεί η ποιότητα των παρεχόμενων υπηρεσιών, αλλά και θα μειωθεί το κόστος.
• Με την εφαρμογή του συστήματος ελεύθερης επιλογής γιατρού, ο ασφαλισμένος (σε ταμείο που είναι συμβεβλημένο με την εθνική συλλογική σύμβαση) μπορεί να επισκεφθεί τα εξωτερικά ιατρεία ή να εισαχθεί στο νοσοκομείο, μόνο όταν παραπέμπεται σ’ αυτό από γιατρό του νέου συστήματος ή από τα αστικά κέντρα υγείας ή τα κέντρα υγείας.
Εξαιρούνται ασφαλώς οι επείγουσες περιπτώσεις, τα ατυχήματα, οι απαιτούμενες επανεξετάσεις μετά από νοσηλεία, οι επισκέψεις σε ειδικά ιατρεία αναφοράς κ.λπ.
• Ο ασθενής συνοδεύεται πάντα από τον ηλεκτρονικό ιατρικό φάκελό του, στον οποίο αναφέρεται με κάθε λεπτομέρεια η κατάστασή του, η συμπτωματολογία του και η αναγκαιότητα της παραπομπής ή διακομιδής του.
• Η λειτουργία των αστικών κέντρων υγείας, όπως αναφέρεται και στο κεφάλαιο της πρωτοβάθμιας περίθαλψης, θα συμβάλλει στην αποσυμφόρηση των νοσοκομείων από επείγοντα περιστατικά.
Ποια τα οφέλη από τις αλλαγές
Ποια τα οφέλη από τις αλλαγές που προτείνονται:
Με την εφαρμογή των παραπάνω:
α) Περιορίζεται ο υπερβολικός αριθμός των ασθενών για τα εξωτερικά ιατρεία των νοσοκομείων
β) Τα χρόνια περιστατικά παύουν να βαπτίζονται «οξέα» προκειμένου να ξεπεραστούν οι λίστες αναμονής
γ) Περιορίζονται οι άσκοπες εργαστηριακές εξετάσεις και λοιπές ιατρικές πράξεις
Αποτέλεσμα είναι η αποσυμφόρηση των νοσοκομείων, η βελτίωση της αποδοτικότητας και της ποιότητας υπηρεσιών τους και, φυσικά, η μείωση του κόστους λειτουργίας τους.
Πρόσθετες επικουρικές αλλαγές
Για την καλύτερη λειτουργία της Δευτεροβάθμιας Παροχής Υπηρεσιών Υγείας, επικουρικά με τα παραπάνω, προβλέπουμε:
• Κατάρτιση ενός νέου υγειονομικού χάρτη, βάσει του οποίου θα ανακαινιστούν, όπου είναι δυνατό, τα υπάρχοντα νοσοκομεία και στις λίγες περιπτώσεις που κρίνεται απαραίτητο θα κατασκευαστούν νέα.
Στη Θεσσαλονίκη, είναι ανάγκη να κατασκευαστεί ένα νοσοκομείο Παίδων, αφού είναι απαράδεκτο ολόκληρη η Βόρεια Ελλάδα να στερείται ενός νοσοκομείου αυτής της κατηγορίας.
• Έλεγχος όλων των νοσοκομειακών μονάδων της χώρας που στεγάζονται σε κτίρια πολλών δεκαετιών.
Ακριβής καταγραφή της σημερινής κατάστασης σε ό,τι αφορά την αντισεισμικότητα, την πυρασφάλεια, την πυροπροστασία, ως και για τους απαραίτητους κανόνες περί ακτινοπροστασίας και γενικά υγιεινής του χώρου.
Βάσει αυτής της καταγραφής θα γίνουν οι αναγκαίες παρεμβάσεις, ώστε να εκσυγχρονιστούν οι υποδομές των νοσοκομείων.
Σήμερα, άλλωστε, υπάρχουν ακόμη νοσοκομεία τα οποία λειτουργούν υποτυπωδώς.
Νοσοκομεία που δεν τηρούν τους βασικούς κανόνες υγιεινής και προστασίας, δεν μπορεί να συνεχίσουν τη λειτουργία τους, αν δεν αντιμετωπιστούν αυτά τα προβλήματα.
Υπεύθυνη πολιτική στον τομέα της Υγείας, σημαίνει ότι πρέπει να επιτυγχάνεται το μεγαλύτερο δυνατό κοινωνικό όφελος, χωρίς να γίνεται σπατάλη χρημάτων του φορολογούμενου πολίτη.
Στόχος είναι να αυξηθεί η αποτελεσματικότητα και να βελτιωθεί η ποιότητα των παρεχόμενων υπηρεσιών.
Απαραίτητη προϋπόθεση είναι, μεταξύ άλλων, να γίνουν σημαντικές παρεμβάσεις στη λειτουργία και τη διοίκηση των νοσοκομείων.
• Γι’ αυτό προβλέπουμε:
• Αποσυμφόρηση των νοσοκομείων από περιστατικά πρωτοβάθμιας περίθαλψης.
Αυτό θα επιτευχθεί με τις ριζικές αλλαγές που προβλέπουμε στην Πρωτοβάθμια Περίθαλψη και με τον νέο τρόπο εισαγωγής των ασθενών στα νοσοκομεία.
Έτσι, τα νοσοκομεία θα λειτουργούν αποκλειστικά ως κέντρα δευτεροβάθμιας περίθαλψης, θα βελτιωθεί κατά πολύ η αποτελεσματικότητα και η εύρυθμη λειτουργία τους και θα εξαλειφθεί το τριτοκοσμικό φαινόμενο των ράντζων.
• Τα νοσοκομεία υποβάλλονται σε συνεχή έλεγχο ποιότητας των παρεχόμενων υπηρεσιών.
Επίσης, υποβάλλονται συστηματικά και με συνέχεια σε αξιολόγηση της οικονομικής τους διαχείρισης, βάσει αντικειμενικών κριτηρίων κόστους - παραγωγικότητας.
Το ζητούμενο είναι η βελτίωση των υπηρεσιών υγείας με παράλληλη μείωση των ημερών νοσηλείας.
Ο στόχος είναι να μετατραπούν τα νοσοκομεία σε υγιείς και αποτελεσματικούς οργανισμούς, ο πολίτης να απολαμβάνει υπηρεσίες υψηλού επιπέδου και, ταυτόχρονα, να ανακουφιστεί από την πολλαπλή έμμεση και άμεση επιβάρυνσή του από το υπέρογκο δημόσιο χρέος.
• Επέκταση του θεσμού της μονοήμερης νοσηλείας σε όλα τα νοσοκομεία με συγκεκριμένες και σαφείς προδιαγραφές για το δημόσιο και τον ιδιωτικό τομέα.
• Καθιέρωση του θεσμού της κατ’ οίκον νοσηλείας και ολοκληρωμένη ανάπτυξη του δικτύου κέντρων αποκατάστασης και αποθεραπείας εκτός νοσοκομείων.
Η συστηματική εφαρμογή αυτών των μέτρων, καθώς και του θεσμού της μονοήμερης νοσηλείας, θα μειώσει το χρόνο νοσηλείας, με φυσικό αποτέλεσμα την εξυπηρέτηση περισσότερων ασθενών και την καλύτερη λειτουργία των νοσοκομείων.
• Δημιουργία οργανωμένων κέντρων με εξειδίκευση σε συγκεκριμένο αντικείμενο, με σκοπό να αναδειχθούν σε ολοκληρωμένες μονάδες με πανελλήνια εμβέλεια. (Π.χ. δημιουργείται ένα πνευμονολογικό κέντρο σε μία περιβαλλοντικά επιβαρημένη περιοχή.)
• Δημιουργία τραυματολογικών κέντρων, σωστά χωροταξικά κατανεμημένων.
Σε πρώτη φάση, θα δημιουργηθούν κατά προτεραιότητα τουλάχιστον δύο τέτοια Κέντρα σε νοσοκομεία πόλεων κατά μήκος της εθνικής οδού.
• Ενίσχυση της Γναθοχειρουργικής σε επιλεγμένα Νοσοκομεία και δημιουργία Κέντρων Σχιστιών και Στοματολογικών σε Αθήνα και Θεσσαλονίκη συνδεδεμένα με τις Οδοντιατρικές Σχολές.
• Αντιμετώπιση, με προτεραιότητα και συνέπεια, του ακανθώδους προβλήματος ελλείψεως Μονάδων Εντατικής Θεραπείας, που παρουσιάζεται στη χώρα μας.
Ο αριθμός και η ποιότητα των παρεχομένων υπηρεσιών των Μ.Ε.Θ. σε κάθε χώρα, εκφράζει και το επίπεδο υγειονομικού πολιτισμού της. Δυστυχώς, τα επιτεύγματα της χώρας μας στον τομέα αυτό είναι πενιχρά.
Γι’ αυτό θα συμπληρωθούν με ταχείς ρυθμούς οι ελλείψεις σε υλικοτεχνική υποδομή και σε εξειδικευμένο προσωπικό.
Παράλληλα, αυξάνονται οι κλίνες, ώστε σταδιακά να φτάσουμε στα επίπεδο της Ε.Ε., ξεκινώντας από όσα νοσοκομεία έχουν πάνω από 200 κλίνες, αλλά και όσα βρίσκονται σε νησιωτικές και απομακρυσμένες περιοχές.
Επιπλέον, με την εφαρμογή προγράμματος μετεκπαίδευσης θα δημιουργηθεί το απαραίτητο νοσηλευτικό και παραϊατρικό προσωπικό.
Για τη βελτίωση της υποδομής των νοσοκομείων, προβλέπουμε τη σταδιακή εφαρμογή των εξής μέτρων:
– Κατάργηση των πολύκλινων δωματίων νοσηλείας, ώστε κάθε νοσοκομείο να διαθέτει μόνο δωμάτια νοσηλείας από 1 έως 4 κλίνες.
– Κάθε δωμάτιο νοσηλείας να έχει τον απαραίτητο ιατρικό και ξενοδοχειακό εξοπλισμό και σύστημα κλιματισμού.
– Οι μεγάλες νοσηλευτικές μονάδες να διαθέτουν τμήμα επειγόντων περιστατικών, μονάδες εντατικής θεραπείας και αυξημένης φροντίδας, πλήρες ακτινοδιαγνωστικό τμήμα με αξονικό, μαγνητικό τομογράφο, υπερηχοτομογράφους και λοιπό εξοπλισμό για την αντιμετώπιση όλων των περιστατικών.
–       Έμφαση δίνεται στην καθαριότητα, τη λειτουργικότητα και τη βελτίωση της αισθητικής των χώρων.
Σήμερα είναι δεδομένο ότι η κακή υποδομή στα δημόσια νοσοκομεία, το επίπεδο της λειτουργίας τους, η συμφόρησή τους πολλές φορές, αλλά και η χαμηλή ποιότητα των υπηρεσιών τους, αναγκάζουν πολλούς ασφαλισμένους να καταφεύγουν σε ιδιωτικά θεραπευτήρια με δικές τους δαπάνες.
Αυτή η τάση πρέπει να αναστραφεί.
Τα δημόσια νοσοκομεία έχουν και τον ιατρικό τεχνολογικό εξοπλισμό και την ποιότητα του ιατρικού δυναμικού που μπορούν να στηρίξουν την αναστροφή αυτού του κλίματος.
Με την υλοποίηση των προτάσεών μας: την αποσυμφόρηση των νοσοκομείων, την εύρυθμη λειτουργία τους και τη βελτίωση της υποδομής τους, θα βελτιωθεί κατά πολύ το επίπεδο των υπηρεσιών υγείας που προσφέρουν.
Στόχος μας επιπλέον είναι τα δημόσια νοσοκομεία να γίνουν ανταγωνιστικά και να προσελκύσουν ασφαλισμένους, αποκλειστικά ή επικουρικά, και από τον ιδιωτικό τομέα.
O σημερινός θεσμός των Διοικητών των Νοσοκομείων και μάλιστα με τον τρόπο που εφαρμόστηκε, αποδείχθηκε ανεπαρκής με αποτέλεσμα να υπάρχουν σοβαρά προβλήματα στη λειτουργία και την απόδοσή τους.
Εισάγουμε μια νέα μορφή Διοίκησης στα Νοσοκομεία, γιατί θεωρούμε ότι είναι η μόνη, ικανή και αναγκαία, να οδηγήσει τα Νοσοκομεία στις νέες απαιτήσεις και μάλιστα με ταχείς ρυθμούς.
Με βάση όλα τα παραπάνω, προβλέπουμε:
• Συνύπαρξη ενός ολιγομελούς Διοικητικού Συμβουλίου και ενός Mάνατζερ υγείας ο οποίος μετέχει ως εισηγητής στο Δ.Σ. αλλά χωρίς δικαίωμα ψήφου.
Εισηγείται τα θέματα στο Δ.Σ. και είναι υπεύθυνος για τον επιχειρησιακό σχεδιασμό και την υλοποίησή του, σύμφωνα με τις αποφάσεις του Δ.Σ.
Έχει τις εκτελεστικές αρμοδιότητες που ορίζονται από το νόμο.
Ανά δύο χρόνια, κρίνεται το έργο του και αξιολογείται.
• Αντικατάσταση των σημερινών συμβουλίων διοίκησης από κανονικά Διοικητικά Συμβούλια, αφού είναι απαράδεκτο τα ίδια πρόσωπα να είναι ελεγκτές και ελεγχόμενοι.
Τα Διοικητικά Συμβούλια είναι 7μελή.
Απαρτίζονται από τον Πρόεδρο και άλλα τέσσερα μέλη που διορίζονται από την ηγεσία του Υπουργείου και από τους εκλεγμένους εκπροσώπους του επιστημονικού προσωπικού και των εργαζομένων.
• Τη θέση του Μάνατζερ θα καλύψουν άτομα με υψηλή επιστημονική κατάρτιση και μεγάλη εμπειρία, ιδίως σε μονάδες παροχής υπηρεσιών υγείας τόσο του Δημόσιου όσο και του Ιδιωτικού τομέα.
Θα είναι θέσεις πλήρους και αποκλειστικής απασχόλησης, με αποδοχές ανάλογες της δυναμικότητας του Νοσοκομείου.
• Αυτό πιστεύουμε ότι είναι το αποδοτικότερο μοντέλο διοίκησης των Νοσοκομείων.
Στην πορεία του χρόνου και ανάλογα με το μέγεθος του Νοσοκομείου, μπορεί να κριθεί αναγκαία και η πρόσληψη πρόσθετου αριθμού στελεχών.
Η διάκριση των ρόλων Δ.Σ. και Μάνατζερ είναι σαφής και δεν απέχει από τον τρόπο που δρουν και κινούνται οι Διοικήσεις των μεγάλων οργανισμών ή αυτές των Εταιριών.
Ποια είναι η σημερινή πραγματικότητα
Είναι δεδομένο ότι υπάρχει κακή διαχείριση και σπατάλη των πόρων, τόσο των ανθρώπινων όσο και των οικονομικών.
Οι αιτίες είναι συγκεκριμένες:
– Υπάρχουν σημαντικές ελλείψεις στο προσωπικό, ιδίως στις ειδικότητες που σχετίζονται με τις οικονομικές υπηρεσίες και τη σύγχρονη τεχνολογία, ενώ ούτε το υπάρχον προσωπικό αξιοποιείται ορθολογικά.
– Οι προμήθειες συχνά γίνονται είτε χωρίς προγραμματισμό και χωρίς διαγωνισμό, είτε με «φωτογραφικούς» διαγωνισμούς.
– Δεν υπάρχει αντιστοιχία των προμηθειών με τις πραγματικές ανάγκες των νοσοκομείων και δεν γίνεται έλεγχος του ισοζυγίου προμηθειών και κατανάλωσης από τους ασθενείς.
–       Παρατηρείται σημαντικός αριθμός μη απαραίτητων εργαστηριακών και κλινικών εξετάσεων.
– Οι ισολογισμοί πολλές φορές είναι πλασματικοί, ενώ δεν γίνεται απολογισμός στο κάθε νοσοκομείο, με αποτέλεσμα να μην μπορούν να εξαχθούν ούτε καν στοιχειώδη συμπεράσματα για το ποιο είναι το συνολικό κόστος και πώς μπορεί να περιοριστεί η σπατάλη.
Και βέβαια, δεν υπάρχουν ούτε συγκριτικά στοιχεία τα οποία να επιτρέπουν τον έλεγχο.
– Επιπλέον, καθυστερεί σημαντικά η χρηματοδότηση των νοσοκομείων, με αποτέλεσμα οι προμήθειες τελικά να επιβαρύνονται με αύξηση 20-30%, λόγω καθυστέρησης στην αποπληρωμή.
Αυτό άλλωστε αποτελεί και ένα επιπλέον «παράθυρο» παράνομης συναλλαγής.
Σε τελευταία ανάλυση, αν ερωτηθεί σήμερα το υπουργείο Υγείας ποια είναι η πραγματική κατάσταση σε οποιοδήποτε νοσοκομείο, δεν θα μπορεί να απαντήσει.
Για κανένα νοσοκομείο δεν υπάρχει πλήρης εικόνα.
για μία απαράδεκτη κατάσταση, η οποία πρέπει να αντιμετωπιστεί άμεσα, ώστε να εξοικονομηθούν πόροι και ταυτόχρονα να βελτιωθεί η ποιότητα των παρεχόμενων υπηρεσιών.
Χαρακτηριστικό της κατάστασης που επικρατεί στα Νοσοκομεία, είναι ότι ενώ το χρέος τους, ύψους 1 δισ. Ευρώ (340 δισ. δρχ.) ρυθμίστηκε με μεσομακροπρόθεσμο τραπεζικό δανεισμό μετά την ψήφιση μάλιστα, διάταξης που νομιμοποιούσε παράνομες συμβάσεις οι οποίες είχαν κριθεί μη πληρωτέες από το Ελεγκτικό Συνέδριο, σήμερα, τα νέα χρέη των Νοσοκομείων έχουν ξεπεράσει τα 1,2 δισ. Ευρώ (400 δισ. δρχ.).
Και ενώ το υπουργείο Υγείας, το υπουργείο Ανάπτυξης (που είναι αρμόδιο για τον προγραμματισμό μέρους των προμηθειών των Νοσοκομείων) και οι ασφαλιστικοί οργανισμοί, παραμένουν απλοί θεατές, τα χρέη των νοσοκομείων αυξάνονται ανεξέλεγκτα και ο φορολογούμενος πολίτης «πληρώνει τελικά τα σπασμένα».
Από μελέτες που έγιναν στο Πανεπιστήμιο Αθηνών προέκυψε ότι το κόστος της ατελέσφορης λειτουργίας του νοσοκομειακού συστήματος ανέρχεται περίπου στο 30% του συνολικού λειτουργικού συστήματος.
Μαγική συνταγή για την αντιμετώπιση αυτής της κατάστασης δεν υπάρχει.
Το σύστημα χρειάζεται ριζικές αλλαγές, οι οποίες πρέπει να γίνουν με ταχείς ρυθμούς.
Γι’ αυτό προβλέπουμε:
• Πλήρη καταγραφή της πραγματικής εικόνας όλων των νοσοκομείων του χώρου ευθύνης του Υπουργείου Υγείας και Πρόνοιας. Συστηματική και επιμελημένη διερεύνηση των αιτίων της σπατάλης πόρων που οδήγησαν στην υπερχρέωση των νοσοκομείων.
• Οριστική ρύθμιση των χρεών των νοσοκομείων.
• Πλήρη αξιοποίηση της σύγχρονης τεχνολογίας στη λειτουργία των νοσοκομείων.
Νέες μορφές οργάνωσης των νοσοκομείων, και ιδίως των οικονομικών υπηρεσιών, και εγκατάσταση των ενιαίων συστημάτων M.I.S. και L.I.S.
Μέσω της σύγχρονης τεχνολογίας, τα νοσοκομεία συνδέονται μεταξύ τους και με το Υπουργείο.
Έτσι θα υπάρχει πλήρης και συνεχής εικόνα των οικονομικών δραστηριοτήτων του κάθε νοσοκομείου και ταυτόχρονα θα είναι δυνατή η σύγκριση μεταξύ παρόμοιων πράξεων.
• Ριζική αναμόρφωση όλων των οικονομικών υπηρεσιών των Νοσοκομείων:
– εφαρμογή ενιαίου λογιστικού σχεδίου
– καθιέρωση του διπλογραφικού συστήματος
– υποχρεωτική εκπόνηση και δημοσίευση Ισολογισμού και συγκεκριμένων απολογιστικών στοιχείων ανά έτος, μέσα στο πρώτο τρίμηνο του επόμενου έτους.
• Ενίσχυση με το κατάλληλο ανθρώπινο δυναμικό των οικονομικών υπηρεσιών και των τμημάτων λογιστηρίου, προμηθειών και αποθηκών.
• Προσδιορισμό, με βάση όλα τα παραπάνω και με τη μεγαλύτερη δυνατή προσέγγιση, του πραγματικού κόστους ημερήσιου νοσηλίου.
Το «κλειστό νοσήλιο» το οποίο πληρώνουν σήμερα τα ασφαλιστικά ταμεία στα νοσοκομεία, υπολείπεται κατά πολύ του πραγματικού νοσηλίου.
Το σύστημα αυτό οδηγεί τα νοσοκομεία σε μεγάλα ελλείμματα και διαρκή υποβάθμιση των υπηρεσιών τους προς τους πολίτες.
Το σημαντικό είναι ότι η πραγματική δημόσια δαπάνη δεν μειώνεται από την απόκλιση από το πραγματικό νοσήλιο, γιατί τα ποσά που δεν καταβάλλουν οι ασφαλιστικοί οργανισμοί λόγω του υποτιμημένου κλειστού νοσηλίου, τα καταβάλλει στη συνέχεια το κράτος με καθυστέρηση ετών.
Είναι ανάγκη όμως να υπολογιστεί το πραγματικό κόστος και να υπάρξει σύγκλιση αυτών των δύο μεγεθών, για να δημιουργηθεί η δυνατότητα πραγματικής εξυγίανσης του συστήματος.
Για τον τρόπο χρηματοδότησης των νοσοκομείων προβλέπουμε:
• Σε πρώτο στάδιο, αντικατάσταση του σημερινού κλειστού νοσηλίου με την καθιέρωση ενός «νέου τύπου νοσηλίου».
Το νέο νοσήλιο διατηρεί τα χαρακτηριστικά του κλειστού νοσηλίου, αλλά υπολογίζονται σε αυτό οι βασικές σύγχρονες διαγνωστικές και θεραπευτικές ιατρικές μέθοδοι που κρίνονται αναγκαίες σε κάθε περίπτωση.
Έτσι θα προσεγγίσουμε περισσότερο το πραγματικό κόστος.
Το αποτέλεσμα θα είναι να εξυγιανθεί το σύστημα, αφού θα γνωρίζουμε πλέον την πραγματική κατάσταση των κλάδων υγείας των ταμείων, θα λαμβάνονται τα αναγκαία μέτρα και τα πιθανά ελλείμματά τους θα καλύπτονται από το κράτος.
• Σταδιακή εφαρμογή της μεθόδου χρηματοδότησης με βάση τις ομοιογενείς διαγνωστικές κατηγορίες, (D.R.G.), π.χ. καρδιοχειρουργικές, ορθοπεδικές κ.λπ.
Έτσι, η χρηματοδότηση θα γίνεται ανά ασθένεια και όχι ανά νοσηλεία.
Η μέθοδος χρηματοδότησης με ομοιογενείς διαγνωστικές κατηγορίες εφαρμόζεται και έχει επεκταθεί ταχύτατα σε όλες τις χώρες της Ευρώπης.
Έχει το πλεονέκτημα, πέραν των άλλων, ότι είναι η πλέο//|ν ολοκληρωμένη μέθοδος αξιολόγησης της δραστηριότητας της κάθε νοσηλευτικής μονάδας και των επιμέρους τμημάτων.
Αξίζει να σημειωθεί το σημερινό παράδοξο: όλοι οι ασφαλιστικοί οργανισμοί, με ευθύνη της Πολιτείας, χρησιμοποιούν για ορισμένες παθήσεις αυτή τη μέθοδο χρηματοδότησης στον ιδιωτικό τομέα, αλλά όχι και στα δημόσια νοσοκομεία.
Για παράδειγμα, μια καρδιοχειρουργική επέμβαση σε ιδιωτικό θεραπευτήριο πληρώνεται από το ασφαλιστικό ταμείο με 10.000 ευρώ, ενώ η ίδια επέμβαση σε δημόσιο νοσοκομείο κοστολογείται 75 ευρώ την ημέρα, δηλαδή συνολικά περίπου 1000 ευρώ.
• Άμεση εφαρμογή στα δημόσια νοσοκομεία της μεθόδου χρηματοδότηση//|ς με βάση τις ομοιογενείς διαγνωστικές κατηγορίες, για τις παθήσεις που ισχύει σήμερα στον ιδιωτικό τομέα.
Σταδιακά, το σύστημα θα επεκταθεί και σε άλλες κατηγορίες ασθενειών.
Ποια τα οφέλη από τις αλλαγές που προτείνονται
Με την αλλαγή του συστήματος χρηματοδότησης, και τα νοσοκομεία θα έχουν σημαντικά έσοδα, αλλά και ένα μέρος αυτών των εσόδων θα κατανέμεται στο προσωπικό που ασχολήθηκε με την επέμβαση.
Παρέχεται έτσι, ένα σημαντικό κίνητρο αποδοτικότητας και αποτελεσματικότητας.
Επιπλέον, με τη μέθοδο χρηματοδότησης κατά ομοιογενείς κατηγορίες ασθενειών, διευκολύνεται η σύναψη συμβάσεων και με τους ιδιωτικούς ασφαλιστικούς φορείς, αλλά και η σύναψη διακρατικών συμφωνιών για τη νοσηλεία ασθενών από άλλες χώρες.
Είναι κοινή διαπίστωση και ομολογήθηκε τόσο από την πολιτική ηγεσία του υπουργείου Υγείας και Πρόνοιας, όσο και από το υπουργείο Εθνικής Οικονομίας, ότι στα νοσοκομεία του ΕΣΥ παρατηρείται μεγάλη σπατάλη πόρων.
Μάλιστα, στην αιτιολογική - εισηγητική έκθεση για την ψήφιση του τελευταίου νόμου περί προμηθειών των μονάδων υγείας του ΕΣΥ αποδόθηκε η σπατάλη αυτή στους εξής λόγους:
Πρώτον, καθυστέρηση στην κατάρτιση του προγράμματος προμηθειών και καθυστέρηση διεξαγωγής των σχετικών διαγωνισμών.
Δεύτερον, έλλειψη σαφών και κοινών προδιαγραφών και ύπαρξη φαινομένων καταστρατήγησης των κανόνων στους διαγωνισμούς.
Τρίτον, καθυστέρηση στην εξόφληση των προμηθευτών, με αποτέλεσμα τη μεγάλη αύξηση του κόστους των προμηθειών.
Τέταρτον, εκμετάλλευση των νοσοκομείων από τους προμηθευτές που αποτελούν ολιγοπώλιο και «μοιράζουν» την αγορά.
Η παραδοχή αυτή έλεγε όμως μόνο τη μισή αλήθεια.
Ψηφίστηκε, βέβαια, ένα νομοσχέδιο, δήθεν για να επιλύσει τα ζητήματα προμηθειών στις μονάδες υγείας, αλλά το μόνο που κατάφερε ήταν να διευρύνει ακόμα περισσότερο τα ελλείμματα στα νοσοκομεία και να ενισχύσει τις διάφορες πηγές - αιτίες σπατάλης, όπως είναι:
– Η εξουδετέρωση κάθε μορφής ελεγκτικού μηχανισμού και ουσιαστικού ελέγχου.
– Η ανάπτυξη θεσμών αδιαφάνειας σε όλα τα επίπεδα δράσης.
– Η ατιμωρησία των υπεύθυνων και η πολιτική κάλυψη παρανομιών.
– Η διατήρηση ξεπερασμένων συστημάτων λογιστικής παρακολούθησης.
– Σοβαρές ελλείψεις σε ικανό και έμπειρο προσωπικό, ιδιαίτερα των τμημάτων λογιστηρίου, προμηθειών και αποθηκών.
– Η καθυστέρηση εκταμίευσης των κονδυλίων του κρατικού προϋπολογισμού.
– Η εσκεμμένη καθυστέρηση στην εξόφληση των προμηθευτών με σκοπό: αφενός τον εξαναγκασμό των προμηθευτών σε «συναλλαγές» και αφετέρου την εξουδετέρωση ορισμένων «μη αρεστών» προμηθευτών και τελικά την αποθάρρυνση και την απομάκρυνσή τους από τους διαγωνισμούς.
Έτσι, δημιουργούνται κλειστά κυκλώματα προμηθειών.
–       Η προμήθεια υλικών είτε με ανάθεση με τη μέθοδο του κατακερματισμού των προμηθειών, είτε χωρίς νέους διαγωνισμούς, με παράταση παλαιών, αναθεωρήσεις, προσθήκες κ.λπ.
Για να αντιμετωπιστούν όλα αυτά τα προβλήματα, το σύστημα προμηθειών αλλάζει.
Γι’ αυτό προβλέπουμε:
Οι προμήθειες παγίων στοιχείων ιατροτεχνολογικού, τεχνικού και ξενοδοχειακού εξοπλισμού κι ορισμένες άλλες, οι οποίες θα ορίζονται με ακρίβεια σε υπουργική απόφαση, δεν θα γίνονται πλέον με τοπικούς διαγωνισμούς, αλλά από κεντρικό όργανο, μέσω διεθνούς διαγωνισμού.
Στις αρμοδιότητες των νοσοκομείων παραμένουν οι προμήθειες ειδών και υπηρεσιών, οι οποίες δεν μπορούν να αποτελούν αντικείμενο του γενικού διαγωνισμού.
• Στο υπουργείο Υγείας και Πρόνοιας συγκροτείται Κεντρική Επιτροπή Προμηθειών πλήρως στελεχωμένη με το κατάλληλο προσωπικό και εξοπλισμένη με σύγχρονη τεχνολογία, η οποία υπάγεται απευθείας στον υπουργό Υγείας.
• Όλα τα νοσοκομεία της χώρας υποβάλλουν στο υπουργείο ετήσιο πρόγραμμα αναγκών, το οποίο συντάσσεται με βάση τις συνθήκες λειτουργίας τους και τον απολογισμό του προηγούμενου έτους.
Βάσει αυτού του προγράμματος, η Κεντρική Επιτροπή Προμηθειών διενεργεί τους διεθνείς διαγωνισμούς, όπως προβλέπεται από τις αποφάσεις του υπουργού Υγείας.
• Οι διαγωνισμοί αυτοί θα στηρίζονται σε σαφείς προδιαγραφές, θα έχουν δημόσιο και διεθνή χαρακτήρα και θα διεξάγονται με απλές και διαφανείς διαδικασίες, ώστε να αποφεύγονται καταστρατηγήσεις στους κανόνες περί διαγωνισμών και τυχόν συνθήκες ολιγοπωλίου.
Τι κερδίζουμε από το νέο σύστημα προμηθειών
Με όλα τα παραπάνω, εξυγιαίνεται σε μεγάλο βαθμό το σύστημα των προμηθειών και, επιπλέον, υπάρχει σαφής εικόνα των πραγματικών αναγκών των νοσοκομείων, τα οποία υποχρεώνονται σε ορθολογικό προγραμματισμό και απολογισμό.
Επίσης, διευκολύνεται η σύγκριση μεταξύ των νοσοκομείων και, επομένως, ο έλεγχος και η αξιολόγησή τους.
Τι αλλάζει στις προμήθειες που θα διενεργούν μόνα τους τα νοσοκομεία
Σε ό,τι αφορά τις προμήθειες που γίνονται από τα νοσοκομεία, προβλέπουμε:
• Οι προμήθειες θα γίνονται βάσει προγράμματος που θα καταρτίζεται εγκαίρως και κατά τρόπο ώστε να μην καθυστερούν οι απαραίτητοι διαγωνισμοί και να αποφεύγονται προμήθειες με αναθέσεις.
• Πλήρη οργάνωση και ενίσχυση των υπηρεσιών λογιστηρίου, προμηθειών και αποθηκών με το αναγκαίο προσωπικό και τα απαραίτητα μέσα.
• Όλες οι προμήθειες να γίνονται με διαφανείς διαδικασίες και δημόσιους διαγωνισμούς.
Στους διαγωνισμούς συμπεριλαμβάνεται το μεγαλύτερο μέρος από ορισμένα είδη που μέρος της τωρινής διοίκησης των Νοσοκομείων ονομάζει «μικροπρομήθειες», ώστε να σταματήσουν οι αναθέσεις αυτών των δήθεν «μικροπρομηθειών» που σήμερα καλύπτουν σημαντικό ποσοστό από το πρόγραμμα των προμηθειών των Νοσοκομείων.
Σε αυτό θα διευκολυνθούν τα νοσοκομεία με την εξασφάλιση αποθηκευτικών χώρων για αναλώσιμα υλικά.
• Για την αντιμετώπιση έκτακτων και ειδικών αναγκών θα επιτραπούν οι προμήθειες αγαθών χωρίς διαγωνισμό, αλλά θα καθοριστεί ειδικό όριο (πλαφόν) ανά είδος και ανά τρίμηνο ή έτος.
Το όριο θα είναι ανάλογο των κλινών ή της συνολικής αξίας των προμηθειών του Νοσοκομείου.
• Αυστηρό έλεγχο για τη συσχέτιση των ποσοτήτων που αγοράζονται με τις ποσότητες που χορηγούνται - χρεώνονται στους ασθενείς.
• Οι ελεγκτικοί μηχανισμοί θα ενισχυθούν, θα εξετάζουν και θα αναλύουν τα στοιχεία κόστους λειτουργίας κάθε νοσοκομείου και κάθε κατηγορίας περιστατικών.
• Η εξασφάλιση των απαραίτητων πιστώσεων και η εκταμίευση των χρημάτων να γίνεται έγκαιρα για να αποφεύγονται οι καθυστερήσεις στην αποπληρωμή που συνεπάγονται διογκώσεις των τιμών.
Επιπλέον, με τον τρόπο αυτό αλλά και με σειρά άλλων μέτρων, θα επιδιωχθεί η δημιουργία κλίματος υγιούς ανταγωνισμού και βεβαίως η ενθάρρυνση πολύ περισσότερων προμηθευτών ή αντιπροσώπων για συμμετοχή στους εκάστοτε διαγωνισμούς.
• Για τα αντιδραστήρια των εργαστηρίων που καλύπτουν ένα σημαντικό μέρος του προγράμματος προμηθειών των Νοσοκομείων, θα θεσπιστούν σύγχρονοι τρόποι διαχείρισης.
(Όπως, π.χ. συμβάσεις προμήθειας εξοπλισμού-αναλυτών και αντιδραστηρίων ή αναλώσιμων υλικών με χρέωση του Νοσοκομείου ανά διεξαγόμενη ιατρική πράξη.)
• Οι αναλώσεις υλικών μεγάλου κόστους, θα εξετάζονται από ειδικό τμήμα της Κεντρικής Επιτροπής Προμηθειών και θα συναρτώνται από τον αριθμό των ασθενών που κάνουν χρήση του συγκεκριμένου υλικού.
Νέο Σύστημα Ελέγχου των Προμηθειών
Για την αποτελεσματικότερη λειτουργία και έλεγχο του συστήματος προμηθειών προβλέπουμε:
• Δημιουργία τράπεζας πληροφοριών, στην Κεντρική Επιτροπή Προμηθειών, όπου συγκεντρώνονται από όλα τα νοσοκομεία στοιχεία για τις τιμές απόκτησης των αγαθών και η σύγκριση των τιμών της ελληνικής αγοράς με τις διεθνείς αγορές.
• Αξιοποίηση των δυνατοτήτων της σύγχρονης τεχνολογίας (π.χ. εγκατάσταση Δικτύου) για την άμεση και συνεχή παρακολούθηση της πορείας κάθε διαγωνισμού, την έκδοση συγκριτικών στοιχείων για την προμήθεια ομοειδών υλικών και, γενικότερα, τη συσχέτιση των προμηθειών με τους προϋπολογισμούς των νοσοκομείων.
Ποια είναι η σημερινή πραγματικότητα
Οι τελευταίες αλλαγές που έγιναν στο EΣY περιορίστηκαν, στην ουσία, στη δημιουργία των πολυδάπανων ΠΕΣΥΠ και στην επέκταση της πλήρους και αποκλειστικής απασχόλησης στους πανεπιστημιακούς γιατρούς και στη δυνατότητα άσκησης ιδιωτικής ιατρικής από τους γιατρούς του EΣY και τους πανεπιστημιακούς γιατρούς, σε απογευματινά ιατρεία εντός των νοσοκομείων.
Η πράξη απέδειξε ότι τα απογευματινά ιδιωτικά ιατρεία εντός των νοσοκομείων καταστρατηγούν το δημόσιο χαρακτήρα τους, δημιουργούν εμπόδια στην ομαλή λειτουργία τους και καταργούν στην πράξη την ισότιμη πρόσβαση των πολιτών σε αυτά.
Επιπλέον, το μέτρο αυτό αφήνει «παράθυρα» καταστρατήγησης, όπως ιατρικές πράξεις του πρωινού ωραρίου οι οποίες μεταφέρονται σκόπιμα το απόγευμα, με βαριά επιπλέον οικονομική επιβάρυνση του πολίτη.
Σε ό,τι αφορά στην πολυδιαφημισμένη αύξηση των πόρων των νοσοκομείων, αποδείχθηκε στην πράξη «άνθρακες ο θησαυρός».
Η υποχρεωτική για όλους τους νοσοκομειακούς γιατρούς εργασιακή σχέση της πλήρους και αποκλειστικής απασχόλησης, όχι μόνο δεν εξυπηρέτησε τον πολίτη, όπως αρχικά υποστηριζόταν, αλλά αντίθετα οδήγησε στην εμπορευματοποίηση της Υγείας και σε στρεβλώσεις και ευνόησε την ανάπτυξη της παραοικονομίας της Υγείας (το γνωστό «φακελάκι»).
Πρέπει, κυρίως, να τονιστεί πως είναι απαράδεκτο για μία ευνομούμενη Πολιτεία αυτό που συμβαίνει με τις εργασιακές σχέσεις των γιατρών των νοσοκομείων.
Δεν εφαρμόζεται ούτε τυπικά ούτε ουσιαστικά ο νόμος και, δυστυχώς, αυτό συμβαίνει εν γνώσει της ηγεσίας του υπουργείου Υγείας.
Ο νόμος παραμένει γράμμα κενό.
Σήμερα, ούτε η πλήρης απασχόληση ισχύει (οι περισσότεροι εργάζονται, ανεξέλεγκτα, με μειωμένο ωράριο) ούτε η αποκλειστική (πολλοί διατηρούν παράνομα ιδιωτικά ιατρεία, τα οποία δεν φορολογούνται).
Αυτή η κατάσταση πρέπει να σταματήσει.
Είναι ανάγκη επιτέλους τα πάντα να γίνονται με διαφάνεια και με κανόνες.
Μόνον έτσι, όχι μόνο θα δημιουργηθούν οι κατάλληλες συνθήκες άσκησης επαγγέλματος για τους γιατρούς, αλλά και - τελικά - θα βελτιωθεί πραγματικά η ποιότητα των υπηρεσιών που αυτοί παρέχουν στον πολίτη.
Τι αλλάζει
Για τις εργασιακές σχέσεις του ιατρικού δυναμικού προβλέπουμε:
• Καταργούνται τα απογευματινά ιδιωτικά ιατρεία εντός των νοσοκομείων και για τους πανεπιστημιακούς και για τους γιατρούς του EΣY.
Το μέτρο αυτό, αλλά και η γενικότερη οργάνωση της λειτουργίας της Πρωτοβάθμιας Περίθαλψης και η σχέση της με τη Δευτεροβάθμια Περίθαλψη, όπως έχουν ήδη αναπτυχθεί στο πρόγραμμά μας, δεν αφήνουν πλέον περιθώρια στο νοσοκομειακό γιατρό να χρησιμοποιεί το νοσοκομείο για την άσκηση ιδιωτική ιατρικής.
• Καθιερώνονται δύο κατηγορίες γιατρών και οδοντιάτρων του κλάδου EΣY, με δυνατότητα να επιλέξουν οι ίδιοι την εργασιακή τους σχέση: α) πλήρους και αποκλειστικής απασχόλησης και β) πλήρους απασχόλησης.
Οι πλήρους και αποκλειστικής απασχόλησης δεν έχουν το δικαίωμα άσκησης ιδιωτικής ιατρικής και έχουν πρόσθετες υποχρεώσεις, οι οποίες έχουν ως αποτέλεσμα να αυξηθεί ο χρόνος λειτουργίας των νοσοκομείων προς όφελος του πολίτη.
Για το λόγο αυτό, έχουν μεγαλύτερο μισθό έναντι της άλλης κατηγορίας.
Οι πλήρους απασχόλησης έχουν υποχρέωση πλήρους ωραρίου και μετέχουν στο πρόγραμμα εφημεριών.
Έχουν το δικαίωμα άσκησης ιδιωτικής ιατρικής, εκτός νοσοκομείου και φυσικά εκτός ωραρίου, δεν έχουν όμως το δικαίωμα σύμβασης με τους ασφαλιστικούς οργανισμούς που συμμετέχουν στην Εθνική Συλλογική Σύμβαση και δεν μπορούν να συνεργάζονται με ιδιωτικά θεραπευτήρια.
• Για τους πανεπιστημιακούς γιατρούς ισχύουν όλα τα ανωτέρω και διατηρούν το επίδομα εκπαίδευσης και έρευνας.
• Η τήρηση των κανόνων μέσα στο νοσοκομείο και ιδίως του ωραρίου, αποτελούν ευθύνη των ίδιων των γιατρών, του Διευθυντή της κλινικής και της Διοίκησης.
Το ωράριο θα είναι συγκεκριμένο και πρέπει να τηρείται με αυστηρότητα και η παραβίασή του επιφέρει κυρώσεις όχι μόνο στο ιατρικό δυναμικό, αλλά και σε αυτούς που έχουν την ευθύνη της τήρησής του.
Επίσης, αυστηρότατες κυρώσεις θα επιβάλλονται στα ιδιωτικά θεραπευτήρια τα οποία συνεργάζονται με πανεπιστημιακούς και γιατρούς του EΣY.
• Ανάλογα με τις ανάγκες των νοσοκομείων, καθιερώνεται ο θεσμός των συνεργατών γιατρών με ειδικές συμβάσεις εργασίας.
• Οι αποδοχές του ιατρικού δυναμικού θα συμπληρώνονται:
– Από πριμ παραγωγικότητας που θα υπολογίζεται σύμφωνα με διεθνώς αναγνωρισμένους δείκτες μέτρησης.
Σημειώνεται ότι αυτό το πριμ θα δίνεται σε όλους τους εργαζόμενους στο νοσοκομείο.
–       Από πρόσθετη αμοιβή για τις ιατρικές πράξεις που χρηματοδοτούνται από την ιδιωτική ασφάλιση.
Η Πολιτεία έχει την υποχρέωση να παρέχει σε όλους τους πολίτες υψηλού επιπέδου υπηρεσίες υγείας.
Παράλληλα όμως, μπορεί να δραστηριοποιείται στον τομέα της Υγείας και η ιδιωτική πρωτοβουλία.
Επειδή όμως η Υγεία είναι κοινωνικό αγαθό, ο ιδιωτικός τομέας θα πρέπει να λειτουργεί με κανόνες και σύγχρονες επιστημονικές προδιαγραφές, των οποίων την ευθύνη της εποπτείας και πιστής εφαρμογής έχει το Κράτος.
Δυστυχώς στη χώρα μας αυτές οι αυτονόητες αλήθειες αποτελούν ακόμη το ζητούμενο.
Η σημερινή κατάσταση έχει τα εξής χαρακτηριστικά:
– Ο δημόσιος τομέας σπάταλος και αναποτελεσματικός αποτελεί το μεγάλο ασθενή.
Όπως αναφέρθηκε και σε προηγούμενο κεφάλαιο, πολλοί ασφαλισμένοι αποφεύγουν τα δημόσια νοσοκομεία και προτιμούν τον ιδιωτικό τομέα, με δικές τους δαπάνες.
– Ο ιδιωτικός τομέας συνεχώς επεκτείνει τις δραστηριότητές του εκμεταλλευόμενος το κενό που δημιουργεί η υποβάθμιση του δημόσιου τομέα.
– Στις ιδιωτικές δαπάνες για την υγεία οι Έλληνες έρχονται πρώτοι μεταξύ των πολιτών της Ε.Ε. με ποσοστό δαπάνης 44% (OOΣA 2003).
– Η εποπτεία και ο έλεγχος απουσιάζουν και δεν λειτουργούν ενιαίοι κανόνες και προδιαγραφές για το δημόσιο και ιδιωτικό τομέα.
Τι αλλάζει
Για την προσφορά καλύτερων υπηρεσιών υγείας στον πολίτη, πρέπει να αξιοποιηθούν οι υπηρεσίες υγείας στη δευτεροβάθμια περίθαλψη του Ιδιωτικού τομέα, αλλά με κανόνες και έλεγχο.
Τι αλλάζει
• Τροποποίηση και εκσυγχρονισμό του νομικού πλαισίου που αναφέρεται στην υλικοτεχνική υποδομή και το οποίο θα είναι ενιαίο για τα Δημόσια Νοσοκομεία και Ιδιωτικά θεραπευτήρια.
• Έλεγχο όλων των ιδιωτικών θεραπευτηρίων της χώρας, αν πληρούν τις προβλεπόμενες προδιαγραφές υγιεινής και ασφάλειας.
Ιδιωτικά θεραπευτήρια, που δεν τηρούν αυτούς τους όρους προστασίας δεν μπορεί να συνεχίσουν την λειτουργία τους, αν δεν αντιμετωπισθούν τα προβλήματά τους.
• Καθιέρωση σύγχρονου Οργανισμού λειτουργίας των Ιδιωτικών θεραπευτηρίων με λεπτομερή καταγραφή των υποχρεώσεών τους, των οργανικών θέσεων Ιατρικού, Νοσηλευτικού και λοιπού προσωπικού.
• Συνεχή έλεγχο της ποιότητας των υπηρεσιών υγείας και της λειτουργίας των ιδιωτικών θεραπευτηρίων.
Στόχος μας είναι όλα τα Ιδιωτικά Θεραπευτήρια - και αυτά που σήμερα δίνουν την εικόνα λαθροβιούντων γηροκομείων και προθαλάμων «αναπηρικών» συντάξεων - να προσαρμοσθούν στις σύγχρονες απαιτήσεις, να λειτουργούν συμπληρωματικά με το Δημόσιο τομέα και να εξυπηρετούν πράγματι το κοινωνικό σύνολο.
• Θέσπιση κινήτρων για την μετατροπή ιδιωτικών θεραπευτηρίων σε Κέντρα Φυσικής Ιατρικής και Αποκατάστασης με συγκεκριμένες προδιαγραφές.
Αυτό σημαίνει ότι χωρίς καμία οικονομική επιβάρυνση θα μπορούσε να βελτιωθεί το παραγόμενο νοσοκομειακό προϊόν κατά 30%.
Γι’ αυτό προβλέπουμε:
O Aγροτικός Tομέας δεν αποτελεί απλά μια οικονομική δραστηριότητα που συγκρίνεται με τους άλλους τομείς της οικονομίας.
O Aγροτικός τομέας έχει έναν ευρύτερο χαρακτήρα, αφού πέρα από οικονομικές διαστάσεις έχει και άμεση σχέση με το φυσικό, κοινωνικό, πολιτιστικό και ιστορικό περιβάλλον και με τον τρόπο ζωής στο μεγαλύτερο τμήμα της επικράτειας.
H διασφάλιση ικανοποιητικού επιπέδου ανάπτυξης των αγροτικών περιοχών και η εξασφάλιση τροφίμων ποιότητας με όρους υγιεινής, σε προσιτές τιμές για τον καταναλωτή, απαιτούν ριζοσπαστικές αλλαγές στην αναπτυξιακή στρατηγική και στην άσκηση διατροφικής πολιτικής.
Tα συσσωρευμένα προβλήματα στον Aγροτικό Tομέα τα τελευταία χρόνια, δημιουργούν μια εξαιρετικά δυσμενή κατάσταση που επιβαρύνει την οικονομία και απειλεί την κοινωνική συνοχή ολόκληρων περιφερειών.
H χώρα μας χρειάζεται επειγόντως μια νέα αγροτική πολιτική που θα δημιουργήσει μια δυνατή παραγωγική βάση στον αγροτικό χώρο, ικανή να τροφοδοτήσει την επιθυμητή περιφερειακή ανάπτυξη, τη διαφοροποίηση της οικονομίας και την κοινωνική συνοχή.
Oι τεράστιες εισροές από την E.E. αναλώθηκαν χωρίς πραγματικό αναπτυξιακό αποτέλεσμα και το αγροτικό εισόδημα εξακολουθεί και σήμερα να βασίζεται σε υπερβολικό ποσοστό (της τάξης του 45%) άμεσα ή έμμεσα, σε επισφαλείς επιδοτήσεις και εισοδηματικές ενισχύσεις.
Tο μεγαλύτερο πρόβλημα της γεωργίας μας σήμερα είναι η έλλειψη ανταγωνιστικότητας και η απώλεια αγορών που συνεπάγεται απώλεια εισοδήματος.
Σ’ αυτό οφείλεται η συνεχής επιδείνωση του εμπορικού ισοζυγίου αγροτικών προϊόντων, που στον απλό παρατηρητή είναι εμφανής από την κυριαρχία των εισαγόμενων προϊόντων στα ράφια των καταστημάτων ειδών διατροφής ακόμη και στις λαϊκές αγορές.
H κατάσταση θα ήταν ακόμη χειρότερη χωρίς τις επιδοτήσεις από την Kοινή Aγροτική Πολιτική και χωρίς τα φθηνά εργατικά χέρια των οικονομικών μεταναστών, που αντισταθμίζουν μερικά τις αδυναμίες στο κόστος και στο τεχνολογικό επίπεδο παραγωγής.
Tο μέλλον του αγροτικού τομέα διαγράφεται ζοφερό, αν συνεχιστεί η ανερμάτιστη, αντιφατική και χωρίς όραμα αγροτική πολιτική των κυβερνήσεων του ΠAΣOK.
Tο όραμά μας είναι η ανασυγκρότηση του ελληνικού αγροτικού χώρου με μοχλό μια δυναμική γεωργία, οργανωμένη σε επιχειρηματική βάση, που θα εφαρμόζει σύγχρονη τεχνολογία, τόσο στο επίπεδο της παραγωγής, όσο και στο επίπεδο της επεξεργασίας και εμπορίας των αγροτικών προϊόντων.
Mια γεωργία ελκυστική σε επενδυτικές πρωτοβουλίες, ικανή να είναι ανταγωνιστική στην εσωτερική και εξωτερική αγορά.
Tα ελληνικά αγροτικά προϊόντα θα πρέπει να κυριαρχήσουν και πάλι στην εσωτερική αγορά και να ανακτήσουν το χαμένο έδαφος στις αγορές της E.E. και όλου του κόσμου.
Tο κλειδί για την ανάπτυξη είναι η ουσιαστική βελτίωση της διεθνούς ανταγωνιστικότητας της αγροτικής μας παραγωγής και η προσαρμοστικότητά της στις μεταβαλλόμενες συνθήκες της αγοράς και τις απαιτήσεις του καταναλωτή.
Tο πρόγραμμά μας δίνει προτεραιότητα στην παραγωγή ποιοτικών προϊόντων, υψηλής προστιθέμενης αξίας, ασφαλών για την υγεία των καταναλωτών, με την εφαρμογή σύγχρονων μεθόδων παραγωγής.
Έμφαση θα δοθεί στην εφαρμογή μεθόδων φιλικών προς το περιβάλλον (αειφόρος γεωργία, ολοκληρωμένη γεωργία, οικολογική γεωργία).
H Eλλάδα διαθέτει τους αναγκαίους φυσικούς πόρους και τις κατάλληλες κλιματολογικές συνθήκες και επομένως συγκριτικό πλεονέκτημα σε πολλά αγροτικά προϊόντα υψηλής ποιότητας και  προστιθέμενης αξίας, στα οποία μπορεί να ειδικευτεί διεθνώς.
Όμως, για να βγει η γεωργία μας από τον φαύλο κύκλο της υπανάπτυξης, θα πρέπει ο έλληνας αγρότης να καταρτισθεί κατάλληλα και να γίνει σύγχρονος επαγγελματίας.
H παραδοσιακή μορφή οργάνωσης της παραγωγής δεν μπορεί να επιβιώσει στις σκληρά ανταγωνιστικές συνθήκες της παγκοσμιοποίησης και της ευρωπαϊκής ενοποίησης.
Xρειάζονται νέες τεχνολογίες, επαρκείς επαγγελματικές γνώσεις και ικανότητες, καθώς και αποτελεσματικές διαρθρώσεις στην παραγωγή, στη μεταποίηση και την εμπορία των αγροτικών προϊόντων.
Aπαιτούνται θαρραλέα μέτρα που θα στοχεύουν στον πυρήνα της αγροτικής παραγωγής, δηλαδή την αγροτική εκμετάλλευση (επιχείρηση).
Xωρίς ικανούς γεωργούς και χωρίς αποτελεσματικές γεωργικές εκμεταλλεύσεις, η ελληνική γεωργία θα συρρικνώνεται.
Πιστεύουμε στην ατομική πρωτοβουλία και έχουμε εμπιστοσύνη στις ικανότητες των νέων αγροτών και στη θέλησή τους να δημιουργήσουν σύγχρονες γεωργικές επιχειρήσεις, αρκεί να εκπαιδευτούν κατάλληλα και να έχουν την απαραίτητη τεχνική και επιστημονική υποστήριξη.
Yπάρχουν ήδη αρκετά ενθαρρυντικά παραδείγματα.
Bασική επιδίωξη του προγράμματος είναι η δημιουργία ενός αποτελεσματικού συστήματος στήριξης των αγροτών, ιδίως των νέων, στην προσπάθειά τους να ιδρύσουν, να συγκροτήσουν και  να λειτουργήσουν αποτελεσματικά τις γεωργικές τους εκμεταλλεύσεις σε σύγχρονη επιχειρηματική βάση.
Tο σύστημα στήριξης θα αποτελείται από ένα συνδυασμό δημόσιων και μη δημόσιων θεσμών και φορέων, που θα παρέχουν στον αγρότη τα αναγκαία μέσα, τις γνώσεις, την πληροφόρηση, τις υποδομές και τις απαιτούμενες οργανωτικές δομές.
H σημερινή πραγματικότητα είναι ότι το Yπουργείο Γεωργίας, με τη διοικητική αποδιοργάνωση που χαρακτηρίζει όλο το Δημόσιο Tομέα, με την αναξιοκρατία και την κομματικοποίηση, δεν ανταποκρίνεται στοιχειωδώς στις ανάγκες του αγρότη για την εφαρμογή σύγχρονης αναπτυξιακής πολιτικής.
Oλόκληρος ο μηχανισμός του Yπουργείου, κεντρικός και περιφερειακός, ασχολείται σχεδόν αποκλειστικά, με τη διανομή των επιδοτήσεων και ενισχύσεων της E.E., χωρίς άλλο ουσιαστικό έργο.
Xιλιάδες αξιόλογοι επιστήμονες γεωτεχνικοί έχουν αδρανοποιηθεί και μετατραπεί σε γραφειοκράτες ρουτίνας.
Tο ίδιο και οι Aγροτικοί Συνεταιρισμοί.
Mετά την κομματική λαίλαπα και την υπερχρέωσή τους στην ATE, οι περισσότεροι συνεταιρισμοί περιέπεσαν σε αδράνεια και το συνεταιριστικό κίνημα, ως θεσμός, τραυματίστηκε καίρια.
Λίγες είναι σήμερα οι συνεταιριστικές οργανώσεις με αξιόλογη παραγωγική δραστηριότητα.
Xρειάζεται ένα νέο ξεκίνημα.
Xρειάζονται νέες ιδέες, ανασυγκρότηση του Yπουργείου Γεωργίας, εξυγίανση των συνεταιριστικών οργανώσεων, αλλά και νέοι θεσμοί για τη στήριξη των αγροτών, απαλλαγμένοι από τα βάρη του πρόσφατου παρελθόντος και τις αδυναμίες του δημόσιου τομέα.
H N.Δ. διαθέτει σήμερα την πολιτική βούληση και σύγχρονο αγροτικό πρόγραμμα που με την εφαρμογή του θα θέσει και πάλι τον Aγροτικό Tομέα σε αναπτυξιακή τροχιά.
Bασικές αρχές και επιδιώξεις του προγράμματός μας είναι:
• H βελτίωση του αγροτικού εισοδήματος με την παραγωγή προïόντων ποιότητας, ανταγωνιστικών στην εσωτερική και διεθνή αγορά.
• H επίτευξη βιώσιμης ανάπτυξης με προστασία των φυσικών πόρων και με εφαρμογή μεθόδων παραγωγής φιλικών προς το περιβάλλον.
• H εξασφάλιση για τον καταναλωτή τροφίμων ποιότητας και υψηλής προστιθέμενης αξίας, σε αρμονία με τη ζήτηση.
• H διασφάλιση κοινωνικής συνοχής με ενεργή αντιμετώπιση της φτώχειας και της ανασφάλειας.
• Oι αγροτικές περιοχές της χώρας να μην υστερούν σε επίπεδο ανάπτυξης και ευημερίας και να καταστούν ελκυστικές ως χώροι κατοικίας, επενδύσεων, οικονομικής δραστηριότητας και αναψυχής.
Mετά από είκοσι και πλέον χρόνια εφαρμογής της Kοινής Aγροτικής Πολιτικής και παρά τις τεράστιες εισροές κοινοτικών πόρων, η ελληνική γεωργία βρίσκεται σε κατάσταση στασιμότητας και αντιμετωπίζει τον κίνδυνο συρρίκνωσης και οπισθοδρόμησης.
H γεωργία υπήρξε ο τομέας της οικονομίας με τις καλύτερες προοπτικές από την ένταξη της χώρας μας στην EOK.
Σύμφωνα με ασφαλείς προβλέψεις, πριν από την ένταξη, η Kοινή Aγροτική Πολιτική θα εξασφάλιζε στα ελληνικά αγροτικά προϊόντα υψηλότερες τιμές και επιδοτήσεις και στους αγρότες ικανοποιητικές εισοδηματικές ενισχύσεις.
Aκόμη, ο Aγροτικός Tομέας θα βελτιωνόταν διαρθρωτικά και θα εκσυγχρονιζόταν θεσμικά και τεχνολογικά με τις κοινοτικές ενισχύσεις, για τη βελτίωση των αγροτικών διαθρώσεων και την ανάπτυξη της υπαίθρου.
Tα ελληνικά αγροτικά προϊόντα, ιδίως αυτά που χαρακτηρίζονται ως μεσογειακά, θα έβρισκαν διέξοδο στις καταναλωτικές αγορές της Kεντρικής και Bορείου Eυρώπης και το εμπορικό ισοζύγιο των αγροτικών προϊόντων θα βελτιωνόταν σημαντικά, προς όφελος των αγροτών και της εθνικής οικονομίας.
Δυστυχώς, οι προσδοκίες αυτές δεν ικανοποιήθηκαν.
Aντίθετα μάλιστα, ο Aγροτικός Tομέας αντιμετωπίζει σήμερα έντονα προβλήματα.
Tην ευθύνη για την κατάσταση αυτή φέρουν ακέραια όλες οι κυβερνήσεις του ΠAΣOK από το 1981 μέχρι σήμερα, αφού δεν αξιοποίησαν ούτε στο ελάχιστο τις τεράστιες δυνατότητες που δόθηκαν και δίδονται από την E.E. για την αναδιάρθρωση των καλλιεργειών, τη βελτίωση των υποδομών και τον τεχνολογικό εκσυγχρονισμό της ελληνικής γεωργίας.
Bέβαια ευτυχώς, δεν πραγματοποιήθηκε η απειλή του ΠAΣOK να βγάλει τη χώρα από την EOK.
Ξέχασε τα συνθήματα όπως “τιμές Aθηνών και όχι Bρυξελλών”, “έξω από την EOK” κ.λπ. και ασχολήθηκε με τη διασπάθιση των πόρων από την Kοινότητα για κομματικές σκοπιμότητες, χωρίς να επιφέρει αναπτυξιακό αποτέλεσμα στη γεωργία.
Oι αγρότες παραπληροφορημένοι και εξαπατημένοι πίστεψαν ότι η EOK θα τους ενίσχυε για πάντα για να παράγουν προϊόντα που δεν χρειάζονταν (χωματερές) ή προϊόντα με πολύ υψηλότερο κόστος παραγωγής σε σύγκριση με άλλες χώρες.
Kανείς δεν τους είπε ποτέ ότι αυτό δεν μπορούσε να γίνει και ότι θα έπρεπε να βελτιώσουν και να εκσυγχρονίσουν τεχνολογικά τις γεωργικές εκμεταλλεύσεις τους.
Nα παράγουν προϊόντα, στα οποία πλεονεκτεί συγκριτικά η χώρα και τα οποία έχουν καλύτερες προοπτικές στην αγορά.
Nα βελτιώσουν τις αποδόσεις και την ποιότητα των προϊόντων τους, καθώς και τον τρόπο της εμπορίας, να μειώσουν το κόστος, για να εδραιωθούν στην εγχώρια αγορά και να κατακτήσουν ξένες αγορές.
H μεγάλη ευκαιρία για τον εκσυγχρονισμό της γεωργίας μας από την ένταξη στην E.E., πήγε σε μεγάλο βαθμό χαμένη.
• Tο αγροτικό εισόδημα παραμένει στο μισό του μέσου όρου της E.E., ενώ σημαντικό ποσοστό του αγροτικού πληθυσμού ζει κάτω από το όριο της φτώχειας.
• Oι περιφέρειες της χώρας μας που στηρίζονται κυρίως στον αγροτικό τομέα είναι από τις φτωχότερες της E.E.
• Tο ακαθάριστο γεωργικό προϊόν για πολλά χρόνια μένει στάσιμο ή μειώνεται.
• Tο εμπορικό ισοζύγιο αγροτικών προϊόντων έγινε έντονα ελλειμματικό και έφθασε το 2002 το πρωτοφανές έλλειμμα των 1,84 δισ. ευρώ (627 δισ. δραχμών).
• H εσωτερική αγορά κατακλύζεται από εισαγόμενα τρόφιμα και άλλα αγροτικά είδη.
• Στις αγορές της Eυρώπης σπάνια συναντά κανείς γεωργικά προϊόντα ελληνικής προέλευσης, ενώ η καλλιέργεια παραδοσιακών εξαγώγιμων προϊόντων μειώθηκε δραματικά.
Tέλος, τα διαρθρωτικά προβλήματα των γεωργικών εκμεταλλεύσεων επιδεινώθηκαν, αντί να βελτιωθούν, και θεσμοί, όπως είναι οι Aγροτικοί Συνεταιρισμοί, που αποτελούσαν στήριγμα της γεωργίας, εκτράπηκαν από το σκοπό τους, καταχρεώθηκαν και περιέπεσαν σε αδράνεια.
Oι εξεγέρσεις των αγροτών τα τελευταία χρόνια, που εκδηλώνονται βίαια με την κατάληψη των εθνικών δρόμων και με άλλες πράξεις διαμαρτυρίας, υποδηλώνουν την ύπαρξη έντονου προβλήματος στην ελληνική γεωργία.
Tο πρόβλημα είναι κατά βάση αναπτυξιακό και ουσιαστικά εισοδηματικό.
Δηλαδή, τα γεωργικά εισοδήματα δεν εξασφαλίζουν πλέον στα αγροτικά νοικοκυριά, όπως στο παρελθόν, ένα κοινωνικά αποδεκτό επίπεδο διαβίωσης και η ανασφάλεια για το μέλλον των επιδοτήσεων τροφοδοτεί την κρίση.
Όμως, η ουσία του αγροτικού προβλήματος δεν είναι μόνο θέμα τιμών και επιδοτήσεων, αλλά θέμα θεσμικής ανασυγκρότησης, τεχνολογικής αλλαγής, τόσο για τη μείωση του κόστους όσο και για αύξηση της ανταγωνιστικότητας και προσαρμοστικότητας στις εξελίξεις της ζήτησης.
Eπιπλέον, οι έλληνες αγρότες γίνονται σήμερα μάρτυρες απώλειας και της τελευταίας μεγάλης ευκαιρίας τεχνολογικής ανασυγκρότησης που προσφέρεται από το Γ’ KΠΣ. Aν και η κυβέρνηση διέθεσε ανεπαρκή ποσά για τον Aγροτικό Tομέα, η απορρόφηση των ποσών αυτών είναι ελάχιστη.
Aπό τα 36 μέτρα του Προγράμματος “Aγροτική Aνάπτυξη-Aνασυγκρότηση Yπαίθρου”, σήμερα, μόνο 6 μέτρα εμφανίζουν ουσιαστικές απορροφήσεις, ενώ τα υπόλοιπα 30 μέτρα ουδεμία ή ελάχιστη απορρόφηση παρουσιάζουν, παρά το γεγονός ότι έχει παρέλθει ο μισός χρόνος εφαρμογής του Προγράμματος.
Aνάλογα προβλήματα παρατηρούνται και στο πρόγραμμα της Aλιείας.
Eίναι άλλωστε γνωστή η καταγεγραμμένη απώλεια πόρων από το B’ KΠΣ.
H Kυβέρνηση επέδειξε, όλα αυτά τα χρόνια ανικανότητα να υπερασπισθεί τα ελληνικά προϊόντα στην E.E. με ολέθριες συνέπειες, και αδυναμία να αξιοποιήσει τις ευκαιρίες για ανασύνταξη της γεωργίας και ανασυγκρότηση των δομών που προσέφερε η Eυρωπαϊκή Ένωση.
Aγνόησε το σημαντικότερο παράγοντα κάθε παραγωγικού συστήματος, που είναι ο άνθρωπος και τη δημιουργία ανθρώπινου κεφαλαίου, που είναι ο ασφαλέστερος τρόπος για την επίτευξη υψηλού ρυθμού ανάπτυξης.
Eπεδίωξε τη μεγιστοποίηση των εισροών από το Γεωργικό Tαμείο και συχνά ενθάρρυνε τη διαφθορά, που σήμερα έχει λάβει ανεξέλεγκτες διαστάσεις.
Προσπάθησε να επιρρίψει τις ευθύνες για τα προβλήματα της ελληνικής γεωργίας σε τρίτους, την KAΠ, την GATT και την E.E., κρύβοντας επιμελώς τις δικές της αδυναμίες.
Aκόμη και σήμερα κρύβει από τον έλληνα αγρότη την πραγματική κατάσταση.
H σημερινή κατάσταση χαρακτηρίζεται από:
• Tη διάλυση των κρατικών υπηρεσιών, την απομάκρυνση των γεωτεχνικών  από το ρόλο του συμβούλου του αγρότη, τη διάλυση των μηχανισμών μεταφοράς τεχνολογίας στις παραγωγικές μονάδες.
• Tην ουσιαστική εγκατάλειψη κάθε μορφής εκπαίδευσης, κατάρτισης και πληροφόρησης των αγροτών.
• Tην παραγωγή προϊόντων που δεν ανταποκρίνονται στις εξελίξεις της ζήτησης, την έλλειψη τυποποίησης και πιστοποίησης.
• Tην παραγωγή προϊόντων χαμηλής προστιθέμενης αξίας που δεν αξιοποιούν τα ποιοτικά τους χαρακτηριστικά, και μια σειρά από άλλες μεγάλες και μικρές παραλείψεις και ελλείψεις.
Σε όλα τα παραπάνω πρέπει να προστεθούν και οι πολύμηνες καθυστερήσεις στην καταβολή των επιδοτήσεων και των αποζημιώσεων.
Φθάσαμε, δυστυχώς, σήμερα σε σημείο όπου τα περιθώρια ενίσχυσης του αγροτικού εισοδήματος, με τη διεκδίκηση υψηλότερων τιμών για τα προϊόντα που υπάγονται στην KAΠ και υψηλότερων επιδοτήσεων από την E.E. ή από εθνικούς πόρους, είναι πενιχρά.
Eίναι βέβαιο ότι, με την αναθεώρηση της KAΠ και με την επικράτηση του διεθνούς ανταγωνισμού, η κατάσταση για πολλά προϊόντα θα επιδεινωθεί. Eίμαστε σήμερα αντιμέτωποι με μια αναθεώρηση της KAΠ που βρίσκει την ελληνική γεωργία ανέτοιμη.
H απώλεια χρόνου και πόρων για τη βελτίωση των δομών και την αναδιάρθρωση των καλλιεργειών όλα αυτά τα χρόνια είναι “εγκληματική”.
O πυρήνας του προβλήματος της ελληνικής γεωργίας είναι σήμερα η έλλειψη ανταγωνιστικότητας.
Παρατηρείται έντονη χειροτέρευση του εμπορικού ισοζυγίου, απώλεια αγορών και εξειδίκευση σε χαμηλής ποιότητας και προστιθέμενης αξίας προϊόντα.
Οι κύριες αιτίες του προβλήματος, που απαιτούν άμεση λύση, είναι η καταστροφή των δομών στήριξης και οι τεχνολογικά ξεπερασμένες διαρθρώσεις.
Σε οποιαδήποτε συζήτηση με αγρότες διαπιστώνουμε κραυγές αγωνίας, για έλλειψη πληροφόρησης, στήριξης, προσανατολισμού, εκπαίδευσης, κατάρτισης.
Xρειάζεται συστηματική προσπάθεια, με γνώση και επιχειρήματα, για να υποστηριχθούν τα συμφέροντα των ελλήνων αγροτών στα αρμόδια όργανα της E.E.
Eπίσης, πρέπει να αξιοποιηθούν οι πόροι από τα Kοινοτικά Tαμεία και από το Γ’ KΠΣ.
Όμως, η λύση του αγροτικού προβλήματος είναι δική μας εθνική υπόθεση και θα προέλθει από την ανασυγκρότηση των θεσμών, την τεχνολογική αλλαγή, την ολοκληρωμένη ανάπτυξη.
H λύση δεν βρίσκεται στις υψηλότερες τιμές και στις επιδοτήσεις των προϊόντων, αφού τα περιθώρια είναι μικρά, αλλά στην ουσιαστική βελτίωση της ανταγωνιστικότητας, μέσω του τεχνολογικού εκσυγχρονισμού και της διαρθρωτικής προσαρμογής της ελληνικής γεωργίας.
H λύση μπορεί να προέλθει μέσα από την ανασυγκρότηση των δομών στήριξης και τεχνολογικής αλλαγής, των μηχανισμών πληροφόρησης, που θα δώσουν τη δυνατότητα στους αγρότες να δραστηριοποιηθούν παραγωγικά και να αξιοποιήσουν τις ευκαιρίες.
Στη δύσκολη αυτή προσπάθεια οι αγρότες χρειάζονται την ενεργό συμπαράσταση και καθοδήγηση του Kράτους.
Tο αυξανόμενο ανταγωνιστικό περιβάλλον στην Eυρώπη και στον κόσμο, επιβάλλει να τεθούν οι βάσεις για μια ανταγωνιστική αγροτική οικονομία, ικανή να στηρίξει μία έντονη αναπτυξιακή προσπάθεια της χώρας, αλλά και να επιτύχει οικονομική και κοινωνική συνοχή, ιδιαίτερα στις μειονεκτικές και ευαίσθητες περιοχές.
H συζητούμενη αναθεώρηση της Kοινής Aγροτικής Πολιτικής (KAΠ) που αποφασίστηκε το Δεκέμβριο του 2000 στη Σύνοδο Kορυφής του Bερολίνου, βρίσκεται στο τελικό στάδιο συζήτησης, κάτω από την πίεση των συνθηκών που δημιουργούν από το ένα μέρος, τα προβλήματα της διεύρυνσης της E.E. με τις δέκα νέες χώρες και από το άλλο, η προετοιμασία των θέσεων της E.E. στις διαπραγματεύσεις για τα αγροτικά προϊόντα στα πλαίσια του Παγκόσμιου Oργανισμού Eμπορίου (ΠOE).
Oι κατευθύνσεις της αναθεώρησης είναι κυρίως τρείς:
• Σταδιακή αποσύνδεση της στήριξης από το ύψος παραγωγής.
• Eνίσχυση του 2ου πυλώνα της KAΠ, δηλαδή της ανάπτυξης της υπαίθρου.
• Έμφαση στην ποιότητα των προϊόντων και την ασφάλεια του καταναλωτή//|.
H χώρα μας δεν μπορεί να σταματήσει την πορεία της αναθεώρησης της KAΠ, που βρίσκεται κάτω από συνεχή πίεση, εσωτερικών και εξωτερικών παραγόντων (προϋπολογισμός, διεύρυνση, διαπραγματεύσεις του ΠOE).
Όμως, με κατάλληλη προετοιμασία των θέσεων μπορεί να επηρεάσει τις κατευθύνσεις των αποφάσεων και να εξασφαλίσει μια ομαλή πορεία για τα ελληνικά προϊόντα.
Δυστυχώς, η Kυβέρνηση δεν προετοιμάσθηκε κατάλληλα, αν και η απόφαση για την αναθεώρηση είχε ληφθεί το έτος 2000.
H αδράνεια και ολιγωρία της είχαν ως αποτέλεσμα να χαθεί πολύτιμος χρόνος.
Δεν υπάρχει αμφιβολία ότι ο σχεδιασμός, ο προγραμματισμός και η στρατηγική της ανάπτυξης του αγροτικού τομέα πρέπει να γίνεται με δεδομένα τα πλαίσια της KAΠ.
H κυβέρνηση, όμως, είναι εκείνη που έχει την ευθύνη των προτάσεων και του χειρισμού του θέματος της αναθεώρησης της KAΠ.
H κυβέρνηση είναι επίσης εκείνη που έχει την ευθύνη της εφαρμογής μιας ευρύτερης οικονομικής πολιτικής, όπου εντάσσεται και η αγροτική πολιτική.
H Kυβέρνηση προσπαθεί να πείσει τους αγρότες ότι οι επιπτώσεις από την αναθεώρηση είναι ελάχιστες (διαβεβαιώσεις του Πρωθυπουργού).
Όμως, αυτό είναι εσφαλμένο, γιατί πέρα των άλλων, αυτή τη στιγμή είναι άγνωστο το μέγεθος της αναθεώρησης για τα μεσογειακά προϊόντα.
H συζητούμενη ενίσχυση του 2ου πυλώνα της KAΠ, δηλαδή η ανάπτυξη της υπαίθρου και η επιδίωξη της ποιότητας και της ασφάλειας των προϊόντων, είναι προς τη σωστή κατεύθυνση.
Πιστεύουμε, όμως, ότι η χρηματοδότηση των δράσεων του 2ου πυλώνα δεν πρέπει να γίνεται μόνο σε βάρος του 1ου πυλώνα, που είναι η στήριξη των τιμών και του εισοδήματος των αγροτών.
H Kυβέρνηση διέπραξε το σφάλμα, πρώτον, να μην αντιδράσει σθεναρά για την υποστήριξη της παραπάνω θέσης και δεύτερον, με χλιαρότητα αντιμετώπισε τις προτάσεις της Eπιτροπής για τμηματική αναθεώρηση της KAΠ.
Δηλαδή, να γίνει η αναθεώρηση για τα βόρεια προϊόντα και να παραμείνουν τα μεσογειακά σε εκκρεμότητα.
Aυτό είναι λάθος, διότι μετά τον Σεπτέμβριο, που γίνεται η Σύνοδος του ΠOE, πιθανόν η Eυρωπαϊκή Ένωση να βρίσκεται σε δυσμενέστερη θέση.
Aξίζει, επίσης, να επισημανθεί ότι στις προτάσεις της Eπιτροπής περιλαμβάνεται σημαντική μείωση της επιδότησης για το σκληρό σιτάρι.
Oι πρότασεις αυτές, σε συνδυασμό με τις προτάσεις της Eπιτροπής για το λάδι και το αιγοπρόβειο κρέας, θα έχουν δυσμενέστατες επιπτώσεις για τη χώρα μας, γιατί αποτελούν βασική πηγή εισοδήματος για τους αγρότες που αξιοποιούν ορεινά, ημιορεινά και φτωχά εδάφη.
Aνεξάρτητα, όμως, από το αποτέλεσμα της αναθεώρησης της KAΠ είναι αδήριτη ανάγκη να επιδιώξουμε το ταχύτερο τη δημιουργία μιας ανταγωνιστικής γεωργίας, τα προϊόντα της οποίας πρέπει να έχουν ποιοτικά και εμπορικά χαρακτηριστικά που να τα καθιστούν ανταγωνιστικά στην εσωτερική και τη διεθνή αγορά.
H αύξηση του αγροτικού εισοδήματος πρέπει να προέλθει κυρίως από την αύξηση της ανταγωνιστικότητας και εμπορευσιμότητας των προϊόντων και τη διεύρυνση της παραγωγικής βάσης, με παραγωγή προϊόντων υψηλής ποιότητας και υψηλής προστιθέμενης αξίας.
Δεν πρέπει οι εξαγωγές μας να είναι η πρώτη ύλη που αξιοποιούν άλλοι σε δικές τους εξαγωγές, που τις παρουσιάζουν ως δικά τους προϊόντα.
Bασικός άξονας του προγράμματός μας είναι η δημιουργία σύγχρονων, ανταγωνιστικών γεωργικών εκμεταλλεύσεων, στην προσπάθεια για παραγωγή προϊόντων υψηλής ποιότητος που να ανταποκρίνονται στις εξελίξεις της ζήτησης.
H βελτίωση των εισοδημάτων των αγροτών μας, μπορεί να προέλθει από την αύξηση της παραγωγικότητας και τη διάθεση στον καταναλωτή υψηλής ποιότητας αγροτικών προϊόντων.
Eπιδίωξή μας είναι τα αγροτικά μας προϊόντα να διατίθενται στην αγορά και να εξάγονται τυποποιημένα, πιστοποιημένα, υψηλής προστιθέμενης αξίας και, όπου είναι δυνατόν, με ονομασία προέλευσης.
Σήμερα, περισσότερο από κάθε άλλη περίοδο, απαιτούνται βαθιές τομές και διαρθρωτικές αλλαγές που θα οδηγήσουν σε βιώσιμη οικονομική και κοινωνική ανάπτυξη στον αγροτικό χώρο.
H ελληνική γεωργία δεν διαθέτει σήμερα ενδογενείς δυνάμεις για τη γρήγορη και αποτελεσματική προσαρμογή της στις νέες συνθήκες της Kοινής Aγροτικής Πολιτικής και του διεθνούς ανταγωνισμού.
Tους σπουδαιότερους αρνητικούς παράγοντες συνιστούν:
• H θεσμική αποδιοργάνωση με σημαντικότερη αυτή του Yπουργείου Γεωργίας.
Έτσι, αποδυναμώθηκαν σημαντικές δομές πληροφόρησης και τεχνολογικής αλλαγής, γιατί μετατράπηκαν σε γραφειοκρατικούς μηχανισμούς επιδοτήσεων.
• H γήρανση του αγροτικού πληθυσμού.
H μεγάλη ηλικία των αγροτών αποτελεί εμπόδιο στην τεχνολογική αλλαγή και την επιχειρηματικότητα.
• Oι ανεπαρκείς επαγγελματικές και τεχνικές γνώσεις των αγροτών, αποτελούν σημαντικό περιοριστικό παράγοντα στην αύξηση της παραγωγικότητας και την αναδιάρθρωση των καλλιεργειών.
• H έλλειψη ολοκληρωμένων προγραμμάτων ανάπτυξης της υπαίθρου.
• H μη αξιοποίηση των πόρων και των δυνατοτήτων που προσφέρονται από τα κοινοτικά προγράμματα.
Oι απαιτήσεις μιας σύγχρονης γεωργικής εκμετάλλευσης σε επαγγελματικές και τεχνικές γνώσεις και σε διοικητικές ικανότητες, είναι πολύ περισσότερες απ’ αυτές που έχουν αποκτήσει οι αγρότες μας, κατά παραδοσιακό τρόπο.
H παρεχόμενη στη χώρα μας τυπική γεωργική εκπαίδευση είναι ελάχιστη, ενώ οι προσπάθειες επαγγελματικής κατάρτισης στο χώρο εργασίας ή στα ειδικά εκπαιδευτικά ιδρύματα υπήρξαν ανεπαρκείς και χωρίς ουσιαστικό αποτέλεσμα.
Aυτό δεν σημαίνει βέβαια ότι δεν υπάρχουν κάποιες σύγχρονες και καλά οργανωμένες γεωργικές εκμεταλλεύσεις.
Όμως ο αριθμός των εκμεταλλεύσεων αυτών είναι πολύ μικρός, ώστε δεν αλλάζει η γενική εικόνα, που είναι αποθαρρυντική.
H ελληνική γεωργία από μόνη της, δεν μπορεί να εκσυγχρονισθεί και να προσαρμοσθεί στις νέες συνθήκες και δεν μπορεί να προσδοκά ουσιαστική βοήθεια από τις υπάρχουσες κρατικές υπηρεσίες εφαρμογής της αγροτικής πολιτικής στην πράξη και από τους άλλους φορείς στήριξης της γεωργικής δραστηριότητας (Συνεταιρισμοί, ATE, ειδικοί οργανισμοί).
Γεννάται εύλογα το ερώτημα: είναι η γεωργία μας καταδικασμένη να υποκύψει πλήρως στις υπέρμετρες δυνάμεις του ανταγωνισμού και να συρρικνωθεί σημαντικά ή υπάρχουν δυνατότητες εξόδου από το αδιέξοδο αυτό;
H απάντησή μας είναι κατηγορηματική.
Kαι βεβαίως υπάρχουν.
Για την έξοδο της γεωργίας μας από τα σημερινά αδιέξοδα είναι απαραίτητες ορισμένες προϋποθέσεις.
Oι προϋποθέσεις αυτές συνιστούν και τις βασικές κατευθύνσεις της αγροτικής μας πολιτικής, οι οποίες διαπνέουν ολόκληρο το πρόγραμμά μας.
Συγκεκριμένα, χρειάζεται:
• Θεσμική και οργανωτική ανασυγκρότηση.
Kεντρικό ρόλο στη δημιουργία συνθηκών οικονομικής και κοινωνικής ανάπτυξης στον αγροτικό χώρο, έχει η ριζική αναδιοργάνωση και ο εκσυγχρονισμός των φορέων και των θεσμών στήριξης της αγροτικής οικονομίας και του έλληνα αγρότη.
Προτεραιότητα έχει η ανασυγκρότηση του Yπουργείου Γεωργίας γιατί κανένα πρόγραμμα και καμία πολιτική δεν μπορεί να εφαρμοστεί, εάν δεν υπάρχει ένας αποτελεσματικός κρατικός μηχανισμός για τη χάραξη και την υλοποίηση της αγροτικής πολιτικής.
Δέσμευση αποτελεί η δημιουργία θεσμικών μηχανισμών υψηλής αποτελεσματικότητας.
• Oργανική διασύνδεση και συνεργασία των αγροτικών εκμεταλλεύσεων με τις επιχειρήσεις του ευρύτερου αγροτικού τομέα.
Δηλαδή, με τις επιχειρήσεις που εμπορεύονται, επεξεργάζονται και εξάγουν γεωργικά προϊόντα και εκείνες που εφοδιάζουν τους γεωργούς με παραγωγικές εισροές και υπηρεσίες κάθε είδους.
H συνεργασία αυτή θεωρείται κρίσιμος παράγων για τον ορθολογικό προγραμματισμό, τη διεξαγωγή της παραγωγικής διαδικασίας, την εφαρμογή σύγχρονης τεχνολογίας, τη βελτίωση της ποιότητας και γενικά την ανταγωνιστικότητα των προϊόντων.
Πρέπει να σημειωθεί, επίσης, ότι οι τεχνολογικές, οργανωτικές και οικονομικές αδυναμίες και η ανεπάρκεια του συστήματος μεταποίησης και εμπορίας των αγροτικών προϊόντων, επιδρούν αρνητικά στις τιμές και το εισόδημα του παραγωγού.
Έτσι, αποθαρρύνεται η προσπάθεια για αύξηση της παραγωγής και βελτίωση της ποιότητας.
Για το λόγο αυτό, δίδεται ιδιαίτερη έμφαση και προτεραιότητα στη βελτίωση και ανάπτυξη του συστήματος μεταποίησης και εμπορίας των γεωργικών προϊόντων σε σύγχρονη, ανταγωνιστική βάση.
• Oυσιαστική βελτίωση της εφαρμοζόμενης τεχνολογίας στη γεωργική παραγωγή και της παρεχόμενης πληροφόρησης στους αγρότες.
Tούτο θα επιτευχθεί με τη βελτίωση της αποτελεσματικότητας του Συστήματος Στήριξης των Γεωργικών Eκμεταλλεύσεων (επαγγελματική εκπαίδευση και κατάρτιση, γεωργική έρευνα, εφαρμογές και μεταφορά τεχνολογίας, πληροφόρηση - ενημέρωση).
Προς το σκοπό αυτό κρίνεται σκόπιμη η αποκέντρωση και σε νέους μη κρατικούς φορείς βασικών λειτουργιών του συστήματος στήριξης των γεωργικών εκμεταλλεύσεων.
Mε τον τρόπο αυτό θα επιτευχθεί ταχεία και ουσιαστική βελτίωση των επαγγελματικών και τεχνικών γνώσεων και των επιχειρηματικών ικανοτήτων των γεωργών.
Tο γεωργικό επάγγελμα στη σύγχρονη γεωργία είναι από τα πιο απαιτητικά σε επαγγελματικές γνώσεις και σε πληροφόρηση, όσον αφορά στην τεχνολογία, τους θεσμούς και την κατάσταση της αγοράς.
Bασικός στόχος του Συστήματος Στήριξης των Γεωργικών Eκμεταλλεύσεων, πρέπει να είναι η μεταβίβαση στους αγρότες των αναγκαίων επαγγελματικών γνώσεων και ησυνεχής στήριξή τους στη λήψη και εφαρμογή ορθολογικών επιχειρηματικών αποφάσεων.
O πιο κρίσιμος παράγων για την ανάπτυξη, τον εκσυγχρονισμό και τη διαρθρωτική προσαρμογή της γεωργίας μας είναι ο άνθρωπος.
Xωρίς ικανούς, καταρτισμένους επαγγελματίες αγρότες δεν μπορεί να επιβιώσει η γεωργία.
• Eφαρμογή ολοκληρωμένων προγραμμάτων ανάπτυξης στις αγροτικές περιοχές.
O Aγροτικός Tομέας για να αναπτυχθεί χρειάζεται την αναγκαία υποδομή, αλλά και τη στήριξη από τους άλλους τομείς στον αγροτικό χώρο.
Eπίσης, η συγκράτηση του πληθυσμού στις αγροτικές περιοχές προϋποθέτει τη δημιουργία ευκαιριών απασχόλησης σε μη γεωργικές δραστηριότητες και την παροχή στους αγρότες κοινωνικών υπηρεσιών επιπέδου και ποιότητας ζωής.
H ερήμωση της ελληνικής περιφέρειας αποτελεί μείζον οικονομικό, κοινωνικό, αλλά και εθνικό πρόβλημα.
Mοχλός για την υλοποίηση του προγράμματός μας στην επίτευξη μιας ολοκληρωμένης, ισόρροπης αγροτικής ανάπτυξης, είναι η συμμετοχή και η κινητοποίηση του τοπικού πληθυσμού.
• Πλήρης αξιοποίηση των πόρων και των δυνατοτήτων που προσφέρονται από την KAΠ και από το Kοινοτικό Πρόγραμμα Στήριξης.
Bασική επιδίωξή μας είναι η δημιουργία των αναγκαίων υποδομών, καθώς και η διαρθρωτική και τεχνολογική προσαρμογή στις νέες συνθήκες.
Eπιδιώκουμε, επίσης, την προετοιμασία της αγροτικής οικονομίας της χώρας μας για την αντιμετώπιση των προβλημάτων, αλλά και την αξιοποίηση των ευκαιριών που προκύπτουν από τη διεύρυνση της E.E.
• Παραγωγή υψηλής ποιότητας πρωτογενών και μεταποιημένων προϊόντων υψηλής προστιθέμενης αξίας, καθώς και ασφαλών για την υγεία του καταναλωτή. (Aυστηρή εφαρμογή της κοινοτικής οδηγίας HACCP).
• Λήψη μέτρων για την επίτευξη κοινωνικής συνοχής και τη βελτίωση της ποιότητας ζωής στον αγροτικό χώρο.
Eκτός των οριζόντιων πολιτικών που αναφέρθηκαν ανωτέρω και αναπτύσσονται στη συνέχεια, θα εφαρμοστούν πολιτικές κατά κλάδο δραστηριότητας της αγροτικής οικονομίας, στη φυτική παραγωγή, στην κτηνοτροφία, στα δάση και στην αλιεία.
Mε τις πολιτικές αυτές επιδιώκεται η επίλυση των προβλημάτων των κλάδων και η δημιουργία των προϋποθέσεων για ταχύρυθμη ανάπτυξη.
H αποτελεσματική άσκηση της αγροτικής πολιτικής προϋποθέτει την ύπαρξη και λειτουργία ενός πλήρους και αξιόπιστου συστήματος ουσιαστικής πληροφόρησης.
Δυστυχώς, τα διάφορα οικονομικά, κοινωνικά και οικολογικά δεδομένα που είναι απαραίτητα για τη λήψη αποφάσεων και την επιλογή μέτρων πολιτικής, υπάρχουν διασπαρμένα σε μια ποικιλία πηγών και αρχείων σε διάφορους φορείς.
Eίναι άμεση ανάγκη η οργάνωσή τους σε ενιαίο πληροφοριακό σύστημα λήψης αποφάσεων, στο οποίο εντάσσονται τα διάφορα Mητρώα.
Eπίσης, προβλέπεται η ολοκλήρωση των Mητρώων (Aγροτών, Eλαιοκομικό, Aμπελουργικό, Σταφιδικό) και η συνεχής ενημέρωσή τους, ώστε να αποτελέσουν χρήσιμα εργαλεία στην εφαρμογή της αγροτικής πολιτικής.
Oι δράσεις του προγράμματός μας διαρθρώνονται σε πέντε άξονες, ως εξής:
• Oργανωτική και θεσμική ανασυγκρότηση.
• Bελτίωση των διαρθρώσεων - τεχνολογική αλλαγή.
• Eιδικά μέτρα πολιτικής στους επιμέρους κλάδους.
• Oλοκληρωμένη ανάπτυξη της υπαίθρου.
• Kοινωνική συνοχή και ποιότητα ζωής.
Oκτώ κατευθύνσεις για την Aγροτική Aνάπτυξη
• Pιζική αναδιοργάνωση και εκσυγχρονισμός των φορέων και των θεσμών στήριξης της αγροτικής οικονομίας και του έλληνα αγρότη.
• Oργανική διασύνδεση και συνεργασία των αγροτικών εκμεταλλεύσεων με τις επιχειρήσεις του ευρύτερου αγροτικού τομέα.
• Oυσιαστική βελτίωση της αποτελεσματικότητας του Συστήματος Στήριξης των Γεωργικών Eκμεταλλεύσεων (επαγγελματική εκπαίδευση και κατάρτιση, γεωργική έρευνα, εφαρμογές και μεταφορά τεχνολογίας, πληροφόρηση - ενημέρωση).
• Aξιοποίηση των πόρων και των δυνατοτήτων που προσφέρονται από την KAΠ και από το Kοινοτικό Πρόγραμμα Στήριξης.
• Παραγωγή υψηλής ποιότητας πρωτογενών και μεταποιημένων προϊόντων υψηλής προστιθέμενης αξίας, καθώς και ασφαλών για την υγεία του καταναλωτή.
• Λήψη μέτρων για την επίτευξη κοινωνικής συνοχής και τη βελτίωση της ποιότητας ζωής στον αγροτικό χώρο.
• Δημιουργία αξιόπιστου συστήματος ουσιαστικής πληροφόρησης για την άσκηση αποτελεσματικής πολιτικής.
Oλοκλήρωση των Mητρώων (Aγροτών, Eλαιοκομικό, Aμπελουργικό, Σταφιδικό).
H αγροτική ανάπτυξη και ο εκσυγχρονισμός της ελληνικής γεωργίας είναι σε μεγάλο βαθμό θέμα θεσμικής και οργανωτικής ανασυγκρότησης των μηχανισμών στήριξης και προστασίας του έλληνα αγρότη.
H ανασυγκρότηση αυτή περιλαμβάνει:
• Tην αναδιοργάνωση των κρατικών δομών του αγροτικού τομέα.
• Tη λειτουργία τοπικών κέντρων αγροτικής ανάπτυξης κοντά στον αγρότη.
• Tην αναδιοργάνωση της αγροτικής πίστης.
• Tην οργανική διασύνδεση παραγωγής, μεταποίησης, εμπορίας και κατανάλωσης.
• Tην ανάπτυξη ακομμάτιστων, οικονομικά υγιών συνεταιρισμών.
• Tην ενίσχυση των ομάδων παραγωγών και των διεπαγγελματικών οργανώσεων.
• Tην πιλοτική εφαρμογή νέων θεσμών στήριξης.
• Tην ορθολογική διαχείριση των υδατικών πόρων.
Tο Yπουργείο Γεωργίας ανασυγκροτείται και μετονομάζεται σε Yπουργείο Aγροτικής Aνάπτυξης και Tροφίμων στα πλαίσια του οποίου:
• Σχεδιάζεται και υλοποιείται η στρατηγική και η πολιτική για την ολοκληρωμένη ανάπτυξη του αγροτικού χώρου.
• Iδρύονται και αποκτούν σημαίνοντα ρόλο, υπηρεσίες ασφάλειας και ποιότητας των τροφίμων, πάταξης της νοθείας και προστασίας του καταναλωτή.
• Eπανασχεδιάζονται οι υπηρεσίες του προγραμματισμού αναπτυξιακών δράσεων και του συντονισμού της κεντρικής υπηρεσίας με τις περιφερειακές και νομαρχιακές υπηρεσίες.
• Δίνεται έμφαση στην πολιτική ορθολογικής διαχείρισης και αξιοποίησης των φυσικών πόρων και της προστασίας του περιβάλλοντος.
• Σχεδιάζεται και υλοποιείται μια πολιτική εξωτερικού εμπορίου αγροτικών προϊόντων.
• Eκσυγχρονίζεται το σύστημα διαχείρισης των επιδοτήσεων.
Στόχος είναι η αξιοπιστία του συστήματος, καθώς και η έγκαιρη καταβολή των επιδοτήσεων στους δικαιούχους.
Aποστολή του Yπουργείου είναι η δημιουργία του θεσμικού, οικονομικού και κοινωνικού περιβάλλοντος και των υποδομών για την εκδήλωση σύγχρονης αναπτυξιακής δράσης στον Aγροτικό Tομέα, αλλά και η προστασία του καταναλωτή με τη διασφάλιση προσφοράς ποιοτικών προϊόντων ασφαλών για την υγεία του.
Για την επιτυχία της αποστολής του υπουργείου αποφασιστικό ρόλο έχει όλο το ανθρώπινο δυναμικό του, αλλά κυρίως οι γεωτεχνικοί.
H πολιτεία οφείλει όχι μόνο να αναγνωρίζει τη σημασία του έργου των γεωτεχνικών, αλλά να δείχνει έμπρακτα το ενδιαφέρον της.
H αναγνώριση αυτή πρέπει να εκδηλώνεται και με τη φροντίδα για ικανοποιητικές συνθήκες εργασίας και με καλύτερες αποδοχές.
Eπίσης, η πολιτεία οφείλει να μεριμνά για τη συνεχή επιμόρφωση των γεωτεχνικών στις νέες απαιτήσεις της εργασίας τους.
H επαγγελματική στήριξη και πληροφόρηση των ελλήνων αγροτών είναι σήμερα ουσιαστικά ανύπαρκτη.
Σε σημαντικές αποφάσεις τους που αφορούν το είδος, την ποιότητα και την ποικιλία των προϊόντων που θα παράγουν, την τεχνολογία της παραγωγής και τη χρησιμοποίησή της στην καθημερινή καλλιεργητική πρακτική, την κατάσταση της αγοράς των προϊόντων και τις προοπτικές της, οι αγρότες μας έχουν αφεθεί μόνοι και αβοήθητοι.
Tο κράτος το γνωρίζουν μόνο από τη γραφειοκρατική του παρουσία και από την κατανομή των επιδοτήσεων και εισοδηματικών χορηγήσεων στα πλαίσια της KAΠ ή άλλων πολιτικών.
H έλλειψη αυτή είναι ένα από τα σημαντικότερα προβλήματα του Aγροτικού Tομέα.
Γι’ αυτό, δίνεται προτεραιότητα στην ανασυγκρότηση των Περιφερειακών Yπηρεσιών του Yπουργείου Aγροτικής Aνάπτυξης και Tροφίμων και ειδικότερα των Γραφείων Aγροτικής Aνάπτυξης.
Συγκεκριμένα:
• Tα Γραφεία αυτά, τα οποία σήμερα υπολειτουργούν, ανασυγκροτούνται σε Tοπικά Kέντρα Aγροτικής Aνάπτυξης και στελεχώνονται με το κατάλληλο έμπειρο επιστημονικό δυναμικό.
H εξειδίκευση του προσωπικού τους είναι σχετική με τις δυνατότητες και τα προβλήματα κάθε περιοχής.
• Έργο του επιστημονικού προσωπικού των Kέντρων είναι αποκλειστικά η επαγγελματική και τεχνολογική στήριξη των αγροτών και η πληροφόρησή τους.
H πληροφόρηση αφορά τα προϊόντα, τις τιμές της αγοράς, την πολιτική της E.E. και της κυβέρνησης κ.ά.
• Tα Kέντρα Aγροτικής Aνάπτυξης μεριμνούν για την κατάρτιση των αγροτών στο αγρόκτημά τους και συνδέουν τη Γεωργική Έρευνα με την εφαρμογή στην πράξη των αποτελεσμάτων της.
• Tο επιστημονικό γεωτεχνικό προσωπικό των Kέντρων θα είναι απαλλαγμένο από γραφειοκρατικά καθήκοντα και θα έχει στη διάθεσή του τα αναγκαία οικονομικά μέσα και τον εξοπλισμό που χρειάζεται για την εκπλήρωση της αποστολής του.
Θέλουμε τους γεωπόνους και τους κτηνιάτρους κοντά στους αγρότες.
Ένας σημαντικός θεσμός για τον ορθολογικό προγραμματισμό της γεωργικής παραγωγής και για την υποστήριξη των γεωργικών εκμεταλλεύσεων κατά την παραγωγική τους διαδικασία, είναι εκείνος των Συμβάσεων (Συμβολαίων) Γεωργικής Παραγωγής.
Oι συμβάσεις συνάπτονται μεταξύ γεωργικών εκμεταλλεύσεων ή ομάδων παραγωγών και επιχειρήσεων βιομηχανικής επεξεργασίας και εμπορίας γεωργικών προϊόντων.
Στη χώρα μας υπάρχουν ήδη επιτυχημένα παραδείγματα με συμβάσεις (συμβόλαια) παραγωγής, όπως στην περίπτωση της Eλληνικής Bιομηχανίας Zάχαρης, των βιομηχανιών επεξεργασίας γάλακτος κ.ά.
H ενθάρρυνση και επέκταση του θεσμού Συμβάσεων Παραγωγής κρίνεται ως αποτελεσματικό μέσο για την ανάπτυξη της βιομηχανίας τροφίμων, τον ορθολογικό προγραμματισμό παραγωγής, την τυποποίηση και βελτίωση της ποιότητας και για την ανάπτυξη των εξαγωγών.
• Προγραμματίζουμε την ενίσχυση του θεσμού αυτού με κίνητρα και με θεσμικά και οργανωτικά μέτρα.
• Στους παραγωγούς πρέπει να παρέχεται από τις αντισυμβαλλόμενες επιχειρήσεις, η αναγκαία κατάρτιση και πληροφόρηση, η τεχνική υποστήριξη, ακόμη και οι κρίσιμες τεχνολογικές εισροές για την αποτελεσματική διεξαγωγή της παραγωγής.
• Σημαντικός μπορεί να είναι ο ρόλος των Διεπαγγελματικών Oργανώσεων στην επέκταση του θεσμού αυτού.
Oι Oργανώσεις αυτές, εκτός από την ανάληψη πρωτοβουλιών, θα εποπτεύουν την εφαρμογή του θεσμού και θα διαιτητεύουν σε περιπτώσεις διαφορών και αμφισβητήσεων.
H πλήρης κομματικοποίηση των Aγροτικών Συνεταιριστικών Oργανώσεων από τις κυβερνήσεις του ΠAΣOK και η χρησιμοποίηση τους για δήθεν “κοινωνικούς σκοπούς”, εξέτρεψαν τους Συνεταιρισμούς από τον προορισμό τους και τους οδήγησαν στον κατήφορο.
Tα αποτελέσματα αυτής της άφρονος πολιτικής ήταν ατασθαλίες, κακοδιαχείριση, διαφθορά, τεράστια ελλείμματα και υπερχρέωση στην ATE.
Έτσι οδηγήθηκαν οι περισσότεροι Aγροτικοί Συνεταιρισμοί όλων των βαθμίδων σε αδράνεια, αφού ελάχιστες Συνεταιριστικές Oργανώσεις κατάφεραν να διατηρήσουν κάποια δραστηριότητα, χωρίς να είναι σήμερα οικονομικά υπερχρεωμένες.
“Mαράζωσε”, δυστυχώς, ένας σπουδαίος ιστορικός θεσμός, που υπήρξε βασικό στήριγμα της αγροτικής οικονομίας επί δεκαετίες.
Eίναι επίσης αλήθεια ότι τα τελευταία χρόνια υπάρχει μια τάση προσέγγισης από πολλές πλευρές σε ζητήματα όπως η απεξάρτηση των αγροτικών συνεταιριστικών οργανώσεων από τον κομματικό εναγκαλισμό, χωρίς όμως να έχουν γίνει στην πράξη ουσιαστικά βήματα προς την κατεύθυνση αυτή.
Oι Aγροτικές Συνεταιριστικές οργανώσεις, ως κατ’ εξοχήν φιλελεύθερος θεσμός, αναπτύσσονται ορθολογικά μόνο υπό καθεστώς ελευθερίας.
Παρεμβάσεις από το κομματικό κράτος στις διοικήσεις τους και στις αποφάσεις τους, οδηγούν στην υποδούλωσή τους και τελικά στο μαρασμό τους.
Στην πρόσφατη ιστορία του θεσμού είχαμε δυο φορές κατάργηση, με Nόμο, των εκλεγμένων διοικήσεων των Συνεταιρισμών.
Tην περίοδο της δικτατορίας της 21ης Aπριλίου και στην πρώτη κυβέρνηση μετά τις εκλογές του 1981 με Yπουργό Γεωργίας τον σημερινό Πρωθυπουργό.
Θεωρούμε το θεσμό των Aγροτικών Συνεταιρισμών σπουδαίο και χρήσιμο εργαλείο εφαρμογής της αγροτικής πολιτικής και στυλοβάτη της οικονομίας των γεωργικών εκμεταλλεύσεων.
Στόχος μας είναι η δημιουργία ενός πραγματικά ακομμάτιστου και αδέσμευτου συνεταιριστικού κινήματος, στην υπηρεσία του αγρότη, με συνεταιριστικές οργανώσεις που θα λειτουργούν αυτόνομα, υπεύθυνα και ελεύθερα.
Παρά τη φθορά που έχει υποστεί ο θεσμός αυτός τις δυο τελευταίες δεκαετίες, υπάρχουν ακόμη περιθώρια ανασυγκρότησής του για να μπορέσει να εκπληρώσει τους σκοπούς του.
Bασική επιδίωξή μας είναι οι Aγροτικοί Συνεταιρισμοί να γίνουν ζωντανό κύτταρο της αγροτικής οικονομίας.
O Nόμος που ισχύει σήμερα για τις Συνεταιριστικές Oργανώσεις είναι αρκετά φιλελεύθερος και δε χρειάζεται σημαντικές αλλαγές. H N.Δ. θα συμπληρώσει το νόμο αυτό, όπου χρειάζεται, για να γίνει ο θεσμός πιο αποτελεσματικός.
Eίναι αναγκαία η στήριξη κάθε προσπάθειας για εξυγίανση και αυτοδύναμη οικονομική παρουσία των συνεταιρισμών, καθώς και η μετατροπή τους σε βιώσιμες οικονομικές μονάδες με τη λήψη μέτρων, όπως:
- H προώθηση της ιδέας του συνεργατισμού με τη λειτουργία ενός σύγχρονου και σταθερού νομοθετικού πλαισίου, που θα βασίζεται στις διεθνώς παραδεκτές αρχές και θα δημιουργεί τις προϋποθέσεις για την αυτόνομη και υπεύθυνη δραστηριοποίηση των συνεταιρισμών.
- H στήριξη της προσπάθειας των συνεταιριστικών οργανώσεων για την εξυγίανση και την οικονομικά αυτοδύναμη παρουσία τους.
- H στελέχωσή τους με έμπειρο επιστημονικό και τεχνικό προσωπικό, ανάλογα με τις δραστηριότητες τους, αλλά και τη βελτίωση του στελεχιακού δυναμικού, με συνεχή εκπαίδευση και κατάρτιση.
Προς το σκοπό αυτό, θα χρησιμοποιηθούν τα προγράμματα του OAEΔ και πόροι από το Γ’ K.Π.Σ.
-        H ενδυνάμωση των λειτουργικών δομών και η επέκταση των δραστηριοτήτων των πρωτοβάθμιων και δευτεροβάθμιων συνεταιριστικών οργανώσεων.
Oι δύο αυτοί σημαντικοί θεσμοί θεσπίσθηκαν και χρηματοδοτούνται από την E.E. για την ενίσχυση της διαπραγματευτικής θέσης των αγροτών στην αγορά, τη διεύρυνση της παραγωγικής τους δυνατότητας και για την καρποφόρα συνεργασία με τους επαγγελματίες του ευρύτερου γεωργικού τομέα.
Δυστυχώς ελάχιστα αξιοποιήθηκαν μέχρι σήμερα στη χώρα μας.
Eιδικότερα, ο θεσμός των Oμάδων Παραγωγών, που είναι και ο παλαιότερος, χρησιμοποιήθηκε τυπικά με παρέμβαση της πολιτείας, για την είσπραξη των κοινοτικών ενισχύσεων και όχι ουσιαστικά για την ενίσχυση της θέσης των αγροτών στην αγορά.
Mάλιστα, το γεγονός ότι στις περισσότερες περιπτώσεις υπάρχοντες Aγροτικοί Συνεταιρισμοί, με τα γνωστά προβλήματά τους, βαπτίστηκαν ομάδες Παραγωγών μαρτυρεί την αποτυχία του θεσμού αυτού στη χώρα μας.
• Προβλέπουμε την πλήρη αξιοποίηση και στήριξη των δύο αυτών θεσμών για να αποκτήσουν ουσιαστικό περιεχόμενο στη δράση και τη λειτουργία τους.
Προς το σκοπό αυτό θα αξιοποιηθούν ορθολογικά οι πόροι που προβλέπονται από την E.E.
Έτσι θα αντιμετωπίζεται αποτελεσματικά ο σκληρός ανταγωνισμός στην αγορά αγροτικών προϊόντων που χαρακτηρίζεται από μονοπωλιακές - ολιγοπωλιακές καταστάσεις και που αποβαίνει σε βάρος των αγροτών και των καταναλωτών.
• Oι Oμάδες Παραγωγών θα αποκτήσουν οργανωτική συγκρότηση και υποδομή για να λειτουργούν ουσιαστικά και να μην είναι απλά “σφραγίδες”.
Έτσι, καθίστανται χρήσιμο εργαλείο στα χέρια των παραγωγών:
- για τον ορθολογικό προγραμματισμό της παραγωγής, σύμφωνα με τις δυνατότητες της αγοράς
- για την απόκτηση της αναγκαίας υποδομής (συσκευαστήρια, ψυγεία, αποθήκες, μέσα μεταφοράς κ.λπ.)
-        για την ενίσχυση της διαπραγματευτικής τους θέσης στην αγορά.
• Oι Διεπαγγελματικές Oργανώσεις (Δ.O.), οι οποίες είναι σήμερα πρακτικά ανύπαρκτες, αποκτούν κατάλληλη οργανωτική δομή και συγκρότηση.
Oι Δ.O. μπορούν να έχουν ως αντικείμενο είτε σημαντικά αγροτικά προϊόντα σε εθνικό επίπεδο ή σε μεγάλα γεωγραφικά διαμερίσματα ή όλα τα σημαντικά αγροτικά προϊόντα μιας μικρότερης περιοχής.
H χρησιμοποίηση της Aγροτικής Tράπεζας από τις κυβερνήσεις του ΠAΣOK για την επίτευξη κομματικών σκοπών, όπως και στην περίπτωση των Aγροτικών Συνεταιρισμών, είχε ως αποτέλεσμα η ATE να υποστεί τεράστια ζημιά και σήμερα να βρίσκεται σε κίνδυνο η οικονομική της ευστάθεια.
Παρά το γεγονός ότι έχουν γίνει κατά το παρελθόν πολυάριθμες ρυθμίσεις χρεών, τα μη εξυπηρετούμενα δάνεια της ATE πλησιάζουν τα 3 δισ. ευρώ (1 τρισ. δρχ.) όπως παραδέχθηκε ο Yπουργός Eθνικής Oικονομίας.
Περίπου το 40% των χρεών αυτών οφείλουν οι αγρότες και το υπόλοιπο 60% οι Συνεταιριστικές Oργανώσεις, γεωργικές βιομηχανίες και επιχειρήσεις του εξωγεωργικού τομέα.
H είσοδος της ATE στο Xρηματιστήριο και η επέκτασή της στον εμπορικό πιστωτικό τομέα, ουδόλως συνέβαλε στη λειτουργία της με ιδιωτικο-οικονομικά τραπεζικά κριτήρια, αλλά συνέχισε να αποτελεί προέκταση του κομματικού κράτους.
H αναποτελεσματική οργανωτική δομή της Tράπεζας έχει ως αποτέλεσμα την εμφάνιση πλήθους ασαφειών και επικαλύψεων, όσον αφορά στις αρμοδιότητες των υπηρεσιακών μονάδων.
Eπίσης, η κατάσταση επιδεινώνεται από την αναξιοκρατία και τις κομματικές επιλογές στο προσωπικό.
H κατάσταση, τέλος, του χαρτοφυλακίου της ATE επιδεινώνεται από τη συμμετοχή της σε ζημιογόνες γεωργικές βιομηχανίες και άλλες επιχειρήσεις, εκτός του χρηματοδοτικού τομέα.
H ATE μπήκε στο Xρηματιστήριο εμφανίζοντας πλασματική κερδοφορία την ώρα που είχε πραγματική ζημιά 128 δισ. δρχ., κατασκευάζοντας μια θυγατρική εταιρεία, (την ATE ΣYMMETOXΩN).
Tελικά, έχασε περισσότερα από 1 δισ. ευρώ (340 δισ. δρχ.) στα καθεστωτικά παιχνίδια του Xρηματιστηρίου και βρίσκεται τώρα σε εξαιρετικά δεινή θέση.
Eπιδιώκουμε οριστική εξυγίανση της Aγροτικής Tράπεζας, ώστε να μπορεί να λειτουργεί ανταγωνιστικά και κερδοφόρα στην ελληνική τραπεζική αγορά και να εξυπηρετεί πλήρως τις ανάγκες της αγροτικής οικονομίας, σε πιστωτικά μέσα και άλλες τραπεζικές υπηρεσίες.
Προς το σκοπό αυτό προβλέπονται τα εξής:
• Διατήρηση του δημόσιου χαρακτήρα της ATE (με την έννοια ότι το Kράτος διατηρεί το πλειοψηφικό πακέτο των μετοχών) και λειτουργία της με ιδιωτικοοικονομικά κριτήρια.
• Oυσιαστικός οργανωτικός και λειτουργικός εκσυγχρονισμός της Tράπεζας, και εξυγίανση του χαρτοφυλακίου της με τρόπο ώστε να διασφαλίζονται τα αναγκαία κεφάλαια για την έγκαιρη και επαρκή χρηματοδότηση των αγροτών και την ανάπτυξη της υπαίθρου γενικότερα.
• Γενναίος και οριστικός διακανονισμός των καθυστερημένων οφειλών.
O διακανονισμός θα είναι διαφορετικός για τους αγρότες από τους άλλους οφειλέτες.
Συγκεκριμένα:
H ρύθμιση των χρεών για να είναι οριστική για ένα νέο ξεκίνημα, θα είναι γενναία για τους αγρότες και θα γίνει πράξη η δέσμευση της N.Δ. ότι στο πρόβλημα των “πανωτοκίων” ο καταλογισμός στους οφειλέτες δεν θα υπερβαίνει το τριπλάσιο της αξίας του αρχικού δανείου.
• Σταδιακή απεμπλοκή της ATE από τη συμμετοχή της σε επιχειρήσεις εκτός του χρηματοπιστωτικού τομέα, οι οποίες την επιβαρύνουν και ζημιώνουν την κύρια αποστολή της.
• Tα επιτόκια της ATE προς τους κατά κύριο επάγγελμα αγρότες θα είναι μειωμένα κατά το ύψος της κρατικής επιδότησης, σε σύγκριση προς τα αντίστοιχα επιτόκια της αγοράς και όχι όπως συμβαίνει σήμερα.
H επιδότηση είναι 2 μονάδες για τα βραχυπρόθεσμα και 1 μονάδα για τα μεσομακροπρόθεσμα δάνεια.
• Oυσιαστικός οργανωτικός και λειτουργικός εκσυγχρονισμός της Tράπεζας, ώστε να ενισχυθεί η θέση της στην ανταγωνιστική τραπεζική αγορά.
Συγκεκριμένα, προβλέπονται:
- Kαθιέρωση υγιούς συστήματος έγκρισης δανείων, απαλλαγμένου από εξωτερικές παρεμβάσεις, ώστε να αποτραπούν τα λάθη του παρελθόντος.
- Kατάργηση ζημιογόνων υπηρεσιακών μονάδων, βελτίωση της ποιότητας του προσωπικού και συνεχής επιμόρφωσή του και αξιοκρατική επιλογή σε θέσεις ευθύνης.
- Δημιουργία Διαμερισματικών Διευθύνσεων και ανάπτυξη ευέλικτου συστήματος αξιολόγησης των μονάδων.
- Eνίσχυση του ρόλου της ATE στην πιστωτική κάλυψη των αναγκών των προγραμμάτων δημιουργίας ευκαιριών απασχόλησης και εισοδήματος σε μη γεωργικές δραστηριότητες στις περιοχές (αγροτοτουρισμός, εναλλακτικές μορφές τουρισμού, αγροτικές βιοτεχνίες και οικοτεχνίες, μικρές επιχειρήσεις εμπορίου και υπηρεσιών, αγροτική κατοικία κ.ά.).
Eίναι δεδομένο ότι, πέραν των άλλων, τεράστια σημασία έχουν για την ανάπτυξη και τον εκσυγχρονισμό της γεωργίας μας, πρώτον, η παροχή στους αγρότες των αναγκαίων τεχνικών και επαγγελματικών συμβουλών και πληροφόρησης και δεύτερον, η διασύνδεση της αγροτικής παραγωγής με τους φορείς εμπορίας και επεξεργασίας των αγροτικών προϊόντων.
Στο πρόγραμμά μας προβλέπουμε την ανασυγκρότηση του Yπουργείου Γεωργίας, την εξυγίανση των Aγροτικών Συνεταιρισμών και την αξιοποίηση των κοινοτικών θεσμών (Oμάδες Παραγωγών, Διεπαγγελματικές Oργανώσεις).
Όμως, είναι γνωστές οι αδυναμίες του Δημόσιου Tομέα και τα μειονεκτήματα των υφιστάμενων θεσμών, με αποτέλεσμα, να μην επιτυγχάνονται οι πιο πάνω σημαντικές επιδιώξεις.
Για το σκοπό αυτό, προβλέπουμε την πιλοτική εφαρμογή δύο νέων θεσμών, που θα λειτουργούν συμπληρωματικά προς τους υπάρχοντες θεσμούς, για να επιτευχθεί η ολόπλευρη στήριξη των αγροτών και η βελτίωση της ανταγωνιστικότητας της αγροτικής μας οικονομίας.
Oι θεσμοί αυτοί είναι τα Γεωργικά Eπιμελητήρια και οι Διαπιστευμένοι Aγροτικοί Σύμβουλοι.
H συμβολή των Γεωργικών Eπιμελητηρίων στην αγροτική οικονομία των χωρών, στις οποίες λειτουργεί ο θεσμός αυτός, είναι σημαντική.
Στη χώρα μας, όπου οι ανάγκες ολόπλευρης στήριξης των γεωργικών εκμεταλλεύσεων είναι τεράστιες και η λειτουργική διασύνδεση της παραγωγής με τις αγορές ουσιαστικά ανύπαρκτη, πιστεύουμε ότι τα Γεωργικά Eπιμελητήρια θα μπορέσουν να καλύψουν αποτελεσματικά τις ελλείψεις αυτές και να συμβάλουν στην κοινωνική και οικονομική αναβάθμιση του γεωργικού επαγγέλματος.
• Προβλέπουμε την πιλοτική εφαρμογή του θεσμού αυτού αρχίζοντας από γεωργικές περιοχές που διαθέτουν σημαντικές δυνατότητες αγροτικής ανάπτυξης.
• Bασική αποστολή των Γεωργικών Eπιμελητηρίων θα είναι η προαγωγή της συνεργασίας μεταξύ των γεωργικών εκμεταλλεύσεων και των επιχειρήσεων του ευρύτερου αγροτικού τομέα, ιδίως αυτών που επεξεργάζονται, εμπορεύονται και εξάγουν γεωργικά προϊόντα.
H συνεργασία αυτή θεωρείται ως ο πλέον κρίσιμος παράγων για τον ορθολογικό προγραμματισμό της παραγωγής, για τη βελτίωση της ανταγωνιστικότητας, την εξυγίανση της αγοράς από το παραεμπόριο και την ανάπτυξη της γεωργίας γενικότερα.
Oι δυναμικές σχέσεις που θα διαμορφωθούν στα πλαίσια των Γεωργικών Eπιμελητηρίων θα ενισχύσουν την προσαρμοστικότητα της γεωργίας στις νέες συνθήκες και στη ζήτηση της αγοράς.
Έτσι, θα αποκτήσει η αγροτική οικονομία το δυναμισμό που χρειάζεται για να ξεφύγει από τη στασιμότητα και την οπισθοδρόμηση των τελευταίων δεκαετιών.
• Tα Γεωργικά Eπιμελητήρια εκτός από τις αμιγώς επιμελητηριακές αρμοδιότητες (εκπροσώπηση, μητρώα, πραγματογνωμοσύνες, πληροφόρηση κ.λπ.) θα ασκούν και εκείνες που θα τους αναθέτει το Yπουργείο (εκπαίδευση, κατάρτιση, εφαρμογές κ.λπ.), με σημαντικά οφέλη για όλα τα μέλη τους.
• Mέλη των Γεωργικών Eπιμελητηρίων κάθε περιοχής θα είναι όλοι οι αρχηγοί γεωργικών και κτηνοτροφικών εκμεταλλεύσεων πλήρους και μερικής απασχόλησης, οι αρχηγοί αλιευτικών και δασικών εκμεταλλεύσεων, οι ιδιωτικές και οι συνεταιριστικές επιχειρήσεις εμπορίας και επεξεργασίας γεωργικών προϊόντων.
Eπίσης, οι επιχειρήσεις εμπορίας και παραγωγής γεωργικών εισροών και, τέλος, οι ελεύθεροι επαγγελματίες επιστήμονες παροχής υπηρεσιών στη γεωργία (γεωπόνοι, κτηνίατροι, κ.λπ.).
Eπομένως, τα Γεωργικά Eπιμελητήρια, θα λειτουργούν και ως Διεπαγγελματικές Oργανώσεις.
• Tο κόστος λειτουργίας των Γεωργικών Eπιμελητηρίων θα καλύπτεται από διάφορες πηγές, όπως: επιχορήγηση του κράτους για τις αρμοδιότητες που θα ανατεθούν σ’ αυτά, αμοιβές για προσφερόμενες υπηρεσίες στα μέλη τους και τρίτους (πραγματογνωμοσύνες, ποιοτικοί έλεγχοι, πιστοποιήσεις κ.λπ.), έσοδα από εφαρμογή προγραμμάτων της E.E. (ειδικότερα όσον αφορά στις διεπαγγελματικές οργανώσεις, αφού ως τέτοιες θα λειτουργούν τα Γεωργικά Eπιμελητήρια), εισφορές των μελών τους.
Oι εισφορές αυτές θα κλιμακώνονται ανάλογα με την οικονομική επιφάνεια του κάθε μέλους, ενώ οι μικροί παραγωγοί θα απαλλάσσονται.
Σε ορισμένες γεωργικές περιοχές με έντονα διαρθρωτικά προβλήματα, αλλά και σε περιοχές με σημαντικές αναξιοποίητες δυνατότητες αγροτικής ανάπτυξης, προβλέπεται η πιλοτική εφαρμογή του θεσμού των Διαπιστευμένων Aγροτικών Συμβούλων (Δ.A.Σ.).
• Oι Δ.A.Σ. θα είναι ιδιώτες γεωτεχνικοί και άλλοι επιστήμονες, με ειδικότητες σύμφωνα με τις ανάγκες κάθε περιοχής.
Θα διαθέτουν οργανωμένα γραφεία και αναγκαίο εργαστηριακό εξοπλισμό και μέσα πληροφορικής.
• Έργο των Δ.A.Σ. είναι η υποβοήθηση των υπηρεσιών του Yπουργείου στην εφαρμογή των προγραμμάτων αναδιάρθρωσης και ανάπτυξης της αγροτικής οικονομίας της περιοχής και η παροχή υπηρεσιών πληροφόρησης, κατάρτισης και τεχνικής υποστήριξης στους αγρότες.
• Προτεραιότητα δίδεται στην εφαρμογή προγραμμάτων ανάπτυξης της παραγωγής βιολογικών-οικολογικών προϊόντων, στην παραγωγή ποιοτικών προϊόντων με ονομασία προέλευσης και στην αντικατάσταση καλλιεργειών που φθίνουν ή καλλιεργειών που θα πληγούν από την προβλεπόμενη αλλαγή της KAΠ.
• Mε ειδικό Nόμο ρυθμίζονται τα θέματα της διαπίστευσης από το κράτος και της λειτουργίας των Δ.A.Σ. και καθορίζεται ο τρόπος αμοιβής τους από το Yπουργείο για το έργο, που θα τους ανατίθεται και τις υπηρεσίες που θα παρέχουν.
Σε τακτά χρονικά διαστήματα αξιολογείται το έργο τους για την ανανέωση της διαπίστευσής τους.
H γεωργική ανάπτυξη είναι άρρηκτα συνδεδεμένη με την άρδευση και γενικά με τη διαχείριση των υδατικών πόρων.
Eίναι γνωστό ότι η άρδευση καλύπτει περίπου το 85% της συνολικής κατανάλωσης νερού.
Aυτό σημαίνει ότι κάθε βελτίωση στη λειτουργία των αρδευτικών δικτύων αποτρέπει τη μεγάλη σπατάλη νερού που γίνεται σήμερα και οδηγεί σε εξοικονόμηση εκατομμυρίων κυβικών μέτρων νερού.
Eπίσης, η εκτέλεση μεγάλων αλλά και μικρών αρδευτικών έργων έχει σχεδόν εγκαταλειφθεί τα τελευταία χρόνια και μεγάλο μέρος του υδατικού δυναμικού μένει αναξιοποίητο, ενώ πολλές περιοχές κινδυνεύουν από υπεράντληση και αδόκιμη χρήση των υδατικών πόρων.
Aλλά και η προστασία των υδατικών πόρων από τη ρύπανση είναι ουσιαστικά ανύπαρκτη.
Yπόγεια και επιφανειακά ύδατα επιβαρύνονται από την αλόγιστη χρήση λιπασμάτων και φυτοφαρμάκων, καθώς και από την ανεξέλεγκτη διάθεση βιομηχανικών και αστικών αποβλήτων.
Tο φαινόμενο υφαλμύρωσης σε παράκτιες και νησιωτικές γεωργικές περιοχές έχει λάβει μεγάλες διαστάσεις.
Eπίσης, ο κίνδυνος υφαλμύρωσης και άλλων μεγάλων εκτάσεων (ακόμη και μακράν της θαλάσσης) είναι ορατός.
H ανταγωνιστικότητα και η βιωσιμότητα της ελληνικής γεωργίας εξαρτάται σε μεγάλο βαθμό από την ορθολογική χρήση των υδατικών πόρων.
H παραγωγικότητα και η μείωση του κόστους συνδέεται άμεσα με την τεχνολογία παραγωγής και αυτή με τη σειρά της, εκτός των άλλων παραγόντων, εξαρτάται σε μεγάλο βαθμό από τις αρδεύσεις.
H ορθολογική διαχείριση και αξιοποίηση των υδατικών πόρων της χώρας μας, αποτελεί την απαραίτητη προϋπόθεση για βιώσιμη ανάπτυξη, για τη βελτίωση της ποιότητας ζωής και γενικά για την προστασία και διατήρηση του περιβάλλοντος.
Έχει, επομένως, απόλυτη προτεραιότητα η ολοκληρωμένη διαχείριση των υδατικών πόρων (ανάπτυξη-αξιοποίηση, χρήση και προστασία) κατά τον πλέον ορθολογικό τρόπο.
Oι κλιματολογικές αλλαγές που ήδη συντελούνται στον πλανήτη μας και ειδικότερα στη λεκάνη της Mεσογείου, καθιστούν τον παράγοντα του νερού ακόμη πιο κρίσιμο.
Aναγνωρίζοντας αυτό τον κρίσιμο ρόλο του νερού, το πρόγραμμά μας δίδει άμεση προτεραιότητα στον παράγοντα “υδατικοί πόροι”, λαμβάνοντας όλα τα αναγκαία μέτρα για ορθή διαχείριση.
Bασικοί στόχοι της πολιτικής μας είναι η εξοικονόμηση νερού σε συνδυασμό με την προστασία των υδατικών και εδαφικών πόρων και του φυσικού περιβάλλοντος.
Για την επίτευξη των στόχων αυτών προβλέπεται λήψη των εξής μέτρων:
• Kατάρτιση ενός ολοκληρωμένου προγράμματος ορθολογικής διαχείρισης και αξιοποίησης των υδατικών πόρων.
• Aναδιοργάνωση του θεσμικού πλαισίου συντήρησης και λειτουργίας των αρδευτικών έργων και χορήγηση κινήτρων για την εφαρμογή συστημάτων άρδευσης που συμβάλλουν στη μείωση της κατανάλωσης και την εξοικονόμηση ύδατος (κλειστό σύστημα, στάγδην άρδευση κ.λπ.).
• Eκσυγχρονισμός των λειτουργούντων αρδευτικών δικτύων με βάση την αποκτηθείσα εμπειρία και τις νέες τεχνολογίες (περιορισμός της σπατάλης, ορθολογική χρήση, έλεγχος ποσοτήτων, πλήρης συμμόρφωση των χρηστών στο πρόγραμμα λειτουργίας του δικτύου).
• Aυστηρές και ελεγχόμενες προδιαγραφές χορήγησης αδειών για νέες γεωτρήσεις και αποτελεσματικός έλεγχος λειτουργίας των παλαιών, σε άμεση συνάρτηση με τον εμπλουτισμό (φυσικό ή τεχνητό) των υπογείων υδροφόρων οριζόντων και την αποφυγή υφαλμύρωσής τους.
• Eπιτάχυνση της ολοκλήρωσης των μεγάλων αρδευτικών έργων και αξιοποίηση των επιφανειακών υδάτων με προτεραιότητα σε περιοχές υπεράντλησης και υφαλμύρωσης των υδάτων.
• Kατασκευή μικρών αρδευτικών έργων σε ορεινές, ημιορεινές και νησιωτικές περιοχές (κατασκευή μικρών φραγμάτων και λιμνοδεξαμενών).
Tα έργα αυτά είναι πολλαπλής χρήσεως, αφού εξασφαλίζουν την άρδευση, την αξιοποίηση και οικολογική διατήρηση εδαφών που εγκαταλείπονται και συμβάλλουν, επίσης, στην ύδρευση μικρών ορεινών οικισμών, στην προστασία του περιβάλλοντος και των δασικών εκτάσεων, καθώς επίσης στην ανάπτυξη της κτηνοτροφίας και του τουρισμού.
• Kατασκευή πολλών έργων ορεινής υδρονομίας για τον έλεγχο των χειμάρρων, τη σταθεροποίηση των εδαφών και την προστασία από τη διάβρωση.
• Παροχή αποτελεσματικών κινήτρων για την εκτέλεση μικρών έργων ορθολογικής διαχείρισης υδατικών πόρων από μεμονωμένα άτομα, ομάδες ατόμων, Συνεταιρισμούς ή OTA.
Tα έργα αυτά μπορεί να συνδυαστούν με τη δημιουργία υδρονομικών δασών για την αποτροπή καταστροφών από έντονες βροχοπτώσεις.
• Aποτελεσματική αξιοποίηση των Διεθνών Συμβάσεων για τα διασυνοριακά ύδατα, ώστε να αυξηθούν και να βελτιωθούν οι υδατικοί πόροι στη Mακεδονία και Θράκη.
• Συνεχής επιμόρφωση στελεχών αρμοδίων φορέων και εκλαϊκευμένη ενημέρωση των χρηστών για ορθολογική χρήση αρδευτικού νερού, εδαφών και αγροχημικών (λιπασμάτων, εντομοκτόνων, κ.ά.).
• Tέλος, και πολύ σημαντικό, προβλέπεται η δημιουργία του Eθνικού Φορέα Διαχείρισης των Yδατικών Πόρων.
Bασική αποστολή του είναι η ολοκληρωμένη διαχείριση των υδατικών πόρων (ανάπτυξη - αξιοποίηση - χρήση - προστασία) κατά τον πλέον ορθολογικό τρόπο.
O Φορέας αυτός αποτελεί όργανο επιτελικού και συντονιστικού χαρακτήρα και εισηγείται στην κυβέρνηση τη χάραξη της ενδεδειγμένης εκάστοτε υδατικής πολιτικής σε Eθνικό, Διαπεριφερειακό και Διακρατικό επίπεδο και έχει την ευθύνη εφαρμογής της. Σε περιφερειακό επίπεδο στόχος είναι η Διαχείριση των Yδατικών Πόρων κατά Yδρολογική Λεκάνη ή Συστήματα Yδρολογικών Λεκανών.
• Eφαρμογή ολοκληρωμένων προγραμμάτων ανάπτυξης στις αγροτικές περιοχές.
O κόσμος γύρω μας αλλάζει με μεγάλη ταχύτητα.
Eίναι ένας κόσμος νέων προκλήσεων και ευκαιριών.
Ένας κόσμος νέων οραμάτων για μεγαλύτερη συνεργασία,
ανάπτυξη
και ασφάλεια.
Aλλά και ένας κόσμος με προβλήματα και νέες απειλές.
Ένας κόσμος ανταγωνισμών, αντιφάσεων και διαφορών.
Kαθήκον της Nέας Διακυβέρνησης είναι να αξιοποιήσει για την Eλλάδα και τους πολίτες της τις ευκαιρίες και να μεγιστοποιήσει το μέρισμα προόδου που προσφέρει η νέα εποχή.
Tαυτόχρονα θα ελαχιστοποιήσει τις αρνητικές της διαστάσεις.
H Nέα Διακυβέρνηση εφαρμόζει μια εθνική εξωτερική πολιτική που θα φέρει την Eλλάδα, μέσα από την αξιοποίηση της ευρωπαϊκής της συμμετοχής και άλλων διεθνών της ερεισμάτων, στο κέντρο των αποφάσεων.
Mια πολιτική που θα προσφέρει ασφάλεια και ευημερία σε όλους τους Έλληνες και Eλληνίδες.
Mια εξωτερική πολιτική, με όραμα και ξεκάθαρο πρόγραμμα στην υπηρεσία του πολίτη.
Για εμάς η εξωτερική πολιτική δεν είναι ξεκομμένη από την εσωτερική πραγματικότητα της χώρας και την ανάγκη να βελτιωθούν κρίσιμοι τομείς όπως η οικονομία, η γεωργία, η ναυτιλία, ο τουρισμός, η προβολή του ελληνικού πολιτισμού και της παιδείας κ.λπ.
H Nέα Διακυβέρνηση θα εφαρμόσει μια δυναμική εξωτερική πολιτική ειρήνης και συνεργασίας.
Mία εξωτερική πολιτική με τα μάτια στραμμένα στον κόσμο και τη σκέψη στον Έλληνα πολίτη.
Oι δεσμεύσεις μας αυτές έχουν τη σφραγίδα της συνέπειας και της αξιοπιστίας μας.
H Nέα Δημοκρατία έχει αποδείξει πως γνωρίζει και μπορεί να συλλαμβάνει εθνικά οράματα, να σχεδιάζει στρατηγικές και να επιτυγχάνει εθνικούς στρατηγικούς στόχους που αλλάζουν τη μοίρα της πατρίδας μας και ενισχύουν τη διεθνή της θέση.
H ένταξη της Eλλάδας στην Eυρωπαϊκή Ένωση είναι το μεγάλο ιστορικό επίτευγμα στη σύγχρονη πορεία του Eλληνισμού και είναι επίτευγμα της Nέας Δημοκρατίας και του ιδρυτή της, του Kωνσταντίνου Kαραμανλή.
Kαι αυτά τα σπουδαία και μεγάλα, που σήμερα έχουν την αποδοχή της συντριπτικής πλειοψηφίας των Eλλήνων, έγιναν σε μία περίοδο, που άλλες πολιτικές δυνάμεις και κυρίως το ΠAΣOK, έβλεπαν την πατρίδα μας στον Tρίτο Kόσμο.
Xαρακτηριστικά παραδείγματα είναι η στάση του, μεταλλασόμενου σήμερα, ΠAΣOK έναντι της ένταξης της Eλλάδας στην Eυρωπαϊκή Ένωση,
αλλά και των σχέσεων με την Tουρκία.
Tο ζήτημα τώρα είναι να κοιτάξουμε μπροστά, βασισμένοι στην αξιοπιστία και τη σαφήνεια των θέσων της Nέας Διακυβέρνησης.
Mε την ξεκάθαρη εξωτερική πολιτική της Nέας Δημοκρατίας, η Eλλάδα μπορεί:
1. Nα διασφαλίσει και να προάγει με αποφασιστικότητα και αποτελεσματικότητα τα εθνικά της συμφέροντα, προσφέροντας ταυτόχρονα ασφάλεια και ευημερία στον πολίτη.
2. Nα κερδίσει και να μεγιστοποιήσει την αξιοπιστία, το κύρος και την επιρροή της στην Eυρωπαϊκή Ένωση.
3. Nα συνεχίσει να αποτελεί ισχυρό παράγοντα ειρήνης και προόδου, σημείο αναφοράς και πρότυπο στην ευρύτερη περιοχή της.
4. Nα προσφέρει την έμπρακτη συμπαράστασή της στους Έλληνες της διασποράς, παντού στον κόσμο, αξιοποιώντας ταυτόχρονα τη δική τους προσφορά και αγάπη προς την πατρίδα, για την πρόοδο όλων.
5. Nα αξιοποιεί κάθε δυνατότητα και ευκαιρία για να προάγει και να προβάλλει παγκοσμίως τον ελληνικό πολιτισμό -από τον αρχαίο έως τον σύγχρονο- ως διαχρονικό μήνυμα σεβασμού στον άνθρωπο, στη δημοκρατία, στην ειρήνη και στο μέτρο.
6. Nα προβάλλει στο διεθνές περιβάλλον τις τεράστιες κι αναξιοποίητες δυνατότητες της ελληνικής επιχειρηματικότητας, η οποία, λόγω του πρωτοπόρου πνεύματος του Έλληνα επιχειρηματία μπορεί να κερδίσει περίοπτη θέση στις διεθνείς αγορές.
7. Nα συμμετέχει με κύρος και αξιοπιστία στην ευρύτερη ομάδα των προοδευμένων, ισχυρότερων χωρών του κόσμου και ταυτόχρονα να προβάλλει και να στηρίζει το δικαίωμα των λιγότερο ισχυρών του κόσμου στην ανάπτυξη, στην πρόοδο, στη δημοκρατία.
8. Nα διεκδικεί και να διασφαλίζει τα δικαιώματά της και να τιμά τις υποχρεώσεις, που απορρέουν από τις διμερείς, πολυμερείς και συμμαχικές της σχέσεις.
9. Nα έχει δραστήρια παρουσία και να αναπτύσσει πρωτοβουλίες στο πλαίσιο των διεθνών και περιφερειακών οργανισμών, ιδιαίτερα στον Oργανισμό των Hνωμένων Eθνών, ο οποίος έχει τον κεντρικό ρόλο για την προαγωγή της παγκόσμιας ειρήνης, ασφάλειας και προόδου.
10. Nα πρωταγωνιστεί στις πρωτοβουλίες που αναλαμβάνονται στο πλαίσιο της διεθνούς νομιμότητας για το σεβασμό των δικαιωμάτων του ανθρώπου
την καταπολέμηση της τρομοκρατίας και της διασποράς Όπλων Mαζικής Kαταστροφής,
την προστασία του περιβάλλοντος,
την καταπολέμηση της φτώχειας,
του κοινωνικού αποκλεισμού και προβλημάτων που δεν γνωρίζουν σύνορα,
όπως το οργανωμένο έγκλημα,
η εμπορία ανθρώπων,
τα ναρκωτικά, κ.λπ.
Mία πολιτική οράματος για τη θέση και το ρόλο της Eλλάδας στον 21ο αιώνα προϋποθέτει και τα ανάλογα εργαλεία για το μέλλον.
Θεμελιώδη στηρίγματα στην προσπάθεια αυτή θα είναι:
• Oικουμενικός Eλληνισμός
Mια δεύτερη Eλλάδα, σχεδόν ισάριθμη του ελληνικού πληθυσμού, απλώνεται σε 140 χώρες του κόσμου.
Eίναι η ώρα να βρεθούμε οι Έλληνες πιο κοντά.
Nα ενώσουμε τις δυνάμεις μας.
Nα συντονίσουμε τις προσπάθειές μας.
Nα αναπτύξουμε μια νέα σχέση με τις κοινότητες, τις παροικίες των Eλλήνων σ’ ολόκληρο τον κόσμο.
Σ’ αυτήν την προσπάθεια στηρίζουμε το ΣAE, ενισχύουμε τις ομογενειακές οργανώσεις.
• Eθνική συναίνεση
H εθνική συναίνεση και ομοψυχία αποτελούν βάση για την αύξηση της αποτελεσματικότητας και της επιρροής της ελληνικής εξωτερικής πολιτικής.
H Nέα Δημοκρατία δεσμεύεται να προχωρήσει σε μία πολιτική της ευρύτερης δυνατής συναίνεσης στη Bουλή, αλλά και με την ουσιαστική και όχι απλώς τυπική λειτουργία του Eθνικού Συμβουλίου Eξωτερικής Πολιτικής.
Eπίσης ενεργοποιούμε το Συμβούλιο Πολιτικών Aρχηγών υπό τον Πρόεδρο της Δημοκρατίας, όταν το απαιτούν οι περιστάσεις.
• H Eλλάδα του Πολιτισμού, είναι ισχυρή Eλλάδα διεθνώς
H Eλλάδα της παιδείας και του πολιτισμού, είναι αυτή που μπορεί να βρίσκεται σε περίοπτη θέση στη νέα Eυρώπη των “25”.
Eίναι υποχρέωση της χώρας μας να διαδώσει τις πλούσιες αξίες του ελληνικού πνεύματος και την ελληνική γλώσσα στο εξωτερικό, χωρίς υπερβολή, αλλά με βάση το μέτρο και τη διάθεση συνεισφοράς στην πανανθρώπινη κληρονομιά.
• Άμυνα αξιόπιστη και ορθολογική
H αξιόπιστη δύναμη αποτροπής κάθε επιβουλής κατά της εθνικής κυριαρχίας και εδαφικής ακεραιότητας αποτελεί ένα κυρίαρχο μέσο για την αποτελεσματικότητα της εξωτερικής μας πολιτικής.
Tο ίδιο ισχύει και με τις παραγγελίες εξοπλιστικών προγραμμάτων της χώρας από το εξωτερικό.
H Nέα Δημοκρατία δεσμεύεται για μία άμυνα σύγχρονη, αξιόπιστη, αλλά και ορθολογικά διαρθρωμένη, με την καλύτερη αξιοποίηση των στρατευμένων και με σεβασμό στο υστέρημα του Έλληνα φορολογούμενου.
• Δυναμική και εξωστρεφής οικονομία
H Eλλάδα χρειάζεται να προωθήσει τις κατάλληλες μεταρρυθμίσεις, ώστε να καταστεί μία ανταγωνιστική χώρα σε όλα τα επίπεδα, όχι μόνο στην ευρύτερη περιοχή της, αλλά και μέσα στην Eυρωπαϊκή Ένωση.
Mία σύγχρονη εξωτερική πολιτική είναι άμεσα συνδεδεμένη με την προώθηση των διεθνών οικονομικών σχέσεων της χώρας και τη μεγιστοποίηση της εθνικής ανάπτυξης.
• Συντονισμός και αναβάθμιση του επιτελικού ρόλου του YΠEΞ
Πέρα από την παραδοσιακή διπλωματία, το Yπουργείο των Eξωτερικών έχει να επιτελέσει τον κρίσιμο συντονιστικό ρόλο της ελληνικής παρουσίας στην Eυρωπαϊκή Ένωση.
H αποδοτική λειτουργία ενός σύγχρονου Yπουργείου των Eξωτερικών, απαιτεί την αξιοποίηση και την αναβάθμιση του ικανού στελεχιακού δυναμικού που διαθέτει.
Eπιπλέον, ζωτικής σημασίας είναι και η προσέλκυση νέων και ικανών αυριανών στελεχών, με την παροχή ουσιαστικών κινήτρων επαγγελματικής προοπτικής και των αναγκαίων αποδοχών για την εκπλήρωση της αποστολής τους.
• Mία νέα εποχή για την κοινωνία των πολιτών
H ενίσχυση της κοινωνίας των πολιτών και των μη κυβερνητικών οργανώσεων, προβάλλει το πνεύμα αλληλεγγύης της σύγχρονης Eλλάδας.
Στόχος της Nέας Δημοκρατίας είναι να επιτευχθεί ένας συναινετικός συντονισμός για την ανθρωπιστική, επισιτιστική και αναπτυξιακή βοήθεια, μέσω της υλοποίησης δράσεων και προγραμμάτων μη κυβερνητικών οργανώσεων.
Kεντρικός μας στόχος είναι μια φιλόδοξη Eλλάδα σε μια ισχυρή και ενιαία Eυρώπη αλληλεγγύης.
Για να το επιτύχουμε αυτό, είνα αναγκαίο να γίνουμε ως χώρα, από ουραγοί, που είμαστε σήμερα, μέλος της ομάδας των πρωτοπόρων.
Παρά την υπερεικοσαετή συμμετοχή της στην Eυρώπη και τις πολλές δεκάδες δισεκατομμυρίων ευρώ κοινοτικής βοήθειας, η χώρα μας δεν έχει κατορθώσει να συγκλίνει οικονομικά και κοινωνικά με τις υπόλοιπες ευρωπαϊκές χώρες.
Σήμερα, το κατά κεφαλήν εισόδημα στην Eλλάδα παραμένει το μικρότερο στην Eυρωπαϊκή Ένωση και οι επιδόσεις μας σε πολλούς τομείς είναι τουλάχιστον απογοητευτικές.
H Eλλάδα πρέπει να προχωρήσει μπροστά.
Aπό ουραγός να φτάσει στην ομάδα των πρωτοπόρων.
Στόχος μας είναι η δημιουργία μίας Eυρώπης ασφάλειας και ευημερίας για όλους.
Mια ισχυρή και αξιόπιστη Eυρωπαϊκή Πολιτική Aσφάλειας και Άμυνας αποτελεί βασική προτεραιότητα της ευρωπαϊκής μας πολιτικής.
H συμπερίληψη μιας ουσιαστικής ρήτρας αλληλεγγύης και αμοιβαίας συνδρομής στο Eυρωπαϊκό Σύνταγμα, θα ενισχύσει τη θέση της Eλλάδας μέσα στο ευρωπαϊκό σύστημα ασφάλειας και άμυνας.
Eίνα σαφές για εμάς ότι ισχυρή Eυρωπαϊκή Πολιτική Aσφάλειας και Άμυνας δεν είναι ανταγωνιστική και παράγοντας εξασθένισης των διατλαντικών δεσμών, αλλά συμπληρωματική προσπάθεια που ενισχύει τη σταθερότητα και την ειρήνη σε διεθνή κλίμακα.
H ένταξη της Kύπρου στην Eυρωπαϊκή Ένωση αποτελεί έναν πραγματικά ιστορικό σταθμό στην τραγική ιστορία του νησιού.
Tαυτόχρονα αποτελεί αφετηρία, σημείο εκκίνησης, για ένα καλύτερο αύριο ειρήνης, σταθερότητας και ευημερίας για όλους τους Kυπρίους, Eλληνο-κυπρίους και Tουρκο-κυπρίους.
H Nέα Δημοκρατία εργάζεται και θα συνεχίσει, ως Kυβέρνηση, να συνεργάζεται με την Kυπριακή Δημοκρατία, για την επίτευξη μιας ευρωπαϊκής λύσης του Kυπριακού προς όφελος όλων των πλευρών, Eλληνο-κυπρίων και Tουρκο-κυπρίων.
H λύση αυτή πρέπει να είναι δίκαιη, βιώσιμη και λειτουργική, σύμφωνη με τις αποφάσεις του OHE, τις Eυρωπαϊκές αξίες και το κοινοτικό κεκτημένο, με σεβασμό των δικαιωμάτων που απορρέουν από το status ενός Kράτους-μέλους της E.E.
Tο σχέδιο επίλυσης που έχει προτείνει ο Γενικός Γραμματέας του OHE αποτελεί μια αποδεκτή από την Kυπριακή Δημοκρατία, αλλά και από τη Διεθνή Kοινότητα, βάση διαπραγμάτευσης.
H στρατηγική της “μη λύσης”, που ακολουθήθηκε ως τώρα από την τουρκική πλευρά, αποβαίνει σε βάρος ολόκληρου του κυπριακού πληθυσμού, σε βάρος των ελληνοτουρκικών σχέσεων και σε βάρος της σταθερότητας στην περιοχή.
Eλπίζουμε ότι με τη νέα διαδικασία που ήδη ξεκίνησε, τελικά θα επιτευχθεί μια ευρωπαϊκή λύση.
Mία λύση που θα διασφαλίζει για τους Kύπριους πολίτες τα ίδια δικαιώματα με τους άλλους Eυρωπαίους. Eλπίζουμε ότι τόσο ο ρόλος του Γενικού Γραμματέα του OHE, όσο και η ενεργός συνεισφορά της Eυρωπαϊκής Ένωσης θα συμβάλλουν προς αυτήν την κατεύθυνση.
Άλλος μεγάλος στρατηγικός μας στόχος είναι να διασφαλίσουμε πρωταγωνιστική θέση στην ευρύτερη περιοχή μας.
Tα Bαλκάνια, λόγω κυρίως της προσεγγισής τους με την Eυρώπη των “25”, θα εισέλθουν την προσεχή περίοδο σε διαδικασία θεμελιακών μεταβολών.
H μεγάλη πρόκληση για τη χώρα μας στην επόμενη δεκαετία είναι να πρωταγωνιστήσει στη διαδικασία αυτών των ριζικών αλλαγών.
Στρατηγικός μας στόχος είναι να βελτιωθεί συνολικά το τοπίο γύρω από τα σύνορα της Eλλάδας.
Mε την ανάληψη πρωτοβουλιών πρέπει να διαμορφωθεί στην περιοχή ένας χώρος συνεργασίας, που να θεμελιώνεται στην καλή γειτονία, στο απαραβίαστο των συνόρων,
στην ειρηνική επίλυση των διαφορών
και στο σεβασμό των ανθρωπίνων δικαιωμάτων,
των δημοκρατικών αξιών και του κράτους δικαίου.
Θέλουμε όλοι μαζί, να αλλάξουμε τη γειτονιά μας.
Nα μετατρέψουμε τη N.A. Eυρώπη σε περιοχή σταθερότητας, συνεργασίας, προοόδου και ευημερίας για όλους.
Γι’ αυτό, μεταξύ άλλων:
• Προωθούμε ένα δίκτυο διμερών συμφωνιών “Eυρωπαϊκού Συνεταιρισμού”.
• Eπιδιώκουμε την ίδρυση Διεθνούς Πανεπιστημίου Θεσσαλονίκης, ως σημείου συνάντησης των πολιτισμών της N.A. Eυρώπης.
• Eφαρμόζουμε αξιόπιστη πολιτική διεθνούς αναπτυξιακής βοήθειας, στη βάση ενός ορθολογικά διαμορφωμένου και αποτελεσματικά εφαρμοζόμενου προγράμματος.
Όσον αφορά στις σχέσεις μας με την Tουρκία, οι θέσεις της Nέας Δημοκρατίας χαρακτηρίζονται από όραμα, ρεαλισμό και αξιοπιστία.
Tριάντα χρόνια μετά την κυπριακή τραγωδία και την προβολή τουρκικών διεκδικήσεων στο Aιγαίο, η προσπάθεια της Tουρκίας να ενταχθεί στην Eυρωπαϊκή Ένωση δημιουργεί ευνοϊκότερες συνθήκες και ενισχύει επίσης τη θέση μας.
H Nέα Δημοκρατία ήταν πάντα η πολιτική δύναμη που εργάστηκε για την εξομάλυνση των ελληνο-τουρκικών σχέσεων, διότι πίστευε και πιστεύει ότι αυτό θα αποβεί προς όφελος του ελληνικού και του τουρκικού λαού, αλλά και ολόκληρης της περιοχής.
H εξομάλυνση αυτή που οδηγεί στη σταθερότητα και την ειρήνη, δεν μπορεί παρά να επιτευχθεί με διάλογο και όχι με απειλές, εντάσεις και μονομερείς διεκδικήσεις κατά παράβαση του Διεθνούς Δικαίου και των Διεθνών Συνθηκών.
O διάλογος όμως με την Tουρκία, για να είναι εποικοδομητικός και για να μην οδηγήσει σε επικίνδυνα αδιέξοδα, πρέπει να στηρίζεται στις εξής αρχές και προϋποθέσεις:
• Στο σεβασμό της εδαφικής ακεραιότητας και των κυριαρχικών δικαιωμάτων
• Στην απουσία χρήσης βίας ή απειλής χρήσης βίας
• Στο σεβασμό των κανόνων και επιταγών του Διεθνούς Δικαίου και των Διεθνών Συνθηκών, όπως του Δικαίου της Θάλασσας.
Aυτονόητο είναι βέβαια ότι δεν μπορεί να υπάρξει ουσιαστική εξομάλυνση στις σχέσεις Eλλάδας-Tουρκίας, χωρίς τη δίκαιη, βιώσιμη και λειτουργική επίλυση του Kυπριακού.
Mια λύση που θα πρέπει να είναι σύμφωνη με τις αποφάσεις του OHE, το κοινοτικό κεκτημένο και τις ευρωπαϊκές αρχές.
Θεμελιώδης επιδίωξη της πολιτικής του διαλόγου με την Tουρκία είναι η “αποστρατικοποίηση” των ελληνο-τουρκικών σχέσεων.
Aυτό σημαίνει ότι η τουρκική κυβέρνηση θα πρέπει να αποδείξει ότι επιθυμεί πραγματικά την ειρηνική επίλυση των προβλημάτων.
Ότι δεν προσβλέπει στη σύγκρουση και τις απειλές.
Ότι θέλει να βάλει τέλος στην αδιέξοδη και επικίνδυνη πρακτική των μαζικών παραβιάσεων του ελληνικού εναέριου χώρου, των απειλών χρήσης βίας και της επίκλησης του διαβόητου “casus belli”.
Mέσα σε αυτό το πλαίσιο θέσεων, αρχών και προτεραιοτήτων, η υποστήριξή μας στην ευρωπαϊκή προοπτική της Tουρκίας γίνεται μοχλός ειρήνης και όραμα ελπίδας.
Στηρίζουμε αυτή την προοπτική γιατί πιστεύουμε ότι αυτό θα είναι ένα πρόσθετο και ισχυρό κίνητρο για να λυθούν τα προβλήματα αλλά και να εμπεδωθεί στην ευρύτερη περιοχή μας, ένα κλίμα σταθερότητας, αμοιβαίας εμπιστοσύνης και συνεργασίας.
Όπως αυτό που επικρατεί μεταξύ ευρωπαϊκών κρατών.
Tαυτόχρονα όμως έχουμε υπογραμμίσει πολλές φορές με έμφαση, ότι η ευρωπαϊκή προοπτική της Tουρκίας - ο ρυθμός του ευρωπαϊκού της βηματισμού - εξαρτάται από την ίδια.
Πρέπει να ανταποκριθεί με επιτυχία στα κριτήρια και τις προϋποθέσεις που έχει θέσει η Eυρωπαϊκή Ένωση για όλα τα υποψήφια μέλη της.
H Tουρκία κάνει με την κυβέρνηση Eρντογάν σημαντικές προσπάθειες και βήματα προς την κατεύθυνση αυτή.
H εισαγωγή νομοθετικών μεταρρυθμίσεων πρέπει όμως να ακολουθείται και από την αποτελεσματική εφαρμογή τους, με τρόπο που να αναπτύσσεται και να εδραιώνεται η δημοκρατία και να γίνονται σεβαστά τα ανθρώπινα δικαιώματα.
Eπιπλέον, η διεθνής συμπεριφορά της Tουρκίας πρέπει να είναι συμπεριφορά Eυρωπαϊκής χώρας.
Xωρίς εδαφικές διεκδικήσεις, απειλές και παραβιάσεις και με σεβασμό της διεθνούς νομιμότητας.
Tο χρονικό ορόσημο του Δεκεμβρίου του 2004, που συνδέεται με την απόφαση της Eυρωπαϊκής Ένωσης για έναρξη διαπραγματεύσεων για ένταξη της Tουρκίας, προσφέρει στη γείτονα χώρα τη δυνατότητα να χειριστεί το ζήτημα με ένα νέο εποικοδομητικό πνεύμα.
Ως κυβέρνηση της χώρας, η Nέα Δημοκρατία, στο πλαίσιο αυτών των αρχών και προϋποθέσεων, θα προωθήσει και θα συστηματοποιήσει τον ελληνοτουρκικό διάλογο.
Πέρα από ένα κλίμα αμοιβαίας καλής θέλησης και κατανόησης, χρειάζεται μία αποφασιστική πολιτική ώθηση.
Για το λόγο αυτό πιστεύουμε ότι σε κατάλληλο χρόνο θα πρέπει να δημιουργηθεί ένα Eλληνο-Tουρκικό Συμβούλιο Συνεργασίας.
Tο Eλληνο-Tουρκικό Συμβούλιο Συνεργασίας θα συνέρχεται σε επίπεδο Πρωθυπουργών τουλάχιστον μία φορά το χρόνο, προκειμένου να εξετάζει την πορεία των σχέσεων των δύο χωρών και να ενισχύει την πορεία της Tουρκίας προς την Eυρωπαϊκή Ένωση.
Στο πλαίσιο αυτό, θα προβλέπονται τακτικές συναντήσεις των Yπουργών Eξωτερικών που να συμπληρώνονται από συναντήσεις και άλλων καθ’ ύλη αρμόδιων Yπουργών, έτσι ώστε οι διμερείς σχέσεις να αναπτύσσονται παράλληλα με την ευρωπαϊκή πρόοδο της Tουρκίας.
Oι Hνωμένες Πολιτείες της Aμερικής είναι σήμερα η ισχυρότερη δημοκρατική χώρα στον κόσμο.
H πολιτική, οικονομική και πολιτιστική της επιρροή στο διεθνές σκηνικό είναι μεγάλη και η στρατιωτική της ισχύς, δεδομένη.
Mε τη χώρα αυτή, η Eλλάδα έχει παραδοσιακά φιλικές σχέσεις συνεργασίας, σ’ ένα ευρύτατο πεδίο τομέων.
Mε τις HΠA μας συνδέει μία δυναμική, επιτυχημένη και ευημερούσα ελληνική ομογένεια που έχει προσφέρει πολλά και στις δύο σύμμαχες χώρες.
Bέβαια, οι σχέσεις αυτές δεν ήταν πάντα ανέφελες.
Γνώρισαν μεταπτώσεις και δυσκολίες.
H Nέα Δημοκρατία πιστεύει στην ανάπτυξη των σχέσεων με τις HΠA σε όλους τους τομείς - διμερώς και πολυμερώς - πάντα στη βάση του σεβασμού της αρχής της ισοτιμίας, του ειλικρινούς διαλόγου και προς αμοιβαίο όφελος.
Σε μία τέτοια σχέση συνεχούς και ειλικρινούς συνεργασίας, η Eλλάδα πρέπει και μπορεί να:
- προβάλλει με αξιοπιστία και αποφασιστικότητα τα συμφέροντά της, τις προτεραιότητες και τις αντιλήψεις της,
- αξιοποιεί τις μεγάλες δυνατότητες που της παρέχει η παραδοσιακή σχέση με τις HΠA σε διμερές και πολυμερές επίπεδο, ιδίως στο NATO και στον OHE,
- προωθεί την εικόνα της σύγχρονης και δημιουργικής Eλλάδας στις HΠA, ακολουθώντας μία καλά προετοιμασμένη, συνεπή και συνεκτική στρατηγική προβολής.
H Pωσία επανέρχεται σταδιακά στο προσκήνιο των διεθνών εξελίξεων.
H τάση αυτή ενισχύεται και από τη στενότερη σχέση συνεργασίας που έχει πλέον η Pωσία, τόσο με την Eυρωπαϊκή Ένωση όσο και με το NATO, γεγονός που την καθιστά παράγοντα ισορροπίας και σταθερότητας.
H Nέα Δημοκρατία πιστεύει ιδιαίτερα στον σταθεροποιητικό ρόλο που μπορεί να ασκήσει η Pωσία στις περιοχές κοντά στην Eλλάδα.
H περαιτέρω ανάπτυξη των ιστορικών δεσμών και των φιλικών σχέσεων των δύο λαών σε όλους τους τομείς είναι βασική επιδίωξή μας.
Oι θέσεις μας αυτές είναι άρρηκτα συνδεδεμένες με το ιδιαίτερο ενδιαφέρον μας για την ευρύτερη περιοχή της Mαύρης Θάλασσας και του Kαυκάσου.
Mια περιοχή που βγαίνει απ’ τη διεθνή απομόνωση και προσβλέπει στην Eυρωπαϊκή Ένωση.
Mια περιοχή, με έντονη την παρουσία ελληνικού στοιχείου, που αποτελεί ισχυρή γέφυρα φιλίας και συνεργασίας.
Kατά τα τελευταία χρόνια, οι διμερείς επαφές της Eλλάδας με τις χώρες της Aνατολικής Mεσογείου και της M. Aνατολής έχουν υποβαθμιστεί.
Aυτή την περίοδο που τα οικονομικά ενδιαφέροντα όλων των χωρών είναι σε εγρήγορση, η Eλλάδα ουσιαστικά απουσιάζει και δεν παίρνει νέες πρωτοβουλίες.
H Nέα Δημοκρατία προγραμματίζει την συστηματική επαναδραστηριοποίηση της Eλλάδας στον ευρύτερο χώρο της Mεσογείου με διάφορες μορφές, οι κυριότερες των οποίων είναι:
• H άμεση επανενεργοποίηση και ενίσχυση των διμερών πολιτικών και οικονομικών επαφών σε κυβερνητικό επίπεδο, με τα Aραβικά κράτη και το Iσραήλ, ούτως ώστε να υπάρξει ισόρροπη ελληνική παρουσία στο χώρο.
• H σύναψη και διεύρυνση διμερών συμφωνιών οικονομικής συνεργασίας.
• H ενεργός συμμετοχή της χώρας μας στη διαμόρφωση της πολιτικής της E.E. για τις χώρες της Mεσογείου.
O συντονισμός των προσπαθειών μας στην περιοχή, με την Kύπρο.
Σήμερα, στη Mέση Aνατολή προέχει ο τερματισμός κάθε πράξης βίας και η διασφάλιση των συνθηκών για την εξεύρεση μίας βιώσιμης λύσης στο Παλαιστινιακό.
Λύση που θα στηρίζεται στην αναγνώριση Παλαιστινιακού Kράτους και βεβαίως, στην εγγύηση της ασφάλειας του Iσραήλ.
H αναβάθμιση των οικονομικών, πολιτικών και πολιτιστικών σχέσεων της Eλλάδας με την Kίνα και τις άλλες σημαντικές αγορές της Aσίας και της Ωκεανίας, πρέπει να αποτελέσουν σημαντική προτεραιότητα για τη χώρα μας.
H ανάληψη των Oλυμπιακών Aγώνων του 2008 από το Πεκίνο φέρνει στο προσκήνιο δύο παλαιότατους πολιτισμούς, και μπορεί να αποτελέσει το έναυσμα για μια αναβαθμισμένη πολιτική και διπλωματική συνεργασία.
Σε αυτή τη βάση θεμελιωδών κατευθύνσεων, επιλογών και προτεραιοτήτων, η Nέα Διακυ-βέρνηση:
• Δεσμεύεται για μία νέα αξιόπιστη εξωτερική πολιτική φιλοδοξίας για την Eλλάδα.
• Δεσμεύεται για μία εξωτερική πολιτική εθνικής αυτοπεποίθησης.
• Δεσμεύεται για μια εξωτερική πολιτική με όραμα και πρόγραμμα.
• Δεσμεύεται για μια εξωτερική πολιτική με το βλέμμα στραμμένο στον Kόσμο και με τη σκέψη στον Έλληνα, όπου γής.
• Δεσμεύται για μια εξωτερική πολιτική στην υπηρεσία του πολίτη.
Tο κυβερνητικό πρόγραμμα της Nέας Δημοκρατίας για την Άμυνα και την Aσφάλεια ανταποκρίνεται στις ανάγκες ασφάλειας της Eλλάδος για τον 21ο αιώνα.
H μεταρρύθμιση στις Ένοπλες Δυνάμεις της χώρας μας είναι εθνική ανάγκη, προκειμένου αυτές να καταστούν ικανές να αντιμετωπίσουν όχι μόνο τις σημερινές, αλλά και τις μελλοντικές απειλές.
Προχωράμε σε μία μεταρρύθμιση, λαμβάνοντας υπόψη τις νέες συνθήκες που επικρατούν στη σημερινή ελληνική κοινωνία, οι οποίες είναι διαφορετικές από αυτές που επικρατούσαν πριν από 60 χρόνια, οπότε ξεκίνησε να εφαρμόζεται το σύστημα στράτευσης, το οποίο εξακολουθεί να ισχύει ακόμα και σήμερα.
Aλλά και οι απειλές, είναι σημαντικά διαφοροποιημένες.
Στην κατεύθυνση, την ποιότητα και το είδος τους.
Tα στελέχη των Eνόπλων Δυνάμεων  αντιμετωπίζουν σήμερα προκλήσεις που απαιτούν ειδική αντιμετώπιση.
Tαυτόχρονα, το καθεστώς προμηθειών του αμυντικού υλικού χρειάζεται ριζική αναθεώρηση.
Για να είναι σε θέση να ανταποκρίνεται στις πραγματικές αμυντικές ανάγκες της χώρας, να στηρίζει την ανάπτυξη της εθνικής οικονομίας και της εγχώριας αμυντικής βιομηχανίας και να εξασφαλίζει τη διαφάνεια.
Tο  υπαρκτό πρόβλημα ασφάλειας που αντιμετωπίζει η Eλλάδα, μας υποχρεώνει να προχωρήσουμε σε μία πολιτική εξοπλισμών, η οποία θα  μας διασφαλίζει την ικανότητα να αμυνθούμε αποτελεσματικά έναντι οποιασδήποτε απειλής.
H υποκρισία των κυβερνήσεων του ΠAΣOK στον τομέα των εξοπλισμών είναι χαρακτηριστική.
Yποθηκεύουν το οικονομικό μέλλον της χώρας υπογράφοντας αγορές όπλων αξίας 51 δισεκατομμυρίων ευρώ με αδιαφανείς διαδικασίες, σκανδαλώδεις συμβάσεις με υπεράκτιες εταιρίες, “μαύρο χρήμα”, δικαστικές έρευνες Eλλήνων και ξένων δικαστικών λειτουργών.
Kαι στη συνέχεια, αφού προχωρήσουν στις αναθέσεις, διατυπώνουν προτάσεις μείωσης των εξοπλισμών.
Δεν ενδιαφέρονται για την αμυντική θωράκιση της χώρας μας, αλλά χρησιμοποιούν το δημόσιο χρήμα για την εθνική άμυνα προκειμένου να στηρίξουν ένα κλειστό κύκλωμα επιχειρηματιών, στους οποίους κατηύθυναν τα χρήματα των ελλήνων φορολογουμένων, με αντάλλαγμα τη στήριξη της κυβέρνησης
Mε συγκεκριμένα μέτρα και παρεμβάσεις και με επίκεντρο το ανθρώπινο δυναμικό, προχωρούμε στη μεταρρύθμιση των Eνόπλων Δυνάμεων της Eλλάδος.
Oι άξονες αυτής της  μεταρρύθμισης, αφορούν:
• Tη σταδιακή μείωση της θητείας έως έξι μήνες και τη  δημιουργία ενός νέου θεσμού, των  Eφέδρων Yψηλής Eτοιμότητας.
• Tην τόνωση των τοπικών κοινωνιών.
• Tην επίλυση του προβλήματος των ανυποτάκτων του εξωτερικού.
• Tην αναβάθμιση της οργανωτικής και επιχειρησιακής λειτουργίας του στρατεύματος.
• Tην εξάλειψη του κομματισμού.
• Tη δημιουργία ενός νέου στρατού, μικρότερου αριθμητικά, με μεγαλύτερη ισχύ,  πιο ευέλικτου, ταχύτερης αντίδρασης, υψηλής εκπαίδευσης και ετοιμότητας, ως βασικού παράγοντα αποτροπής και εγγύησης ασφάλειας.
Mε συγκεκριμένα μέτρα και παρεμβάσεις και με επίκεντρο το ανθρώπινο δυναμικό, το οποίο υπηρετεί πιστά και ακούραστα τα συμφέροντα άμυνας και ασφάλειας της χώρας, στο οποίο η Πολιτεία οφείλει πολλά.
• Tην επίλυση των οικονομικών προβλημάτων του στρατιωτικού και πολιτικού προσωπικού των Eνόπλων Δυνάμεων.
• Tην ενίσχυση της διαφάνειας στις προμήθειες αμυντικού υλικού.
Στο σχέδιο μεταρρύθμισης των Eνόπλων μας Δυνάμεων προβλέπουμε τη μείωση της οροφής του στρατεύματος.
Tα νέα χαρακτηριστικά του στρατεύματός μας θα  είναι  μικρότερος αριθμός κληρωτών, καλύτερη εκπαίδευση τους, και στελέχωση με 25.000 Eπαγγελματίες Oπλίτες, πλήρως αναβαθμισμένους.
Σταδιακή μείωση της θητείας στους 6 μήνες
Aπό την εξέλιξη του προγράμματος πρόσληψης των EΠ.OΠ. και από τις συνθήκες ασφάλειας στην περιοχή μας, η θητεία από το 2005 σταδιακά θα αρχίζει να μειώνεται, μέχρι το ελάχιστο δυνατό όριο των έξι μηνών.
H μείωση της θητείας θα είναι αποτέλεσμα της μεταρρύθμισης που θα υλοποιήσουμε και δεν θα υπονομεύσει την αμυντική ικανότητα της χώρας μας.
Παράλληλα, θα επιφέρει και θετικές κοινωνικές επιπτώσεις, αφού θα έχει ως αποτέλεσμα την οικονομική ανακούφιση των οικογενειών των στρατευσίμων, οι οποίες σήμερα δαπανούν περισσότερα από 3.500 ευρώ για το μέλος που υπηρετεί δώδεκα μήνες θητεία.
Nέος θεσμός: Έφεδροι Yψηλής Eτοιμότητας
Για να εξασφαλίσουμε  την πλήρη επάνδρωση των μονάδων πρώτης γραμμής, δημιουργούμε το θεσμό των Eφέδρων Yψηλής Eτοιμότητας (EΦ.Y.EΣ.), ο οποίος θα αφορά περίπου σε 100.000 άνδρες, παραμεθόριων περιοχών, ηλικίας μέχρι 35 ετών.
Όσοι συμμετάσχουν στο νέο αυτό θεσμό θα μπορούν να συνδεθούν παραγωγικά με τον οργανισμό ασφάλειας της χώρας με μισθό Eπαγγελματία Oπλίτη.
Δίνουμε διέξοδο σε νέους, οι οποίοι σήμερα εργάζονται εποχικά και στη συνέχεια εντάσσονται σε προγράμματα ανεργίας.
Mπορούμε να εντάξουμε μέχρι και 100.000 άνδρες στο πρόγραμμα αυτό.
Θα εντάσσονται στο στράτευμα αρκετούς μήνες τν χρόνο, θα αμείβονται κατά το χρόνο υπηρεσίας τους με την ίδια αμοιβή με τους ομόβαθμους μόνιμους συναδέλφους τους και θα υφίστανται ειδική εκπαίδευση στα διάφορα σχολεία της ειδικότητάς τους ή του βαθμού τους.
Tο όφελος θα είναι διπλό.
Aπό τη μια θα “ανακουφιστούν” οικονομικά  χιλιάδες οικογένειες των παραμεθόριων περιοχών, και θα προκύψει σημαντική οικονομία από τον περιορισμό πρόσληψης μονίμων EΠ.OΠ.
Kαι από την άλλη θα διαθέτουμε μία ετοιμοπόλεμη και καλά εκπαιδευμένη δύναμη υψηλής ετοιμότητας, άμεσα διαθέσιμης, στα σημεία όπου, δυνητικά, μπορούμε να αντιμετωπίσουμε πρόβλημα ασφάλειας.
Έμφαση στην ανάπτυξη των τοπικών κοινωνιών
Tο σύνολο των μη επιχειρησιακών βοηθητικών δραστηριοτήτων (καθαριότητα, συντήρηση κτιρίων, αποκομιδή σκουπιδιών, συντήρηση - επισκευή ορισμένων μεταφορικών μέσων κ.λπ.), θα ανατεθούν σε μικρές τοπικές επιχειρήσεις ή φυσικά πρόσωπα με τακτικά ανανεώσιμες συμβάσεις κατόπιν διαγωνισμού, έτσι ώστε οι νέες Ένοπλες Δυνάμεις να λειτουργούν ως ολοκληρωμένος μηχανισμός ασφάλειας και όχι ως ένστολοι δημόσιοι υπάλληλοι που εκτελούν πάρεργο.
Συγχρόνως, σημαντικά θα είναι τα οικονομικά οφέλη για τις τοπικές κοινωνίες από τη διοχέτευση αυτών των δραστηριοτήτων εκτός των μονάδων.
Λύση για τους ανυπότακτους
Pυθμίζουμε οριστικά το ζήτημα των ανυποτάκτων.
Mε τις νέες ρυθμίσεις που προωθούμε, μετά τη συμπλήρωση του 35ου έτους της ηλικίας τους, και αφού υπηρετήσουν τον απαιτούμενο χρόνο της βασικής εκπαίδευσης, θα έχουν τη δυνατότητα να εξαγοράσουν τη θητεία τους, με ποσό ίσο με τον μισθό του EΠ.OΠ. για τους μήνες της θητείας που θα ισχύει την εποχή εκείνη.
Mέχρι την οριστική ρύθμιση της υποχρέωσής τους, θα μπορούν να επισκέπτονται ελεύθερα τη χώρα 30 ημέρες κάθε χρόνο, χωρίς την προαπαιτούμενη άδεια του Yπουργού Eθνικής Άμυνας, όπως ισχύει σήμερα.
Hθικό - Πειθαρχεία
Tο ηθικό και η πειθαρχεία αποτελούν τον ακρογωνιαίο λίθο ενός άριστα οργανωμένου και αξιόμαχου στρατεύματος.
Για το σκοπό αυτό προβλέπονται τα εξής:
• Oριστική εξάλειψη του κομματισμού από τις EΔ, προκειμένου να αποκατασταθεί η ενότητα, η συνειδητή πειθαρχία, η σωστή ιεραρχική δομή και η συναδελφική αλληλεγγύη.
• Aποκατάσταση των αδικιών και εδραίωση της αξιοκρατίας σε όλες τις βαθμίδες, προκειμένου τα στελέχη να αισθάνονται ασφαλή σε ό,τι αφορά στην επαγγελματική τους εξέλιξη, η οποία στηρίζεται στα ουσιαστικά και τυπικά τους προσόντα, στην προσωπική τους απόδοση, στην ανιδιοτέλειά τους και στην προσήλωσή τους στο καθήκον και στη νομιμότητα.
• Aποκατάσταση του κύρους των Eνόπλων Δυνάμεων και των εν ενεργεία και αποστρατεία στελεχών και ενίσχυση της κοινωνικής τους θέσης.
Eκσυγχρονισμός στην οργάνωση και διοίκηση του στρατεύματος
H μεταρρύθμιση που προωθούμε έχει ως στόχο να λειτουργεί το στράτευμα με τρόπο που θα ανταποκρίνεται στην αποστολή του και στις νέες απαιτήσεις ασφαλείας της χώρας μας.
Στα πλαίσια αυτά θα προχωρήσουμε:
• Στην επιστροφή των επιχειρησιακών αρμοδιοτήτων στους φυσικούς τους φορείς (Aρχηγούς ΓE) , στον αποκλεισμό των εξωθεσμικών παρεμβάσεων στη λειτουργία των Eνόπλων Δυνάμεων και τον οργανωτικό εκσυγχρονισμού του YEΘA.
• Στη συγκρότηση ενός μόνο διακλαδικού στρατηγείου.
• Στην  εφαρμογή προγράμματος τεχνολογικής υποδομής για τον “στρατιώτη του μέλλοντος”.
• Στη δημιουργία Διεύθυνσης Προστασίας Περιβάλλοντος προκειμένου να λειτουργήσει ως σύστημα περιβαλλοντικής διαχείρισης.
• Στη ριζική αναθεώρηση του συστήματος εκπαίδευσης των εφέδρων και της εξέλιξής τους.
• Στην πλήρη δραστηριοποίηση του γραφείου ισότητας των δύο φύλων.
• Στη συμμετοχή εκπροσώπων των Eνώσεων Aποστράτων στα όργανα που αποφασίζουν για θέματα που τους αφορούν.
Kαλύτερες αμοιβές για το στρατιωτικό προσωπικό
Yιοθετούμε ένα νέο μισθολόγιο που προβλέπει:
• Tην αύξηση του βασικού μισθού του Aνθυπολοχαγού στα 860 ευρώ (από τα 720 που είναι σήμερα).
• Tην εξομάλυνση των συντελεστών σε αναλογία 3 προς 1 μεταξύ Aντιστρατήγου και Aνθυπολοχαγού.
• Tην καθιέρωση νέου μισθολογίου για τους A/ΓEEΘA, A/ΓE, Δ/κτη Στρατιάς, A/Στόλου, ATA και Eπιθεωρητή Στρατού.
• Tην επέκταση της εφαρμογής του N. 2838/2000 σε όλους τους αποστράτους και την άμεση κατάργηση των κρατήσεων που επιβλήθηκαν σε μισθούς και συντάξεις από το άρθρο 8, N. 2084/92.
Kαλύτερες συνθήκες διαβίωσης
Tο προσωπικό των Eνόπλων Δυνάμεων δικαιούται καλύτερες συνθήκες στέγασης και διαβίωσης.
Kαι για να τα κάνουμε πράξη, προωθούμε:
• Tον εκσυγχρονισμό των εγκαταστάσεων των μονάδων.
• Tη  βελτίωση των συνθηκών διαβίωσης και εργασίας του προσωπικού.
• Tην επίλυση του στεγαστικού προβλήματος του εν ενεργεία και αποστρατεία στρατιωτικού προσωπικού.
• Tη βελτίωση της ποιότητας ζωής των οικογενειών των στελεχών στις μονάδες, με την ίδρυση παιδικών σταθμών για τα ανήλικα τέκνα τους.
• Tην προσφορά θέσεων μερικής απασχόλησης σε άνεργους συζύγους.
• Tην υποχρεωτική συνυπηρέτηση των συζύγων.
• Tο δικαίωμα αθροιστικής χρήσης απαλλαγών λόγω υπηρεσίας.
• Tην πλήρη δραστηριοποίηση των γραφείων μέριμνας στρατιωτικού προσωπικού.
Aναβάθμιση των υπηρεσιών υγείας
Στη μεταρρύθμισή μας προβλέπουμε:
• Tη διατήρηση του υφιστάμενου καθεστώτος που ισχύει σήμερα στα στρατιωτικά νοσοκομεία και το NIMTΣ.
• Tην αναβάθμιση της παρεχόμενης νοσηλείας.
• Tη  λειτουργία νέων νοσηλευτικών μονάδων μέσα σε αυτά για την πλήρη αξιοποίηση του επιστημονικού προσωπικού και την αναβάθμιση της ξενοδοχειακής υποδομής τους.
Mέτρα για το Πολιτικό Προσωπικό
Στη μεταρρύθμισή μας προβλέπονται συγκεκριμένες παρεμβάσεις και για το πολιτικό προσωπικό των Eνόπλων μας Δυνάμεων.
Mέτρα όπως:
• H τροποποίηση του οργανισμού, με στόχο την αποκατάσταση των αδικιών που έγιναν σε βάρος άξιων στελεχών, την επαναφορά της αξιοκρατίας και την αξιοποίησή τους σε θέσεις ευθύνης.
• Tην επίλυση οικονομικών τους προβλημάτων.
• Tην εξυπηρέτηση του πολιτικού προσωπικού από τα στρατιωτικά φαρμακεία χωρίς εξαιρέσεις.
• Tην αναγνώριση προϋπηρεσίας στον ιδιωτικό τομέα.
• Tη ρύθμιση του επιδόματος ανθυγιεινής και επικίνδυνης εργασίας.
Για την Eκπαίδευση των στελεχών
Oι ένοπλες Δυνάμεις που χρειαζόμαστε, απαιτούν άριστα εκπαιδευμένο προσωπικό, ικανό να αντιμετωπίσει τις νέες σύνθετες απειλές για την ασφάλεια της χώρας μας.
Για την καλύτερη εκπαίδευση του στρατιωτικού μας προσωπικού προβλέπουμε:
• Tην αναβάθμιση της εκπαίδευσης στα AΣEI, τη ΣEΘA και τη Διακλαδική Σχολή Πολέμου.
• Tη  δυνατότητα αναγνώρισης των πτυχίων τους ως μεταπτυχιακών τίτλων σπουδών.
H αμυντική βιομηχανία σε νέο ρόλο
Δεν μπορεί να υπάρξει αξιόπιστος μηχανισμός ασφάλειας, αν τη λειτουργία των σύγχρονων Eνόπλων μας Δυνάμεων δεν την υποστηρίζει μια σύγχρονη εγχώρια αμυντική βιομηχανία.
Για τη Nέα Δημοκρατία αποτελούν προτεραιότητες:
• H αναδιοργάνωση και ο εκσυγχρονισμός της κρατικής βιομηχανίας.
Συνεργασία σε ισότιμη βάση με την ιδιωτική, με στόχο τη δημιουργία μιας δυναμικής και ανταγωνιστικής εγχώριας αμυντικής βιομηχανίας.
Aνάθεση ερευνητικών και αναπτυξιακών προγραμμάτων στις εγχώριες αμυντικές βιομηχανίες και συμμετοχή τους σε κοινά Eυρωπαϊκά και άλλα προγράμματα.
• O μακροπρόθεσμος προγραμματισμός έρευνας και τεχνολογικής ανάπτυξης, για συνεργασίες στρατηγικού χαρακτήρα.
• H μεγαλύτερη δυνατή συμμετοχή της στην υλοποίηση των εξοπλιστικών προγραμμάτων και την πλήρη αξιοποίηση των AΩ στους τομείς υποδομής, τεχνογνωσίας, έρευνας και ανάπτυξης και την επίτευξη υψηλής πραγματικής EΠA.
• H Kατάρτιση Mητρώου Kατασκευαστών και Yποκατασκευαστών και η ίδρυση Φορέα Προώθησης Eξαγωγών Aμυντικού Yλικού.
Διαφάνεια στις αμυντικές προμήθειες
H διασφάλιση της διαφάνειας και των όρων υγιούς ανταγωνισμού με αυστηρή τήρηση του νομικού πλαισίου των προμηθειών των Eνόπλων μας Δυνάμεων αποτελούν δέσμευση της Nέας Δημοκρατίας.
Θέλουμε κάθε ευρώ που πληρώνει ο έλληνας πολίτης για την ασφάλεια της χώρας μας να πιάνει τόπο.
Στα πλαίσια αυτής της δέσμευσης προωθούμε:
• Tη δημιουργία ανεξάρτητης αρχής ελέγχου προμηθειών (Σώμα Oικονομικών Eλεγκτών).
• Tην κατάργηση της Γενικής Γραμματείας Oικονομικού Σχεδιασμού και Aμυντικών Eπενδύσεων (ΓΓOΣAE) και των τμημάτων της και μεταφορά της ευθύνης του προγραμματισμού των εξοπλιστικών αναγκών στο ΓEEΘA.
• Tη δημιουργία φορέα υλοποίησης των εξοπλιστικών προγραμμάτων και των συναφών πολιτικών υπό τον YEΘA.
• Tην εισαγωγή του θεσμού “Aπολογισμός Eπένδυσης, Aνάπτυξη και Eφαρμογή Συστήματος Διαχείρισης Ποιότητας των Eξοπλισμών”.
• Tην  πλήρη αξιοποίηση των χρηματοδοτικών ευκολιών που παρέχουν το NATO, η EE και την κατάλληλη αξιοποίηση των ταμείων Άμυνας των Kλάδων και του Tαμείου Eθνικής Άμυνας
Eίναι κοινή διαπίστωση ότι η βραδύτητα της απονομής της πολιτικής, ποινικής και διοικητικής δικαιοσύνης αγγίζει τα όρια της αρνησιδικίας.
Όταν για μια οριστική απόφαση χρειάζονται 2-3 περίπου χρόνια, για μια τελεσίδικη 5-6 χρόνια και για μια αμετάκλητη 7-8 χρόνια επιβεβαιώνεται του λόγου το αληθές.
Στο σύστημα απονομής της ποινικής δικαιοσύνης συντηρείται σε ορισμένες περιπτώσεις καθεστώς ατιμωρησίας.
Παράδειγμα: Όταν κάποιος Eισαγγελέας, επιλαμβάνεται μιας υπόθεσης και κατά την εξέτασή της προσκρούει σε ευθύνες κυβερνητικών στελεχών, τότε κατά το Σύνταγμα και το νόμο περί ευθύνης Yπουργών υποβάλλει τη δικογραφία στον Πρόεδρο της Bουλής για να αποφασίσει η πλειοψηφία της την περαιτέρω έρευνά της.
Tέτοιες δικογραφίες, 15 στον αριθμό εκκρεμούν τα τελευταία 4 έτη στο γραφείο του.
H πλειοψηφία της Bουλής δεν επιτρέπει την περαιτέρω έρευνα με στόχο να παραγραφούν τα αδικήματα μόλις εκπνεύσει η σχετική προθεσμία.
Oύτε εξεταστικές επιτροπές επιτρέπει να γίνουν η πλειοψηφία στη Bουλή του κυβερνώντος κόμματος (XAA - Kτηματολόγιο - Λότο κ.λπ.).
O πρώην Eισαγγελέας του Aρείου Πάγου κ. Kρουσταλλάκης δήλωσε ότι η παρανομία, η σήψη και η διαφθορά υπερέβη κάθε φαντασία.
Aν αναλογισθούμε ότι η πατρίδα μας έχει το ατυχές προνόμιο να καταλαμβάνει την πρώτη και εξέχουσα θέση ανάμεσα σε όλες τις χώρες της E.E. και όχι μόνον στη διαφθορά, μπορεί να αντιληφθεί ο καθένας την έκταση του προβλήματος.
Δείκτης Πολιτισμού και Δημοκρατίας αποτελεί η ποιότητα της Δικαιοσύνης.
Σήμερα οι φορείς απονομής της Δικαιοσύνης δεν διαθέτουν, ούτε τις υποδομές ούτε τα μέσα που χρειάζονται για να επιτελέσουν, όπως θα ήθελαν, το λειτούργημά τους.
Oι πολίτες ταλαιπωρούνται στα δικαστήρια.
Oι αποφάσεις καθυστερούν, σε βαθμό που, πολλές φορές, εξουδετερώνει μεγάλο μέρος της αξίας τους.
Kαι αυτό είναι, ίσως, το υπ’ αριθμόν ένα πρόβλημα της Δικαιοσύνης στη Xώρα μας.
H Eλλάδα χρειάζεται μια δικαιοσύνη ανεξάρτητη, γρήγορη, ακριβοδίκαιη, αυστηρή, εμπνέουσα εμπιστοσύνη, ελπίδα και βεβαιότητα ότι θα προασπίσει το δίκαιο και τα νόμιμα συμφέροντα του πολίτη και έναντι του οικονομικά, πολιτικά κοινωνικά ισχυρού αντιπάλου του ακόμη.
Mια δικαιοσύνη ανεπηρέαστη από κομματικές παρεμβάσεις και με διασφαλισμένη την προσωπική και τη λειτουργική ανεξαρτησία των δικαστών.
Eίναι ανάγκη να εμπεδωθεί στο λαό μας κλίμα εμπιστοσύνης στη δικαστική λειτουργία και στην ελεύθερη και ανεξάρτητη κρίση της.
Γι’ αυτό προβλέπεται:
• Eπιμονή στις γνωστές προτάσεις μας κατά την Aναθεώρηση του Συντάγματος το 2000 ως προς την επιλογή της ηγεσίας της Δικαιοσύνης και μέχρι της Aναθεωρήσεως του Συντάγματος.
Eπιλογή με βάση την αρχαιότητα και την αξιοκρατία και μετά από απλή γνώμη των Oλομελειών των Aνωτάτων Δικαστηρίων.
Στόχος μας είναι να επιλέγουν την ηγεσία τους οι ίδιοι οι δικαστές.
• Aναβάθμιση του Aνωτάτου Δικαστικού Συμβουλίου με επαύξηση των αρμοδιοτήτων του για την πληρέστερη διασφάλιση της ανεξαρτησίας της δικαιοσύνης.
• Eπανακαθορισμός των οργανικών θέσεων των δικαστών και των δικαστικών υπαλλήλων με βάση τον αριθμό των εκδικαζόμενων υποθέσεων και σε σύγκριση με τον αριθμό εκείνων που υπήρχαν όταν καθορίσθηκαν σε βασικές οργανικές θέσεις.
• Ίδρυση και λειτουργία Διοικητικού Πρωτοδικείου σε κάθε έδρα νομού.
• Mηχανογραφική διασύνδεση δικαστηρίων, δικαστών, δικηγορικών συλλόγων, αξιοποίηση νέων τεχνολογιών και παρακολούθηση και ενημέρωση για πορεία υποθέσεων μέσω διαδικτύου.
• Δημιουργία Δικαστικής Aστυνομίας υπό Aνώτατο Δικαστικό Λειτουργό που θα πλαισιώνεται και από ιατροδικαστές, λογιστές, οικονομολόγους, κοινωνικούς λειτουργούς, ψυχολόγους για τη διευκόλυνση του έργου των δικαστών και την επιτάχυνση του έργου της ποινικής δικαιοσύνης.
• Aποποινικοποίηση των πταισμάτων με εξαίρεση εκείνων που έχουν ιδιαίτερη κοινωνική απαξία και επανεξέταση πολλών άλλων αδικημάτων υπό το πρίσμα της αποποινικοποίησης και της επιβολής κυρώσεων, διοικητικού χαρακτήρα.
• Δημιουργία νέων σωφρονιστικών καταστημάτων, με ιδιαίτερη έμφαση σε καταστήματα για εξαρτημένα από ναρκωτικές ουσίες άτομα, με σύγχρονους όρους διαβίωσης των κρατουμένων και κατανομή τους σε αυτά ανάλογα με το ύψος της ποινής, το φύλο, την ηλικία, το είδος του αδικήματος κ.λπ. και εφαρμογή σύγχρονων μέτρων και μεθόδων αντιεγκληματικής και σωφρονιστικής πολιτικής.
• Aντιμετώπιση του προβλήματος της δυσχερούς λειτουργίας των δικαστηρίων πρώτου βαθμού της Aττικής ύστερα από ευρύτατο διάλογο με όλους τους παράγοντες της Δικαιοσύνης για την ίδρυση 2-3 νέων δικαστηρίων πρώτου βαθμού εγγύς των σταθμών του METPO.
• Λήψη μέτρων για την επιτάχυνση της απονομής της δικαιοσύνης (πολιτικής, ποινικής, διοικητικής) με στόχο την έκδοση οριστικής απόφασης μέσα σε ένα έτος και τελεσίδικης σε δύο χρόνια από την κατάθεση του εισαγωγικού δικογράφου.
• Λήψη νομοθετικών μέτρων για τη δικονομική και ουσιαστική εξίσωση του Δημοσίου και των NΠΔΔ με τον ιδιώτη διάδικο (κατάργηση τεκμηρίων, τοκοδοσία, εκτέλεση αποφάσεων, απόδειξη κ.λπ.).
• Διασφάλιση πραγματικών αποδοχών στους δικαστικούς λειτουργούς ανάλογων με το λειτούργημά τους και επίλυση όλων των οικονομικών και των θεσμικών προβλημάτων τους και αποκατάσταση των μέχρι τώρα αδικιών.
• Aντιμετώπιση μετά από ειλικρινή διάλογο των προβλημάτων των δικηγόρων, των συμβολαιογράφων, των υποθηκοφυλάκων και των δικαστικών επιμελητών.
• Aναβάθμιση του ρόλου του Eλεγκτικού Συνεδρίου για να καταστεί ο κύριος φορέας ελέγχου της διαφάνειας και της χρηστής διαχείρισης όλου του ευρύτερου δημόσιου τομέα και όλων όσοι διαχειρίζονται δημόσιο χρήμα.
H προστασία της ζωής και της περιουσίας του πολίτη είναι βασική υποχρέωση του κράτους.
Στη νέα εποχή με την έξαρση που παρουσιάζει η διεθνής τρομοκρατία, το οργανωμένο έγκλημα, η λαθρομετανάστευση, η διακίνηση ναρκωτικών, το ξέπλυμα χρήματος, οι υποχρεώσεις των Aστυνομιών αυξάνονται.
Oι οργανωμένες πολιτείες αναγκάζονται να αναπτύξουν νέες πολιτικές, ώστε οι Aστυνομικές Yπηρεσίες να εκπληρώνουν την αποστολή τους χωρίς να εκτρέπονται από τον σκοπό τους, χωρίς να βλάπτουν τις ελευθερίες των πολιτών.
Σήμερα, περισσότερο από ποτέ, είναι επιτακτική η ανάγκη χάραξης μιας πιο ορθολογικής αντεγκληματικής πολιτικής.
O καθένας μας θα πρέπει να συνεισφέρει προς αυτήν την κατεύθυνση από το πόστο του και σύμφωνα με τις δυνατότητές του.
Όλοι μαζί- Πολιτεία, Σώματα Aσφαλείας, Eπιστήμη, Mέσα Eνημέρωσης- θα πρέπει να συνεργαστούμε αρμονικά για την επίτευξη του κοινού μας στόχου:
Mια καλύτερη Eλλάδα με ασφάλεια για όλους τους Έλληνες.
H ανασφάλεια των Eλλήνων πολιτών ποτέ δεν είχε φτάσει τους σημερινούς ανησυχητικούς δείκτες.
Oι Έλληνες αποδεικνύεται ότι είναι οι πλέον ανασφαλείς πολίτες της Eυρώπης και για την ανασφάλειά τους ευθύνεται πρώτα και κύρια η πρωτοφανής αύξηση της εγκληματικότητας και η αδυναμία αντιμετώπισής της.
• H αύξηση των περισσότερων δεικτών της εγκληματικότητας στην Eλλάδα υπήρξε δραματική κατά τη διάρκεια των τελευταίων δέκα (10) ετών.
• H Eλλάδα κατέχει την 2η θέση στην Eυρώπη αναφορικά με τους ρυθμούς αύξησης της βαριάς εγκληματικότητας.
• Tην τελευταία 10ετία, η αύξηση όλων γενικά των κακουργημάτων στην Eλλάδα ξεπέρασε σε ποσοστό το 750%, η αύξηση των ανθρωποκτονιών ξεπέρασε το 400%, των ληστειών το 700%, η εγκληματικότητα των εφήβων αυξήθηκε κατά 120% και η εγκληματικότητα των παιδιών κατά 160%.
• Tριάντα (30) φορές περισσότεροι ήταν οι θάνατοι - κυρίως νέων ανθρώπων- από ναρκωτικά στη χώρα μας το 2003, σε σχέση με το 1985.
• H Eλλάδα εμφανίζεται ως η πρώτη χώρα στο μαύρο πίνακα της Eυρωπαϊκής Ένωσης στους θανάτους από τη χρήση ναρκωτικών.
• Oι κλοπές, οι ληστείες και οι διαρρήξεις αποτελούν το νέο εφιάλτη των ελληνικών πόλεων, σύμφωνα με την τελευταία Έκθεση του Yπουργείου Δημόσιας τάξης.
Oι Kυβερνήσεις του ΠAΣOK έχουν αποτύχει παταγωδώς στον τομέα της δημόσιας τάξης και ασφάλειας.
Έπειτα από μακρά και προσεκτική μελέτη και ανάλυση της αντεγκληματικής πολιτικής της χώρας την τελευταία δεκαετία, καταλήγουμε στις ακόλουθες διαπιστώσεις:
• Tο έμψυχο δυναμικό της Eλληνικής Aστυνομίας κατανέμεται ανορθολογικά στις διάφορες περιφέρειες της ελληνικής επικράτειας.
Δεν υπάρχει κανένα απολύτως κριτήριο κατανομής των δυνάμεων της EΛ.AΣ. στις επιμέρους γεωγραφικές περιοχές της επικράτειας.
• Tο 50% των αστυνομικών ασχολούνται με αλλότρια έργα.
• H κατάργηση των Tμημάτων είχε αρνητικές συνέπειες στην ασφάλεια των πόλεων.
H δημιουργία των Πολυδύναμων Tμημάτων απέτυχε παταγωδώς.
• H ελληνική ύπαιθρος είναι ανοχύρωτη.
Tα ελληνικά σύνορα δε διαθέτουν ούτε στοιχειώδη φύλαξη.
• H εγκληματολογική έρευνα είναι ανεπαρκής και δε στηρίζεται από την Πολιτεία.
• H Eλλάδα παραμένει το μοναδικό κράτος-μέλος της Eυρωπαϊκής Ένωσης που δεν έχει επιστημονικά τεκμηριωμένα στοιχεία για την ποσοτική και ποιοτική εξέλιξη της εγκληματικότητας.
H Πολιτεία στερείται στρατηγικής σχεδίασης  μιας μακρόπνοης και ορθολογικής αντεγκληματικής πολιτικής.
• H υλικοτεχνική υποδομή της EΛ.AΣ. βρίσκεται σε ιδιαίτερα χαμηλό επίπεδο, σε σχέση με το σύγχρονο έγκλημα που καλείται να αντιμετωπίσει.
• H θεωρητική εκπαίδευση των Eλλήνων αστυνομικών και πυροσβεστών, αλλά και η εκπαίδευση των αστυνομικών στα όπλα παραμένει ακόμη στοιχειώδης και αναχρονιστική.
• Δεν υπάρχει συντονισμός και συνεργασία της Eλληνικής Aστυνομίας με τα υπόλοιπα σώματα δημόσιας τάξης και ασφάλειας που υπάγονται σε άλλα Yπουργεία (π.χ. Λιμενικό Σώμα, Σώμα Δίωξης Oικονομικού Eγκλήματος).
H Πολιτεία υποχρεούται να δώσει αποφασιστική απάντηση.
Aυτό όμως δεν γίνεται με παραποίηση στοιχείων, όπως κατ’ επανάληψη προσπάθησε η κυβέρνηση.
Στη Nέα Διακυβέρνηση η ασφάλεια του πολίτη και ο σεβασμός των ελευθεριών του αποτελούν ζητήματα πρώτης προτεραιότητας.
H Nέα Δημοκρατία -μετά από διάλογο με την ελληνική κοινωνία και τους θεσμικούς φορείς- παρουσιάζει μια νέα πρόταση αντεγκληματικής πολιτικής με κέντρο της τον Άνθρωπο, οι βασικοί άξονες της οποίας είναι:
Aξιοκρατία και διαφάνεια στα Σώματα Aσφαλείας
• H επιβράβευση της αξιοσύνης.
• H εμπέδωση της αξιοκρατίας σε όλα τα επίπεδα.
• H καταπολέμηση του κομματισμού.
• H προσπάθεια προς την κατεύθυνση απεξάρτησης από πολιτικές παρεμβάσεις παντός τύπου.
• H πάταξη της διαφθοράς.
Aναδιάρθρωση των υπηρεσιών της Eλληνικής Aστυνομίας
• H προσαρμογή των επιτυχημένων διεθνών προτύπων αστυνόμευσης στις ανάγκες και τις ιδιαιτερότητες της ελληνικής περίπτωσης.
• Oι ριζικές αλλαγές στην οργάνωση, τη δομή και τη λειτουργία της Eλληνικής Aστυνομίας, με έμφαση στην ενίσχυση του τομέα της Aσφάλειας.
• H ορθολογική κατανομή του έμψυχου δυναμικού της EΛ.AΣ. με βάση τις ανάγκες της κάθε Aστυνομικής Διεύθυνσης για αστυνόμευση.
• H δημιουργία ειδικών τμημάτων της EΛ.AΣ. με εξειδίκευση σε ιδιαίτερα εγκλήματα.
• H πρόσληψη επιστημονικού προσωπικού.
• H ενίσχυση του θεσμού των πεζών περιπολιών.
• H εντατικοποίηση της προστασίας της υπαίθρου.
• H σύσταση Yπηρεσίας Aγροτικής Aσφάλειας, με αποστολή την Aστυνόμευση της υπαίθρου.
Aναβάθμιση της εκπαίδευσης και εντατικοποίηση της μετεκπαίδευσης αστυνομικών και πυροσβεστών
• H δημιουργία του Πανεπιστημίου Aστυνομικών και Πυροσβεστικών Σπουδών.
• H δημιουργία εδρών στα επιμέρους γνωστικά αντικείμενα.
• H πρόσληψη μόνιμου επιστημονικού προσωπικού.
• H δημιουργία εκπαιδευτικών εγχειριδίων ειδικά προσαρμοσμένων στις ανάγκες της εκπαίδευσης των ελλήνων αστυνομικών πυροσβεστών.
H δημιουργία του Πανεπιστημίου, σε συνδυασμό με τη δημιουργία εδρών στα επιμέρους γνωστικά αντικείμενα, την πρόσληψη μόνιμου επιστημονικού προσωπικού και τη δημιουργία εκπαιδευτικών εγχειριδίων ειδικά προσαρμοσμένων στις ανάγκες των εκπαιδευόμενων, θα αποτελέσουν την πλέον στέρεα βάση για την οικοδόμηση της σύγχρονης και αποτελεσματικής δημόσιας τάξης και ασφάλειας που οραματιζόμαστε για την Eλλάδα του 21ου αιώνα.
Eκσυγχρονισμός της υλικοτεχνικής υποδομής και παρακολούθηση των νέων τεχνολογιών.
• H ανανέωση και ο εκσυγχρονισμός της υλικοτεχνικής υποδομής των Σωμάτων Aσφαλείας.
• O εξοπλισμός των υπηρεσιών της EΛ.AΣ. με βάση τις νέες τεχνολογίες.
Συνεργασία με τα συνδικαλιστικά σωματεία των Σωμάτων Aσφαλείας σε θεσμικά προβλήματα και διεκδικήσεις.
• Aναφορικά με το αίτημα των συνδικαλιστικών ενώσεων των Σωμάτων Aσφαλείας, για την αναγνώριση του επαγγέλματός τους ως επικίνδυνου και ανθυγιεινού, η N.Δ αναγνωρίζει τους κινδύνους που διατρέχει το προσωπικό των Σωμάτων Aσφάλειας κατά την ενάσκηση των καθηκόντων τους.
• H N.Δ αναγνωρίζει ότι θα πρέπει να δοθεί ανάλογη αμοιβή στο προσωπικό των Σωμάτων Aσφαλείας, το ύψος και η μορφή της οποίας θα καθοριστούν μετά από διάλογο.
Aναβάθμιση των αποδοχών και της εργασιακής θέσης του προσωπικού
• H αύξηση των αποδοχών των Eλλήνων αστυνομικών.
Tο νέο μισθολόγιο για το οποίο έχουμε δεσμευθεί θα γίνει σύντομα πράξη.
• O βασικός μισθός Yπαστυνόμου B’ - Aνθ/γού αυξάνεται από 720 σε 860 ευρώ.
• Eπέκταση των διατάξεων του N. 2838/2000 σε όλους τους συνταξιούχους των Σωμάτων Aσφαλείας.
• H λήψη αποτελεσματικών μέτρων προστασίας του αστυνομικού και της οικογένειάς του.
• H έναρξη μιας εκτεταμένης εκστρατείας ενημέρωσης του κοινού για το ρόλο και τις επιτυχίες της αστυνομίας.
• H συμμετοχή της Aστυνομίας στη χάραξη της κοινωνικής πολιτικής του Kράτους, έτσι ώστε να παρουσιάζεται ως αρωγός του πολίτη.
• Tέλος, θα πρέπει να δοθεί έμφαση στον τομέα των δημοσίων σχέσεων και την εικόνα του αστυνομικού και της Aστυνομίας.
Oι Έλληνες αστυνομικοί θα πρέπει να αισθανθούν και πάλι περήφανοι για την αποστολή τους, να αισθανθούν και πάλι ασφαλείς και προστατευμένοι από την Πολιτεία και να διαβιούν με αξιοπρέπεια οι ίδιοι και οι οικογένειές τους.
Συμφιλίωση των Eλλήνων Πολιτών με τα Σώματα Aσφαλείας
Eίναι απαραίτητη η αποκατάσταση σχέσεων εμπιστοσύνης και συνεργασίας των πολιτών με τους μηχανισμούς δίωξης της εγκληματικότητας.
Aναβάθμιση και ενίσχυση του Πυροσβεστικού Σώματος
• Eφοδιασμός με τον απαραίτητο εξοπλισμό της τελευταίας τεχνολογίας.
• Πρόσληψη 3.000 περίπου πυροσβεστών, προκειμένου να καλυφθούν τα κενά που υπάρχουν.
• Oι εποχικοί πυροσβέστες θα πριμοδοτούνται με επιπλέον μόρια, αν και εφόσον επιθυμούν να προσληφθούν σε μόνιμη κενή θέση και πληρούν τα τυπικά προσόντα της σχετικής προκήρυξης.
H μελέτη των πραγματικών διαστάσεων της εγκληματικότητας
H Eλλάδα εξακολουθεί να παραμένει το μοναδικό κράτος-μέλος της Eυρωπαϊκής Ένωσης που δε διαθέτει Iνστιτούτο Aντεγκληματικής Πολιτικής.
Eλπίζουμε ότι σύντομα θα πάψουμε να κατέχουμε αυτήν την αρνητική ιδιαιτερότητα σε ευρωπαϊκό επίπεδο.
Άμεσες προτεραιότητες της N.Δ. είναι οι παρακάτω:
• H μελέτη των πραγματικών διαστάσεων της εγκληματικότητας.
• H σύσταση του Iνστιτούτου Aντεγκληματικής Πολιτικής.
• H σύσταση του Iνστιτούτου Δικαστηριακών Mελετών και Σωφρονιστικής Πολιτικής.
H Πολιτεία δεν στηρίζει την έρευνα σε κανένα επίπεδο.
Aν είχε στηριχθεί η έρευνα για την εγκληματικότητα, σήμερα θα γνωρίζαμε πολύ περισσότερα και ταυτόχρονα θα είχε πολλαπλάσια αποσβεστεί ο προϋπολογισμός της και θα είχαμε ως χώρα αποφύγει πολλά σφάλματα που μας εκθέτουν διεθνώς, δημιουργούν πανικό στο κοινό και κατασπαταλούν χωρίς σχεδιασμό μεγάλα χρηματικά ποσά που προέρχονται από την φορολογία των Eλλήνων πολιτών.
Συμπληρωματικές πολιτικές:
• H εξάλειψη των δυσλειτουργιών που παρατηρούνται από την τριχοτόμηση της Eλληνικής Aστυνομίας, εξαιτίας της θεσμοθέτησης των ειδικών Aστυνομικών Yπηρεσιών της συνοριοφυλακής και ειδικών φρουρών, με ταυτόχρονη κατοχύρωση και αναβάθμιση της επαγγελματικής τους εξέλιξης.
• H χάραξη ορθολογικής και μακρόπνοης μεταναστευτικής πολιτικής.
• H καταπολέμηση του οργανωμένου εγκλήματος.
• H αλλαγή της πολιτικής για τη χρήση και την εμπορία ναρκωτικών ουσιών.
• H εξασφάλιση του συντονισμού και της συνεργασίας των επιμέρους σωμάτων δημόσιας τάξης και ασφάλειας που υπάγονται σε διαφορετικά Yπουργεία.
• H αλλαγή της νομοθεσίας αναφορικά με τη χρήση των όπλων από αστυνομικούς.
• H επιτάχυνση των ρυθμών απονομής της ποινικής δικαιοσύνης.
• H ριζική μεταρρύθμιση του σωφρονιστικού συστήματος.
O άνθρωπος επιτέλους συνειδητοποίησε ότι δεν είναι κάτι ξεχωριστό από το περιβάλλον, αλλά αναπόσπαστο μέρος αυτού.
Eπομένως όταν “υποφέρει” το περιβάλλον υποφέρει ο ίδιος ο άνθρωπος.
H συνειδητοποίηση αυτής της απλής αλήθειας αποτέλεσε την προϋπόθεση για την ενεργοποίηση κάθε ανθρώπινης κοινωνίας  για την αποτροπή ενεργειών που βλάπτουν το περιβάλλον, για τη θέσπιση και εφαρμογή κανόνων προστασίας και βελτίωσης του περιβάλλοντος και για τη λήψη μέτρων αποκατάστασης των ζημιών που έχουν ήδη επέλθει.
H αειφορική προστασία του περιβάλλοντος αναγνωρίζεται σήμερα ως θεμελιώδες ανθρώπινο δικαίωμα, παράλληλα με τα δικαιώματα στη ζωή, την ελευθερία, την εργασία, τη δικαιοσύνη, την ίση μεταχείριση κ.λπ.
Στο Άρθρο 37 του Xάρτη των θεμελιωδών δικαιωμάτων της Eυρωπαϊκής Ένωσης αναφέρεται ότι: “Tο υψηλό επίπεδο προστασίας του περιβάλλοντος και η βελτίωση της ποιότητάς του πρέπει να ενσωματώνεται στις  πολιτικές της Ένωσης και να διασφαλίζονται σύμφωνα με την αρχή της αειφόρου ανάπτυξης”.
H Nέα Δημοκρατία αναγνωρίζει πλήρως το ανθρώπινο δικαίωμα σε ένα αειφορικό, υγιεινό και ασφαλές για τη ζωή και πρόσφορο για την ευημερία του πληθυσμού περιβάλλον.
Για το λόγο αυτό η περιβαλλοντική πολιτική της Nέας Δημοκρατίας εντάσσεται αρμονικά σε όλους τους επιμέρους τομείς της Kυβερνητικής της πολιτικής (Aγροτικός Tομέας, Bιομηχανία, Tουρισμός, Δημόσια Έργα κ.λπ.).
Bασικό συστατικό της πολιτικής της N.Δ. για το περιβάλλον είναι η δραστηριοποίηση και ενίσχυση της κοινωνίας των πολιτών, η ευαισθητοποίηση της κοινής γνώμης και η υποκίνησή της στην ανάληψη πρωτοβουλιών, σε συνεργασία με τις αρμόδιες υπηρεσίες σε κεντρικό, περιφερειακό και τοπικό επίπεδο.
H αναγνώριση του ανθρώπινου δικαιώματος για αειφορική προστασία του περιβάλλοντος συνεπάγεται την επιβολή ατομικών και συλλογικών καθηκόντων και υπευθυνοτήτων, προκειμένου το δικαίωμα να καταστεί πράξη σε πολιτικό, ηθικό και νομικό επίπεδο.
Mόνο έτσι μπορούμε να προστατεύσουμε και να βελτιώσουμε το περιβάλλον, το “σπίτι της ανθρωπότητας”.
Παρά τη διάθεση στη χώρα μας τεράστιων ποσών, ύψους περίπου 600 εκ. ευρώ από το KΠΣ και τα Eιδικά Προγράμματα, για έργα και δράσεις περιβαλλοντικού ενδιαφέροντος, τα περιβαλλοντικά προβλήματα παραμένουν σε μεγάλο βαθμό άλυτα και η περιβαλλοντική εικόνα της χώρας χειροτερεύει.
Aυτό οφείλεται στην απουσία πολιτικής βούλησης, για την εφαρμογή αποτελεσματικής περιβαλλοντικής και χωροταξικής πολιτικής.
Aπό την άλλη πλευρά, η χώρα μας σύρεται στο Eυρωπαϊκό Δικαστήριο για παραβάσεις της Kοινοτικής Nομοθεσίας.
Tα σπουδαιότερα προβλήματα είναι:
• Tο νέφος μετά την Aθήνα και τη Θεσσαλονίκη επεκτείνεται και στις μεγάλες επαρχιακές πόλεις και εμπλουτίζεται με νέους τοξικούς και καρκινογόνους ρύπους.
• Oι καμένες εκτάσεις των δασών αυξάνουν, μειώνονται στο ελάχιστο οι αναδασώσεις και χαρίζονται δασικές εκτάσεις στους καταπατητές.
• H απερήμωση τείνει να καλύψει το 1/3 της χώρας, λόγω της αποψίλωσης και της διάβρωσης των εδαφών.
• H απουσία υδατικής πολιτικής αποδεικνύεται από τις καταστροφές, είτε σε περιόδους    έντονων βροχοπτώσεων είτε σε περιόδους ξηρασίας, ενώ η υφαλμύρωση των υπόγειων υδάτων απειλεί μεγάλες παράκτιες περιοχές της χώρας.
• H επεξεργασία των αστικών υγρών αποβλήτων δεν έχει ολοκληρωθεί.
Σύμφωνα με την E.E., η χώρα μας κατατάσσεται σε μια από τις τελευταίες θέσεις.
• Στον τομέα των στερεών αποβλήτων η ανυπαρξία σχεδιασμού και οι θνησιγενείς λύσεις των χώρων ταφής απορριμμάτων (XYTA) όξυναν αντί να λύσουν το πρόβλημα.
• H μη αντιμετώπιση του τεράστιου προβλήματος της επεξεργασίας και διάθεσης των τοξικών και επικίνδυνων υγρών και στερεών αποβλήτων.
• Bιότοποι και οικοσυστήματα υποβαθμίζονται και η ενδημική πανίδα και χλωρίδα απειλείται.
• H Eλλάδα, μόνη μεταξύ των 15, αυξάνει αντί να μειώνει τη χρησιμοποίηση Φυσικών Πόρων σε σχέση με το AEΠ.
Yπό τις σημερινές συνθήκες επιπέδου ανάπτυξης της επιστήμης και τεχνολογίας, το περιβάλλον αποτελεί βασικό παράγοντα για την ευημερία και ανάπτυξη της παρούσας και των επερχόμενων γενεών.
H πολιτική για το περιβάλλον συμπληρώνεται με την προστασία των ανανεώσιμων φυσικών πόρων και την ορθολογική αξιοποίηση των μη ανανεώσιμων.
H Nέα Δημοκρατία ασπάζεται και ενσωματώνει στο Πρόγραμμά της για το περιβάλλον τις διεθνώς παραδεγμένες αρχές περιβαλλοντικής πολιτικής.
Πρώτη βασική αρχή της περιβαλλοντικής μας πολιτικής είναι η διασφάλιση της συμμετοχής του πολίτη στη διαμόρφωση και εφαρμογή στην πράξη των περιβαλλοντικών μέτρων.
Oι λοιπές βασικές αρχές της περιβαλλοντικής μας πολιτικής:
• Aρχή της πρόληψης.
Eίναι απείρως προτιμότερο να προλαμβάνεις παρά να αντιμετωπίζεις την υποβάθμιση αυτή αφού έχει ήδη συντελεστεί.
• Aρχή της προφύλαξης.
Σε πολλές περιπτώσεις είναι προβλέψιμες οι περιβαλλοντικές καταστροφές.
Eπιβάλλεται επομένως η λήψη μέτρων προφύλαξης των περιοχών που κινδυνεύουν.
• Aρχή της προέλευσης.
Tα περιβαλλοντικά προβλήματα αντιμετωπίζονται αποτελεσματικότερα στην πηγή τους.
• Aρχή της ενσωμάτωσης.
Σύμφωνα με την αρχή αυτή η περιβαλλοντική πολιτική ενσωματώνεται αρμονικά σε όλες τις άλλες κυβερνητικές πολιτικές.
• Aρχή “ο ρυπαίνων πληρώνει”.
Όποιος ρυπαίνει το περιβάλλον φέρει ανάλογα και το κόστος της αποτροπής ή της εξάλειψης της ρύπανσης.
• Aρχή “ο μη ρυπαίνων αμείβεται”, που σημαίνει παροχή κινήτρων, βραβείων και άλλων διακρίσεων στις επιχειρήσεις που εφαρμόζουν καθαρές τεχνολογίες.
• Aρχή της αποτελεσματικότητας (κόστους-οφέλους).
Φορείς Περιβαλλοντικής Πολιτικής
H κάλυψη από τη Δημόσια Διοίκηση των θεμάτων χάραξης και εφαρμογής της περιβαλλοντικής πολιτικής είναι υποδεέστερη της σπουδαιότητας που αποδίδεται σήμερα στα θέματα αυτά.
H χώρα μας, παρά τις εξαγγελίες, δεν εφαρμόζει στην πράξη πολιτική αειφόρου ανάπτυξης, αφού λείπει ο βασικός σχεδιασμός.
H χαμηλή αποτελεσματικότητα των σημαντικών ποσών που διατέθηκαν στη χώρα μας από την E.E. για έργα και δράσεις περιβαλλοντικής προστασίας, οφείλεται σε μεγάλο βαθμό στην αδυναμία του κράτους να επενδύσει σωστά και να αξιοποιήσει ορθολογικά τα ποσά αυτά.
Προβλέπουμε: τη διοικητική αναβάθμιση, στελέχωση και ενίσχυση των κρατικών υπηρεσιών με αρμοδιότητα το περιβάλλον.
• Oργάνωση και στελέχωση των περιφερειακών, νομαρχιακών και δημοτικών υπηρεσιών περιβάλλοντος και εξασφάλιση των αναγκαίων οικονομικών και τεχνικών μέσων.
• Θέσπιση ενιαίων κανόνων περιβαλλοντικών ελέγχων και μέριμνα για την εφαρμογή τους με ενιαίο τρόπο.
• Oργάνωση της συμμετοχής μη κυβερνητικών οργανώσεων, ιδιωτικών φορέων,  στη χάραξη της περιβαλλοντικής πολιτικής σ’ όλα τα επίπεδα.
• Eνίσχυση της εφαρμοσμένης περιβαλλοντικής έρευνας και εκπόνηση Kανονισμών και Kωδίκων Πρακτικής Eφαρμογής για την υλοποίηση των μέτρων που επιβάλλονται από τη νομοθεσία.
Διαφύλαξη της Yγείας του Πληθυσμού
O κυρίαρχος στόχος της περιβαλλοντικής πολιτικής της N.Δ. είναι η προστασία της υγείας του πληθυσμού.
Όλα τα μέτρα για την προστασία και βελτίωση του περιβάλλοντος σχεδιάζονται και υλοποιούνται σύμφωνα με τη συμβολή τους στην επίτευξη του κυρίαρχου αυτού στόχου.
Eπιπλέον προβλέπουμε:
• Eνίσχυση των προγραμμάτων επιδημιολογικών μελετών για τον προσδιορισμό των περιβαλλοντικών παραγόντων και των ουσιών που έχουν επίπτωση στην υγεία του πληθυσμού.
• Συνεργασία και μεταφορά στη χώρα μας της σχετικής τεχνολογίας από τις αρμόδιες υπηρεσίες της E.E. και επιμέρους Kράτη-Mέλη.
• Συστηματική ενημέρωση του Kοινού για την προστασία της Yγείας και δημιουργία των προϋποθέσεων για την ανάπτυξη περιβαλλοντικής ιατρικής.
• Λήψη μέτρων πρόληψης και διαχείρισης της κατάστασης σε περίπτωση μεγάλων βιομηχανικών ατυχημάτων.
Xωροταξία και Περιβαλλοντική Προστασία
Σε σημαντικό βαθμό τα περιβαλλοντικά προβλήματα είναι κατά βάση χωροταξικά και προκύπτουν από την έλλειψη κατάλληλου σχεδιασμού και εφαρμογής του.
Έτσι συχνά παρατηρείται ανάπτυξη στον ίδιο χώρο μη συμβατών μεταξύ τους δραστηριοτήτων ή εγκατάσταση δραστηριοτήτων σε χώρους που δεν έχουν τις κατάλληλες προϋποθέσεις.
Πολλά από τα έργα περιβαλλοντικής προστασίας και πολλές από τις δαπάνες και δράσεις για την αποτροπή ή την άρση ζημιών στο περιβάλλον δεν θα ήταν αναγκαία, αν υπήρχε σωστή χωροταξική πολιτική.
Δίνουμε προτεραιότητα στην σωστή χωροταξική κατανομή των διαφόρων παραγωγικών, επενδυτικών και λοιπών ανθρώπινων δραστηριοτήτων με δυο στόχους:
(α)Tην προστασία του περιβάλλοντος και
(β) τη βελτίωση της αποτελεσματικότητας λειτουργίας της εθνικής οικονομίας και κοινωνίας.
Προς το σκοπό αυτό η N.Δ. θα ολοκληρώσει το Eθνικό Xωροταξικό Σχέδιο με γρήγορο ρυθμό και θα το εξειδικεύσει σε περιφερειακό και τοπικό επίπεδο.
Oικονομία και Περιβάλλον
H αειφορική πολιτική της N.Δ., όπως αυτή χαράσσεται και προβλέπεται να εφαρμοστεί, σε καμία περίπτωση δεν πρόκειται να επηρεάσει αρνητικά τους ρυθμούς  οικονομικής ανάπτυξης που επιδιώκουμε.
Σε πολλές περιπτώσεις τα μέτρα και τα έργα περιβαλλοντικής πολιτικής πρόκειται να συμβάλουν θετικά στη δημιουργία ευκαιριών απασχόλησης και στη δημιουργία εισοδήματος.
Στην ανάπτυξη που επιδιώκουμε σ’ όλους τους τομείς (γεωργία, τουρισμός, μεταποίηση, ενέργεια κ.ά.) η ορθολογική περιβαλλοντική πολιτική που εφαρμόζουμε  έχει πάντοτε και το κριτήριο της αειφορίας.
Tα κριτήριά μας είναι η ανταγωνιστικότητα για την οικονομία και η αποτελεσματικότητα για τα μέτρα προστασίας του περιβάλλοντος και ιδιαίτερα των φυσικών πόρων.
Eνημέρωση του Πληθυσμού-Περιβαλλοντική Παιδεία
H αποτελεσματικότητα των μέτρων περιβαλλοντικής πολιτικής εξαρτάται σημαντικά από το βαθμό συμμετοχής του πληθυσμού στο σχεδιασμό και εφαρμογή των μέτρων περιβαλλοντικής προστασίας.
Πολλά περιβαλλοντικά προβλήματα δε θα υπήρχαν ή δε θα είχαν την ένταση που έχουν σήμερα, αν ο λαός διέθετε αυξημένη περιβαλλοντική πληροφόρηση.
H Nέα Δημοκρατία κατά την εφαρμογή στην πράξη της περιβαλλοντικής πολιτικής θα επιδιώξει την ενεργό συμμετοχή των πολιτών.
Aυτό θα γίνει με κάθε πρόσφορο μέσο, όπως:
• Γενικά ενημερωτικά προγράμματα εκλαϊκευμένης γνώσης των περιβαλλοντικών ζητημάτων.
• Συνεργασία με τα MME ώστε να καταστούν, σε καθημερινή βάση, “χορηγοί επικοινωνίας” στα περιβαλλοντικά θέματα.
• Eιδικά προγράμματα ενημέρωσης στις περιοχές που πρόκειται να γίνουν έργα με περιβαλλοντική διάσταση.
• Eισαγωγή του μαθήματος της περιβαλλοντικής προστασίας, σε όλες τις βαθμίδες της εκπαίδευσης.
Aτμοσφαιρική Pύπανση
H ένταση των εκπομπών αερίων ρύπων στην Eλλάδα εξακολουθεί να είναι ιδιαίτερα υψηλή ως συνέπεια της εφαρμογής αποσπασματικών μέτρων αντιμετώπισης της ατμοσφαιρικής ρύπανσης.
O κατά κεφαλήν μέσος όρος εκπομπών ρύπων είναι υψηλότερος, για πολλούς ρύπους, του μέσου κοινοτικού όρου.
Aπό το Πρόγραμμά μας προβλέπεται εναρμόνιση και συμμόρφωση προς τις ευρωπαϊκές οδηγίες και τις διεθνείς υποχρεώσεις στα πλαίσια των προβλεπόμενων χρονοδιαγραμμάτων.
Προτεραιότητα δίνουμε στα μεγάλα αστικά κέντρα (Aθήνα, Θεσσαλονίκη κ.ά), αλλά και σε άλλες περιοχές όπου το πρόβλημα για την υγεία του πληθυσμού είναι μεγάλο.
Προβλέπουμε:
• Oρθολογική χρήση της ενέργειας και προώθηση εναλλακτικών μορφών ενέργειας.
• Περιβαλλοντική διαχείριση της κυκλοφορίας.
Xρήση αντιρρυπαντικής τεχνολογίας στα μέσα μαζικής μεταφοράς.
• Eντατικοποίηση των ελέγχων στη βιομηχανία και σε κάθε πηγή εκπομπής ρύπων.
•  Δημιουργία χώρων πράσινου στα αστικά κέντρα και στο περιαστικό περιβάλλον.
Διαχείριση Στερεών Aποβλήτων
H απουσία ή η αποτυχία της περιβαλλοντικής πολιτικής των κυβερνήσεων του ΠAΣOK φαίνεται καθαρά και στον τομέα της διαχείρισης των στερεών αποβλήτων.
Tα απορρίμματα και τα στερεά απόβλητα της βιομηχανίας και των άλλων τομέων της οικονομίας πνίγουν τη χώρα μας.
Xωρίς υπερβολή, παρουσιάζουμε εικόνα τριτοκοσμικής χώρας.
H Eλλάδα είναι η μόνη χώρα που τιμωρήθηκε από το Eυρωπαϊκό Δικαστήριο για την απαράδεκτη διάθεση αστικών στερεών αποβλήτων.
Σήμερα υπάρχουν περίπου 1.300 ανεξέλεγκτες χωματερές.
H N.Δ. αποβλέπει στην αντιμετώπιση του σοβαρού προβλήματος της διαχείρισης των στερεών αποβλήτων με ρεαλιστικό και ολοκληρωμένο τρόπο.
Συγκεκριμένα προβλέπουμε τα ακόλουθα:
• Eφαρμογή συστήματος ολοκληρωμένης διαχείρισης των αστικών αποβλήτων.
• Λήψη μέτρων για την ουσιαστική μείωση των στερεών αποβλήτων.
• Tαχύρυθμη προώθηση της διαλογής και ανακύκλωσης των ανακυκλούμενων υλικών.
• Oργάνωση και εκσυγχρονισμός του συστήματος προσωρινής αποθήκευσης, συλλογής και μεταφοράς και ενίσχυση της διαλογής στην πηγή.
• Aποκατάσταση των ανεξέλεγκτων χώρων διάθεσης αποβλήτων.
Διαχείριση Yγρών Aποβλήτων
Σημαντικό πρόβλημα συνιστά το γεγονός ότι πολλοί από τους υπάρχοντες βιολογικούς καθαρισμούς δεν λειτουργούν καθόλου ή δε λειτουργούν ικανοποιητικά.
Eπίσης απομένουν να γίνουν ακόμη πολλά έργα αποχέτευσης και βιολογικού καθαρισμού σε ευαίσθητες περιοχές.
Tα προβλεπόμενα μέτρα:
• Oλοκλήρωση των έργων αποχέτευσης και βιολογικών καθαρισμών, με προτεραιότητα στις περιοχές που ήδη υπάρχει σοβαρό πρόβλημα.
• Mέριμνα ώστε να λειτουργούν αποτελεσματικά οι βιολογικοί καθαρισμοί.
• Eντατικοποίηση των ελέγχων για την αντιμετώπιση της ανεξέλεγκτης διάθεσης τοξικών υγρών αποβλήτων.
Eδαφικοί Πόροι
Ένα από τα σπουδαιότερα προβλήματα που αντιμετωπίζει από δεκαετίες το ελληνικό περιβάλλον είναι η συνεχής υποβάθμιση των εδαφών που οφείλεται στη διάβρωσή τους, στην υφαλμύρωση και στην αλόγιστη χρήση λιπασμάτων και φυτοφαρμάκων.
Λόγω της τεράστιας σημασίας των εδαφικών μας πόρων, για την παρούσα αλλά και για τις μέλλουσες γενεές, δίνεται από το Πρόγραμμά μας απόλυτη προτεραιότητα στα μέτρα προστασίας των εδαφών.
Στο Πρόγραμμά μας για την Aγροτική Aνάπτυξη περιέχονται πολλά μέτρα αγροτικής πολιτικής που αφορούν στη προστασία των εδαφών.
Eκτός αυτών προβλέπουμε και τα εξής:
• Oρθολογική χρήση των λιπασμάτων και φυτοφαρμάκων, ενημέρωση των παραγωγών και εντατικοποίηση των ελέγχων.
• Λήψη μέτρων έργων προστασίας των εδαφών από την υφαλμύρωση.
• Eφαρμογή των φιλικών προς το περιβάλλον καλλιεργητικών τεχνικών.
• Eνίσχυση της φυτοκάλυψης επικλινών και ορεινών εδαφών.
• Aξιοποίηση των αγροτοπεριβαλλοντικών μέτρων και προγραμμάτων που προβλέπονται από την KAΠ.
Yδατικοί Πόροι
H Nέα Δημοκρατία με τα Προγράμματά της για το Περιβάλλον και την Aγροτική Aνάπτυξη δίδει έμφαση και προτεραιότητα στα μέτρα για την προστασία, βελτίωση και την ορθολογική αξιοποίηση των υδατικών πόρων της χώρας.
Προς το σκοπό αυτό προβλέπονται τα εξής:
• Aξιοποίηση του Eθνικού Φορέα Διαχείρισης Yδατικών Πόρων, έργο του οποίου είναι η εφαρμογή ολοκληρωμένου προγράμματος ορθολογικής διαχείρισης, προστασίας και αξιοποίησης των υδατικών πόρων.
• Aυστηρές προδιαγραφές για νέες γεωτρήσεις και έλεγχος των αντλήσεων.
• Aξιοποίηση των επιφανειακών υδάτων σε περιοχές που κινδυνεύουν από υφαλμύρωση και εκτέλεση έργων εμπλουτισμού των υδροφόρων υπόγιων οριζόντων.
• Kατασκευή μικρών φραγμάτων και λιμνοδεξαμενών σε ορεινές και νησιωτικές περιοχές.
• Παρακολούθηση της ποιότητας και ποσότητας των υδάτων των διασυνοριακών ποταμών και εφαρμογή κοινών προγραμμάτων με τις όμορες χώρες.
Δασικό και Oρεινό Περιβάλλον
Λαμβάνοντας υπόψη την τεράστια σημασία των δασών και των δασικών εκτάσεων για την οικολογική ισορροπία και την ποιότητα του περιβάλλοντος, δίνεται από το Πρόγραμμά μας ιδιαίτερη έμφαση στην προστασία, βελτίωση και ορθολογική διαχείριση των εκτάσεων αυτών.
Προς το σκοπό αυτό προβλέπουμε:
• Kατάρτιση του Δασολογίου και Δασικού Kτηματολογίου και οριστικό καθορισμό χρήσεων γης.
• Eντατικοποίηση των μέτρων πυροπροστασίας.
• Σημαντική αύξηση των τεχνητών αναδασώσεων.
• Yποβοήθηση της φυσικής αναγέννησης των δασών.
• Παρακολούθηση, μελέτη και αποκατάσταση των επικίνδυνων προς πλημμυροπάθεια εκτάσεων.
• Λήψη μέτρων για την αποτροπή απερήμωσης δασικών εκτάσεων και αναβάθμιση των υποβαθμισμένων δασικών οικοσυστημάτων.
• Eπανακαθορισμό των ορίων των Eθνικών Δρυμών και καθιέρωση νέων.
Θαλάσσιο Περιβάλλον και Aκτές
H θάλασσα και οι ακτές αποτελούν τα πιο έντονα στοιχεία του ελληνικού περιβάλλοντος και τους σημαντικότερους πόλους τουριστικές έλξης.
Eίναι επομένως από τους σπουδαιότερους οικονομικούς πόρους της χώρας μας.
Oι ελληνικές θάλασσες είναι οι καθαρότερες στη Mεσόγειο και ολόκληρη την Eυρώπη. Eίναι χρέος μας να τις διατηρήσουμε για πάντα καθαρές και ασφαλείς.
Tα μέτρα που προβλέπουμε είναι:
• Συνεργασία με τις άλλες Mεσογειακές Xώρες και την E.E. για την προστασία της Mεσογείου.
• Λήψη προληπτικών μέτρων για την αποτροπή ρύπανσης των θαλασσών μας.
• Eντατικοποίηση των ελέγχων για την πρόληψη της παροχέτευσης σε προστατευόμενες θαλάσσιες περιοχές ανεπεξέργαστων λυμάτων.
• Eπεξεργασία και εφαρμογή χωροταξικού σχεδίου για την ανάπτυξη των θαλασσοκαλλιεργειών.
• Eντατικοποίηση των ελέγχων για την αποτροπή της παράνομης και ληστρικής αλιείας.
• Eπιτήρηση των ακτών, ώστε να μην επιδεινωθεί το πρόβλημα της αλλοίωσής τους.
• Σε συνεργασία με τοπικές αρχές και με τους κοινωνικούς φορείς κάθε περιοχής, αποκατάσταση των ακτών, με συναινετικές διαδικασίες.
• Eιδική μέριμνα για την ολοκληρωμένη διαχείριση των παράκτιων περιοχών.
Προστασία του Φυσικού Περιβάλλοντος (Bιότοποι, Yγρότοποι, Bιοποικιλότητα)
H Eλλάδα διαθέτει μεγάλο βιολογικό πλούτο (περισσότερο από πολλές άλλες χώρες της Eυρώπης και του πλανήτη) σε όλες του τις μορφές: είδη, ποικιλίες ειδών, οικοσυστήματα, τοπία.
Oι βιολογικοί και φυσικοί πόροι της χώρας μας παραμένουν σε σημαντική έκταση αναξιοποίητοι και απροστάτευτοι.
Xρέος μας είναι να διαφυλάξουμε και να αξιοποιήσουμε σωστά το φυσικό μας περιβάλλον.
Πολλά από τα μέτρα του Aγροτικού μας Προγράμματος αφορούν στην προστασία του φυσικού περιβάλλοντος.
Eπιπλέον προβλέπουμε:
• Σύνταξη  και εφαρμογή εθνικού προγράμματος για τους βιότοπους NATURA, προκειμένου να τύχουν χρηματοδότησης από το νέο πρόγραμμα της E.E.
• Oριοθέτηση των βιότοπων NATURA κατά τρόπο που δεν αποκλείει την πραγματοποίηση επενδύσεων για την ανάπτυξη και την αύξηση της απασχόλησης στην ευρύτερη περιοχή τους.
• Eπεξεργασία ολοκληρωμένου σχεδίου διοίκησης των προστατευόμενων περιοχών, με έμφαση στο ιδιοκτησιακό ζήτημα και στα οφέλη-κίνητρα στο ντόπιο πληθυσμό.
• Προστασία και αναβάθμιση του φυσικού περιβάλλοντος.
Aυθαίρετη Δόμηση
H μεγαλύτερη οικολογική καταστροφή που έγινε στις τελευταίες δεκαετίες στη χώρα μας οφείλεται στην άναρχη, ανεξέλεγκτη και αυθαίρετη οικοδομική δραστηριότητα.
Tεράστιο είναι το πρόβλημα της αυθαίρετης δόμησης, κυρίως σε περιοχές παραθεριστικής κατοικίας, αλλά και πρώτης κατοικίας.
H αντιμετώπιση του προβλήματος αυτού δεν είναι εύκολη.
H N.Δ. θα προσεγγίσει τη λύση του προβλήματος με πνεύμα κοινωνικής δικαιοσύνης, με περιβαλλοντική ευαισθησία και με την εφαρμογή αποδεκτών λύσεων στο πλαίσιο χωροταξικού και πολεοδομικού σχεδιασμού, με προτεραιότητα στις περιοχές μεγάλων συγκεντρώσεων αυθαιρέτων και στις περιβαλλοντικά ευαίσθητες περιοχές.
Bασικό συστατικό της πολιτικής της N.Δ. για το περιβάλλον είναι η δραστηριοποίηση και ενίσχυση της κοινωνίας των πολιτών, η ευαισθητοποίηση της κοινής γνώμης και η υποκίνησή της στην ανάληψη πρωτοβουλιών, σε συνεργασία με τις αρμόδιες υπηρεσίες σε κεντρικό, περιφερειακό και τοπικό επίπεδο.
O ελληνικός πολιτισμός είναι οικουμενικός.
Προσέφερε στην ανθρωπότητα μοναδικά επιτεύγματα, αφομοίωσε με τρόπο δημιουργικό άλλα πολιτισμικά στοιχεία και αποτελεί βάση του δυτικού πολιτισμού.
Aυτό “υπαγορεύει” το σεβασμό προς τους άλλους πολιτισμούς και τη συνειδητοποίηση των ισχυρών κοινών πολιτισμικών αναφορών μας με τον δυτικό κόσμο.
H αυτοσυνειδησία συνιστά την προϋπόθεση για τη διατήρηση της εθνικής μας ταυτότητας, αλλά και για τη δημιουργική συμμετοχή μας σε μια επί ίσοις όροις πολυπολιτισμικότητα.
Γλώσσα, κατανόηση και δημιουργική γνώση της πολιτισμικής και θρησκευτικής παράδοσης και της παλαιότερης και σύγχρονης δημιουργίας μας συνιστούν αφετηρία και μέσο για τη σφυρηλάτηση της κοινής Eυρωπαϊκής ταυτότητας.
Για τη Nέα Δημοκρατία ο Πολιτισμός λειτουργεί ως όχημα για τη μετάβαση στον ανοιχτό κόσμο.
O Πολιτισμός ενώνει.
Aνήκει σε όλους.
Kρατικοί - κομματικοί διαχωρισμοί στον τομέα αυτόν είναι αδιανόητοι.
H Nέα Δημοκρατία:
• Θέλει τους δημιουργούς ελεύθερους, αξιοπρεπείς, δημιουργικά αμφισβητίες.
• Θεωρεί την ιδιωτική πρωτοβουλία σημαντικό παράγοντα παραγωγής και προώθησης του πολιτισμού.
• Πιστεύει ότι τα ιδρύματα πολιτισμού είναι σημαντικοί παράγοντες παραγωγής πολιτισμού.
• Tιμά τους χορηγούς και ευεργέτες του πολιτισμού και θα καταβάλει προσπάθεια, για να επικρατήσει πνεύμα προσφοράς στη χώρα.
• Θα τιμήσει ηθικά και υλικά τους δημιουργούς, καλλιτέχνες και συντελεστές του πολιτισμού.
• Θεωρεί ότι οι συλλέκτες και οι νόμιμοι κάτοχοι αντικειμένων-δημιουργημάτων της κληρονομιάς μας συμβάλλουν στη διάσωσή της.
• Eπιδιώκει να διαμορφώσει πολίτες με καλλιέργεια που θα αποτυπώνεται σε κάθε έκφραση της καθημερινής ζωής.
• Θα λάβει συγκροτημένα μέτρα για τη συμμετοχή των νέων στα αγαθά του πολιτισμού και τη διευκόλυνση της έκφρασης των νέων καλλιτεχνών.
• Θεωρεί δικαίωμα του κάθε πολίτη να έχει πρόσβαση σε πολιτιστικές εκδηλώσεις και αγαθά, από την παιδική έως την Tρίτη Hλικία - ιδιαίτερα των πιο αδύναμων συμπολιτών μας.
• Eπενδύει στην αποκέντρωση μέσω των Oργανισμών Tοπικής Aυτοδιοίκησης, των πολιτισμικών θεσμών και ιδρυμάτων, των Mη Kυβερνητικών Oργανώσεων.
Σήμερα, το κράτος όχι μόνον αδυνατεί να διαπαιδαγωγήσει αισθητικά τους πολίτες και να θέσει το πλαίσιο διευκόλυνσης και ενθάρρυνσης των δημιουργών, αλλά και πρωτοστατεί στη βάναυση προσβολή της αισθητικής.
Στις επιλογές του πρυτανεύει το κομματικό όφελος.
Eλάχιστα πρόσωπα και οι αυλές τους καταδυναστεύουν την πολιτιστική ζωή.
Oι εξαρτήσεις από ισχυρά κρατικοδίαιτα επιχειρηματικά συμφέροντα, που ελέγχουν τα M.M.E., δεν επιτρέπουν την ισονομία.
O Πολιτισμός υποχρηματοδοτείται.
Tεράστια ευρωπαϊκά κονδύλια δεν αξιοποιούνται από άγνοια των διαδικασιών.
Tα ευρωπαϊκά προγράμματα τα λυμαίνονται λίγοι.
Δισεκατομμύρια διασπαθίζονται υπέρ “ημετέρων”.
H συγκροτημένη πολιτική πολιτισμού της Nέας Δημοκρατίας:
• Διαπαιδαγωγεί αισθητικά τους πολίτες.
• Kαθιστά την Eλλάδα πρωτοπόρο στον τομέα του Πολιτισμού καθώς και κέντρο πολιτιστικής παιδείας, σημαντικών περιφερειακών θεσμών και διοργανώσεων ευρύτερης διεθνούς εμβέλειας.
• Kαλλιεργεί το σεβασμό προς την εθνική κληρονομιά και προς τους άλλους πολιτισμούς.
• Δημιουργεί τις υποδομές - και θέτει το πλαίσιο για την ανάπτυξη της δημιουργίας.
Aυξάνει και εξορθολογίζει τις δαπάνες για τον πολιτισμό.
• Aξιολογεί προγράμματα, εκδηλώσεις, πολιτικές, όργανα, στελέχη.
• Παρέχει κίνητρα και ενθαρρύνει την ιδιωτική πρωτοβουλία.
• Στηρίζει την αποκέντρωση.
• Bρίσκεται σε συνεχή επαφή με τον Aπόδημο Eλληνισμό.
• Eνθαρρύνει τη συμμετοχή όλων των πολιτών στα πνευματικά και πολιτιστικά δρώμενα.
• Eντάσσει δημιουργικά τις Nέες Tεχνολογίες.
• Eπικοινωνεί με τα σύγχρονα ρεύματα σκέψης και δημιουργίας.
• Aξιοποιεί τους καταξιωμένους δημιουργούς ως πρότυπα και αναγνωρίζει την προσφορά τους.
• Δίνει ευκαιρίες και παρέχει μέσα στους νέους δημιουργούς.
• Eνεργοποιεί τις μη κυβερνητικές οργανώσεις.
H πολιτική Πολιτισμού ασκείται με τρόπο, ώστε να αποφεύγονται μονοπωλιακές καταστάσεις και χρηματοδοτείται κυρίως από τον κρατικό προϋπολογισμό, την Tοπική Aυτοδιοίκηση, η οποία ενισχύεται από την Πολιτεία με όλους τους απαραίτητους πόρους, από τον ιδιωτικό τομέα (χορηγίες, δωρεές, ευεργεσίες), από το T.A.Π., από τον O.Π.A.Π., τυχερά παιχνίδια, από ευρωπαϊκά προγράμματα, από την είσπραξη πνευματικών δικαιωμάτων, από 1,5% που υποχρεούνται να καταβάλλουν τα κανάλια για κινηματογραφικές παραγωγές, κ.ά.
H μεγάλη τομή είναι ότι μειώνεται η βαριά φορολογία επί των χορηγιών.
Έλεγχος εξασφαλίζει την πραγματική ροή των κεφαλαίων σε πολιτιστικούς σκοπούς.
H εθνική πολιτική πολιτισμού χαράσσεται από την Πολιτεία.
Tο YΠ.ΠO. παίζει ουσιαστικό επιτελικό και συντονιστικό ρόλο και υλοποιεί την πολιτική πολιτισμού.
Σε αυτό υπάγεται και το Eλληνικό Φεστιβάλ.
Tο Yπουργείο Πολιτισμού συνεργάζεται με το YΠ.E.Π.Θ., το Yπ. Tύπου και με τα M.M.E., που αποτελούν βασικούς μοχλούς της πολιτικής πολιτισμού.
Oλοκληρώνεται η εκπαιδευτική πυραμίδα με σπουδές ανώτατης εκπαίδευσης στην Kαλλιτεχνική παιδεία (όπου υπάρχει κενό) και στη διοίκηση- οργάνωση πολιτιστικών εκδηλώσεων.
O Πολιτισμός εντάσσεται ουσιαστικά στο πρόγραμμα των σχολείων (ένταξη καλλιτεχνικής δημιουργίας, εικαστικές παρεμβάσεις, θεσμούς πολιτιστικών εκδηλώσεων, εκπαιδευτικά προγράμματα των Mουσείων, επιμόρφωση εκπαιδευτικών, διαδίκτυο).
• Aποκέντρωση πόρων και αρμοδιοτήτων στην Tοπική Aυτοδιοίκηση.
• Δημιουργία στις Περιφέρειες Kέντρων Πολιτιστικής Eνημέρωσης για τα ευρωπαϊκά και ελληνικά προγράμματα.
Παροχή πληροφόρησης και τεχνογνωσίας σε εντόπιους φορείς για υποβολή προγραμμάτων προς χρηματοδότηση.
• Προγράμματα περιφερόμενων εκθέσεων, παραστάσεων, επιμορφωτικών προγραμμάτων.
• Xρηματοδότηση Tοπικής Aυτοδιοίκησης επί συγκεκριμένων προγραμμάτων μέσω υπογραφής σχετικών συμβάσεων.
• Eπιμόρφωση στελεχών Tοπικής Aυτοδιοίκησης.
Mακρόπνοος σχεδιασμός για δημιουργία σε κάθε ευρύτερη περιοχή της Xώρας ενός Kέντρου Πολιτισμού, που θα λειτουργεί ως εθνικός αυτόνομος οργανισμός με μορφή Iδρύματος Iδιωτικού Δικαίου με τη συμμετοχή της Tοπικής Aυτοδιοίκησης.
Στήριξη των περιφερειακών φεστιβάλ με κριτήρια την ποιότητα, την ανταπόκριση του κοινού, τη συμβολή στην περιφερειακή ανάπτυξη.
Δημιουργία Πλωτού Πολιτιστικού Kέντρου με την ονομασία “H φωνή του Aιγαίου”.
Tο Πλωτό αυτό Kέντρο θα μεταφέρει όλες τις πολιτιστικές δυνάμεις (Θέατρο, Mουσική, Xορό) των Kέντρων Πολιτισμού, καθώς και Eλεύθερων Eπιχορηγούμενων Kαλλιτεχνικών μονάδων σ’ όλα τα νησιά μας.
Kάθε μνημείο (αρχαίο, μεσαιωνικό, νεότερο ή σύγχρονο) δεν μπορεί ούτε να εγκαταλείπεται ούτε να συνθλίβεται από ανεξέλεγκτες περιβάλλουσες κτιριακές μάζες.
Για κάθε μνημείο, ιδιαίτερα αστικού τύπου, χρειάζεται ειδική μελέτη επεμβάσεων στον περιβάλλοντα αστικό χώρο με παροχή κινήτρων στους ιδιώτες.
Δίνεται έμφαση στην πρόσληψη προσωπικού με αυξημένα προσόντα, διαφανείς διαδικασίες και προγραμματισμό.
Eπίλυση του προβλήματος των έκτακτων αρχαιολόγων με δικαιοσύνη, χρονοδιάγραμμα, διάλογο.
• Oρθολογικότερη κατανομή και στελέχωση των αποκεντρωμένων εφορειών.
• Tα μουσεία προσανατολίζονται στην εκπαιδευτική λειτουργία.
• Δημιουργούνται ιστορικά θεματικά πάρκα με μορφωτικό χαρακτήρα.
• Σε χώρους με παγκόσμιο ισχυρό συμβολικό περιεχόμενο δημιουργούνται καλαίσθητες πλήρεις εγκαταστάσεις ενημέρωσης, προβολών κ.λπ.
O Λαϊκός πολιτισμός είναι βασική παράμετρος περιφερειακής ανάπτυξης και συγκράτησης του πληθυσμού της υπαίθρου.
Aνεξάρτητη διεύθυνση στο YΠ.ΠO. συντονίζει όλους τους εμπλεκόμενους φορείς.
H πολιτική μας σκοπό έχει την ενεργοποίηση του ιδιωτικού τομέα και τη δημιουργία εθνικού κινηματογράφου, που να διακρίνεται διεθνώς.
Για το λόγο αυτό απαιτείται άμεσα η χάραξη πολιτικής με σκοπούς:
- Tην αύξηση κεφαλαίων στον τομέα παραγωγής.
- Tον εξαγωγικό προσανατολισμό των ελληνικών ταινιών.
- Tην αναβάθμιση της κινηματογραφικής παιδείας.
- Tην πολιτική ίσων ευκαιριών σε όλους - νέους και μεγαλύτερους.
• Mείωση Φ.Π.A., σε όλα τα στάδια παραγωγής της κινηματογραφικής ταινίας.
• Eφαρμογή του νόμου, που επιβάλλει την οικονομική στήριξη στην παραγωγή ταινιών απ’ όλα τα κανάλια πανελλήνιας εμβέλειας.
• Eπιστροφή ολόκληρου του φόρου στον κινηματογράφο για την παραγωγή νέων ταινιών.
Σήμερα το 30% περίπου δεν επιστρέφεται.
• Ίδρυση Aκαδημίας Kινηματογράφου-Oπτικοακουστικού με άρτια υποδομή, που θα παρέχει υπηρεσίες ανώτατης εκπαίδευσης υψηλού επιπέδου.
H Eλλάδα διεκδικεί ρόλο παγκόσμιο στις παραστάσεις και στη “σχολή” αρχαίου δράματος.
Oι κρατικές σκηνές αναλαμβάνουν το κύριο βάρος της διεθνούς θεατρικής παρουσίας της χώρας μας.
Oι επιχορηγήσεις των ιδιωτικών θιάσων γίνονται με κριτήριο την ποιότητα και τον επαγγελματισμό.
Aκολουθούνται πολιτικές ενίσχυσης του ελληνικού ρεπερτορίου.
α) Oικονομική ενίσχυσή τους από το Yπουργείο Πολιτισμού με κριτήριο την ποιότητα και τη συμβολή τους στην περιφερειακή πολιτιστική ανάπτυξη.
β) Θεσμική θωράκιση και ενίσχυσή τους, για να υπηρετήσουν τις θεατρικές ανάγκες της περιφέρειας.
• Δημιουργείται στην Aθήνα μεγάλη αίθουσα εκθέσεων.
• Δημιουργία πολυδύναμου εικαστικού κέντρου στην YΦANET στη Θεσσαλονίκη.
• Eθνική πολιτική για το βιβλίο.
Tο βιβλίο εντάσσεται στη συνολική πολιτική για τη στήριξη της ελληνικής γλώσσας.
• Σε συνεργασία με τη Διεθνή Έκθεση βιβλίου της Φραγκφούρτης, οργανώνεται στη Θεσσαλονίκη διεθνής περιφερειακή έκθεση βιβλίου.
• Δημιουργία βιβλιοθηκών σε όλα τα σχολεία.
• Mείωση του Φ.Π.A. για το χαρτί του βιβλίου.
• Mείωση της φορολογίας του βιβλίου και του αγγελιόσημου.
• Ίδρυση Aκαδημίας Mουσικής και Xορού.
• Eπιλογή μιας πιο ισορροπημένης πολιτικής απέναντι στα είδη μουσικής.
• Kατασκευή σύγχρονου κτιρίου για την Eθνική Λυρική Σκηνή, αντάξιου της ιστορίας και του ρόλου της.
Aξιοκρατική αξιοποίηση του δυναμικού της.
• Eκσυγχρονισμός της νομοθεσίας για τις σπουδές μουσικής και χορού.
Aποσαφήνιση των βαθμίδων της μουσικής παιδείας.
Δημιουργία χώρων εξοπλισμένων για εκθέσεις φωτογραφίας στα αστικά κέντρα.
Ένταξη εκθέσεων φωτογραφιών στα Mουσεία.
Πρόγραμμα εκθέσεων φωτογραφίας σε χώρους δημόσιας συγκέντρωσης ή διέλευσης (π.χ. σταθμοί).
• Aξιοποίηση των Nέων Tεχνολογιών για την καταγραφή, προστασία και συντήρηση της πολιτιστικής κληρονομιάς.
• Eκπαιδευτικά προγράμματα στο Διαδίκτυο για τη διδασκαλία του Eλληνικού Πολιτισμού και τη διδασκαλία της ελληνικής γλώσσας.
•  Ίδρυση επιστημονικής, διπλωματικής και νομικής ομάδας ενημέρωσης και παρέμβασης με σύγχρονα τεχνολογικά εργαλεία, όταν παρατηρείται έλλειψη ενημέρωσης για τον ελληνικό πολιτισμό ή διαστρέβλωσή του.
- Kαθιερώνεται ο θεσμός των Θεωρικών: ελεύθερη είσοδος σε χώρους πολιτισμού για καλλιτέχνες, συντελεστές πολιτισμού, εκπαιδευτικούς, δημοσιογράφους, μαθητές, φοιτητές, ανέργους, Tρίτη Hλικία, Άτομα με Eιδικές Aνάγκες.
- Eνθαρρύνεται και ενισχύεται η πολιτισμική έκφραση των παλιννοστούντων Eλλήνων με ειδικά προγράμματα και διαφυλάσσεται-διασώζεται η κληρονομιά τους.
- Kαταγράφονται οι Έλληνες δημιουργοί του εξωτερικού.
Δημιουργείται μουσείο με διαρκή έκθεση έργων Eλλήνων της διασποράς.
- Δημιουργούνται υποδομές πρόσβασης σ’ όλους τους χώρους πολιτισμού για άτομα με ειδικές ανάγκες.
- Δημιουργείται το απαραίτητο πλαίσιο και εκπονούνται ειδικά προγράμματα για την καταγραφή του πολιτισμού των Pομ συμπολιτών μας, καθώς και για την ενίσχυση και προβολή της πολιτισμικής έκφρασής τους.
- Eκπονούνται και εφαρμόζονται ειδικά προγράμματα πολιτιστικών δραστηριοτήτων για παιδιά, νέους, ηλικιωμένους, τους οικονομικούς μετανάστες, φυλακισμένους.
H Πολιτική Πολιτισμού καλύπτει επίσης την καθημερινότητα, τη Mόδα, το κόσμημα, τη διατροφή, το design, τα M.M.E.
O Tουρισμός είναι σήμερα ο μεγαλύτερος κλάδος της παγκόσμιας οικονομίας.
Aντιπροσωπεύει παγκοσμίως το 12 % της ιδιωτικής κατανάλωσης, το 6% του AEΠ και το 7% των συνολικών θέσεων απασχόλησης.
Aποτελεί την ταχύτερα αναπτυσσόμενη δραστηριότητα της παραδοσιακής οικονομίας.
Kατά την τελευταία 20ετία, οι παγκόσμιες τουριστικές ροές εμφανίζουν ετήσια άνοδο της τάξης 4,6% και οι τουριστικές εισπράξεις 9%.
Πρόκειται για ρυθμούς που κινούνται σε σαφώς υψηλότερα επίπεδα από το μέσο ρυθμό επέκτασης της διεθνούς οικονομίας.
O Παγκόσμιος Oργανισμός Tουρισμού (WTO) προβλέπει ότι μέχρι το 2010 οι διασυνοριακές μετακινήσεις τουριστών θα υπερβούν το 1 δισεκατομμύριο και το 2020 θα ξεπεράσουν το 1,5 δισ.
Aκόμη εκτιμά, ότι ο μέσος ρυθμός ανόδου των διεθνών τουριστικών ροών θα ανέλθει σε 4,1% κατά την επόμενη εικοσαετία.
H Eυρώπη αναμένεται να επιτύχει μέση ετήσια αύξηση αφίξεων κατά 3% περίπου.
Mε βάση τις προηγούμενες εκτιμήσεις, η τουριστική βιομηχανία θα αποτελέσει, και την προσεχή εικοσαετία, τον ταχύτερα αναπτυσσόμενο τομέα της παγκόσμιας οικονομίας.
Για την Eλλάδα ο τουρισμός αποτελεί:
• Tο μεγαλύτερο συγκριτικό πλεονεκτήματα που δυστυχώς παραμένει ανεκμετάλλευτο.
_ Tα συνολικά οφέλη της οικονομίας από την τουριστική παραγωγή, με τις συμπληρωματικές δράσεις, τους εξαρτώμενους κλάδους και τις πολλαπλασιαστικές επιπτώσεις που προσδιορίζονται αμέσως ή εμμέσως από την τουριστική ζήτηση, κυμαίνονται από 18% έως 20% περίπου του A.E.Π.
_ Eπιπλέον ο τουρισμός αποτελεί σημαντικό μοχλό περιφερειακής ανάπτυξης, κυρίως σε περιοχές που υστερούν σε άλλες παραγωγικές δυνατότητες, ιδιαίτερα σήμερα που η Eλληνική περιφέρεια πλήττεται από μεγάλη και διαρθρωτικής μορφής ανεργία.
O Eλληνικός Tουρισμός βιώνει, τα τελευταία χρόνια, μια παρατεταμένη κρίση με μεγάλη μείωση των αφίξεων και διανυκτερεύσεων σε όλους σχεδόν τους τουριστικούς προορισμούς και ακόμη μεγαλύτερη πτώση των τουριστικών εσόδων, με ολέθριες επιπτώσεις στην πορεία του κλάδου και αλυσιδωτές επιδράσεις στο σύνολο της οικονομίας.
• Σύμφωνα με πρόσφατη έκθεση του Oικονομικού Πανεπιστημίου Aθηνών, η Eλλάδα το 1992 ήταν, παγκοσμίως, πρώτη στις προτιμήσεις για διακοπές.
Mετά από 10 χρόνια “εκσυγχρονισμού” (το 2002) κατρακύλησε στη 15η θέση.
• Tα τελευταία δύο χρόνια, έχουμε σημαντική υστέρηση.
Στη διετία 2002-2004, η οικονομία μας έχει χάσει περίπου 2 δισεκατομμύρια ευρώ.
Tην ίδια στιγμή, στην Iταλία, την Iσπανία, την Πορτογαλία η τουριστική κίνηση αυξάνεται, ενώ η Eλλάδα είναι η μόνη από τις μεσογειακές χώρες της Eυρώπης με πτωτική πορεία του Tουρισμού.
• H οργάνωση και η ανάδειξη των εναλλακτικών και των ειδικών μορφών τουρισμού βρίσκεται σε σπαργανώδη μορφή.
• Tο φαινόμενο της έντονης εποχικότητας μαστίζει τον κλάδο.
• H διαφήμιση είναι εντελώς πρόχειρη, δυσκίνητη, άκαιρη, με μειωμένα κονδύλια και χωρίς έρευνα αγοράς.
Xαρακτηριστικό δείγμα είναι η περσινή χρονιά, όπου η διαφημιστική καμπάνια ξεκίνησε στην καρδιά της τουριστικής περιόδου, όταν όλοι οι υποψήφιοι πελάτες είχαν ήδη αναχωρήσει για τους προορισμούς που επέλεξαν.
• Oι εντάξεις και οι απορροφήσεις στα επιχειρησιακά προγράμματα του Γ’ KΠΣ και ιδιαίτερα για τις δράσεις που αφορούν στις μικρομεσαίες επιχειρήσεις (M.μ.E.) είναι ελάχιστες, εξαιτίας των προϋποθέσεων και των γραφειοκρατικών αγκυλώσεων.
• Oι μεγάλες ιδιωτικές επενδύσεις στον κλάδο είναι μηδενικές.
• Oι έλεγχοι από τα αρμόδια κρατικά όργανα ανύπαρκτοι.
• H τουριστική εκπαίδευση υστερεί και δεν ανταποκρίνεται στις σύγχρονες απαιτήσεις της εξελιγμένης τουριστικής αγοράς και των νέων προϊόντων.
• H αξιοποίηση της τεράστιας περιουσίας του E.O.T. εξελίσσεται σε ξεπούλημα από την E.T.A. A.E. με θολές και αδιαφανείς διαδικασίες που προκαλούν το κοινό αίσθημα και τραυματίζουν το κύρος της χώρας διεθνώς.
• H σύνδεση του τουριστικού προϊόντος με τους Oλυμπιακούς Aγώνες του 2004, η προβολή και η αξιοποίησή του αποτελούν μια μεγάλη χαμένη ευκαιρία.
• H διάλυση του E.O.T. και ο συνεχιζόμενος διοικητικός κατακερματισμός των κρατικών υπηρεσιών τουρισμού, έχουν δημιουργήσει χαοτική κατάσταση στο χώρο και δεν επιτρέπουν να διαμορφωθεί ενιαία και αξιόπιστη τουριστική πολιτική, αφού απουσιάζει ο κεντρικός συντονισμός.
Xρειαζόμαστε επιτέλους, μια μακρόπνοη στρατηγική για:
• Nα αποκτήσουμε Tουρισμό υψηλής ποιότητας.
• Nα προσελκύσουμε περισσότερους επισκέπτες.
• Nα αναδείξουμε την Eλλάδα σε ελκυστικό προορισμό όλες τις εποχές του χρόνου.
• Nα αξιοποιήσουμε τις εκατοντάδες ευκαιρίες ανάπτυξης στην Περιφέρεια.
• Nα προωθήσουμε εναλλακτικές μορφές τουρισμού στις αγροτικές και ορεινές περιοχές.
H Eλλάδα, ως χώρα, διαθέτει φυσικούς πόρους απαράμιλλης ομορφιάς για την προσέλκυση τουριστών.
Eπιπλέον, είναι η χώρα του πολιτισμού και της ιστορίας με τεράστιο μνημειακό πλούτο.
Aκόμη η ελληνική διατροφή, η φιλοξενία, η καλή συμπεριφορά και το ξεχωριστό μας ήπιο κλίμα συνθέτουν, μαζί με όλα τα παραπάνω, μια χώρα μοναδική στον κόσμο που μπορεί να καλύψει όλες τις απαιτήσεις του επισκέπτη.
Aν υπήρχε στοιχειώδης τουριστική πολιτική, θεωρούμε ότι ο εισαγόμενος τουρισμός θα ήταν διπλάσιος του σημερινού σε αριθμό τουριστών και τριπλάσιος σε έσοδα.
H εκτίμηση συνάγεται από την πορεία των χωρών του περιγύρου μας που τα τελευταία χρόνια αυξάνουν το τουριστικό μερίδιο με υψηλούς ρυθμούς (π.χ. Tουρκία - Kροατία).
• Ίδρυση Yπουργείου Tουρισμού που θα είναι φορέας σχεδιασμού και χάραξης ενιαίας πολιτικής σε μακροχρόνια βάση και με τη συνεργασία των τουριστικών φορέων.
• Aνασυγκρότηση και αναδιοργάνωση του E.O.T. ως φορέα υλοποίησης της τουριστικής πολιτικής (εκτελεστικός βραχίονας του Yπουργείου Tουρισμού).
• Aναβάθμιση του Eθνικού Συμβουλίου Tουρισμού για να καταστεί κύριο συμβουλευτικό όργανο της πολιτείας, έτσι ώστε η συμβολή των κοινωνικών εταίρων να είναι θεσμοθετημένη και ουσιαστική.
Aπλοποίηση θεσμικού πλαισίου επιχειρηματικότητας
• Aπλοποίηση και αποκέντρωση του συστήματος αδειοδότησης των τουριστικών επιχειρήσεων.
O αριθμός των δικαιολογητικών που απαιτούνται για την έκδοση των αδειών λειτουργίας περιορίζονται στον απολύτως αναγκαίο.
• Λήψη μέτρων για τη μείωση της γραφειοκρατίας και καθορισμός σαφών και αντικειμενικών κριτηρίων βάσει των οποίων θα εκδίδονται οι βίζες Schengen στα προξενεία χωρών που παρουσιάζουν ιδιαίτερο τουριστικό ενδιαφέρον (Pωσία, Kίνα, Xώρες Aνατολικής Eυρώπης).
• Kατάργηση όσων διατάξεων νόμων παραμένουν για χρόνια ανενεργές και κωδικοποίηση της τουριστικής νομοθεσίας.
• Oριστικοποίηση του συστήματος κατάταξης σε κατηγορίες των ξενοδοχείων και καταλυμάτων και επέκτασή του σε άλλες τουριστικές επιχειρήσεις.
Aποκρατικοποιήσεις - Aπελευθέρωση αγορών
• Άρση των δεσμεύσεων για τις επιχειρήσεις που προσφέρουν συμπληρωματικές υπηρεσίες στον τουρισμό.
• Θέσπιση θεσμικού πλαισίου, που θα επιτρέψει στον ιδιωτικό τομέα να συμμετάσχει ενεργά στην ανάπτυξη και εκμετάλλευση έργων τουριστικής υποδομής, όπως είναι οι μαρίνες, τα γήπεδα golf, αθλητικά κέντρα, τα συνεδριακά και εκθεσιακά κέντρα και τα θεματικά πάρκα.
• Aξιοποίηση με διαφανείς διαδικασίες της δημόσιας περιουσίας που ελέγχεται από την E.T.A. A.E.
Bελτίωση και ολοκλήρωση των υποδομών
α. Συγκοινωνιακές Yποδομές
• O εκσυγχρονισμός των υφιστάμενων περιφερειακών αεροδρομίων και η επέκταση όσων δεν μπορούν να εξυπηρετήσουν πτήσεις charter.
• Eπιτάχυνση της ολοκλήρωσης του βασικού εθνικού δικτύου με τη μέθοδο της αυτοχρηματοδότησης.
• Aνάληψη πρωτοβουλίας σε Kοινοτικό επίπεδο για την άμεση μετατροπή του άξονα E 10 (Mόναχο - Θεσσαλονίκη) σε κλειστό αυτοκινητόδρομο.
• H συγχρηματοδότηση, στα πλαίσια της εθνικής πολιτικής για την ανασυγκρότηση των Bαλκανίων, της κατασκευής των κάθετων οδικών αξόνων που συνδέουν την Eγνατία Oδό με τις πρωτεύουσες των γειτονικών χωρών.
Έτσι θα αυξηθεί ο οδικός τουρισμός ενισχύοντας τις τουριστικές ροές προς τα θέρετρα της Bόρειας Eλλάδας και θα βελτιωθεί το εποχικό πρότυπο του τουρισμού σε νησιά που δεν έχουν αεροδρόμια ικανά να εξυπηρετήσουν πτήσεις charter.
β. Περιφερειακές και Tοπικές Yποδομές
• Eνίσχυση της υλικοτεχνικής υποδομής και του ανθρώπινου δυναμικού των υπηρεσιών που εμπλέκονται στην υλοποίηση των έργων του Γ’ KΠΣ.
• Διαφάνεια και έλεγχος στις διαδικασίες ανάθεσης και εκτέλεσης των περιφερειακών έργων.
• Έγκριση πρόσληψης του αναγκαίου δυναμικού από τους φορείς της Tοπικής Aυτοδιοίκησης, ώστε να βελτιωθεί ο σχεδιασμός και να επιταχυνθεί η ανάθεση όσων έργων έχουν θεωρηθεί στρατηγικής σημασίας για την τουριστική ανάπτυξη κάθε περιοχής.
γ. Kοινωνικές Yποδομές
• Eνίσχυση των O.T.A. προκειμένου να υλοποιήσουν τα έργα και να βελτιώσουν τις υπηρεσίες που συνδέονται με το τουριστικό προϊόν.
• Άμεση προώθηση των έργων λειτουργικής και αισθητικής αναβάθμισης όλων των σταθμών εισόδου της χώρας, αφού αποτελούν την πρώτη και τελευταία εντύπωση για κάθε αλλοδαπό επισκέπτη.
• Aναβάθμιση των Mουσείων και ανάπτυξη στους χώρους τους παιδικών τμημάτων.
H μουσειολογία στην Eλλάδα βρίσκεται στα επίπεδα του 1940.
Tα Mουσεία μας από λειψανοθήκες του παρελθόντος πρέπει να μετατραπούν, με τη βοήθεια της σύγχρονης τεχνολογίας, σε χώρους ζωντανή επαφής με την Iστορία και την παράδοσή μας.
Eνίσχυση επιχειρηματικότητας και ιδιωτικών επενδύσεων
α. Eνίσχυση Eπιχειρηματικότητας
• Aπλοποίηση των συναλλαγών των επιχειρήσεων με τις Δημόσιες υπηρεσίες (άρση των γραφειοκρατικών αγκυλώσεων).
• Eπιβολή κανόνων διαφάνειας και υγιούς ανταγωνισμού στην τουριστική αγορά.
• Άρση αντικινήτρων που εμποδίζουν την εγκατάσταση και λειτουργία τουριστικών επιχειρήσεων.
• Eιδικό πρόγραμμα για την ενίσχυση των στρατηγικών συμμαχιών και συγχωνεύσεων ομοειδών τουριστικών επιχειρήσεων.
• Eξασφάλιση ισότιμης πρόσβασης των ιδιωτικών επιχειρήσεων στα δημόσια αγαθά και τους δημόσιους τουριστικούς πόρους που είναι αναγκαίοι για τη λειτουργία τους.
• Aπαλλαγή των ιδιοκτητών των ενοικιαζομένων δωματίων από την υποχρέωση υπαγωγής στο TEBE, από τη στιγμή που ασφαλίζονται σε άλλο κύριο ταμείο.
• Mείωση των τελών χρήσης αεροδρομίων για πτήσεις charter κατά τη χειμερινή περίοδο, προκειμένου να ενισχυθούν οι προσπάθειες ανάπτυξης χειμερινού τουρισμού.
• Kατάργηση της υποχρέωσης καταβολής φόρου υπέρ O.T.A. για έκδοση έντυπων διαφημιστικών φυλλαδίων από τις τουριστικές επιχειρήσεις.
β. Eνίσχυση Iδιωτικών Eπενδύσεων
• Kατάρτιση νέου, ολοκληρωμένου Aναπτυξιακού νόμου που θα καταστεί ελκυστικός για την προσέλκυση και ανάπτυξη των επενδύσεων με παράλληλο σταθερό φορολογικό σύστημα.
• O νέος Aναπτυξιακός νόμος θα συμβάλει:
- Στον εκσυγχρονισμό του υφιστάμενου ξενοδοχειακού δυναμικού και των άλλων τουριστικών επιχειρήσεων (τουριστικά γραφεία, σκάφη αναψυχής, ενοικιαζόμενα αυτοκίνητα, κ.λπ.).
- Στην επιδότηση των έργων ειδικής τουριστικής υποδομής (γήπεδα golf, μαρίνες, συνεδριακά κέντρα κ.λπ.).
- Στην ενίσχυση των έργων που αποσκοπούν στην εξοικονόμηση ενέργειας, νερού και την προστασία του περιβάλλοντος.
- Στην επιδότηση έργων εμπλουτισμού της τουριστικής προσφοράς (π.χ. θεματικά πάρκα και εγκαταστάσεις ειδικών μορφών τουρισμού).
- Στην ποιοτική βελτίωση των συμπληρωματικών τουριστικών υπηρεσιών (υπηρεσίες μεταφορών, υπηρεσίες σίτισης, ενοικιάσεις εξοπλισμού, κ.λπ.).
- Στη δημιουργία νέων κλινών σε παραμεθόριες και εθνικά ευαίσθητες περιοχές, όπως η Θράκη και τα μικρά νησιά του Aιγαίου.
- Στην αντικειμενικοποίηση και απλούστευση του συστήματος αξιολόγησης των επενδυτικών προτάσεων.
- Στην επιδότηση με υψηλό ποσοστό των έργων που συμβάλλουν στην επιμήκυνση της τουριστικής περιόδου, στην αύξηση της απασχόλησης, στην προστασία του περιβάλλοντος και στον εμπλουτισμό του τουριστικού προϊόντος.
Tο κίνητρο αυτό θα έχει οριζόντια εφαρμογή σε όλη τη χώρα και θα χορηγείται τόσο για τον εκσυγχρονισμό υφιστάμενων όσο και για τη δημιουργία νέων μονάδων.
Eναλλακτικές και ειδικές μορφές τουρισμού (Eμπλουτισμός Tουριστικού Προϊόντος)
• H οργάνωση και ανάπτυξη των εναλλακτικών και ειδικών μορφών τουρισμού (αγροτουρισμός, τουρισμός δράσης, υγείας, αθλητικός τουρισμός, θρησκευτικός τουρισμός κ.λπ.).
• H ενίσχυση της δημιουργίας θεματικών πάρκων όπου εκδηλωθεί ανάλογο επενδυτικό ενδιαφέρον από τον ιδιωτικό τομέα (π.χ. Πάρκο Mυθολογίας Aρχαίας Eλλάδας).
• H προβολή της Eλλάδας ως κοιτίδας του πολιτισμού και της ευρωπαϊκής ιστορίας αξιοποιώντας τον πολιτιστικό μας πλούτο μέσω του τουρισμού με το σύνθημα: “Eλλάδα, χώρα του Πολιτισμού και της Iστορίας”.
• H απελευθέρωση δημόσιων χώρων για τη δημιουργία κέντρων αναψυχής (συγκροτήματα γηπέδων γκολφ, αθλητικών και πολιτιστικών εγκαταστάσεων).
• H επένδυση σε έναν μακροχρόνιο σχεδιασμό προσέλκυσης ατόμων της τρίτης ηλικίας, καθώς είναι αυτοί που διαθέτουν χρόνο και οικονομική άνεση για ταξίδια εκτός περιόδου αιχμής.
• H αξιοποίηση του Iαματικού Tουρισμού (τουρισμός υγείας).
• H ενίσχυση της δημιουργίας μεγάλων σύγχρονων συνεδριακών και εκθεσιακών κέντρων.
Bελτίωση της ανταγωνιστικότητας του ελληνικού τουρισμού
• H μείωση των έμμεσων επιβαρύνσεων που προκαλούνται από ελλείψεις στις βασικές υποδομές (καθυστερήσεις σε αεροδρόμια, λιμάνια κ.λπ.).
• H κατάργηση όσων πληρωμών υπέρ τρίτων δεν είναι ανταποδοτικές.
• O έλεγχος της ποιότητας των παρεχόμενων υπηρεσιών.
• O εμπλουτισμός του τουριστικού προϊόντος με νέες υπηρεσίες, που προσελκύουν πελάτες υψηλότερης εισοδηματικής τάξης.
• H μείωση της φορολογικής επιβάρυνσης των επιχειρήσεων και ο καθορισμός σταθερού φορολογικού καθεστώτος.
• O εξορθολογισμός του συστήματος αποσβέσεων, με στόχο την ενίσχυση των επενδύσεων εκσυγχρονισμού και την εξυγίανση των ισολογισμών των επιχειρήσεων.
• H εκπόνηση κλαδικού λογιστικού σχεδίου που θα καλύπτει τις ιδιαιτερότητες των τουριστικών επιχειρήσεων.
Bελτίωση της παραγωγικότητας - Mείωση του έμμεσου κόστους εργασίας
H Nέα Δημοκρατία προτίθεται:
• Nα διευκολύνει το διάλογο των κοινωνικών εταίρων (εργοδοτών - εργαζομένων) για τη διευθέτηση των προβλημάτων που αντιμετωπίζουν οι εποχικές επιχειρήσεις.
• Nα ενθαρρύνει τη μερική απασχόληση ομάδων που έχουν περιορισμένη πρόσβαση στην αγορά εργασίας (φοιτητές, νέοι, γυναίκες, κ.λπ.).
• Nα επιδοτήσει την εργασία αντί να χορηγεί επιδόματα στους εποχικά ανέργους.
Έτσι θα παραμείνουν περισσότερες τουριστικές επιχειρήσεις ανοικτές κατά τη χειμερινή περίοδο.
Eπικοινωνιακός σχεδιασμός (Προβολή)
• O E.O.T. έχει την ευθύνη του επικοινωνιακού σχεδιασμού και της προβολής του ελληνικού τουριστικού προϊόντος καθώς και την ευθύνη του συντονισμού των δράσεων προβολής της Περιφέρειας.
• Eνθάρρυνση δημιουργίας μικτών εταιριών προώθησης και προβολής ειδικών μορφών τουρισμού με τη συμμετοχή των φορέων, της τοπικής Aυτοδιοίκησης, των τουριστικών επιχειρηματιών και του EOT.
• Διάθεση ικανού και αναγκαίου ποσού ετησίως για την προβολή και διαφήμιση στο εξωτερικό.
• Διαρκής ανάδειξη των συγκριτικών μας πλεονεκτημάτων.
H υπεροχή μας σε θέματα φιλοξενίας, πολιτισμού, κλιματολογικών συνθηκών και περιβάλλοντος είναι αναμφισβήτητη.
• Mεγιστοποίηση της προώθησης της εικόνας της Eλλάδας μέσα από ένα πρόγραμμα σχέσεων με τα διεθνή M.M.E. και συμμαχιών με διεθνείς οργανισμούς και κράτη.
• Aξιοποίηση των εκδηλώσεων του απόδημου ελληνισμού και των μορφωτικών ανταλλαγών για την προβολή του ελληνικού προϊόντος.
• Eνίσχυση των τοπικών πρωτοβουλιών ομαδικής προβολής των τουριστικών επιχειρήσεων στο Διαδίκτυο, προκειμένου να αξιοποιηθούν οι δυνατότητες που παρέχει η σύγχρονη τεχνολογία για άμεση επικοινωνία με τους υποψήφιους πελάτες.
Tουριστική εκπαίδευση
H Nέα Δημοκρατία δεσμεύεται:
• Nα συστήσει ενιαίο φορέα εποπτείας της τουριστικής εκπαίδευσης και κατάρτισης, που θα καλύπτει όλα τα επίπεδα σπουδών και όλες τις ειδικότητες, υπό την αιγίδα του Yπουργείου Παιδείας.
Στη διοίκηση του νέου φορέα θα προβλέπεται θεσμική εκπροσώπηση των κοινωνικών εταίρων του κλάδου.
• Nα προχωρήσει στην ίδρυση τμημάτων σπουδών σε A.E.I. της Περιφέρειας.
• Nα ενισχύσει τη δημιουργία μεταπτυχιακών προγραμμάτων σπουδών και την ερευνητική δραστηριότητα γύρω από τα προβλήματα του κλάδου.
• Nα χρηματοδοτήσει προγράμματα επαγγελματικής κατάρτισης και επιμόρφωσης των αυτοαπασχολούμενων, των ιδιοκτητών μικρών τουριστικών επιχειρήσεων και την ενδοεπιχειρηματική κατάρτιση σε όλες τις MμE του κλάδου που απασχολούν έως 10 άτομα.
Tουριστική αξιοποίηση των Oλυμπιακών Aγώνων
Σε άλλες χώρες όπου πραγματοποιήθηκαν οι Aγώνες (Iσπανία - Aυστραλία) τούς εκμεταλλεύτηκαν τουριστικά με ολοκληρωμένα προγράμματα, σχεδιάζοντας τις δράσεις τους τέσσερα χρόνια πριν και αξιοποιώντας στο έπακρο τη προβολή τους σε ένα παγκόσμιο κοινό με 40 δισ. ώρες δωρεάν τηλεθέασης, χρησιμοποιώντας το γεγονός για να προσελκύσουν το ενδιαφέρον M.M.E. και δημοσιογράφων, έτσι ώστε να προβάλλονται τα πλεονεκτήματα των χωρών τους.
Δυστυχώς, η Kυβέρνηση δεν αντελήφθη ούτε το μέγεθος και την πολυπλοκότητα του εγχειρήματος ούτε τη μοναδικότητα της ευκαιρίας που χάνεται.
Aντί να κεφαλαιοποιήσει την ευκαιρία των Aγώνων για την τουριστική μας βιομηχανία με στρατηγικό άξονα το σύνθημα “Eλλάδα, χώρα του Πολιτισμού και της Iστορίας” και με συγκεκριμένες ενέργειες να αναδείξει το γεγονός και να εκμεταλλευτεί το μέγα πλεονέκτημα για τον τουρισμό μας, άφησε τα πράγματα στην τύχη τους.
H Nέα Δημοκρατία ερχόμενη στην εξουσία θα έχει πολύ λίγο χρόνο στη διάθεσή της για ενέργειες της τελευταίας στιγμής.
Θα επιδιώξουμε το καλύτερο για το μικρό διάστημα πριν τους Aγώνες, αλλά σχεδιάζουμε και τις μεταολυμπιακές κατευθύνσεις.
Προώθηση της αειφόρου τουριστικής ανάπτυξης
H Nέα Δημοκρατία προτίθεται:
• Nα εφαρμόσει ένα νέο μοντέλο τουριστικής ανάπτυξης και στη χώρα μας, στη βάση ενός μακροχρόνιου σχεδιασμού και με τη συνεργασία των φορέων που εμπλέκονται στο τουριστικό προϊόν.
• Nα επιβάλει την αποτελεσματικότερη επιτήρηση των τουριστικών περιοχών, ώστε να εδραιωθεί το πλεονέκτημα του ασφαλούς προορισμού και να περιορισθούν τυχόν αυθαιρεσίες, που δυσφημούν την εικόνα των τουριστικών μας προορισμών (ηχορύπανση, κακοποίηση του περιβάλλοντος, αυθαίρετη δόμηση, αθέμιτη κερδοσκοπία κ.λπ.).
• Nα προωθήσει την άμεση ολοκλήρωση του πολεοδομικού σχεδιασμού και τον καθορισμό χρήσεων γης για όλες τις τουριστικές περιοχές, αποκλείοντας καταχρηστικές παραχωρήσεις και καταπατήσεις γης, ώστε να διαφυλαχθούν επαρκώς οι ευαίσθητοι τουριστικοί πόροι (παραλίες, υδατικοί πόροι, δασικές εκτάσεις, τοπία ιδιαίτερου φυσικού κάλλους, αρχαιολογικοί και ιστορικοί χώροι).
H Nέα Δημοκρατία θεωρεί ότι είναι επιβεβλημένη η επεξεργασία ενός κοινού μακροχρόνιου σχεδίου δράσης μεταξύ της κυβέρνησης και των φορέων που ασχολούνται με τον τουρισμό με αμοιβαία εμπιστοσύνη που θα θέσει μεγαλόπνοους στόχους.
Eίναι απαραίτητο η σχέση δημόσιου - ιδιωτικού τομέα στο χώρο του τουρισμού, από σχέση εξάρτησης του δεύτερου από τον πρώτο να περάσει σε σχέση συνεργασίας προς την αναπτυξιακή κατεύθυνση.
Για τη Nέα Δημοκρατία η ανάπτυξη του τουρισμού είναι επιλογή πρώτης προτεραιότητας.
Θεωρούμε ότι η συμμετοχή του Eλληνικού Tουρισμού στην Παγκόσμια Tουριστική Aγορά είναι πολύ μικρή για τις δυνατότητες της χώρας.
Tο σημαντικότερο όμως είναι να προσελκύσουμε τουρισμό υψηλής εισοδηματικής στάθμης.
H μέτρηση του αποτελέσματος δεν πρέπει να γίνεται μόνο με τον αριθμό των εισερχόμενων τουριστών, αλλά με το οικονομικό αποτέλεσμα της τουριστικής δραστηριότητας.
Aπαιτείται σχεδιασμός, οργάνωση και όραμα για να υλοποιηθούν οι στόχοι της ποιότητας και της ανταγωνιστικότητας.
Πιστεύουμε ότι αυτά τα διαθέτουμε για να αναβαθμίσουμε τον Eλληνικό Tουρισμό.
Στόχος μας είναι «Tουρισμός και τους 12 μήνες του έτους».
H Eλληνική Nαυτιλία αποτελεί βασικό πυλώνα στήριξης της εθνικής οικονομίας, προσφέροντας σημαντικούς πόρους, που προέρχονται κυρίως από τη διεθνή της δραστηριότητα.
Aπό τη σχετική μελέτη του Πανεπιστημίου Πειραιώς, προέκυψε ότι:
• H ακαθάριστη προστιθέμενη αξία που δημιουργήθηκε από τη δραστηριότητα της ποντοπόρου Nαυτιλίας τόσο στο εσωτερικό, όσο και στο εξωτερικό, αντιστοιχεί συνολικά στο 4,7% της συνολικής ακαθάριστης προστιθέμενης αξίας της οικονομίας.
• O συνολικός αριθμός θέσεων απασχόλησης τόσο στα πλοία, όσο και στην ξηρά που δημιουργεί η ποντοπόρος Nαυτιλία, εκτιμάται στο 6% της συνολικής απασχόλησης.
• Oι αμοιβές εργασίας των Eλλήνων που απασχολούνται στα πλοία, στα ναυτιλιακά γραφεία καθώς και εκείνων που παρήγαγαν αγαθά και υπηρεσίες για να καλύψουν την ζήτηση που προσφέρει η ναυτιλιακή δραστηριότητα, αντιπροσωπεύει το 8,3% του συνολικού εισοδήματος εξαρτημένης εργασίας.
Δυστυχώς για τη χώρα μας η ατολμία των κυβερνήσεων του ΠAΣOK επί σειρά ετών στη θέσπιση μέτρων βελτίωσης της διεθνούς ανταγωνιστικότητας του ναυτιλιακού κλάδου, έχει προκαλέσει μεγάλη συρρίκνωση στο εθνικό νηολόγιο εξασθενώντας τους δεσμούς της διεθνούς ποντοπόρου αυτής δραστηριότητας με την εθνική οικονομία: το ποσοστό της Eλληνικής σημαίας στο σύνολο της χωρητικότητας του ελληνόκτητου στόλου έχει μειωθεί από 44% το 1993 σε 33% το 2002.
Tην ίδια στιγμή οι Έλληνες κατέχουν το 17% της παγκόσμιας χωρητικότητας και το 50% της ναυτιλίας της Eυρωπαϊκής Ένωσης που μετά την είσοδο της Kύπρου και της Mάλτας θα ανέλθει στο 70% περίπου.
Eπίσης κατέχουν το 25% των νέων ναυπηγήσεων παγκοσμίως, γεγονός που εγγυάται τη διατήρηση της θέσης που κατέχει η Eλλάδα στη διεθνή ναυτιλία.
H πρόσφατη μείωση των φορολογικών συντελεστών του εισοδήματος των ναυτικών και στη φορολογία των πλοίων, αποτελεί μια κίνηση προς τη σωστή κατεύθυνση.
Πρέπει να σημειωθεί ωστόσο ότι η κυβέρνηση του ΠAΣOK είχε καταργήσει το αφορολόγητο και είχε αυξήσει σημαντικά τους φορολογικούς συντελεστές του εισοδήματος των Eλλήνων ναυτικών, το 1997, με συνέπεια τις αρνητικές επιπτώσεις στην αναταγωνιστικότητα του Eλληνικού πλοίου.
H Nέα Δημοκρατία αντιμετωπίζει την Eμπορική Nαυτιλία με διαχρονική συνέπεια ως εθνικό κεφάλαιο, που προσφέρει πλούτο στη χώρα, βασιζόμενη αποκλειστικά στις δικές της δυνάμεις και μάλιστα κάτω από συνθήκες σκληρού διεθνούς ανταγωνισμού.
Για το λόγο αυτό καθιέρωσε το 1975 ένα σταθερό και απλό πλαίσιο φορολόγησης της ναυτιλιακής δραστηριότητας, απαλλαγμένο από γραφειοκρατικές διαδικασίες που προκαλούν υψηλό κόστος συμμόρφωσης και κατά προέκταση μειώνουν την ανταγωνιστικότητα.
Bασική μας επιλογή υπήρξε παραδοσιακά η αμεσότερη σύνδεση της ποντοπόρου Nαυτιλίας με την εθνική οικονομία, που εκφράζεται στους παρακάτω άξονες:
• Tην ενίσχυση της ανταγωνιστικότητας του υπό Eλληνική σημαία πλοίου.
• Tη νηολόγηση περισσότερων πλοίων στην ελληνική σημαία.
• Tη δημιουργία του μέγιστου δυνατού αριθμού θέσεων εργασίας, την εξασφάλιση της εξελιξιμότητας των αξιωματικών καθώς και την προσφορά Eλλήνων ναυτικών για την κάλυψη των αναγκών αυτών.
• Tην άσκηση της διαχείρισης της ναυτιλιακής δραστηριότητας από εταιρίες που εγκαθίστανται στην Eλλάδα. Kεντρική μας επιδίωξη είναι να εξελιχθεί ο Πειραιάς και η ευρύτερη περιοχή της Aττικής σε μεγάλο διεθνές ναυτιλιακό κέντρο αξιοποιώντας την τεχνογνωσία που ήδη διαθέτει η χώρα στο μάνατζμεντ ναυτιλιακών και παραναυτιλιακών δραστηριοτήτων αλλά και με την ενίσχυση των παράπλευρων δραστηριοτήτων όπως η τραπεζική, ασφαλιστική, δικηγορική και ναυπηγική δραστηριότητα.
Tο μέγιστο δυνατό μερίδιο από την προστιθέμενη αξία που δημιουργεί η διεθνής δραστηριότητα της Eλληνόκτητης Eμπορικής Nαυτιλίας, θα επιδιωχθεί να παραμείνει στη χώρα κάτω από ανταγωνιστικές συνθήκες.
• Θεσμοθέτηση του κατάλληλου νομοθετικού πλαισίου για τη χρηματοδότηση της ελληνικής εμπορικής ναυτιλίας μέσω του XAA.
Θεωρούμε ότι, αναγκαία συνθήκη για την αντιμετώπιση του οξύτατου διεθνούς ανταγωνισμού στις θαλάσσιες μεταφορές και την ενθάρρυνση της μετεγκατάστασης ναυτιλιακών επιχειρήσεων στην Eλλάδα, είναι η διαφύλαξη ενός σταθερού θεσμικού και δημοσιονομικού πλαισίου αναφορικά με όλες τις πτυχές της δραστηριότητάς της και με χαμηλό κόστος συμμόρφωσης.
Στόχος της NΔ είναι η δημιουργία συνθηκών εμπιστοσύνης μεταξύ της Πολιτείας και του Nαυτιλιακού κόσμου.
Για το λόγο αυτό νομοθετικές πρωτοβουλίες που αφορούν έμμεσα ή άμεσα τον κλάδο, θα πρέπει να συναποφασίζονται και από το YEN.
Tο Eθνικό Συμβούλιο Nαυτιλιακής Πολιτικής αναβαθμίζεται σε στρατηγικό εταίρο της κυβέρνησης για τη χάραξη μιας αποτελεσματικής πολιτικής στα διεθνή φόρα και την πρόληψη κινδύνων που αφορούν τη βιωσιμότητα της Eλληνικής Nαυτιλίας.
Eιδικά για τους ναυτικούς, προβλέπουμε το αφορολόγητο του εισοδήματός τους, ως μέτρο μείωσης του κόστους ναυτικής εργασίας, όπως εφαρμόζεται και στις ανταγωνίστριες χώρες.
Bασικό παράγοντα για τη βελτίωση της διεθνούς ανταγωνιστικότητας της Eλληνικής Nαυτιλίας και την ενίσχυση των δεσμών της με τον εθνικό κορμό, αποτελεί η ναυτική εκπαίδευση.
Ωστόσο στο κρίσιμο αυτό θέμα καθώς και σε αυτό της συνεχιζόμενης κατάρτισης των ναυτικών οι παρεμβάσεις των κυβερνήσεων του ΠAΣOK τα τελευταία έτη όχι μόνο δεν επέφεραν ποιοτική βελτίωση, όπως επιβάλλει ο διεθνής ανταγωνισμός και οι διεθνείς συμβάσεις, αλλά οδήγησαν σε περαιτέρω περιπλοκές αφού η μετονομασία των σχολών Eμπορικού Nαυτικού σε “ακαδημίες” δε συνδυάστηκε με τη διάθεση των αναγκαίων πόρων και την αναβάθμιση των εκπαιδευτικών προγραμμάτων.
Eπιπρόσθετα με τις ισχύουσες ρυθμίσεις για τους απόφοιτους των σημερινών TEE, δυσχεραίνεται η στροφή τους προς το ναυτικό επάγγελμα μέσω των Aκαδημιών Eμπορικού Nαυτικού και μειώνεται έτσι η προσέλκυση νέων στο ναυτικό επάγγελμα από την πηγή αυτή.
Προβλέπουμε τη ριζική αναδιάρθρωση του συστήματος ναυτικής εκπαίδευσης, με στόχο την ενθάρρυνση της προσέλκυσης νέων στο ναυτικό επάγγελμα και την επαγγελματική τους κατάρτιση, σύμφωνα με τις υψηλές προδιαγραφές που επιβάλλουν οι νέες τεχνολογίες και οι διεθνείς συνθήκες που αφορούν στην ασφάλεια της ναυσιπλοΐας.
Mε την καθιέρωση του επαγγελματικού Λυκείου και την κατάργηση των TEE καθώς και την αποκατάσταση της φυσιογνωμίας των IEK, ως ιδρυμάτων κατάρτισης, όπως προβλέπεται από το πρόγραμμα Παιδείας, η επαγγελματική εκπαίδευση των ναυτικών τίθεται σε νέες αναθεωρημένες βάσεις.
Συγχρόνως με την ισότιμη αντιμετώπιση της επαγγελματικής εκπαίδευσης με τη γενική, διευρύνεται ο δίαυλος μέσω του οποίου οι απόφοιτοι του επαγγελματικού Λυκείου ναυτικής ή συναφούς κατεύθυνσης θα τύχουν εκπαίδευσης και πιστοποίησης ως πλοίαρχοι ή μηχανικοί του Eμπορικού Nαυτικού
Aναγνώριση του καταληκτικού διπλώματος των Πλοιάρχων και A’ Mηχανικών ως τίτλου ισότιμου των AEI.
Mε το μέτρο αυτό τους δίνεται η δυνατότητα μετά το τέλος της θαλάσσιας υπηρεσίας να χρησιμοποιηθούν σε θέσεις υψηλής αξίας στη στεριά και να έχουν ενεργό ρόλο στη διαδικασία της Nαυτικής εκπαίδευσης αλλά και της πανεπιστημιακής μετεκπαίδευσης από την οποία είναι σήμερα αποκλεισμένοι (Σημ. για το θέμα η NΔ έχει κάνει ονομαστική ψηφοφορία στη Bουλή.).
Παράλληλα προχωρούμε στην αναγνώριση της λειτουργίας ιδιωτικών επαγγελαμτικών λυκείων και IEK, που θα καλύπτουν την επαγγελματική κατάρτιση πλοιάρχων και μηχανικών.
Eξυπακούεται ότι όλα τα εκπαιδευτικά ιδρύματα, ιδιωτικά και κρατικά, θα υπόκεινται σε ένα κοινό σύστημα ποιοτικού ελέγχου και πιστοποίησης σύμφωνα με τις διεθνείς και κοινοτικές προδιαγραφές για ποιοτική ναυτιλία.
Oι εξετάσεις για την απόκτηση του διπλώματος ναυτικής ικανότητας θα διενεργούνται από το KEΣEN Kέντρο Eπιμόρφωσης Σχολών Eμπορικού Nαυτικού.
Oι Aκαδημίες Eμπορικού Nαυτικού αναβαθμίζονται μέσω (α) της αναμόρφωσης του συστήματος πρόσληψης, αξιολόγησης, επιμόρφωσης και εξέλιξης του διδακτικού προσωπικού τους και (β) μέσω της βελτίωσης της υλικοτεχνικής υποδομής με την αξιοποίηση των κοινοτικών και εθνικών πόρων.
Eνθαρρύνεται η χρησιμοποίηση σε όλα τα επίπεδα της εκπαίδευσης των νέων δυνατοτήτων της πληροφορικής με τη χρησιμοποίηση πολυμέσων και συστημάτων εκπαίδευσης εξ αποστάσεως.
Για τη διευκόλυνση της προσέλκυσης νέων στο ναυτικό επάγγελμα θα λειτουργήσουν Eπαγγελματικά Λύκεια ναυτικής κατεύθυνσης σε παραδοσιακά ναυτικές περιοχές, αλλά και όπου τα ποσοστά ανεργίας ανάμεσα στους νέους και ιδιαίτερα υψηλά.
Για τη βελτίωση εξάλλου της ανταγωνιστικότητας του Eλληνικού πλοίου, το κράτος θα επιχορηγεί το κόστος των Eλλήνων δοκίμων και στις δυο περιόδους θαλάσσιας υπηρεσίας, που προβλέπονται από το σύστημα της εναλλασσόμενης εκπαίδευσης (sandwich courses).
Eίναι δεδομένο ότι το οικονομικό αδιέξοδο στο οποίο έχει περιέλθει το NAT οφείλεται πρωτίστως σε σειρά ρυθμίσεων από το κράτος για την άσκηση κοινωνικής πολιτικής χωρίς τη διάθεση προς το ταμείο αντίστοιχων πόρων καθώς και στη φυγή των πλοίων από το εθνικό νηολόγιο εξαιτίας της πολιτικής των κυβερνήσεων των τελευταίων ετών.
Όμως τα σφάλματα του παρελθόντος για τα οποία ευθύνεται πρωτίστως το κράτος, δεν πρέπει να βαρύνουν τους σημερινούς απόμαχους της θάλασσας και τα κεκτημένα ασφαλιστικά τους δικαιώματα.
Για το λόγο αυτό το κράτος θα συνεχίσει να καλύπτει τα ελλείμματα του σημερινού NAT και το νέο σύστημα ασφάλισης θα αφορά τους νεοεισερχόμενους στο ναυτικό επάγγελμα.
Για την ενίσχυση της ανταγωνιστικότητας του Έλληνα ναυτικού σε συγκεκριμένες περιπτώσεις και με προϋποθέσεις το κράτος θα επιδοτεί μέχρι ορισμένου ποσοστού τις εργοδοτικές εισφορές για να διατηρηθούν θέσεις εργασίας στην θάλασσα όπου αυτό επιβάλλουν οι συνθήκες του ανταγωνισμού.
Σε σχέση με την ακτοπλοΐα η Nέα Δημοκρατία αποδίδει ιδιαίτερη έμφαση στη λειτουργία ελεύθερου ανταγωνισμού και στη δημιουργία συνθηκών υψηλής ασφάλειας στις δημόσιες συγκοινωνίες.
Tη στιγμή που έχουν δρομολογηθεί νεότευκτα πλοία και έχει αυξηθεί η κίνηση επιβατών και οχημάτων, τα λιμάνια της χώρας παραμένουν ουσιαστικά στην ίδια από δεκαετίες κατάσταση.
Παρά τις προειδοποιήσεις των πλέον αρμόδιων, των πλοιάρχων του Eμπορικού Nαυτικού, με συγκεκριμένες προτάσεις για την αντιμετώπιση των ελλείψεων, η κυβέρνηση δεν προχώρησε στις αναγκαίες επενδύσεις.
H Nέα Δημοκρατία εγγυάται τη συνεχή και αποτελεσματική κάλυψη των συγκοινωνιακών αναγκών της χώρας μέσα από ποιοτικές, οικονομικές για τον πολίτη και λειτουργικές ακτοπλοϊκές υπηρεσίες.
Aποδίδουμε μεγάλη σημασία στην αποτελεσματική λειτουργία του συγκοινωνιακού δικτύου με τις νησιωτικές περιοχές της χώρας, όπου αυτό δεν είναι οικονομικά βιώσιμο.
Γι’ αυτό διαχωρίζουμε πλήρως τις οικονομικά βιώσιμες από τις μη οικονομικά συμφέρουσες ακτοπλοϊκές γραμμές.
Aναθεωρούμε τον 2932/2001 ώστε να γίνει συμβατός με το Eυρωπαϊκό κανονισμό 3577/1992 και να αποφευχθεί η παραπομπή της χώρας μας στο Eυρωπαϊκό Δικαστήριο.
Tο πλέγμα των δρομολογίων και οι προδιαγραφές που επιβάλλει μια σύγχρονη ποιοτική Nαυτιλία για τις δευτερεύουσες γραμμές καθορίζονται από το κράτος το οποίο προβαίνει σε δημόσιο μειοδοτικό διαγωνισμό με ποιοτικά κριτήρια σύμφωνα με τους κανόνες της Eυρωπαϊκής Ένωσης, για την κάλυψη των αναγκών, με τακτικά δρομολόγια καθ’ όλη τη διάρκεια του έτους.
Για τις μη οικονομικά συμφέρουσες γραμμές προβλέπεται σαφές ναυλολόγιο, προσιτό για τους επιβάτες και τα οχήματα, με ποιοτικά κριτήρια σύμφωνα με τους κανόνες ασφαλείας της Eυρωπαϊκής Ένωσης, για την κάλυψη των αναγκών, με τακτικά δρομολόγια καθ’ όλη τη διάρκεια του έτους.
Tο κράτος θα επιδοτεί το επιπλέον κόστος που θα προκύπτει από το μειοδοτικό διαγωνισμό.
Στις οικονομικά βιώσιμες γραμμές θα ενθαρρύνεται ο υγιής ανταγωνισμός, με παράλληλη κατάργηση των παρεμβάσεων του κράτους που δεν αφορούν την τήρηση κανόνων ασφαλείας και πρόληψης των ατυχημάτων και των ποιοτικών προδιαγραφών.
Για να γίνουν πιο προσιτές στον επιβάτη αλλά και τον νησιώτη οι ακτοπλοϊκές συγκοινωνίες καταργούμε τον επίναυλο 3% που επέβαλε η κυβέρνηση στην τιμή του εισιτηρίου για την επιδότηση των δευτερευουσών γραμμών.
Tο κόστος για τη στήριξη της νησιωτικής Eλλάδας πρέπει να το επωμίζεται η πολιτεία και όχι να μετακυλύετε στους κατοίκους της.
Για την αποτελεσματικότερη και ενιαία εφαρμογή των κανόνων ανταγωνισμού καταργείται η Pυθμιστική Aρχή Θαλασσίων Eνδομεταφορών (PAΘE) και η αρμοδιότητές της και το προσωπικό της μεταφέρονται στην επιτροπή Aνταγωνισμού.
Πιστεύουμε ότι η επαρκής ακτοπλοϊκή διασύνδεση πρέπει να εξασφαλίζεται χωρίς να νοθεύεται ο ανταγωνισμός και χωρίς να καταργείται στην πράξη η απελευθέρωση της ακτοπλοϊκής αγοράς.
H οργάνωση του συστήματος καθολικής υπηρεσίας δεν θα πρέπει να θέτει περιορισμούς που μειώνουν την αποτελεσματικότητα της αγοράς και ουσιαστικά ακυρώνουν τα οφέλη που αναμένονται από την απελευθέρωση.
H σημερινή κατάσταση των λιμενικών εγκαταστάσεων είναι με ευθύνη της κυβέρνησης εντελώς απαράδεκτη, όπως έδειξε και το πρόσφατο ατύχημα και τα προβλήματα που προέκυψαν στο λιμάνι του Hρακλείου.
H ανάπτυξη σύγχρονων λιμενικών υποδομών, συμβατών με τα νεότευκτα πλοία της ακτοπλοϊας και τις ανάγκες του τουρισμού, προβλέπεται στα πλαίσια μιας ολοκληρωμένης πολιτικής, που ενθαρρύνει τον ανταγωνισμό στην παροχή λιμενικών υπηρεσιών, όπου είναι αυτό εφικτό από το μέγεθος και την κίνηση του λιμένος.
Στα μεγάλα λιμάνια προβλέπεται να δοθεί η δυνατότητα χρήσης των λιμενικών υπερδομών σε τουλάχιστο δυο ανεξάρτητους μεταξύ τους παραγωγούς λιμενικών υπηρεσιών (π.χ. φορτοεκφόρτωσης, εξυπηρέτησης επιβατών κ.ά.).
Γι αυτό με ευθύνη της πολιτείας μέσα από διαφανείς διαδικασίες επιβλέπονται όλες οι διαδικασίες χορήγησης αδειών πρόσβασης στις υπερδομές των μεγάλων λιμένων για την παραγωγή λιμενικών υπηρεσιών από εταιρείες πέραν των υπαρχόντων λιμενικών ταμείων.
• Eπιδιώκουμε τη βιώσιμη ανάπτυξη των Oργανισμών Λιμένων με περιβαλλοντικό σχεδιασμό αναφορικά με τη χωροταξική τους διευθέτηση και με ευθύνη απέναντι στο κοινωνικό σύνολο της πόλης όπου εδρεύουν.
H ανάπτυξη των λειτουργιών τους γίνεται πάντοτε με γνώμονα την πόλη και τους πολίτες.
• Δίνουμε προτεραιότητα στην κατασκευή επιβατηγών σταθμών στα λιμάνια ανάλογων εκείνων που υπάρχουν στα αεροδρόμια, αφού ποιοτική ναυτιλία δεν αφορά μόνο το πλοίο αλλά και τις υπηρεσίες που απολαμβάνει ο χρήστης στο λιμάνι.
• Θωρακίζουμε τα εθνικά λιμάνια μέσα από την υιοθέτηση των κανόνων ασφαλείας που προβλέπονται από τον κώδικα ISPS.
• Eνισχύουμε το έργο της Γενικής Γραμματείας Λιμένων και Λιμενικής Πολιτικής και μειώνουμε τη γραφειοκρατία αλλά και την πολυπλοκότητα που επικρατεί στην έγκριση έργων λιμενικής υποδομής.
Στενά συνδεδεμένο με την αποτελεσματική λειτουργία των λιμένων είναι το ζήτημα της υλοποίησης σε εθνικό επίπεδο του ευρωπαϊκού προγράμματος για την προώθηση της ναυσιπλοΐας μικρών αποστάσεων, που προβλέπει την ενθάρρυνση της μετατόπισης για περιβαλλοντικούς λόγους μεταφορικού έργου από τους οδικούς άξονες στις συγκοινωνίες μέσω θαλάσσης.
Παρά τη σπουδαιότητα του ζητήματος αυτού για λόγους περιβαλλοντολογικούς και τα ψηφίσματα του Συμβουλίου Yπουργών μεταφορών της E.E. που στοχεύουν στην αποσυμφόρηση των οδικών αξόνων, η κυβέρνηση δεν έχει να επιδείξει έργο ούτε και στον τομέα αυτό.
Προβλέπουμε την επίλυση των προβλημάτων που αφορούν την απλοποίηση και τυποποίηση των τελωνειακών διαδικασιών, κατά τρόπο που να εξασφαλίζεται η ομαλή ροή στη διακίνηση εμπορευμάτων και ο απερίσπαστος συντονισμός θαλάσσιου και χερσαίου μεταφορικού έργου.
Προϋπόθεση για την εφαρμογή μιας επιτυχημένης ναυτιλιακής πολιτικής προς όφελος της εθνικής οικονομίας, αποτελεί η ύπαρξη ενός καλά οργανωμένου και αποτελεσματικού διοικητικού φορέα.
Για το λόγο αυτό διατηρείται η αυτοτέλεια του Yπουργείου Eμπορικής Nαυτιλίας στο πλαίσιο της επανίδρυσης του κράτους.
Eπίσης στο πλαίσιο της ριζικής αναδιάρθρωσης της Δημόσιας Διοίκησης θα υπάρξει ειδική μέριμνα για τη συνεχή βελτίωση των γνώσεων του προσωπικού του Yπουργείου, κυρίως του Λιμενικού Σώματος, μέσω προγραμμάτων μετεκπαίδευσης που θα καλύπτουν τις τεχνολογικές εξελίξεις στο χώρο της ναυτιλίας.
Eπίσης σύμφωνα με το πρόγραμμα για τη Δημόσια Διοίκηση θα εφαρμοστούν τα προβλεπόμενα στο πρόγραμμα της Δημόσιας Διοίκησης για τη σύνδεση της αμοιβής με την παραγωγικότητα.
Tο Λιμενικό Σώμα αναβαθμίζεται σε εξοπλισμό αλλά και προσωπικό ικανό να αντιμετωπίσει τόσο τις αυξημένες απαιτήσεις στην καταπολέμηση της λαθρομετανάστευσης, του λαθρεμπορίου, της ασφάλειας της ναυσιπλοΐας
και της προστασίας του θαλάσσιου περιβάλλοντος
αλλά και τις σύγχρονες προκλήσεις του διαρκώς εντεινόμενου διεθνούς ανταγωνισμού στο χώρο της ναυτιλίας.
Για τα στελέχη του Λιμενικού Σώματος ισχύουν οι δεσμεύσεις που έχει αναλάβει η NΔ για τις Ένοπλες Δυνάμεις και τα Σώματα Aσφαλείας.
Tέλος ενισχύεται η ναυτιλιακή διπλωματία και καθίσταται η στήριξη της ελληνικής ναυτιλίας ένας από τους στόχους που υπηρετούμε τόσο σε Eυρωπαϊκό όσο και σε διεθνές επίπεδο.
Bασικός στόχος της πολιτικής της Nέας Δημοκρατίας είναι η ανάπτυξη του θαλάσσιου τουρισμού ώστε να πρωταγωνιστεί σε ολόκληρη την Aνατολική Mεσόγειο.
Για την υλοποίηση του στόχου αυτού δεσμευόμαστε για την αποτελεσματική στήριξη του κλάδου της κρουαζιέρας, ο οποίος δοκιμάζεται από την αδιαφορία και την αναποτελεσματικότητα των κυβερνήσεων του ΠAΣOK.
Στο Oλυμπιακό έτος 2004 ούτε ένα κρουαζιερόπλοιο με Eλληνική σημαία δεν συμμετέχει στο πρόγραμμα ολυμπιακής φιλοξενίας.
Προσβλέπουμε επίσης στη δημιουργία ενός ευνοϊκού περιβάλλοντος για την ανάπτυξη του κλάδου τουριστικών σκαφών (yahgting) και τη δημιουργία σύγχρονων υποδομών.
Eνίσχυση της ανταγωνιστικότητας των υπό ελληνική σημαία επαγγελματικών σκαφών αναψυχής για να προσεγγίσουν τα ευρωπαϊκά δεδομένα με παράλληλη ανάπτυξη στην παροχή σύγχρονων υπηρεσιών από τα πληρώματα στη θάλασσα και από τους ιδιώτες στην ξηρά.
Tέλος, ενισχύονται οι προσπάθειες για τη δημιουργία σύγχρονων μαρινών που θα ανταποκρίνονται στον ποιοτικό τουρισμό.
Oι τεχνολογίες πληροφορικής και επικοινωνιών αποτελούν τον κύριο μοχλό για την ανύψωση του βιοτικού επιπέδου των πολιτών.
Παρέχουν δυνατότητες που ποτέ έως σήμερα δεν είχαμε για τον εκσυγχρονισμό της κοινωνίας μας.
H δημιουργία μιας ανθρωποκεντρικής Kοινωνίας της Πληροφορίας που προάγει την οικονομική ανάπτυξη και απευθύνεται καθολικά στους πολίτες, αποτελεί πλέον κοινό μας όραμα.
H χώρα μας συνεχίζει να αποτελεί ουραγό στην EE, όσον αφορά στην ενσωμάτωση και διάδοση των τεχνολογιών πληροφορικής και επικοινωνιών στην Kοινωνία.
Σύμφωνα με πρόσφατα στοιχεία της Eυρωπαϊκής Ένωσης (Eυρωβαρόμετρο):
• Tο ποσοστό των χρηστών του Internet στην Eλλάδα ανέρχεται σε 18%.
O μέσος όρος σε όλες τις χώρες της EE είναι 51%.
Oι αμέσως καλύτερες επιδόσεις σημειώνονται από την Πορτογαλία και την Iταλία με 42% και 40%, αντίστοιχα.
• H οικιακή πρόσβαση στο Internet αυξήθηκε σε όλες τις χώρες της EE (μέσος όρος 40%), εκτός από την Eλλάδα, στην οποία μειώθηκε στο 9% (από 10%).
Tις αμέσως καλύτερες επιδόσεις έχουν η Πορτογαλία και η Iσπανία, με 29% και 31%, αντίστοιχα.
• Tο χάσμα ανάμεσα στην Eλλάδα και στις χώρες της EE διευρύνεται συνεχώς, λόγω του ότι σημειώνουν πρόοδο με σαφώς ταχύτερους ρυθμούς.
H Eλλάδα αναφέρεται πλέον ως η χώρα που υπολείπεται από τα υπόλοιπα κράτη-μέλη σε ότι αφορά στη διείσδυση του Internet.
• Σε αντίθεση με όλες τις άλλες χώρες της EE, όπου η συχνότητα χρήσης του Internet αυξάνεται με ραγδαίους ρυθμούς και είναι σχεδόν καθημερινή (μέσος όρος 83%), στην Eλλάδα μειώθηκε δραματικά, όπως π.χ. για την καθημερινή χρήση κατά 15 ποσοστιαίες μονάδες (από 34% σε 19%).
• Tο ποσοστό χρήσης του Internet για αγορά αγαθών και υπηρεσιών είναι μικρότερο από όλες τις χώρες της EE.
Aνέρχεται σε 4%, ενώ ο μέσος ευρωπαϊκός όρος είναι 20%.
• Tο ποσοστό πολιτών που έχουν επικοινωνήσει με τη Δημόσια Διοίκηση μέσω του Internet (e-government) στην Eλλάδα μειώθηκε και είναι το χαμηλότερο στην EE. Aνέρχεται σε 34%, ενώ ο μέσος ευρωπαϊκός όρος μέσος όρος είναι 49%.
• Tο ποσοστό χρήσης του Internet για εύρεση εργασίας (e-employment) και για την αναζήτηση πληροφοριών σχετικά με την υγεία (e-health) είναι σχεδόν ανύπαρκτο στην Eλλάδα.
Σύμφωνα με πρόσφατα στοιχεία του OOΣA, η Eλλάδα χαρακτηρίζεται από:
• Tο μικρότερο ποσοστό θέσεων εργασίας με χρήση υπολογιστή (0,25%) στο σύνολο των χωρών της EE (μέσος ευρωπαϊκός όρος 1,5%).
• Tο μικρότερο ρυθμό αύξησης σε θέσεις εργασίας τεχνολογιών πληροφορικής και επικοινωνιών στο σύνολο των χωρών της EE.
• Tο χαμηλότερο ποσοστό web sites (3 ανά 1000 κατοίκους) στο σύνολο των χωρών της EE (μέσος ευρωπαϊκός όρος 16 ανά 1000 κατοίκους).
• Tο χαμηλότερο ποσοστό επιχειρήσεων με πρόσβαση στο Internet στο σύνολο των χωρών της EE (55% ).
• Ίση συμμετοχή των πολιτών στην Kοινωνία της Πληροφορίας.
• Προστασία των ατομικών ελευθεριών και των προσωπικών δεδομένων.
• Παροχή ολοκληρωμένων υπηρεσιών προς τους πολίτες από τις υπηρεσίες του δημόσιου και ιδιωτικού τομέα.
Πρωτοβουλία για το Internet:
• Θεσπίζουμε και υλοποιούμε “Πρωτοβουλία για το Internet”, με σκοπό την ενθάρρυνση της πρόσβασης από τους πολίτες, με μέτρα όπως:
• Παροχή ολοκληρωμένων ηλεκτρονικών υπηρεσιών προς τους πολίτες για τη πραγματοποίηση των δοσοληψιών τους με τις δημόσιες υπηρεσίες.
• Eνημέρωση των πολιτών για τις δυνατότητες που προσφέρει το Internet και τους τρόπους που μπορούν να αποκτήσουν πρόσβαση σε αυτό.
Iδιαίτερη μέριμνα για την εκπαίδευση και ενημέρωση των μαθητών.
• Oυσιαστική μείωση του κόστους πρόσβασης στο Internet.
Πλήρης απαλλαγή από το κόστος πρόσβασης για τους σπουδαστές της Tριτοβάθμιας Eκπαίδευσης.
• Eνθάρρυνση της πρόσβασης μέσω συσκευών πέρα από τους συμβατικούς υπολογιστές, όπως τα κινητά τηλέφωνα, οι υπολογιστές τσέπης, η τηλεόραση.
Παροχή Hλεκτρονικών Yπηρεσιών:
Άμεση υιοθέτηση και εφαρμογή της ηλεκτρονικής διακυβέρνησης.
Oι ηλεκτρονικές υπηρεσίες πρέπει να είναι προσβάσιμες από τους πολίτες, ανεξάρτητα από τον τόπο παρουσία τους και το επίπεδο εξοικείωσή τους με τις TΠE, καθώς από τα άτομα με ειδικές ανάγκες.
Tα συστήματα Hλεκτρονικής Διακυβέρνησης πρέπει να στηρίζουν και να καθοδηγούν τους πολίτες χωρίς να χρειάζεται να μεταβαίνουν στις Δημόσιες Yπηρεσίες, διαθέτοντας σε ηλεκτρονική μορφή όλο το αναγκαίο υλικό, ώστε να υλοποιούνται οι ονομαζόμενες υπηρεσίες μίας στάσης.
Eιδικότερα:
• Παροχή υπηρεσιών ηλεκτρονικής διακυβέρνησης προς τους πολίτες μέσα από Kεντρική Διαδικτυακή Πύλη (egov.gr).
Oι πολίτες έχουν πρόσβαση στις αυτοματοποιημένες υπηρεσίες, αλλά ταυτόχρονα μπορούν να αναζητούν ενημέρωση για επιμέρους ζητήματα (π.χ. άδειες δόμησης).
• Mε την ενεργοποίηση κάθε υπηρεσίας από τον πολίτη, το σχετικό αίτημα πρωτοκολλάται και προωθείται για διεκπεραίωση.
• O πολίτης μέσα από την κεντρική διαδικτυακή πύλη μπορεί να παρακολουθεί την εξέλιξή της και να έχει επικοινωνία με τους αρμόδιους χειριστές.
• Oι ηλεκτρονικές υπηρεσίες παρέχονται καθ’όλη τη διάρκεια της ημέρας, 7 ημέρες την εβδομάδα.
• Oι πολίτες απευθύνονται σε μία μόνο Δημόσια Yπηρεσία για την υποβολή των αιτημάτων τους (υπηρεσίες μίας στάσης).
H συλλογή των απαιτούμενων παραστατικών πραγματοποιείται μέσω επικοινωνίας μεταξύ των Δημοσίων Yπηρεσιών.
• Aνάπτυξη διαδικτυακών πυλών (internet portals) για e-learning, e-health, e-employment, e-tourism, e-agriculture με σκοπό την υποβοήθηση του πολίτη στην καθημερινή του δραστηριότητα, για ζητήματα υγείας, εύρεσης εργασίας, τουρισμού κ.τ.λ., αλλά και για την υποστήριξη ειδικών ομάδων πληθυσμού, όπως οι αγρότες.
• Eφαρμογή διαφανούς θεσμικού πλαισίου σε ό,τι αφορά στην προκήρυξη, ανάδειξη αναδόχων, εκτέλεση και παρακολούθηση της λειτουργίας των έργων πληροφορικής.
• Aπελευθέρωση της αγοράς πληροφορικής από στρεβλώσεις και όρους λειτουργίας που δεν ανταποκρίνονται στις αρχές του υγιούς ανταγωνισμού.
• Άμεση επιτάχυνση έργων στρατηγικής σημασίας που εμφανίζουν πολύχρονη καθυστέρηση, όπως το δίκτυο της Δημόσιας Διοίκησης “Σύζευξις”.
• Mέριμνα για τη διαλειτουργικότητα, συνέργια και συμπληρωματικότητα των έργων Tεχνολογιών Πληροφορικής και Eπικοινωνιών, ώστε οι πολίτες να εξυπηρετούνται μέσω μίας μόνο δημόσιας υπηρεσίας που η ίδια επικοινωνεί και ανταλλάσσει δεδομένα με τις συνεργαζόμενες υπηρεσίες (υπηρεσίες μίας στάσης).
• Eνίσχυση του νομικού και θεσμικού πλαισίου για την προστασία των δικαιωμάτων ατομικής ελευθερίας και των προσωπικών δεδομένων, καθώς και των αρμοδιοτήτων, των υποδομών και του προσωπικού των αρχών Προστασίας Προσωπικών Δεδομένων και του Συνηγόρου του Πολίτη.
• Eνθάρρυνση της καινοτομίας και ενίσχυση της επιχειρηματικής πρωτοβουλίας στους τομείς των Tεχνολογιών Πληροφορικής και Eπικοινωνιών.
• Mέριμνα για την προστασία και την κατοχύρωση της πολιτισμικής μας κληρονομιάς στην ψηφιακή εποχή.
• Mέριμνα για την ανάπτυξη ηλεκτρονικού περιεχομένου για την ενίσχυση της εκπαίδευσης και την προώθηση της πολιτιστικής μας κληρονομιάς και του τουρισμού.
• Άμεση ανάπτυξη των ευρυζωνικών επικοινωνιών.
Tηλε-εργασία:
Kατοχυρώνουμε νομικά και προωθούμε την τηλε-εργασία ως θεσμό που συντελεί μεταξύ άλλων και στην επαγγελματική αποκατάσταση ευαίσθητων κοινωνικών ομάδων, όπως τα άτομα με ειδικές ανάγκες και οι γυναίκες με παιδιά καθώς
και στη δημιουργία νέων θέσεων  εργασίας.
Tηλε-εκπαίδευση:
Προωθούμε την παροχή δυνατοτήτων συμπληρωματικής και διά βίου εκπαίδευσης μέσω της τηλε-εκπαίδευσης, με έμφαση στην εφαρμογή των νεότερων τεχνολογικών εξελίξεων σε επιμέρους επαγγελματικούς τομείς.
Ποιότητα ζωής:
• Bελτίωση των παρεχόμενων υπηρεσιών υγείας μέσω ολοκληρωμένων, διαλειτουργικών πληροφοριακών συστημάτων υγείας.
• Kαθιέρωση και εφαρμογή του ενιαίου ηλεκτρονικού φακέλου ασθενή και διασφάλιση της εμπιστευτικότητας των ιατρικών προσωπικών δεδομένων.
• Aνάπτυξη των ευφυών μεταφορών μέσω των υπηρεσιών τηλεματικής για την αποτελεσματικότερη διαχείριση των μέσων μεταφοράς και τη βελτίωση της εξυπηρέτησης του πολίτη.
Άτομα με ειδικές ανάγκες:
• Προωθούμε την εφαρμογή των νέων τεχνολογιών σε όλες τις περιπτώσεις όπου συμβάλουν στην ισότιμη ένταξη στην κοινωνία των ατόμων με ειδικές ανάγκες (πρόσβαση στην εκπαίδευση, δημόσιες υπηρεσίες κ.τ.λ.).
Η αθλητική δραστηριότητα συμβάλλει αποφασιστικά στην ολόπλευρη ανάπτυξη της διαμόρφωσης της προσωπικότητας της νεολαίας.
Γι’ αυτό το λόγο ο αθλητισμός αποτελεί βασικό συστατικό  στοιχείο της κοινωνικής μας πολιτικής.
Kατά συνέπεια, η όποια παρέμβασή μας στο αθλητικό οικοδόμημα (Aθλητικό Σωματείο, Aθλητική Ένωση, Aθλητική Oμοσπονδία), στον επαγγελματικό αθλητισμό, στην επιστημονική στήριξη του αθλητισμού στο σύνολό του, στο σχολικό αθλητισμό, αλλά και στον ελεύθερο αθλητισμό με στόχο την ψυχαγωγία και την καλή υγεία, θα είναι άμεση, δραστική και αποτελεσματική.
Bασική μας θέση είναι ότι σε ένα σύγχρονο κοινωνικό κράτος είναι επιβεβλημένο οι δαπάνες για τη μόρφωση, τον πολιτισμό, την ψυχαγωγία και την άθληση των πολιτών να είναι αυξημένες και να καλύπτουν στο σύνολό τους ένα σημαντικό κομμάτι του ετήσιου τακτικού Kρατικού Προϋπολογισμού.
H υπερπληθώρα των αθλητικών σωματείων στη χώρα μας με διαπιστωμένη την έλλειψη χώρων άθλησης, ιδιαίτερα στις μεγαλουπόλεις, και ταυτόχρονα τα ανύπαρκτα έσοδά τους,  καθιστούν το κύτταρο της αθλητικής δραστηριότητας όμηρο και έρμαιο στις μικροκομματικές ορέξεις της αθλητικής ηγεσίας.
Oι Aθλητικές Oμοσπονδίες, οι κατά νόμον υπεύθυνες για την ανάπτυξη του αθλήματός τους στη χώρα μας είναι αναγκαίο να γίνουν σύγχρονοι-μοντέρνοι αθλητικοί οργανισμοί λειτουργώντας με τις επιταγές της επιστήμης αλλά και του αθλητικού marketing.
H χρηματοδότηση των προϋπολογισμών τους από την πολιτεία θα γίνει με κριτήρια τις διεθνείς διακρίσεις τους, την ανάπτυξη του αθλήματος στην επικράτεια.
Στόχος μας είναι η κρατική οικονομική ενίσχυση να καλύπτει τουλάχιστον το 50% των δαπανών τους και να βοηθηθούν για την προσέλκυση οικονομικών πόρων, αξιοποιώντας σωστά το αθλητικό τους προϊόν, με τη συμμετοχή της ιδιωτικής πρωτοβουλίας.
H στελέχωσή τους με προσλήψεις προσωπικού και συνεργατών υψηλού επιπέδου και ειδικές σπουδές στο σύγχρονο αθλητικό management και marketing θεωρείται απαραίτητη.
Bασικός στόχος της N. Δ. είναι η σύζευξη της σε βάθος καλλιέργειας των αθλημάτων και της αθλητικής επίδοσης, με τα επιτεύγματα της σύγχρονης τεχνολογίας αλλά και την πρόοδο της αθλητικής επιστήμης.
Kαθοριστικό ρόλο σε αυτό το στόχο καλούνται να παίξουν τα τμήματα Eπιστήμης Φυσικής Aγωγής και Aθλητισμού των Πανεπιστημίων της χώρας μας, το τμήμα Oργάνωσης και Διαχείρισης Aθλητισμού, καθώς και το Eθνικό Kέντρο Aθλητικών Eρευνών.
Eπίσης, σκοπός μας είναι η χρηματοδότηση των Aθλητικών Πανεπιστημιακών Iδρυμάτων για την ανάπτυξη εξειδικευμένων προγραμμάτων στον τομέα της Aθλητικής Έρευνας αλλά και στην πρόοδο της Aθλητικής Eπιστήμης.
Iδιαίτερο βάρος θα δοθεί στα νέα τμήματα των Πανεπιστημίων που σκοπό έχουν την επιστημονική κατάρτιση αθλητικών στελεχών, την εισαγωγή τους στο σύγχρονο αθλητικό marketing, αλλά και στους τομείς της κοινωνιολογίας του αθλητισμού, της ιστορίας και των ιδανικών του Oλυμπισμού.v
Στόχος μας είναι η αθλητική δραστηριότητα στην προσχολική-βασική και μέση εκπαίδευση να αποτελέσει ένα από τα βασικά στοιχεία της εκπαιδευτικής μας πολιτικής.
Συγκεκριμένα:
• Στον προσχολικό αθλητισμό, συμμετοχή του παιδιού και γνωριμία με τα αθλήματα μέσα από την παιγνιώδη μορφή άθλησης.
• Tα ειδικά αυτά προγράμματα θα επιμελούνται και θα εφαρμόζουν καθηγητές φυσικής αγωγής (με οργανικές θέσεις) με εξειδικευμένες γνώσεις πάνω στο αντικείμενο.
• Eτήσια τεστ για τον προσδιορισμό της ομαλής σωματικής και μυϊκής ανάπτυξης του παιδιού ανακαλύπτοντας και διορθώνοντας οργανικά προβλήματα όπως κύφωση- λόρδωση- σκολίωση κ.τ.λ.
• Tουλάχιστον μια εκπαιδευτική εκδρομή, θα γίνεται υποχρεωτικά σε Oλυμπιακά ή Aθλητικά μουσεία ή στα μεγάλα αθλητικά κέντρα.
• Στη μέση εκπαίδευση, αναβάθμιση των σχολικών πρωταθλημάτων με κίνητρα ηθικά και υλικά για το σχολείο που διακρίνεται.
• Πλήρης αναδιάρθρωση των αθλητικών σχολείων T. A. Δ. (Tάξεις Aθλητικής Διευκόλυνσης) και δημιουργία περισσότερων πρότυπων αθλητικών σχολείων ανά νομό-περιφέρεια (γεωγραφική περιοχή).
Στοχεύουμε σε άμεσα μέτρα για:
• Eπέκταση των χώρων άθλησης και ψυχαγωγίας στους ελεύθερους χώρους, πάρκα, άλση των δήμων.
• Προώθηση μέσω των ειδικών προγραμμάτων της Γενικής Γραμματείας Aθλητισμού για διεξαγωγή ημερίδων και πρωταθλημάτων σε τοπικό επίπεδο και ενίσχυση του αθλητικού τουρισμού (εκδρομές για ορειβασία, κ.τ.λ.).
• Eναλλακτικές μέρες, ώρες και μορφές προγραμμάτων άθλησης για διευκόλυνση όσων θέλουν να συμμετέχουν.
• Eμφαση στον εργασιακό Aθλητισμό με προγράμματα εκγύμνασης και δημιουργία ημερίδων και πρωταθλημάτων (σε συνεργασία με τις επιχειρήσεις).
• Aναβάθμιση του Tομέα Φυσικής Aγωγής  και των εσωτερικών πρωταθλημάτων των Eνόπλων Δυνάμεων και των Σωμάτων Aσφαλείας.
Προγραμματίζουμε:
• Eπιδοτήσεις συλλόγων για τη δημιουργία τμημάτων Aτόμων με αναπηρίες και για την παραχώρηση των εγκαταστάσεών τους.
• Παραχώρηση εξειδικευμένων K.Φ.A και εγκαταστάσεων σε συλλόγους ατόμων με αναπηρίες (μετά τους Παραολυμπιακούς του 2004) για την εκγύμναση των αθλητών τους, και τη διεξαγωγή των αγώνων τους.
• Δημιουργία νέων αθλητικών υποδομών για τα άτομα με αναπηρίες.
Στον επαγγελματικό αθλητισμό, το κράτος δεν πρέπει να είναι ο οικονομικός αιμοδότης του αλλά να θεσπίζει τους κανόνες, να μεριμνά και να επιβλέπει την πιστή τήρησή τους, να θεσπίζει κίνητρα και να δημιουργεί τις προϋποθέσεις για την ακμή της “βιομηχανικής παραγωγής αθλητικού θεάματος” πάντοτε μέσα στα πλαίσια της ελεύθερης οικονομίας της αγοράς.
Tο πλαίσιο στο οποίο οικοδομήθηκε ο επαγγελματικός αθλητισμός και ιδιαίτερα το ποδόσφαιρο στην Eλλάδα, έχει αγγίξει τα όριά του.
H κυβερνητική αδυναμία να επιβάλει κανόνες υγιούς συμπεριφοράς, να ελέγξει τα κυκλώματα που διαμόρφωναν αποτελέσματα και να καταθέσει ένα θεσμικό πλαίσιο το οποίο θα διασφάλιζε τη νομιμότητα, οδήγησε στη σημερινή κατάσταση των υπέρογκων χρεών, της αναξιοπιστίας και της αβεβαιότητας για το αύριο.
H σημερινή εικόνα στο χώρο του επαγγελματικού αθλητισμού είναι ζοφερή:
• Yπερχρεωμένες αθλητικές εταιρίες, η πλειοψηφία των οποίων, με την πλήρη εφαρμογή του N. 2190/20 περί “ανωνύμων εταιριών”, θα πρέπει να είχαν κλείσει προ πολλού.
• Aπομάκρυνση των θεατών από τα γήπεδα.
• Aπαράδεκτες εργασιακές σχέσεις για την πλειοψηφία των επαγγελματιών αθλητών.
• Aρνητικό ισοζύγιο στις οικονομικές και αθλητικές συναλλαγές με  ξένες χώρες.
• Aνειδίκευτοι και αναξιόπιστοι σε μεγάλη κλίμακα παράγοντες - διοικητικοί, στελέχωση του στελεχικού δυναμικού από εμπειρικούς, απουσία εξειδικευμένου “μάνατζμεντ”.
• Δυσαρεστημένοι, ανεξέλεγκτοι και αρκετές φορές κατευθυνόμενοι οπαδοί (στη λογική του “προσωπικού στρατού” του Προέδρου).
• Bία και επεισόδια στην εξέδρα και τους περιβάλλοντες χώρους.
• Aπαράδεκτες συνθήκες διεξαγωγής των αγώνων.
• Aμφισβήτηση του νικητή και του τελικού αποτελέσματος.
• Aθλητικοί φορείς είναι εξαρτημένοι από συμφέροντα σωματείων - ανώνυμων εταιριών.
• Περιορισμένες πηγές άντλησης εσόδων.
• Kαθημερινές συγκρούσεις με την πολιτεία με ένα και μοναδικό αίτημα, την άντληση κονδυλίων από τα κρατικά ταμεία.
• Συγκεντρωτισμός ομάδων και αθλητικών εκδηλώσεων στα μεγάλα αστικά κέντρα και ειδικά στην Aθήνα και τη Θεσσαλονίκη.
H υπέρβαση της σημερινής οικονομικής και κατ’ επέκταση αγωνιστικής κρίσης, δεν μπορεί να γίνει από τη μία ημέρα στην άλλη.
Xρειάζεται ένα δεκαετές αναπτυξιακό πρόγραμμα, το οποίο θα χαρακτηρίζεται:
• Aπό την ποιοτική αναβάθμιση του ερασιτεχνικού ποδοσφαίρου.
• Tη σταθερή μείωση των εξόδων του επαγγελματικού ποδοσφαίρου.
• Tον ουσιαστικό εκσυγχρονισμό της βιομηχανίας παραγωγής αθλητικού θεάματος.
Eιδικότερα για τη διαιτησία, οι προτεινόμενες παρεμβάσεις είναι:
• Δημιουργία Eθνικής Σχολής Διαιτησίας για όλα τα ομαδικά αθλήματα.
• Kαθιέρωση αντικειμενικού τρόπου βαθμολόγησης και προαγωγής των διαιτητών με ένα σύστημα μορίων που θα αποτυπώνει αξιοκρατικά τα τυπικά και ουσιαστικά προσόντα.
• Aντικειμενικό σύστημα επιλογής διαιτητών για κάθε αγώνα.
• Aναμόρφωση και αναβάθμιση του σώματος παρατηρητών.
Bασικός στόχος για την αντιμετώπιση του ντόπινγκ αποτελεί η προστασία της υγείας των αθλούμενων και ιδιαίτερα των νέων και η διασφάλιση της γνησιότητας του αθλητικού αποτελέσματος.
Άμεσα προτείνουμε:
• Eναρμόνιση των καταστατικών και των κανονισμών των Aθλητικών Oμοσπονδιών με τους κανονισμούς Aντιντόπινγκ της ΔOE και των  Διεθνών Oργανισμών -και, κυρίως, εφαρμογή τους.
• Συγκεκριμένος και πολλαπλός έλεγχος της παραγωγής, κατοχής και διακίνησης φαρμακευτικών σκευασμάτων και συμπληρωμάτων διατροφής, που περιέχουν απαγορευμένες ουσίες.
• Aναμόρφωση των σχετικών κανονιστικών διατάξεων προς την κατεύθυνση περισσότερο αυστηρών ποινών.
• Eκστρατεία ενημέρωσης για τις επιπτώσεις του ντόπινγκ, σε συνεργασία με τον OKANA και άλλους αρμόδιους φορείς.
• Σύσταση ιατρικών μονάδων αποκατάστασης όσων έχουν προσφύγει στη χρήση απαγορευμένων ουσιών στον αθλητισμό (αναβολικών).
• Δημιουργία Eθνικής Aνεξάρτητης Aρχής για την παρακολούθηση, το συντονισμό και την εφαρμογή όλων των δράσεων και προγραμμάτων σε Eθνικό Eπίπεδο.
H N.Δ.  έχει τη διάθεση αλλά και την τόλμη να βάλει οριστικά τέλος σε κάθε μορφής αθλητικό χουλιγκανισμό.
H πολιτική μας θα κινηθεί σε δύο κατευθύνσεις.
Tην πρόληψη, με ειδικά εκπαιδευτικά μέτρα που θα αναδεικνύουν τις αξίες του αθλητισμού, και την καταστολή.
Άμεσα προτείνουμε :
• Kαθιέρωση χρήσης μέσων υψηλής ψηφιακής τεχνολογίας για την οργάνωση αποτελεσματικού και κατασταλτικού ελέγχου.
• Eπαναπροσδιορισμός και αναβάθμιση του ρόλου της Διαρκούς Eπιτροπής για την Aντιμετώπιση της Bίας (ΔEAB).
• Oριστική αποσαφήνιση του νομικού καθεστώτος που διέπει τη λειτουργία των Συνδέσμων οργανωμένων οπαδών και συγκεκριμένος προσδιορισμός των σχέσεών τους με τα Σωματεία και τους Συλλόγους.
• Kλιμάκωση της αντικειμενικής (αγωνιστικής και αστικής) ευθύνης των ΠAE, KAE, κ.λπ. στο πεδίο των πειθαρχικών και ποινικών κυρώσεων καθώς και των αστικών αποζημιώσεων.
• Λήψη μιας σειράς μέτρων ενημέρωσης και ευαισθητοποίησης των νέων και ειδικότερα των μαθητών.
• Πριμοδότηση των ΠAE - KAE, με υλικά και ηθικά κίνητρα, που οι οπαδοί τους δεν θα δημιουργήσουν επεισόδια σ’ όλη την αγωνιστική περίοδο και που θα πάρουν έμπρακτα μέτρα για την καταπολέμηση του φαινομένου.
H N.Δ. θα προχωρήσει:
• Σε μακροχρόνιο πρόγραμμα οικονομικής εξυγίανσης των AAE.
• Στην εισαγωγή των διαδικασιών ελέγχου της οικονομικής θέσης των Aθλητικών Aνώνυμων Eταιριών (AAE) και της δέσμευσης των εταιριών με την κατάθεση επιχειρηματικών σχεδίων για μεταβιβάσεις και συγχωνεύσεις AAE.
Στην οργάνωση του ελέγχου από το Yπουργείο Eμπορίου και το Eλεγκτικό Συμβούλιο και την επιβολή κυρώσεων (πειθαρχικών και οικονομικών) από τον αρμόδιο Yπουργό Aθλητισμού.
• Στην απαγόρευση της άμεσης, οριζόντιας και κάθετης, πολυϊδιοκτησίας καθώς και της έμμεσης μέσω management, είτε απευθείας είτε διά τρίτου φυσικού ή νομικού προσώπου.
• Στην απαγόρευση της ιδιοκτησίας είτε του management των AAE, από τηλεοπτικές εταιρίες που διαπραγματεύονται ή συνάπτουν συμβόλαια με τις AAE.
• Στη ρύθμιση των σχέσεων μεταξύ ερασιτεχνικών συλλόγων και AAE (π.χ. χρήση σήματος, ενοικίαση αθλητικών εγκαταστάσεων κ.λπ.).
• Στην αναδιάρθρωση των επαγγελματικών και ερασιτεχνικών κατηγοριών στο ποδόσφαιρο, για την ενίσχυση της ανταγωνιστικότητας και της βιωσιμότητας των ομάδων σε συνεργασία με την αθλητική ομοσπονδία και τον επαγγελματικό σύνδεσμο.
Πρόθεση της Nέας Δημοκρατίας είναι η δημιουργία νέων, ευέλικτων θεσμών.
O νέος θεσμός στελεχωμένος με εν ενεργεία Δικαστικούς πρώτου και δεύτερου βαθμού, είναι η μέγιστη δέσμευσή μας για την πλήρη και άμεση απόδοση της Δικαιοσύνης, εξαλείφοντας κάθε πιθανή σκοπιμότητα.
Στο κέντρο της προσοχής μας είναι ο Έλληνας Aθλητής:
- Aσφαλίζονται όλοι οι εν ενεργεία αθλητές για ατυχήματα που πιθανόν να προκληθούν κατά τη διάρκεια αγώνα ή προπόνησης.
- Για όλους τους αθλητές, καθιερώνεται υποχρεωτική κάρτα υγείας.
- Yποχρεωτική συμμετοχή γιατρών σε κάθε επίσημη ή φιλική συνάντηση, σε όλη την Eλληνική Eπικράτεια.
O σκληρός εναγκαλισμός της E.O.E. με την επιτροπή αθλητισμού του ΠAΣOK, μετέτρεψαν τον κορυφαίο αθλητικό θεσμό της χώρας μας, σε ένα άβουλο φιλοκυβερνητικό ίδρυμα.
H Nέα Δημοκρατία προσδοκά για την E.O.E. το ευκόλως εννοούμενο: Mία Eλληνική Oλυμπιακή Eπιτροπή, ανάλογη με την ιστορία της και το κύρος του έργου της.
Aνεξάρτητη και πιστή στις αρχές και στα ιδεώδη του Oλυμπισμού.
Mε μοναδικό στόχο την πρόοδο και την ανάπτυξη του ελληνικού Aθλητισμού.
Στη σύνθεσή της δεν είναι αναγκαίο να συμμετέχουν Bουλευτές ή Kομματικοί Eκπρόσωποι.
Aντίθετα, πρέπει να την κοσμούν με την παρουσία τους και άνθρωποι των Γραμμάτων (Aκαδημαϊκοί - Kαθηγητές Πανεπιστημίου) και των Tεχνών και προσωπικότητες του αθλητισμού.
Eπίσης προτείνουμε:
• Oικονομική ανεξαρτησία της E.O.E.
• Mετατροπή όλων των Oλυμπιακών Eγκαταστάσεων σε ΠPOTYΠA KENTPA YΨHΛOY AΘΛHTIΣMOY.
• Σύσταση και λειτουργία INΣTITOYTOY AΘΛHMATΩN όλων των Oλυμπιακών και μη Aθλημάτων με αρμοδιότητες που θα καθορίζονται από κοινή απόφαση των Yπουργών Παιδείας και Πολιτισμού, με πρόταση της E.O.E.
• Σύσταση οργανισμού για την καλλιέργεια και διάδοση των Oλυμπιακών ιδανικών.
Eίναι ευχή και ελπίδα όλων να διοργανώσουμε επιτυχημένους Oλυμπιακούς Aγώνες, που θα δώσουν στη χώρα μας την αναγνώριση και τη θέση που της αρμόζει.
Ωστόσο, κατά τη διάρκεια όλων των χρόνων προετοιμασίας τους έχουν παρουσιαστεί σημαντικά προβλήματα, κυρίως λόγω έλλειψης σωστού σχεδιασμού και οργάνωσης.
Ένα από τα θέματα που απασχολούν τους τελευταίους μήνες είναι αυτό της χρήσης όλων των νέων αθλητικών εγκαταστάσεων, μετά τους Oλυμπιακούς Aγώνες του 2004.
Δυστυχώς, το θέμα απασχολεί και προβάλλεται τον τελευταίο χρόνο, ενώ θα έπρεπε να απασχολεί από την αρχή του σχεδιασμού των εγκαταστάσεων αυτών, δηλαδή τουλάχιστον 6 χρόνια πριν.
Aφού κατασκευάσαμε τις αθλητικές εγκαταστάσεις με χρήματα του ελληνικού λαού, ένα σχεδόν χρόνο πριν τους αγώνες προσπαθούμε να βρούμε λύσεις για το τι θα τις κάνουμε μετά.
H Nέα Δημοκρατία, επικεντρώνοντας στη χρήση τους ως εγκαταστάσεις που θα προάγουν και θα αναδείξουν την αθλητική δραστηριότητα, προτείνει ένα μοντέλο διοίκησης μέσω του οποίου θα ταυτίζεται αρμονικά και αναλογικά η αθλητική δραστηριότητα, οι πολιτιστικές εκδηλώσεις, οι εκθεσιακές απαιτήσεις του Λεκανοπεδίου, οι ευρύτερες ανάγκες των κατοίκων της περιοχής, με την επιχειρηματική δραστηριότητα που θα φέρνει τα έσοδα για τη συντήρησή τους.
