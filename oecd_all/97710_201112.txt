Slovenska nacionalna stranka svoja politična načela temelji na svobodomiselnih,
narodnoosvobodilnih
in nacionalno prebudnih težnjah slovenskega naroda v zgodovini
še posebej pa na pridobitvah partizanskega narodnoosvobodilnega boja v II. svetovni vojni.
Ideološka in politična nazorska kontinuiteta stranke izhaja iz prve protifašistične organizacije TIGR (1927),
preko narodnoosvobodilne borbe v II. svetovni vojni,
vse do odločitve slovenskega naroda o izgradnji moderne, demokratične in socialne samostojne države.
Ob tem se s posebno hvaležnostjo ozira na delo vseh Slovenk in Slovencev v obdobju od osvoboditve do osamosvojitve v času odpovedovanja, graditeljskega zagona in prostovoljnih delovnih akcij, kar vse je postavilo temelje za današnjo Republiko Slovenijo.
Glede na svoje politične nazore in izhodišča SNS tudi po vstopu Republike Slovenije v Evropsko unijo opozarja na pasti in nevarnosti izgube nacionalne identitete,
socialnega statusa državljanov,
nacionalnih ozemelj
in vitalnih industrijskih panog
ter zagovarja sodelovanje na osnovi enakopravnega partnerskega odnosa.
Delovanje SNS temelji na konstruktivnosti,
kar pomeni podpiranje vseh tistih projektov, ki gredo v korist slovenski družbi,
slovenski državi
in širše slovenski naciji, ne glede na to od kod pobuda oziroma projekt izhaja.
Kot laična stranka se SNS dosledno zavzema za spoštovanje 7. člena Ustave Republike Slovenije, ki pravi, da so verske skupnosti ločene od države,
obenem pa spoštuje verska čustva državljanov.
Programska izhodišča slovenske nacionalne stranke ostajajo v okviru njenih začrtanih programov od nastanka leta 1991 dalje.
Osnovna usmeritev je še vedno dobrobit slovenskih državljank in državljanov
ter uspešen razvoj Republike Slovenije,
seveda pa jih večkrat v skladu z aktualnimi razmerami nadgradimo in dopolnimo.
V nadaljevanju tako predstavljamo nekaj glavnih poudarkov, predstavljenih po posameznih področjih.
FINANCE
Gledano iz nacionalnega vidika naj država ne bi imela javnega dolga, saj nobeni državi ni v interesu da je pretirano zadolžena.
V okviru Evropske unije Maastricht dovoljuje 60 % bruto domačega proizvoda javnega dolga.
Slovenija je med najmanj zadolženimi (43 %)
povprečje držav članic EU je namreč 67 % BDP javnega dolga.
• revidirali bomo davčno zakonodajo,
• ukinili bomo sistem 3 dohodninskih razredov (16 %, 27 % in 41 % ), ki so v veljavi od leta 2007
ter ponovno uvedli sistem 5 dohodninskih razredov,
• dosledno bomo izterjali vse davčne dolžnike,
enako velja tudi za neplačane socialne prispevke,
• ponovno bomo uvedli dohodninsko olajšavo za nakup nepremičnin,
• davek od dohodka pravnih oseb bomo iz 20 % znižali na 15 %,
• za večanje BDP bi dodatno znižali DDV na stopnjo 15%.
• plačilne roke bomo uredili na način, da bodo veljali za vse enako, npr. 30 dni,
• uvedli bomo pavšalni davek za mala podjetja in obrtnike
in olajšave za investicije v podjetniške zamisli,
• za uspešne domače izvoznike bomo uvedli dodatne državne vzpodbude,
• glede obdavčitve nepremičnin zastopamo stališče, da naj stanovanje v katerem lastnik živi ostane neobdavčeno
- obdavčene naj bodo tiste nepremičnine, ki niso ravno življenjskega pomena, torej velike oziroma luksuzne in dodatne nepremičnine (na primer vikendi, drugo stanovanje, ki je nezasedeno ali se oddaja),
uvedba davka na premoženje bi pomenilo dvojno obdavčenje,
• uvedli bi poostren nadzor pri oddajanju stanovanj, saj večina lastnikov stanovanja oddaja na črno ali pa sklene pogodbo o najemu samo za lastno evidenco in tega uradno ne prijavi na davčni urad,
• sprostili bomo možnost samozaposlitve ob pavšalni obdavčitvi - s tem se stimulira delo, dotok sredstev v državno blagajno bi bil konstanten in transparenten, delo bi se pocenilo,
• obdavčili bomo pridobitno dejavnost in druge dohodke verskih skupnosti in posameznikov, ki delujejo v njihovem okrilju,
• s spremembo zakonodaje bomo znižali izdatke za verske skupnosti,
• pri upravljanju državnih naložb (izpostavljamo NLB in NKBM) podpiramo vstop strateškega partnerja,
vendar pa je potrebno najprej sankcionirati vse, ki so z našim denarjem počenjali tisto, česar z lastnim denarjem ne bi nikdar,
• pred prodajo deležev v NLB in NKBM bi od odgovornih oseb, ki so dajale nezavarovane kredite, terjali odgovornost za slabo poslovanje bank in izterjali odškodnino, saj se natančno ve kdaj so bili podeljeni krediti in kdo je takrat vodil banko.
Obe banki sta v sodelovanju z vsemi vladami pomagali pri prelivanju premoženja v nekaj privatnih žepov.
Vodijo naj ju izključno izkušeni bančni strokovnjaki, ki so se s svojim delom že dokazali,
• stanovanja, ki jih imajo vse večjem številu v lasti banke, bomo, preko neodvisnih družb in po realnih cenah, ki jih je trenutno moč doseči na trgu, dali v prodajo na nepremičninski trg;
posledično se bodo stanovanja pocenila in bodo postala bolj dostopna, predvsem številnim mladim družinam,
• objavili bomo spisek podjetij, ki so brez ustreznega zavarovanja dobila kredite, ki so jih kasneje banke odpisale,
• naložbe države kot so Slovenske železnice, Luka Koper, SIJ (Slovenska industrija jekla), Energetika, itd. morajo ostati v državni lasti; dovolili bi vstop strateških partnerjev,
• ukinili bomo Agencijo za upravljanje s kapitalskimi naložbami (AUKN), ki je bila ustanovljena z namenom, da prevzame vloge SOD-a in KAD-a, vendar do danes ni upravičila svojega obstoja in ni dosegla temeljnih namenov ustanovitve;
obstaja utemeljen dvom o strokovnosti določenih odločitev vodstva AUKN glede gospodarnega upravljanja z državnim premoženjem,
• namesto AUKN bomo ustanovili kapitalsko podjetje za upravljanje s premoženjem, ki bi pridobivalo prihodke samo na osnovi realnega večanja državnega premoženja in bi bilo pod neposrednim nadzorom ekonomskih in finančnih strokovnjakov,
upravljali pa bi ga lahko samo tisti, ki bi bili pripravljeni zastaviti svoje osebno premoženje,
• znižali bomo bančne zaslužke na račun komitentov, ki so med najvišjimi v Evropi,
• novo zadolževanje bomo namenili razvoju in krepitvi gospodarske moči Slovenije, saj je gospodarstvo tisto, ki ustvarja denar v tej državi, zaradi česar ta država sploh lahko "živi".
GOSPODARSTVO
Temelj gospodarske rasti in razvoja mora biti dosledno uveljavljanje principa tržnega gospodarstva ob spoštovanju socialnih faktorjev.
Gospodarska prihodnost mora biti zgrajena predvsem na lastnem znanju
in delu.
Vstopanje tujega kapitala mora biti odprto in olajšano, vendar kontrolirano in urejeno s slovenskim pravnim redom.
• pri razvijanju gospodarstva bomo dali prednost tistim dejavnostim, ki prinašajo manjša tveganja za zdravje in varnost ljudi, zmanjšujejo negativen vpliv na okolje,
• prednostno bomo podprli tista področja gospodarske rasti, ki bodo ustvarila več trajnih delovnih mest in višjo dodano vrednost
ob hkratnem zmanjšanju porabe energije in virov,
• rast gospodarstva bomo zagotavljali ob zmanjšanju materialne proizvodnje in porabe energije,
• sprejeli bomo ukrepe za spodbujanje inovativnosti, ki je v Sloveniji nedvomno slaba,
s tem, da bomo olajšali pridobitev avtorskih zaščit za nove projekte,
omogočili pridobivanje evropskih sredstev ob pomoči državnih organov in institucij, kar je zdaj iluzija.
Slovenska podjetja, tako velika, kot tudi srednja in manjša, pa bi morala, ob ustrezni spodbudi države, investirati v inovacije, da ne bi, tako kot zdaj, praktično vsi postopki, ki takoj ne prinesejo dobička, odšli v tujino.
Enako pa velja tudi za storitveno dejavnost,
• velika škoda slovenskemu gospodarstvu je bila storjena s prevzemi paradnih podjetij (Merkur, Pivovarna Laško, Istrabenz, SCT, Viator&Vektor, itd.);
največji problem v Sloveniji tudi na področju prevzemov je izigravanje zakonodaje,
ki jo omogoča nestrokovnost sodnega sektorja, nesposobnost sodnikov in tožilcev, ki jim vsega skupaj ni mar, saj imajo zagotovljen t.i. dosmrtni mandat;
poleg tega je pomanjkljiv nadzor,
sodnih epilogov pa praktično ni;
do sedaj ni šlo za nedelovanje pravne države na tem področju, ampak delovanje nepravne države, za kar so odgovorne vse vlade in njihove koalicije;
vzpostavili bomo nov red na tem področju, ki bi onemogočal vpliv posameznikov in posameznih skupin vplivnežev,
• varčevanje v času krize je poseglo v prepotrebne investicije;
ustavitev investicij pomeni ustavitev razvoja gospodarstva;
vse investicije je potrebno ponovno presoditi in očistiti tiste, pri katerih gre za sum korupcije;
napraviti je potrebno prioritetni vrstni red in izvesti samo tiste investicije, za katere se zagotovijo ustrezna sredstva in tiste investicije, ki so dejansko potrebne,
• nasprotujemo izgradnji TEŠ, saj smo prepričani, da gre za eno od največjih finančnih mahinacij, zato je bolje, da zdaj izgubimo 400 milijonov evrov, kot pa da bi čez nekaj let ugotovili, da smo izgubili vsaj 3,5 milijarde.
Poleg tega bo premog indonezijski, rudarje že uvažajo iz Srbije, dodatna delovna mesta se bodo odprla za okoli 50 tujcev, Evropi pa bomo plačevali ogromne dajatve zaradi izpustov CO2;
gre za edino gradnjo takšne termoelektrarne v Evropi, saj vse prehajajo na zeleno energijo,
• odpravili bomo velike ekološko sporne industrijske komplekse,
• zavzemali se bomo za programe, ki omogočajo ohranjanje zelene narave,
• razvoj turizma,
terciarnih uslužnostnih dejavnosti,
drobnega gospodarstva
in ekološkega kmetijstva;
• izvajali bomo striktno spoštovanje zakona o zaposlovanju tujcev
• ter uporabljali najnižje omejitvene kvote za tujo delovno silo,
• odpravili bomo obvezno članstvo v Obrtno-podjetniški zbornici, kakor tudi v vseh ostalih zbornicah, kjer je članstvo, še vedno obvezno,
• veljavni Zakon o javnem naročanju omogoča ustvarjanje novih koruptivnih in klientelističnih poslov,
saj so pri postopkih javnega naročanja pogosto prisotne špekulacije, ker zakonodaja ni dovolj specifična, natančna in dosledna ter dopušča vse pogostejšega izigravanja na področju javnega naročanja, zaradi česar prihaja do številnih primerov korupcije, klientelizma in nedovoljenega okoriščanja posameznikov, ki so pristojni za zakonito izvedbo javnih naročil
– s spremembo zakona bomo odpravili takšne in podobne anomalije,
• v postopkih javnega naročanja pri izbiri izvajalcev, ki so izbrani na podlagi najnižje cene (sklenitev pogodbe za 40 tisoč evrov in potem z aneksi pridejo na realno ceno recimo 120 tisoč evrov), bomo zakonsko določili obvezne pogodbene klavzule s katerimi se za določen posel dovoljuje anekse zgolj v določeni višini - npr. dogovorjeno ceno je z aneksi dovoljeno zvišati zgolj in samo za cca. 10 % pogodbene cene,
• javno naročanje bomo uredili na način, da najnižja cena ne bo več najmočnejši element na podlagi katerega se bo izbiralo izvajalce del in storitev, saj se je v številnih primerih izkazalo, da je »najcenejša ponudba vedno najdražja ponudba«, saj se dostikrat prvotna cena z aneksi zviša tudi do 100 %,
• javno naročanje bomo uredili na način, da bo kakovost v sorazmerju s ceno, tista, ki bo morala biti merilo za izbiro najustreznejšega izvajalca,
• prepovedali bomo nekontrolirano prodajo slovenskih podjetij v državni lasti,
• omejili bomo gradnjo trgovskih centrov,
• proučili bomo možnost premestitve poteka električne napeljave pod zemljo, namesto preko daljnovodov nad zemljo;
s tem ukrepom bi rešili tudi vsakoletno problematiko izpadov električne energije, ko zaradi snega, žleda ali močnega vetra polomljeno drevje pretrga električne napeljeve oziroma polomi drogove;
elektro podjetja bodo morala del dobičkov nameniti tem projektom, pri čemer pa bodo na dolgi rok tudi veliko prihranila,
• zakon o gospodarskih družbah določa, da so za uničenje, insolventnost oziroma stečaj podjetja kazensko in materialno (tudi z osebnim premoženjem) odgovorni upravitelji podjetja oziroma direktorji podjetij in ne lastniki podjetja,
vendar se te določbe v kazenski in sodni praksi ne izvajajo, zato bomo poskrbeli za izvajanje teh določb zakona.
TURIZEM
• Republika Slovenija je čudovita država, kar nam dokazuje tudi iz dneva v dan povečano število turistov.
Slovenijo moramo narediti še bolj zanimivo in vabljivo za turiste, postati mora stičišče turistov iz vsega sveta.
• turizem je direkten dotok kapitala in turistom moramo omogočiti, da svoj denar porabijo v Sloveniji,
zato si bomo prizadevali, da se bodo širom po Sloveniji, predvsem na turističnih področjih, odprle številne prodajalne z izključno slovenskimi spominki in proizvodi;
minimalni pogoji za obratovanje uslužnostnih prodajaln pa se bodo spustili na evropski nivo.
• ponosni moramo biti na to, kar imamo, saj imamo zelo dobre in kvalitetne izdelke in storitve, zato bomo promovirali izključno slovenske proizvode,
• prireditve v Sloveniji morajo predstavljati slovensko kulturo, kulinariko in glasbo, Slovenija pa se mora na teh prireditvah predstavljati z domačimi glasbenimi in kulturnimi izvajalci in domačo pristno slovensko prehrano,
• Slovenske pokrajine so zelo raznolike, tako po običajih, kot tudi po jedeh, zato lahko turistom ponudimo marsikaj;
uvedli bomo mrežo turističnih kmetij, s pavšalnim obdavčenjem
in ukinili nesmiselne inšpekcijske omejitve
in določili minimalne tehnične pogoje poslovanja,
• predlagali bomo tudi uvedbo turističnih avtobusov (predvsem v prestolnici) po zgledu drugih evropskih prestolnic, saj bi to bil odličen način, da turistom pokažemo, ne samo center mesta, temveč celotno mesto in bližnjo okolico,
• za potrebe turističnih znamenitosti bomo sprostili možnost oglaševanja in olajšali prilagajanje infrastrukturnih objektov (oglaševanje na mejnih prehodnih, avtocestah; postavitev ustreznih smerokazov, itd.),
• v Sloveniji imamo veliko število visoko kakovostnih zdravilišč, zato bomo poseben poudarek namenili promoviranju zdraviliškega turizma,
• zagotoviti je potrebno, da ne bodo razne birokratske ovire in posamezni uradniki zavirali in preprečevali inovativnost in podjetnost ponudnikov v turizmu,
• trenutno imamo zagotovo premalo turističnih kapacitet nižjega cenovnega razreda, zato si bomo prizadevali povečati te prenočitvene kapacitete,
• promovirali bomo mladinski turizem,
• zavzemali se bomo za povezovanje in za skupni nastop na turističnih trgih
in za povezovanje celotnega turističnega trga,
• zavzemali se bomo za investicije v turistične projekte na vse slovenski ravni, npr. povezava vodnih poti, izgradnja muzejev, obnova gradov z dodatno vsebino, itd.,
• zavzemali se bomo za ekološki visoki kmečki turizem z davčnimi olajšavami.
JAVNA UPRAVA
• z reformo javnega sektorja bomo z združevanjem določenih resorjev zmanjšali število ministrstev na 10:
1. Ministrstvo za finance
2. Ministrstvo za notranje zadeve in javno upravo (sem bi vključili še službo vlade za lokalno samoupravo in regionalno politiko)
3. Ministrstvo za zunanje zadeve (sem bi vključili tudi Službo vlade za evropske zadeve in Urad za Slovence v zamejstvu in po svetu)
4. Ministrstvo za pravosodje
5. Ministrstvo za obrambo
6. Ministrstvo za delo, družino, socialne zadeve in zdravje
7. Ministrstvo za gospodarstvo, znanost in tehnologijo (sem bi vključili še službo vlade za razvoj)
8. Ministrstvo za kmetijstvo, gozdarstvo, prehrano in ekologijo
9. Ministrstvo za promet in urbanizem (področje prostora v okviru dosedanjega ministrstva za okolje in prostor bi vključili v novo ministrstvo za promet in urbanizem)
10. Ministrstvo za kulturo, šolstvo in šport (to ministrstvo bi pokrivalo področje šolstva v celoti, torej tudi področje visokošolskega izobraževanja
• ukinili bomo Državni svet,
• nobene reforme ni moč doseči in izpeljati brez soglasij s čim več socialnih partnerjev,
pri iskanju soglasij pa je potrebna trdna volja in spodnja meja popuščanja, ki še dovoljuje dobre rezultate reform,
• učinkovitost javnega sektorja pri nas je izredno nizka, vendar je nobena vlada do zdaj ni bila sposobna povečati,
• velikost javnega sektorja je prevelika v državnih ustanovah, ministrstvih, agencijah in direktoratih, ne pa toliko v ostalem delu javnega sektorja, torej izobraževanju, šolstvu, zdravstvu, itd.;
• javna uprava v Sloveniji, je kljub neprestanemu govorjenju o nezaposlovanju, postala odlagališče "zaslužnih kadrov", saj, v kolikor se za nekoga ne najde primernega mesta na visokem položaju ministrstev, se ustanovi kar nova agencija;
v tem mandatu so bile ustanovljene številne nepotrebne agencije, uradi in ostali vladni organi, ki so sami sebi namen, kar je splošen pojav vseh dosedanjih vlad;
nepotrebnih je kar nekaj in jih bomo ukinili,
• navkljub prevelikemu številu zaposlenih v javni upravi bomo zmanjševanje zaposlenih v prvi vrsti zagotavljali z »mehkimi odhodi«,
kar pomeni, da zaposlenih, ki se bodo upokojili ali bodo odšli iz javne uprave, ne bomo nadomeščali z novimi zaposlitvami, ampak bomo uvedli notranje prerazporeditve,
• nujna je reorganizacija javnih uslužbencev ter vzpostavitev sistema za merjenje učinkovitosti in nagrajevanja zaposlenih,
• vpeljali bomo sistem odpuščanja nesposobnih javnih uslužbencev, predvsem raznoraznih nepotrebnih in neučinkovitih vodij (zanimivo je, da ima v javni upravi, oddelek z recimo 10 zaposlenimi, nad seboj še cca. 5 vodij - zakaj?), ki k uspešno izpeljanemu delovnemu procesu prav nič ne pripomorejo,
• vsakemu uradniku je potrebno postaviti merljive in normalno dosegljive cilje, ki jih mora izpolniti, sicer se ga prerazporedi na manj zahtevno delovno mesto, ki odgovarja njegovim sposobnostim, z nižjo plačo;
tisti, ki preseže te cilje je nagrajen s primerno višjo plačo ali napredovanjem, če ima za to ustrezne zmožnosti,
• v javnem sektorju bomo izpeljali novo plačno reformo, saj se "Virantova" reforma že nekaj časa izkazuje za slabo, kar dokazujejo tudi številne zahteve za spremembo plačne reforme, ki so jih podali posamezni sektorji v javni upravi,
• slabost te plačne reforme je predvsem v tem, da je dobro plačan samo tisti, ki ima ustrezno visoko izobrazbo, ne glede na to, če je ta oseba popolnoma nesposobna, nevestna, itd;
nekdo, ki pa nima ustrezne izobrazbe, vendar je zelo sposoben, delaven, marljiv, pa, ravno zaradi te reforme, ne mora biti ustrezno nagrajen – odpravili bomo te anomalije na način, da bomo vsakemu zaposlenemu postavili merljive in normalno dosegljive cilje ter na podlagi teh rezultatov oceniti njegovo delo in ga ustrezno nagraditi ali pa kaznovali,
• še posebej pereč problem povečevanja zaposlovanja v javni upravi velja za ministrstva, ker vsak nov minister pripelje s seboj svojo ekipo (torej kabinetne uslužbence), ki pa jo zaposli za nedoločen čas;
ko minister odide, njegova ekipa ostane, s katero nov minister ni zadovoljen in zopet pripelje svojo ekipo, ki jo zaposli za nedoločen čas - tako se vleče že leta in se na ta način povečuje število zaposlenih;
za razliko od ministrstev so zaposleni v Državnem zboru v poslanskih skupinah (ki veljajo za kabinetne uslužbence) zaposleni za določen čas, za čas trajanja mandata oziroma dokler obstaja poslanska skupina;
tak sistem bomo vzpostavili tudi na ministrstvih,
• nad delom mnogih javnih uslužbencev bomo uvedli ustrezen nadzor, tudi tak, ki bi nevestnega, nesramnega, vase zaverovanega in lenega javnega uslužbenca lahko stal tudi stabilne in sigurne službe,
• javni sektor mora biti servis državljanov, ne pa organizacija, ki omogoča tam zaposlenim dobro, do upokojitve zagotovljeno službo, ne glede na delovne učinke,
• nepremičnine v lasti države bomo dali v najem - država oziroma številna ministrstva imajo v lasti veliko nepremičnin širom po Sloveniji, predvsem stanovanj;
številna izmed teh stanovanj so prazna, saj v njih ne živi nihče, kar pomeni, da ta stanovanja povzročajo samo stroške državi;
poskrbeli bomo, za obnovo teh stanovanj in jih oddali v najem,
• tako kot večina upravnih postopkov, je tudi postopek izdaje gradbenega dovoljenja izredno zakompliciran in birokratiziran postopek, navkljub trditvam številnih "reformistov", da se bodo postopki za izdajo gradbenih dovoljenj poenostavili, se ti iz leta v leto bolj zakomplicirani,
• poleg kompleksnosti področja pa povzročajo dolge in drage postopke tudi dolge časovne dobe za izdajo gradbenih dovoljenj,
• pri poenostavitvi postopkov za izdajo gradbenih dovoljenj se bomo zgledovali po postopkih v sosednjih državah (Avstrija,Hrvaška,..), kjer so postopki transparentni, hitri in bistveno bolj enostavni kot pri nas,
problematiko bomo uredili na način, da bo država tista, ki bo določila pogoje za posamezno gradnjo, brez obširnih upravnih postopkov in birokracije, investitor pa jih bom moral upoštevati ob vodenju posameznega gradbenega ali arhitekturnega strokovnjaka,
• vlogo nadzora in pravilnega izvajanja gradenj pa bodo prevzeli posamezni inšpektorati (gradbeni, požarni, okoljski,...),
• zaradi številnih presoj ustavnosti posameznih delov Zakona o graditvi objektov, je ta že dodobra okrnjen, kar povzroča zelo različno odločanje uradnikov, ki temelji predvsem na njihovi lastni presoji in tudi samovolji,
zato je potrebno zakon v celoti prenoviti, tako da bo jasen in razumljiv za vse ter da ne bo dopuščal različnih tolmačenj in rešitev.
DELO, DRUŽINA, SOCIALNE ZADEVE
Trenutna situacija in položaj v Sloveniji nista nič kaj rožnata, vendar v SNS menimo, da je ob razmisleku, doseganju soglasij in zategnitvi pasu, mogoče storiti veliko, da bi nam vsem skupaj zagotovili svetlejšo prihodnost.
SOCIALA
• temelj socialne varnosti vseh državljanov mora biti delo in ustrezno plačilo za to delo;
plačilo za delo pa mora biti dovolj visoko, da vsakomur omogoča dostojno življenje in ne zgolj zadovoljitev najnujnejših potreb;
• žalostno je, da v Sloveniji zaposlitev ne preprečuje revščine - v Sloveniji je že cca 223.000 ljudi, ki živijo pod pragom revščine;
prag revščine naj bi bil zadnjič merjen leta 2009 - takrat je prag revščine znašal 593 evrov na mesec za posameznika in 1246 evrov mesečno za štiričlansko družino,
• mladi, še posebej iskalci prve zaposlitve, in starostniki so izpostavljeni vse večjim tveganjem pri zagotavljanju svoje socialne varnosti in kakovostnega življenja,
• dejstvo je, da smo postali družba, v kateri številni živijo v človeka nevrednih razmerah,
• starejši prejemniki pokojnin in socialnih pomoči predstavljajo ranljivo družbeno skupino, ki ima večje tveganje revščine in socialne izključenosti;
staranje prebivalstva postavlja pred socialno politiko številne izzive,
• vzpostavili bomo centralni enotni register prejemnikov socialnih transferjev in zagotovili prejemanje socialnih pomoči v ustrezni višini tistim, ki so do nje res upravičeni;
bistveno je, da tisti, ki so do pomoči upravičeni, le-to tudi hitro dobijo in v zadostnem obsegu, preprečiti pa je potrebno vse zlorabe, ki se dogajajo,
• zamrznitve pokojnin in različnih socialnih transferjev ne predstavljajo nekega dolgoročnega uspeha, zato smo proti taki rešitvi;
potreben je nov, celovit in premišljen pristop, ki bi celotno socialno področje preoblikoval,
• denarne pravice, ki izvirajo iz sistema socialne varnosti, so transferji nezaposlenim, ki zajemajo predvsem denarno nadomestilo, denarno pomoč in druge transferje nezaposlenim, starševska nadomestila, itd.,
• določen del sredstev za socialne transferje se iz državnega proračuna prenaša na občine, te pa potem samostojno določajo višino sofinanciranja, zato prihaja do velikih razlik.
Določiti je potrebno kriterije za določitev višine do katere je občina dolžna izvajati sofinanciranje oziroma postaviti vsaj minimalne zneske oziroma limite
• zakon o socialno varstvenih prejemkih bomo spremenili na način, da denarna pomoč nezaposlenim (t.i. socialna podpora) in varstveni dodatek upokojencem z najnižjim pokojninami, ne bosta več predmet zapuščine umrlega oziroma da država v teh primerih ne bo zakoniti dedič
– ne strinjamo se, da morajo dediči umrlih svojcev vračati socialne transferje (socialno podporo ali varstveni dodatek), ki jih je prejemal pokojnik, da je lahko preživel;
bistveno je namreč, da tisti, ki so do pomoči upravičeni, le-to tudi hitro dobijo in v zadostnem obsegu,
preprečiti pa je potrebno številne zlorabe, ki se sedaj dogajajo,
• reorganizirali bomo centre za socialno delo
in uvedli ustrezne sankcije zaradi sprejetih napačnih, neustreznih ali neprimernih odločitev zoper odgovorne socialne delavce;
uvedli bomo tudi ustrezne sankcije za primere, ko bi socialni delavci po uradni dolžnosti morali ukrepati v določenih primerih, vendar tega niso storili.
Centrom za socialno delo so se pooblastila še dodatno razširila, ob tem pa praktično nihče ne izvaja nadzora nad njihovim delom, ki ga bo nujno potrebno zagotoviti,
prav tako pa tudi reorganizacijo centrov v celoti.
POKOJNINSKA REFORMA
• v SNS zagovarjamo stališče, da bi moralo biti merilo za polno upokojitev zgolj dopolnjena delovna doba v višini 40 let, lahko tudi višja,
starost pa pri upokojitvi ne bi smela igrati nobene vloge;
istočasno pa je treba ustvariti nova delovna mesta, da bodo ljudje lahko delali - prispevke namreč plačujejo zaposleni, če pa ljudje ne delajo, pomeni, da v pokojninski sklad ne odvajajo prispevkov,
• v primeru neizpolnjevanja pogoja dopolnjene delovne dobe v višini 40 let, pa je potrebno kot merilo za upokojitev upoštevati starost delavca in skupno delovno dobo;
• idealen pokojninski sistem bi moral temeljiti na načelih pravičnosti, fleksibilnosti upokojevanja, fiskalni vzdržnosti, preglednosti in politični nevtralnosti, ki jih sedanji sistem slabo udejanja,
• uvedba individualnih pokojninskih računov bi pomenila eno od aktivnih strategij varčevanja za starost.
• izvedba ustrezne pokojninske reforme je nujna, v nasprotnem primeru bo prišlo do kolapsa pokojninske blagajne in ogrožena bo socialna varnost upokojencev;
ne glede na to, katera stranka bo zmagala na volitvah in katere stranke bodo sestavljale koalicijo, bo vlada morala izvesti pokojninsko reformo in bo prisiljena izvajati neprijetne ukrepe, ki bodo naleteli na ostre odzive ne samo upokojenske generacije, temveč tudi mlajše generacije;
najprej pa je potrebno dosledno izterjati vse neplačane socialne prispevke, ker se tukaj skrivajo zelo velike finančne rezerve - neplačanih prispevkov je že cca. 130 milijonov evrov,
• v okviru izvedbe pokojninske reforme je najprej potrebno očiščenje ZPIZ-a vseh izdatkov, ki so po svoji naravi socialni transfer, pokojnine za posebne zasluge, itd.,
• socialne prispevke bi se moralo, tako kot davke, vplačati v zakonskih rokih, zato je nujno potrebno spremeniti veljavno zakonodajo, ki ureja obračunavanje in izplačevanje socialnih prispevkov,
vpeljati učinkovit nadzor nad doslednim izplačevanjem prispevkov
ter poostriti kazenske sankcije v primerih neplačevanja socialnih prispevkov,
UPOKOJENCI
• povečano skrb bomo namenili upokojencem, saj smo to dolžni tistim, na katerih sadovih dela živimo,
obenem pa se moramo zavedati, da ob skrbi za njih, skrbimo tudi zase,
• zavzemali se bomo za programe za vključevanje v aktivno preživljanje starosti v tako imenovanem tretjem življenjskem obdobju,
upokojencem pa bomo omogočili opravljanje začasnih in priložnostnih del,
• prizadevali si bomo, da bo vsakemu starostniku dosegljiva primerna oskrba in pomoč na domu,
• podprli bomo izgradnjo dodatnih oskrbovalnih domov in oskrbovanih stanovanj za starostnike, kjer jim bo, po dostopnih cenah, nudena najboljša oskrba in nega in vse ugodje, ki ga starostniki potrebujejo,
• poskrbeli bomo, da se bodo pokojnine v večji meri kot sedaj usklajevale z rastjo cen življenjskih stroškov (trenutno se pokojnine usklajujejo 60 % z rastjo plač in 40 % z rastjo življenjskih stroškov; po letu 2015 pa naj bi se pokojnine usklajevale 70 % z rastjo plač in 30 % z rastjo življenjskih stroškov)
oziroma se bomo odločili za tisto možnost usklajevanja pokojnin, ki bo za upokojence bolj ugodna.
MLADI
• država mora s svojimi mehanizmi stimulirati nadarjene in perspektivne mlade kadre – predvsem z urejenim in stabilnim delovnim okoljem, z možnostjo trajnega razvoja in napredka,
predvsem z urejenim in stabilnim delovnim okoljem,
z možnostjo trajnega razvoja in napredka,
• stanovanjska preskrbljenost in možnost ustvarjanja zasebnega življenja je ključnega pomena,
• zavzemali se bomo za takšno stanovanjsko politiko, ki bo omogočila mladim pridobitev stanovanj, kar bo pozitivno vplivalo tudi na rodnost,
• smiselno bi bilo, da bi po zgledu Nizozemske ustanovili stanovanjske sklade z ugodnimi najemninami in možnostjo kasnejšega odkupa stanovanja,
• mladim slovenskim družinam (najstarejši član ne bi smel biti starejši od 35 let), ki nimajo druge možnosti, bi za dobo do 5 let raje omogočili brezplačna stanovanja (brez najemnine, krili bi samo tekoče stroške), kar ne bi smel biti problem, glede na to, koliko praznih stanovanj ima država preko bank v lasti,
• stanovanja, ki jih imajo vse večjem številu v lasti banke, bomo, preko neodvisnih družb in po realnih cenah, ki jih je trenutno moč doseči na trgu, dali v prodajo na nepremičninski trg;
s tem se bodo posledično cene stanovanj na nepremičninskem trgu znižale in stanovanja bodo postala bolj dostopna, predvsem številnim mladim družinam.
BREZPOSELNOST
• določena stopnja brezposelnosti je normalna v vsaki državi (trenutna stopnja brezposelnosti v Sloveniji je 11,5 %), saj prispeva k uravnavanju ponudbe in povpraševanja na trgu dela in na ta način pozitivno vpliva na konkurenčnost in zahtevo po kakovostni ponudbi iskalcev zaposlitve;
ničelna stopnja brezposelnosti je skoraj idealizirano stanje in je skorajda ni nikjer na svetu,
• glavni vzroki za tako visoko stopnjo brezposelnosti med mladimi so vsekakor podaljševanje delovne dobe starejših, neustrezna izobrazbena struktura v gospodarstvu in pomanjkanje delovnih izkušenj;
posebej zaskrbljujoče je veliko število brezposelnih mladih diplomantov,
• odpraviti moramo glavne vzroke za porast brezposelnosti in vzpodbujati neposredno ustvarjanje novih delovnih mest,
uskladiti šolski sistem z zahtevami gospodarstva,
vzpostaviti ugodno okolje za domače in tuje investitorje,
spodbujati različne oblike samozaposlovanja
in uvesti ugodnejše pavšalne davčne olajšave za samozaposlovanje,
• večjo pozornost bomo namenili tudi storitvenim poklicem, katere po večini opravljajo tujci,
• zavzemali se bomo za ukrepe, ki bodo spodbujali delodajalce za odpiranje novih delovnih mest
in bolj fleksibilnih možnosti zaposlovanja (delo na domu, delo zaradi občasno povečanega obsega poslovanja; skrajšan delovni čas),
• zavzemali se bomo za odpravo vseh oblik dela na črno;
• zavzemali se bomo za nove zaposlitvene možnosti glede na domicil delovne sile, ob upoštevanju prednosti slovenskih delavcev,
• Slovenija tujcem, navkljub zelo visoki stopnji brezposelnosti, izdaja številna delovna dovoljenja, zato bomo striktno izvajali zakon o zaposlovanju tujcev ter uporabljali najnižje omejitvene kvote za tujo delovno silo – na slovenskem trgu dela mora imeti prednost slovenski delavec,
• zavzemali se bomo za davčne in tudi druge ukrepe, ki bodo podjetja stimulirali za povečano zaposlovanje mladih strokovnih kadrov,
• po veljavni zakonodaji ima delavec v prvih 3 mesecih brezposelnosti pravico do 70 % svoje povprečne plače, v zadnjih treh mesecih pa 60 % - razmišljanja o povečanju nadomestil in njihovem daljšem obdobju za čas brezposelnosti, so neproduktivna;
ustrezno višja morajo biti nadomestila za tiste, ki jih res potrebujejo (ko mož in žena istočasno izgubita delo ali v primeru samohranilk in samohranilcev, pod poostrenim nadzorom za preprečitev morebitnih zlorab),
• zgornja meja prejemanja nadomestila ne sme biti daljša od 6 mesecev; v tem času si mora vsakdo najti delo;
delodajalec, ki bi v tem obdobju zaposlil brezposelnega za najmanj 18 mesecev, pa bi prejel razliko nadomestila do konca 6 mesečnega obdobja, ki bi ga prejemal delavec,
• področje prejemanja denarne pomoči (t.i. socialna podpora) nezaposlenim bomo uredili na način, da se iskalcem zaposlitve, ki prejemajo socialno podporo, le-ta ukine, v kolikor iskalec zaposlitve ne sprejme ponujene zaposlitve, ki je na isti izobrazbeni stopnji, kot jo ima iskalec zaposlitve ali dve stopnje nižje,
• področje brezposelnih oziroma iskalcev zaposlitve, ki prejemajo denarno pomoč (t.i. socialno podporo) bomo uredili na način, da mora brezposelni, ki prejema denarno pomoč, brez izjeme in opravičil, sprejeti kakršnokoli javno delo,
• izdatki za socialne transferje (predvsem socialna denarna pomoč brezposelnim) se povečujejo, ker mnogi to kategorijo izrabljajo;
razmerje med povprečno plačo in nadomestilom je neskladno - nadomestilo je v primerjavi z minimalno plačo visoko in povzroči, da mnogi raje odklonijo delo in prejemajo pomoč – racionalizirali bomo izplačila denarnih pravic,
• za zmanjšanje brezposelnosti bomo izpeljali več ukrepov:
neposredno ustvarjanje novih delovnih mest - 1. najpomembnejši ukrep
uskladitev šolskega sistema z zahtevami gospodarstva - 2. najpomembnejši ukrep
vzpostavitev ugodnega okolja za domače in tuje investitorje - 3. najpomembnejši ukrep
izvajanje programa aktivne politike zaposlovanja
poklicna orientacija in pomoč pri zaposlitvi
splošno svetovanje in informiranje brezposelnih
usposabljanje in izobraževanje brezposelnih
projektno učenje za mlade
spodbude za zaposlovanje, predvsem spodbujanje novega zaposlovanja
povračilo prispevkov delodajalcu
spodbujanje podjetništva med mladimi
večjo število kadrovskih štipendij
možnosti financiranja mladih oziroma novih podjetnikov in svežih podjetniških idej
AKTIVNO PREBIVALSTVO
Temelj socialne varnosti vseh državljanov bi moralo biti delo in ustrezno plačilo za to delo, plačilo za delo pa mora biti dovolj visoko, da vsakomur omogoča dostojno življenje in ne zgolj zadovoljitev najnujnejših potreb.
• ustrezna zaposlitev je eden od osnovnih življenjskih pogojev za kakovostno in socialno varno življenje, vendar je žalostno, da v Sloveniji zaposlitev ne preprečuje revščine,
• dosedanja minimalna plača je bistveno prenizka za človeka dostojno življenje, zato jo bomo dvignili na 1000 evrov,
• v politiko plač bomo vgradili stimulativne elemente in zagotoviti večjo povezanost plač s poslovnimi rezultati in z učinkovitostjo dela, tako v javnem kakor tudi v zasebnem sektorju,
• Slovenija je z uvedbo evra doživela izjemen porast cen življenjskih potrebščin, s čimer se je poslabšal življenjski standard državljank in državljanov Slovenije;
ti s svojim dohodkom realno kupijo manj, kar pomeni, da se je kupna moč prebivalstva znižala,
• pri zaposlenih, še posebej tistih, ki so, v okviru opravljanja vsakodnevnega dela, v stikih s strankami, bomo zahtevali obvezno dejansko znanje slovenskega jezika (in ne le na papirju) in ga tudi, predvsem pri novih zaposlitvah, ustrezno preverjali,
• delovno zakonodajo bomo spremenili na način, da mora zaposleni, ko izpolni pogoje za upokojitev, v pokoj tudi oditi in sprostiti delovno mesto za mlade kadre;
razen v primeru, ko se delavec in delodajelec dogovorita, da je v interesu delodajalca, da zaposleni s svojim aktivnim delom še nadaljuje, saj je npr. znanje delavca izjemnega pomena za delodajalca in podjetje in zato podaljšata zaposlitev dokler npr. ne uvedejo novega kadra.
INVALIDI
• v sodelovanju z invalidskimi in humanitarnimi organizacijami bomo povečano skrb namenili invalidom,
• podprli bomo izgradnjo dodatnih bivalnih enot oziroma stanovanj za invalide in jim na ta način poskušali omogočiti čim bolj samostojno življenje in vključenost v družbo,
• pri poslovanju Fundacije za financiranje invalidskih in humanitarnih organizacij v Republiki Sloveniji dejstva kažejo na netransparentnost procesov poslovanja, upravljanja, odločanja in nadzora delitve javnih finančnih sredstev, kar so že večkrat ugotovili pristojni državni organi;
nepravilnosti pri dosedanjem poslovanju FIHO sta že večkrat ugotovila tako Računsko sodišče, kakor tudi Komisija za preprečevanje korupcije,
• v Fundaciji za financiranje invalidskih in humanitarnih organizacij v Republiki Sloveniji bomo uredili vprašanje konflikta interesov znotraj sveta FIHO in s tem povezanim sprejemanjem in koriščenjem sredstev za organizacije, ki so upravičene do le-teh sredstev, saj je predsednik nadzornega sveta Loterije Slovenije, hkrati tudi predsednik Nacionalnega združenja socialnega varstva, član sveta Fundacije invalidskih in humanitarnih organizacij, državni svetnik, predsednik Komisije za socialno varstvo, delo, zdravstvo in invalide v Državnem svetu, predsednik Invalidskega društva, direktor invalidskega podjetja Biro grafika Bori, itd.,
• zagotovili bomo pravičnejšo delitev sredstev med vsemi invalidskimi in humanitarnimi organizacijami.
• v okviru poslovanja Fundacije za financiranje invalidskih in humanitarnih organizacij v Republiki Sloveniji bomo vzpostavili boljši nadzor nad namensko porabo sredstev
in povečali transparentnost in odgovornost uporabnikov sredstev
in preprečili bomo nadaljnje plenjenje invalidskega denarja
in omogočili mehanizme in varovalke zoper mešetarjenje s sredstvi,
• tudi manjšim organizacijam, katere niso vključene v Nacionalni svet invalidskih organizacij Slovenije in so zaradi tega diskriminirane, bomo omogočili sodelovanje v Fundaciji za financiranje invalidskih in humanitarnih organizacij v Republiki Sloveniji
in s tem vzpostavili uravnoteženo zastopanost invalidskih in humanitarnih organizacij,
OTROŠKO VARSTVO, ŠOLSTVO IN ŠPORT
• uvedli bomo popolnoma brezplačne vrtce za vse otroke in zagotovili ustrezno število prostih mest za vse otroke,
• uvedli bomo višji nivo programov, ki se izvajajo v vrtcih (učenje jezikov, itd.),
• posebno skrb bomo namenili našim najmlajšim prebivalcem in jim omogočili varno in brezskrbno otroštvo in mladost,
• družinam je potrebno nameniti več travnatih površin in urejenih igrišč, za katera pa ni dovolj, da se jih samo postavi, ampak je potrebno misliti tudi na njihovo vzdrževanje in varovanje.
Na igrišča polna smeti, injekcijskih igel, pasjih iztrebkov in še česa, starši zagotovo ne bodo pripeljali svojih otrok, zato vpeljali strog nadzor nad uporabo teh površin,
• še naprej si bomo prizadevali za izključno laično državno šolstvo, kar pomeni, da verouk katere koli religije nima prostora v učnem procesu,
• zavzemali si bomo za popolnoma brezplačno javno šolstvo, obenem pa bomo še naprej ostro nasprotovali stoodstotnemu sofinanciranju programov zasebnih šol s koncesijo,
• uvedli bomo brezplačno prehrano v osnovnih in srednjih šolah,
• v osnovnih šolah bomo kot samostojen obvezen predmet uvedli domovinsko vzgojo
in s tem dvignili nivo patriotizma in zavedanja svojih korenin v naših šolah,
• na trgu je vedno več različnih učbenikov in delovnih zvezkov tako za osnovne in srednje šole, zato je potrebno zagotoviti, da učitelji pri posameznem predmetu sicer lahko izbirajo med različnimi učebeniki, vendar morajo biti ti v istem cenovnem okviru, saj sedaj med ceno kompleta učbenikov za isti razred na različnih šolah prihaja do velikih razlik;
• v osnovnih in srednjih šolah bomo prevetrili vse učne programe,
v prvi vrsti slovenski jezik in zgodovino, saj v glavnem temeljita na zanikanju, tako jezika, kot zgodovine naroda,
• v osnovnih in srednjih šolah bomo uvedli obvezno učenje drugega tujega jezika; v osnovnih šolah od 5. razreda dalje, v srednjih šolah od 1. letnika dalje,
• v osnovnih in srednjih šolah bomo, v sodelovanju s predstavniki muzejev, uvedli predmet, v okviru katerega se bodo učenci in dijaki spoznali s kulturnimi vrednotami naroda in človeštva nasploh ter jim bomo na ta način poskušali vzbuditi čut za ohranjanje zgodovinske dediščine,
• uvedli bomo obvezno vsaj dvoletno splošno srednješolsko izobraževanje,
• v srednjih šolah bomo uvedli nov predmet, ki bo zajemal osnove samozaščitnega delovanja v primeru naravnih nesreč, ekološko osveščanje, spodbujanje zdravega načina življenja, vzgajanje za kulturno in strpno obnašanje v prometu,
• zaradi uskladitve potreb po delovni sili na trgu si bomo prizadevali za tesno povezanost srednješolskih, višješolskih in visokošolskih ustanov z gospodarstvom,
• prizadevali si bomo za ustrezno rešitev cele vrste odprtih vprašanj »bolonjske« reforme, saj se vse bolj kaže, da je njeno uvajanje in predvsem izvedba še daleč od zastavljenih ciljev, saj je v sistemu reformiranega izobraževanja že kar lepo število študentov, ki lahko kaj hitro postanejo žrtve nedorečenega sistema,
• prizadevali si bomo ustrezno ovrednoteno znanstveno raziskovalno delo,
vlaganje večjih finančnih sredstev v sodobno opremljene raziskovalne ustanove, razvoj bazičnih znanstvenih raziskav ter večje vključevanje in hitrejše napredovanje mladih raziskovalcev,
• prizadevali si bomo za potrjevanje habilitacije v znanstveni naziv s kontinuiranim izvajanjem strokovnega znanstvenega dela;
• zaradi uvedbe bolonjske reforme bomo v Sloveniji zelo kmalu imeli veliko število »doktorjev«, zato bomo v visokošolski sistem izobraževanja vnesli določbo, po kateri bo moral vsak, ki bo želel pridobiti naziv doktorja znanosti oziroma bo želel opravljati doktorski študij, imeti pred tem cca 10 let delovnih izkušenj,
• prizadevali si bomo zdrav razvoj državljank in državljanov kar vključuje tudi športno in rekreativno udejstvovanje,
• poudarek bomo dali razvijanju lastnih kadrov pri športu na načelu, naj vrhunski športniki zrastejo iz domačega amaterskega športa.
KULTURA
• zaščitili bomo kulturne spomenike in ne bomo podlegali zahtevam kapitala, ki bi z denarjem in zaradi zaslužka rušil slovensko zgodovino;
• posebno pozornost bomo namenili razvoju ljubiteljske kulture, ki je v Sloveniji že tradicionalno zelo množično prisotna, prav tako pa velja tudi za zbirateljstvo,
• vztrajali bomo, da se ustrezno uredijo nevzdržne razmere, ki zaradi požrešnosti SAZAS-a vladajo tudi na področju ljubiteljske kulture,
• zavzemali si bomo za čimprejšnje dokončanje NUK-a,
• zagotovili bomo ustrezne prostore za hranjenje arhivskih gradiv,
• uredili bomo vsa odprta vprašanja muzejev ter muzeje združili pod »isto kapo«;
• zakonsko bomo uredili možnost donacij, tako s strani fizičnih, kot tudi pravnih oseb, muzejem,
• zakonsko bomo uredili odkupe zbirk in umetniških predmetov, s tem, da se bo donacija odštela od davčne osnove, po vzoru zahodnoevropskih držav,
• v šolah bomo, v sodelovanju s predstavniki muzejev, uvedli predmet, v okviru katerega se bodo učenci in dijaki spoznali s kulturnimi vrednotami naroda in človeštva nasploh
ter jim bomo na ta način poskušali vzbuditi čut za ohranjanje zgodovinske dediščine,
ZDRAVSTVO
V Sloveniji zdravje ni več osnovna človekova pravica, temveč je zdravje postalo tržni artikel z milijonskimi zaslužki.
Zavedati se je potrebno, da je zdravje ena najpomembnejših vrednot,
ambicija in dolžnost države pa, da s solidarnostjo poskrbi, da bodo, tako manj, kot tudi bolj premožni ljudje deležni enake dostopnosti in kvalitete storitev.
Minili so časi, ko je bilo, za zaupanje v odnosu med zdravnikom in bolnikom, dovolj le znanje zdravnika.
Sodobna in draga medicinska oprema, nova in izjemno draga zdravila omogočajo ne le zboljšanje kakovosti in podaljševanje življenja bolniku, temveč tudi možnost popolne ozdravitve.
Zdravstvena reforma naj bi odgovorila na številna pričakovanja uporabnikov, pa tudi izvajalcev zdravstvenega varstva.
Končni cilj reforme mora biti krepitev temeljnega zaupanega razmerja med bolnikom in zdravnikom, saj bo le tako lahko uspešno tudi zdravljenje in s tem izboljšanje splošnega zdravstvenega stanja prebivalstva.
Podobno kot v drugih evropskih državah se tudi slovensko prebivalstvo stara, kar pomeni, da je namenjenih čedalje več denarnih sredstev za obvladovanje kroničnih bolezni starostnikov.
Primerjava naših zmogljivosti s stanjem v državah Evropske unije kaže, da smo pri kadrih resnično na robu evropskega povprečja.
• zavzemali se bomo za razmejitev javnega in zasebnega zdravstva
– kakršen koli poskus ureditve teh vprašanj do danes, kot tudi večine drugih vezanih na zdravstvo, so vse do sedaj razno razni zdravniški, farmacevtski in drugi lobiji uspešno blokirali,
• javno zdravstvo nosi le stroške, zasebno zdravstvo pa ustvarja dobičke - v javnem zavodu, kjer so dolge čakalne dobe pacient ne pride vrsto, v zasebni ordinaciji pa je isti zdravnik dosegljiv takoj, le da pacient sam krije stroške, zato bomo odpravili takšne anomalije
in vsem pacientom zagotovili enako dostopnost do zdravnikov in enako kakovostno obravnavo,
• vzpostavili bomo učinkovit nadzor nad poslovanjem javnih zdravstvenih zavodov in nad stroški zdravstvenih programov, saj so stroški v naših javnih zdravstvenih ustanovah zelo visoki,
• znižali bomo cene zdravstvenih storitev in zdravil
- cene storitev in zdravil v naših javnih zdravstvenih ustanovah so enormno visoke; zanimivo je, da so zdravstveni posegi in zdravila v tujini bistveno cenejši,
• da bomo dosegli znižanje cen zdravil bomo v zdravstvenih zavodih uvedli klinične farmacevte, ki glede na prakso iz drugih držav pomenijo velik prihranek za državo,
• ukinili bomo posredništvo pri nakupu zdravstvenih pripomočkov in zdravil, saj posredniki poberejo okrog 30 % sredstev;
uvedli bomo sistem nakupa pripomočkov in zdravil direktno od proizvajalca,
• temeljni razlog za prepotrebno zdravstveno reformo je nestabilno financiranje zdravstva, zato bomo z ukrepi na tem področju zagotovili stabilno financiranje zdravstva,
• zakonsko bomo zmanjšali pristojnosti zdravniške zbornice in odpravili obvezno članstvo v Zdravniški zbornici, kakor tudi v vseh ostalih zbornicah, kjer je članstvo še vedno obvezno,
• uvedli bomo obvezno delo zdravnikov v javnih zdravstvenih ustanovah določen čas po zaključku šolanja,
v primeru takojšnega prehoda v privatno prakso, pa bo potrebno del stroškov šolanja povrniti državi oziroma delodajalcu, če je delodajalec kril stroške šolanja,
• še posebej se bomo zavzemali za večjo učinkovitost zdravstvenih delavcev in izvajalcev,
• zavzemali se bomo za plačilo zdravstvenih delavcev po učinku,
• zavzemali se bomo za združevanje manjših izvajalcev v večje zdravstvene enote,
• zagotovili bomo ustrezne programe za preprečevanje odvisnosti od mamil in alkohola,
s poudarkom na preventivnem delu predvsem med mladimi, tako v osnovnih kot srednjih šolah, kakor tudi ustrezno sankcioniranje kršilcev,
• racionalizirali bomo poslovanje in ustrezno reorganizirali dela v javnih zdravstvenih ustanovah, še posebej v Kliničnem centru v Ljubljani,
• racionalizirali bomo poslovanje in ustrezno reorganizirali dela Zavod za zdravstveno zavarovanje Slovenije,
• ukinili bomo letno planiranje števila posegov pri pacientih s strani ZZZS, kar bo nedvomno znatno vplivalo na čakalne dobe,
• pričeli bomo izvajati naročila za zdravstvene pripomočke in aparate direktno preko ministrstva za zdravje, ne pa parcialno preko posameznih posrednikov, ki bogato služijo,
• zavzemali se bomo za združitev primarnega in sekundarnega zdravstva,
• ukinili bomo prostovoljno dodatno zdravstveno zavarovanje.
OKOLJE IN PROSTOR
Zdravo okolje, varno podnebje, čista voda in zrak ter preskrba s hrano in osnovnimi surovinami so prioritete, katerim moramo dati prednost.
• neizpodbitno dejstvo je, da so naravni viri omejeni, zato moramo z njimi gospodariti skrbno, učinkovito in v okviru realnih potreb,
• spodbujali bomo rabo predvsem tistih virov, ki se učinkoviteje obnavljajo in imajo manjše negativne učinke na zdravje, okolje in varnost ljudi,
• zavzemali se bomo za smotrno izrabo električne energije, saj je poraba le-te v Sloveniji najvišja v Evropi,
• zavzemali se bomo za uporabo obnovljivih virov energije, v prvi vrsti sončne energije in obvezno izvedbo fotovoltaičnih elektrarn na velikih pokrivnih površinah s povečanjem subvencij države na proizvedeno kilovatno uro;
to je namreč edini konstanten vir energije, obenem pa se zaradi izredno hitrega razvoja uporabe možnost izrabe vse bolj optimalizira, veča in postaja tudi finančno vedno bolj sprejemljiva,
• prestrukturirali bomo slovensko gospodarstvo in s tem zmanjšali emisijo CO2;
po Kjotskem protokolu nam tako ne bo več potrebno kupovati kvot (kuponov) za CO2, kar moramo početi sedaj, s tem pa bi lahko namesto nakupovalcev kvot postali prodajalci kvot CO2,
• zavzemali se bomo za gradnjo pretočnih električnih central na Muri, ki ne bodo zagotovile samo električne energije, ampak bodo tudi dvignile nivo podtalnice v Pomurju, ki je danes že kritično nizek.
• popolnoma bomo opustili izgradnjo TEŠ6;
prepričani smo, da gre za eno od največjih finančnih mahinacij in tega projekta Slovenija ne potrebuje;
Slovenija mora intenzivno proizvajati električno energijo iz obnovljivih virov energije, v prvi vrsti sončne energije,
• pri proizvajanju električne energije se bomo zavzemali za uporabo lesne biomase, katere je v Sloveniji v izobilju, pa skoraj v celoti neizkoriščena;
tako na primer odpadno žaganje podjetniki izvažajo v Italijo, kjer se predelava in uporaba očitno splača, namesto, da bi ga koristno uporabili pri nas,
• še naprej bomo ostro nasprotovali izgradnji plinskih terminalov,
Italija izvedbo projekta plinskega terminala, kljub vsem strokovnim opozorilom o škodljivosti vplivov na širše območje, tveganje za ljudi, vplivom na vodo in pogin morskih živali, onesnaženje vode s kemikalijami, motenje plovnih koridorjev in vprašljive varnosti plovbe, nemoteno nadaljuje že od leta 2006;
v SNS že od vsega začetka opozarjamo in vlado pozivamo, da od italijanskih oblasti zahteva takojšnjo prekinitev vseh postopkov za izgradnjo morskega plinskega terminala in plinovoda!!
Vladi je očitno vseeno, kaj bo Italija zgradila v soseščini, ali pa je morda to delo za Komisijo za preprečevanje korupcije.
• zaradi nespoštovanja dogovorov in neplačevanja sorazmernega deleža stroškov skladiščenja jedrskih odpadkov in razgradnje NEK s strani Hrvaške, bomo obračunali nevplačani delež ter ga spremenili v lastniški delež, Hrvatom pa to zgolj sporočili,
• omejili bomo nakup nepremičnin s strani tujcev, še posebej kadar gre pri tem za degradacijo prostora,
obenem pa je potrebno zahtevati recipročno obravnavo tudi na drugi, predvsem italijanski strani,
• uvedli bomo stroge predpise na nivoju države o urejanju naselij ter izrabi prostora,
• v okviru ločenega zbiranja odpadkov bomo uvedli poostren nadzor nad sortiranjem že zbranih odpadkov na smetiščih oziroma odlagališčih,
• zavzemali se bomo za modernizacijo Luke Koper, namesto razsutega tovora, pa bomo spodbujali kontejnerski prevoz.
PROMET
• še naprej se bomo zavzemali za »priključitev«Koroške Sloveniji in izgradnjo hitre ceste po trasi 3. razvojne osi (od Arje vasi na Koroško), ki je že predolgo v raznoraznih načrtih in planih;
čimprejšnja izgradnja 3. razvojne osi bi bistveno hitreje lahko zagotovila pogoje za skladnejši regionalni razvoj Koroške regije in druge razvojne priložnosti tako za gospodarski kot za negospodarski sektor, osnovo za dvig konkurenčnosti in dolgoročno prestrukturiranje regije ter realno upanje, da se bo v prihodnje večji delež visoko izobražene mladine, v katero regija ogromno vlaga, vračal nazaj v regijo in si tukaj, z vsemi svojimi potenciali, ustvaril lastno eksistenco,
• prizadevali si bomo za čimprejšnjo ureditev boljše, hitrejše in varnejše cestne povezave Bele Krajine in Zasavske regije s prestolnico;
sredstva za izvedbo obeh cestnih povezav pa bi črpali iz kohezijskih skladov in preko strateških partnerjev,
• zmanjšali bomo avtomobilski promet v vseh večjih slovenskih mestih,
pri čemer morajo mestne občine nujno sodelovati z občinami, ki jih obkrožajo, z ustreznimi projekti kvalitetnega javnega prevoza;
pri financiranju teh projektov bo morala sodelovati tudi država – namesto, da kupuje kupone zaradi prevelikega izpusta CO2,
prav tako je potrebno pridobiti tudi sredstva iz skladov EU (npr. možnost podzemne železnice v Ljubljani, krožna plovnost po Ljubljanici, zagotovitev plovnosti Save čim bolj globoko v Slovenijo, itd.),
• gradili bomo zelene mostove, to je pokritje cestišč v usekih avtocest, kjer bi lahko uredili deponije odpadkov (po odstranitvi vseh za reciklažo primernih), jih prekrili z zemljo in zasadili;
na ta način bi rešili tudi vprašanje drobljenja življenjskega prostora divjadi,
• poskrbeli bomo za odstranitev bivših cestninskih postaj na avtocestah, saj predstavljajo zelo moteč in nevaren element,
• kamionski tranzitni promet preko Slovenije bomo preusmerili na vlake
• prizadevali si bomo za modernizacijo železniške infrastrukture, predvsem pa za izgradnjo novega železniškega omrežja, ki bi v največji možni meri potekalo pod zemljo in v čim več ravnih odsekih,
• še naprej se bomo prizadevali za izgradnjo drugega tira Divača Koper,
• prizadevali si bomo za izgradnjo tekoče t.i. primestne železniške povezave večjih središč z okoliškimi kraji; zaradi dnevnih migrantov je potrebno urediti dober in hiter železniški prevoz okoli večjih mest, še posebej iz okoliških občin;
veliko ljudi se dnevno vozi na delo z avtomobilom zato, ker enostavno nimajo druge možnosti ali pa bi z javnimi prevoznimi sredstvi potrebovali 2x ali celo 4x toliko časa
• prizadevali si bomo za izgradnjo tekoče železniške povezave med prestolnico in letališčem Jožeta Pučnika,
UDELEŽENCI V CESTNEM PROMETU
• znižali bomo absolutno previsoke kazni za prometne prekrške, predvsem za tiste, pri katerih niso ogroženi drugi udeleženci v prometu, saj so zaradi tega policisti postali zgolj inkasanti, ki polnijo državni proračun, namesto, da bi bili v pomoč državljanom,
• ukinili bomo kazenske točke pri manjših prometnih prekrških in za te prekrške kaznovanje uredili z minimalno denarno kaznijo ali zgolj opominom,
• zavzemali se bomo za ukinitev omejitve hitrosti na avtocesti, kjer je to mogoče, saj ne pristajamo na izjave, da ubija hitrost; ubija namreč objestnost, te pa obstoječe kazni več kot očitno ne preprečujejo,
• zavzemali se bomo za kaznovalno politiko, ki mora biti predvsem vzgojna in preventivna, kar sedanja sigurno ni, saj služi zgolj in samo polnjenju državnega proračuna
zato bomo v okviru vzgojne kaznovalne politike predlagali tudi obvezno družbeno koristno delo s poškodovanci prometnih nesreč,
• pri odvzemu vozniškega dovoljenja bomo še naprej zagovarjali stališče, da se vozniku lahko odvzame vozniško dovoljenje samo za tisto kategorijo v kateri je bil prekršek storjen in ne za vse kategorije,
• uvedli bomo obvezne programe dodatnega usposabljanja za voznike, ki večkrat kršijo prometne predpise,
• uvedli bomo preventivne programe izobraževanja in usposabljanja za ustrezno strpno in kulturno obnašanje v prometu,
• odprli bomo večje število poligonov za učenje varne vožnje in urejeno dirkališča
- na ta način bi lahko tisti, ki si želijo hitrejše vožnje, to prakticirali v varnem in urejenem okolju.
KMETIJSTVO, GOZDARSTVO IN PREHRANA
Velik poudarek bomo namenili ohranjanju narave,
zavedati se namreč moramo, da je Slovenija pravzaprav botanični vrt Evrope, ki ga nikakor ne smemo uničiti.
KMETIJSTVO IN PREHRANA
• samooskrbnost osnovnih dobrin dolgoročno lahko zagotovi neodvisnost države ter blaginjo in varnost državljanov,
• z osnovno lokalno prehransko samooskrbo lahko bistveno zmanjšamo negotovosti, ki jih prinašajo rastoči pritiski na omejene vire, velika nihanja cen surovin in hrane,
• zavzemali se bomo za bistveno povečanje deleža prehrambne samooskrbe, ki je v Sloveniji izredno nizek,
• zavzemali se bomo za celoletni uradni (legalni) nakup na slovenskih kmetijah pridelane zelenjave, sadja, izdelkov in ostalih prehranskih proizvodov ob minimalnih tehničnih pogojih, npr. poleg dejavnosti kmetovanja, kmet prijavi še prodajo lastne pridelane prehrane in ostalih prehranskih proizvodov in s tem uradno prodaja svoje pridelke,
• zavzemali se bomo za izvedbo projektov, ki vključujejo sonaravno gospodarjenje na slovenskih kmetijah, kajti zgolj to bo možnost za njihovo preživetje;
biološko neoporečna hrana bo tista, ki jo bo slovenski kmet lahko unovčil in katere pridelava mu bo zagotavljala konkurenčno prednost pred ostalimi,
• nasprotujemo uporabi gensko spremenjenih organizmov, vendar se tudi zavedamo, da se temu ne bomo mogli v celoti izogniti,
zato se bomo zavzemali za trezno in premišljeno raziskovalno delo na področju gensko spremenjenih organizmov in hrane in poostren nadzor nad proizvodnjo in uporabo gensko spremenjenih organizmov,
• mnogo biotskih vrst je ogroženih zaradi načina našega delovanja, zato mora biti ohranjanje biološke raznovrstnosti temelj za evolucijo in vzdrževanje sistemov, ki ohranjajo življenje na Zemlji,
• oblikovali bomo takšno kmetijsko politiko, ki bo podpirala cilje varstva biotske raznovrstnosti,
• zavzemali se bomo za ekološki visoki kmečki turizem z davčnimi olajšavami,
• uvedli bomo poostren nadzor pri uporabi fitofarmacevtskih sredstev in pesticidov, fungicidov, repelentov in tudi ostalih za okolje izredno škodljivih substanc in uporabo znižali na minimum oziroma jih prepovedali,
• pripravili bomo natančen seznam prepovedanih substanc za uporabo v kmetijstvu
in vpeljali večji nadzor pri nakupu, uporabi in porabi omenjenih sredstev,
• ponovno bomo uvedli letalsko obrambo proti toči,
• ukinili bomo izplačevanje odškodnin zaradi sprememb namembnosti kmetijskih zemljišč,
• odpravili bomo obvezno članstvo v Kmetijsko-gozdarski zbornici,
kakor tudi v vseh ostalih zbornicah, kjer je članstvo, še vedno obvezno,
• Sklad kmetijskih zemljišč in gozdov bomo reorganizirali na način, da bo zagotavljal uporabo najboljših kmetijskih zemljišč za proizvodnjo hrane,
GOZDARSTVO
• Slovenija je tretja najbolj gozdnata država v Evropi, vendar naše gozdove in les premalo cenimo,
• v času boja proti podnebnim spremembam je potrebno naše gospodarstvo preusmeriti na nam razpoložljive naravne danosti
- les je namreč edina surovina, ki je imamo v izobilju in njegova vsesplošna raba bi znatno prispevala k znižanju porabe energije in k energetski neodvisnosti, znižanju emisije toplogrednih plinov in razvoju podeželja,
• uravnovesili bomo sečnjo v gozdovih do količine, ki jo dopušča trajnostni vidik rabe gozda,
• promovirali in vzpodbujali bomo celovito rabo lesa in lesnih izdelkov,
• vzpodbujali bomo predelavo lesa na področjih, kjer le-ta nastaja;
s tem bomo poskrbeli za policentrični razvoj Slovenije in prispevali k razvoju in poselitvi podeželja,
• slovenska lesno-predelovalna industrija je skoraj v celoti propadla;
v zlatih časih (cca 1985) je lesno-predelovalna industrija nudila skoraj 50 tisoč delovnih mest (danes zgolj 20 tisoč), sedaj pa slovenski les raje prodajajo v tujino, namesto, da bi ga vsaj obdelali in prodajali kot polizdelek, za kar bi tudi bistveno več iztržili,
• les bomo opredelili kot strateško surovino, predelavo lesa pa kot pomembno panogo, ki bo maksimalno izkoristila prirastek, ki nam ga nudi gospodarjenje z gozdom,
• poskrbeli bomo za tehnološki razvoj lesno predelovalne dejavnosti,
• trenutno les iz slovenskih gozdov kot surovino prodajajo v Avstrijo in Italijo - v vseh sosednjih državah je prodaja lesa kot surovine že dolga leta zakonsko prepovedana,
• zakonsko bomo prepovedali prodajo slovenskega lesa kot surovine,
• poskrbeli bomo, da se bo lesna surovina iz slovenskih gozdov izključno v Sloveniji predelala v izdelke z najvišjo dodano vrednostjo,
• še tisti majhen del slovenske lesno-predelovalne industrije, ki jo je ostalo, pa slovenski les vozi na predelavo v Avstrijo, namesto, da bi v Sloveniji odprli ustrezno velike žag,
zato bomo poskrbeli za celotno verigo od pridobivanja, predelave, uporabe, reciklaže do končne izrabe lesa na območju Slovenije,
• poskrbeli za odprtje ustreznega števila žag na področju Slovenije in s tem slovenskim podjetjem omogočili zaslužke, ne pa, tako kot sedaj, na naš račun služijo avstrijska podjetja.
OBRAMBA
• Slovenija kot samostojna država mora imeti svojo slovensko vojsko, ne pa vojsko Republike Slovenije, ki lahko vključuje plačance iz vseh evropskih držav,
• zavzemamo se za vojsko urejeno na sodobnih konceptih modernih vojska in osnovah tehnične, logistične pa tudi psihične usposobljenosti ter opremljenosti in izučenosti kadra,
• Slovensko vojsko naj bi tvorile profesionalne specialne enote, predvsem helikopterske in raketne, kot podpora pa naj jim bo vpoklic rekrutov s časovno prilagojenim in zanimivim ter interesno vezanim programom usposabljanja,
• opremljenost vojske mora biti moderna, vključevati mora tudi letalstvo z vsaj eno eskadriljo reakcijskih lovcev, saj smo Slovenci eden od prvih letalskih narodov
• trenutni način služenja vojaške pripravljenost ni dovolj za dobro izurjenost in obrambno usposobljenost vseh slovenskih državljanov, tako časovno, kakor tudi programsko ne,
• proračunska poraba ministrstva za obrambo mora biti nadzorovana v parlamentu,
določanje in odločanje o nakupu obrambnih sredstev pa mora biti prepuščeno zgolj strokovni presoji politično neodvisnega vojaškega vrha, potrjeno pa v parlamentu Republike Slovenije,
• nakupi opreme in oborožitve morajo biti transparentni in politično neobremenjeni ter podrejeni samo strokovnim zahtevam
in ne smejo biti podrejeni tudi zahtevam NATA in njegovim potrebam oziroma željam po zaslužku s prodajo starega in že odsluženega orožja,
prav tako pa tudi ne smemo dovoljevati nakupov nedodelanih prototipov (puška F2000)
• še naprej se bomo zavzemali, da slovenski vojaki ne bi sodelovali v vojaških misijah izven Evropske unije,
v kolikor pa je to nujno potrebno zaradi obveznosti, ki izhajajo zaradi članstva v mednarodnih organizacijah, pa naj sodelujejo zgolj v akcijah, ki jih je odobrila Organizacija združenih narodov
– v takšnih primerih, mora vse stroške vojakov v vojaških misijah kriti mednarodna organizacija, ki je vojake napotila na misije,
• Slovenska vojska mora ponovno postati slovenska in ne smemo dovoliti, da bi postala zgolj vojska države Slovenije, kar pomeni, da bi vključevala tudi tuje plačance,
• neuporabljeno vladno letalo Falcon bi dali v upravljanje Slovenski vojski;
na ta način bi Slovenska vojska lahko zagotavljala vse prevoze državnih delegacij in funkcionarjev, kar bi šlo v okvir obveznih pilotskih priprav in letov;
ravno tako bi to letalo lahko prevažalo slovenske vojake ob zamenjavah na misijah v tujini, kjer morajo sedaj na prevoz čakati tudi po teden in ga posebej plačevati Američanom ali Nemcem.
POLICIJA
• policija mora postati servis državljanov, ki jo ljudje morajo spoštovati, obenem pa jim mora nuditi zaščito;
hkrati pa mora Policija s svojim ravnanjem biti v zgled državljanom in ljudem dati vedeti, da za policiste predpisi in zakoni veljajo enako, kot za vse ostale državljane,
• dejstvo je, da v trenutni situaciji Policija ni ravno priljubljena med državljani, saj imajo ljudje občutek, da jim niso v podporo;
krivda za slab ugled Policije v javnosti je na vodilnih kadrih, saj morajo policisti zgolj izvrševati nesmiselne ukaze nadrejenih,
• Policija mora preneha biti inkasantska ustanova, ki zgolj polni državni proračun in nadrejeni prometnim policistom ne smejo predpisovati norm, koliko kazni za prometne prekrške mora posamezni policist v določenem času napisati,
• kadrovsko bomo okrepili policijo, saj je znotraj organizacije vse preveč nestrokovnih in spolitiziranih kadrov, ki v policijskih enotah nimajo kaj iskati,
• policijo bomo reorganizirali tako, da bo uvedeno povsem centralizirano vodenje, z enega mesta,
• policistom bomo dali večja pooblastila, vendar pa bomo vsako zlorabo le-teh strogo kaznovali,
• zavzemali se bomo, da bodo nadrejeni zagovarjali upravičene ukrepe podrejenih policistov, ne pa, da se enostavno umaknejo in dvignejo roke od njih,
• močno bomo poostrili nadzor nad delom policistov ter kaznovali njihovo nedejavnost in neukrepanje,
• uredili bomo plačna razmerja policistov do vojakov, še posebej ob posebnih nalogah,
• ponovno bomo uvedli kadetske šole, saj trenutni način šolanja ni ustrezen,
PRAVOSODJE
• slovensko sodstvo determinirata dve konstanti, naraščanje sodnih zaostankov in nepriznavanje lastne krivde
• sodniki so edini imenovani funkcionarji, ki imajo trajni mandat,
• še naprej se bomo zavzemali za ukinitev trajnega mandata sodnikom in uvedli 8 letni mandat
- prepričani smo, da bi to doprineslo k bolj kakovostnem, učinkovitejšemu, nepristranskem in poštenem sojenju,
• po ukinitvi trajnega mandata bo sodnik moral doseči odlične rezultate dela, svoje delo pa opravljati hitro, učinkovito in pošteno, da bi dosegel podaljšanje svoje funkcije;
ključno pri tem je upoštevanje učinkovitosti dela sodnikov;
mnogi sodniki svoje delo opravljajo slabo ali pa ga sploh ne, pojavljajo se celo primeri, ki zbujajo dvom v poštenost in korektnost sodniških odločitev, kar pa meče slabo luč na celotno sodstvo,
• po ukinitvi trajnega mandata bodo po 8 letih bodo sodniki morali »obnoviti licenco« oziroma opraviti nekakšen »pravosodni izpit«,
• tisti sodniki, ki izpita ne bodo opravili, bodo odšli s sodišča;
ostali bodo profesionalni, objektivni, delavni in pošteni sodniki, ki bi reševali sodne zaostanke, na tak način bi se sodnikom povrnil tudi ugled, saj so k sedanjemu nezaupanju javnosti v njihovo delo, precej tudi sami prispevali,
• izenačili bomo imuniteto sodnikov in tožilcev s poslansko,
• omogočili bomo možnost kazenskega pregona sodnika zaradi napačne sodbe
- številne sodbe slovenskih sodnikov je Evropsko sodišče za človekove pravice razveljavilo in Sloveniji naložilo plačilo kazni, za kar bi morali odgovarjati ta isti sodniki, ki so vodili postopek,
• zakonsko bomo uredili, da bodo sodniki in tožilci kazensko in finančno odgovorni za svoja ravnanja, odločitve, postopke in napake,
• takoj bomo uvedli register storilcev kaznivih dejanj zoper spolno nedotakljivost mladoletnih oseb, kar bi že moralo obstajati, vendar minister za pravosodje tega ne izvršuje, češ, da morajo varovati osebne podatke storilcev kaznivih dejanj,
• uvedli bomo kaznovalno politiko z večjim poudarkom na finančni obremenitvi, predvsem pri gospodarskem kriminalu,
• v okviru kaznovalne politike bomo pri storitvi manjših prekrškov, namesto finančnih ali pogojnih kazni, spodbujali opravljanje del v splošno družbeno korist,
• uvedli bomo obvezno opravljanje del v zaporih, ki ne morejo biti mesto oddiha, ampak ustanove v katerih naj bi se zaporniki ustrezno socializirali in pripravili na družbeno sprejemljivo življenje po prestani kazni;
delo mora biti sestavni del prevzgoje v zaporih,
• veljavna zakon omogoča zaplembo premoženja osebam, pridobljenega na osnovi goljufij, korupcije in gospodarskega kriminala, vendar se to ne izvršuje, zato bomo to pospešeno začeli izvrševati,
• ustrezno popravili in uredili bomo zakonodajo na področju stečajev, ki se nenehno spreminja na način, da lahko vodstva podjetij s svojimi pravnimi strokovnjaki nenehno iščejo nove možnosti za zavlačevanje stečajev podjetij (SCT, VEGRAD, itd.), kjer delavci par mesecev ne dobijo plač, kar pomeni, da je podjetje po zakonu trajno nelikvidno, podjetje pa še vedno ni v stečaju,
• največja kritika gre na račun nedelovanja nadzornih institucij, ki dopuščajo nespoštovanje pravnih predpisov;
določbe zakonov so jasne, vendar jih podjetja ne spoštujejo, zato bomo v okviru stečajne zakonodaje uvedli stroge kazenske sankcije zoper nadzorne institucije, ki ne bodo ukrepale zoper kršitelje stečajne zakonodaje
- sodni epilog v primerih kršiteljev pa je skoraj iluzorno pričakovati,
• prizadevali si bomo za poenostavitev in bistveno zmanjšanje zakonov
- slovenska država je birokratska država, z že povsem nepreglednim številom zakonov, ki se med seboj prepletajo in ni področja, ki ga ne bi urejalo vsaj nekaj zakonov
- zakonodaja mora biti jasna in enostavna ter razumljiva, da jo lahko upoštevajo in izvajajo vsi, ne pa da je napisana tako, da se jo lahko razume
in seveda potem tudi izvaja na tak ali drugačen način, kar pa je samo voda na mlin vsem tistim, ki za lastno korist skušajo obiti zakonodajo;
da so nekateri zakoni bili tako napisani namerno, smo pogosto opozarjali, vendar brez uspeha, sa j je takšna nepregledna in zamotana zakonodaja očitno pogodu vsem dosedanjim vladajočim koalicijam,
ZUNANJA POLITIKA
• Slovenija mora krepiti diplomatsko mrežo, vendar v drugih državah kot to dela do sedaj,
• diplomatsko-konzularna predstavništva Slovenije bomo odpirali v državah, kjer je možnost zaslužka za naše gospodarstvo in našo državo, ne pa tam kjer lahko zgolj držimo svečo velikim državam,
• prevetrili bomo diplomatske predstavnike in vse neustrezne zamenjali, na njihova mesta pa imenovali ljudi, ki znajo v imenu države sklepati posle,
• spodbujali bomo predvsem gospodarsko diplomacijo in za izvrševanje nalog na veleposlaništvih na selektiven način izbirali kadre, predvsem gospodarstvenike in ekonomiste, ne pa zgolj diplomate,
• preverili bomo smotrnost in upravičenost stroškov posameznih veleposlaništev,
• Slovenija se mora močno angažirati Zahodnem Balkanu, čeprav pri tem zamuja vsaj 10 let, saj so nas pri tem prehitele popolnoma vse države, tudi tiste, ki o tej regiji niso imele pojma,
• spodbujali bomo krepitev gospodarskega sodelovanja s štirimi gospodarsko najhitreje rastočimi in razvijajočimi državami Brazilijo, Kitajsko, Rusko Federacijo in Indijo.
EVROPSKA UNIJA
• SNS, kot edina politična stranka, ki je bila proti hlapčevskemu vstopu v EU, že od samega začetka govori o vprašljivi bodočnosti tako evra, kot EU,
• naše napovedi glede stabilnosti in vzdržnosti glede evra se že izpolnjujejo, kot vidimo v primeru Grčije in bili smo edini, ki smo napovedovali tak razplet grškega scenarija;
SNS je bila edina parlamentarna stranka, ki glasovala proti podarjanju denarja Grčiji, ob tem ko so prav vse ostale politične stranke glasovale za to, da se meče denar skozi okno s krediti Grčiji in da se podpiše poroštvo za več kot 3,5 milijarde evrov,
• znotraj monetarne unije v EU bomo zahtevali dosledno upoštevanje in spoštovanje Maastrichtskih kriterijev, ne pa da veljajo zgolj za nekatere,
• zahtevali bomo večjo vlogo parlamenta pri odločitvah države v zadevah povezanih z Evropsko unijo,
• podpirali bomo ustanovitev 3. regije za pridobitev kohezijskih in strukturnih sredstev.
USTAVA REPUBLIKE SLOVENIJE
• obstajajo potrebe po nekaterih spremembah Ustave Republike Slovenije, ki bodo plod skupnih razprav za spremembe, ki bodo sprejemljive za večino v Državnem zboru,
• ko bomo sprejeli ustavne spremembe, bo tudi večini bolj jasna beseda pravna država, okrog katere se danes največkrat krešejo mnenja,
• prizadevali si bomo za spremembe Ustave Republike Slovenije, predvsem glede ukinitve trajnega mandata sodnikov in njihov mandat omejiti na 8 let
, uvedbe referendumskega dneva
in glede učinkovitosti in smiselnosti Državnega sveta.
Dosedanje poslanke in poslanci SNS so že dokazali, da znajo in zmorejo odpirati in reševati prava vprašanja.
Verjamemo, da bodo izvoljeni poslanci izmed predlaganih kandidatov SNS bistveno pripomogli k temu, da se bo drvenje voza proti prepadu umirilo, ustavilo in tudi obrnilo navzgor, seveda če bodo za to dobili priložnost.
Vsi se zavedamo, da so spremembe nujne, vendar ni dovolj, da zgolj nezadovoljno stojimo ob strani.
Volitve so čas, ko lahko volivci s svojo odločitvijo pomembno prispevajo k nadaljnjemu življenju v naši državi.
SNS je bila, je in bo tudi v bodoče vest tako slovenskega parlamenta,
kot tudi celotnega slovenskega političnega prostora, zato je njena prisotnost nujna in neophodna.
Volivci razmislite torej komu boste dali svoj glas in se zavedajte, da je glas za SNS, glas za Slovenijo.
