Πλαίσιο Κυβερνητικού Προγράμματος: Συνοπτική παρουσίαση Οκτώβριος 2009 - πρώτα ο πολίτης
oκτωbριοσ 2009
Σε μια περίοδο ραγδαίων αλλαγών που η Ελλάδα αντιμετωπίζει μια πολύπλευρη πολιτική, οικονομική και κοινωνική κρίση, με αίσθημα ευθύνης και σταθερή πυξίδα τις αρχές μας αναδεικνύουμε το Όραμα μας για το μέλλον.
Εμπνεόμαστε και πιστεύουμε στις διαχρονικές μας αξίες.
Την ειρήνη, τη δημοκρατία, την ελευθερία, τη λαϊκή κυριαρχία και την ισότητα, την αλληλεγγύη και την κοινωνική απελευθέρωση.
Κυρίαρχος στόχος του ΠΑΣΟΚ είναι μια ανθρώπινη κοινωνία που εξασφαλίζει ταυτόχρονα την οικονομική ανάπτυξη,
την κοινωνική δικαιοσύνη
και την περιβαλλοντική προστασία.
Δεσμευόμαστε να αντιμετωπίσουμε τις μεγάλες προκλήσεις της εποχής μας, εξασφαλίζοντας σε κάθε Έλληνα και σε κάθε Ελληνίδα καλύτερες συνθήκες ζωής και δημιουργίας σε μια Κοινωνία Ασφάλειας, Ανάπτυξης και Αλληλεγγύης.
Το ιδεολόγημα ότι η πρόοδος και η ευημερία διασφαλίζονται με την αυτορρύθμιση της αγοράς, την επικράτηση της επί της πολιτικής, τον περιορισμό και την αποδυνάμωση του εποπτικού, αναπτυξιακού και κοινωνικού ρόλου του Κράτους κατέρρευσε κάτω από το βάρος των οικονομικών και κοινωνικών αδιεξόδων, των μεγάλων ανισοτήτων και της γενικευμένης κρίσης που προκάλεσε.
Η διακυβέρνηση της Ν.Δ τα τελευταία έξι χρόνια γύρισε τη χώρα πίσω, μας οδήγησε σε οικονομική και κοινωνική κρίση πριν τη διεθνή κρίση, άφησε τους πολίτες απροστάτευτους, την κοινωνία ανοχύρωτη και την οικονομία σε αδιέξοδο.
Ήρθε η ώρα να βάλουμε τέλος στην γενικευμένη παρακμή των τελευταίων έξι χρόνων.
Ήρθε η ώρα να βάλουμε την Ελλάδα σε μια νέα πορεία προόδου και δημιουργίας.
Δεν αρκούν αποσπασματικά μέτρα.
Χρειάζεται ολοκληρωμένο σχέδιο, σχέδιο Εθνικής Ανάτασης που θέτει στόχους, δίνει όραμα αλλά και άμεσες λύσεις σε όλο το φάσμα της καθημερινότητας του πολίτη.
Εφαρμόζουμε άμεσα Σχέδιο 100 ημερών για τη στήριξη της αγοράς,
την ενίσχυση των μεσαίων και χαμηλών εισοδημάτων,
τον περιορισμό της κρατικής σπατάλης.
Στόχος μας είναι να δώσουμε ζωή στην οικονομία
και να πραγματοποιήσουμε μια δίκαιη κοινωνική αναδιανομή.
Έτσι θα δημιουργήσουμε τη βάση για το επόμενο απαιτούμενο βήμα: της πράσινης ανάπτυξης, με ριζική αλλαγή στον τρόπο με τον οποίο παράγουμε πλούτο.
Εφαρμόζουμε άμεσα μέτρα για την θωράκιση της αυτονομίας της πολιτικής και τη διαφάνεια στον τρόπο με τον οποίο δαπανώνται τα χρήματα, το κάθε ευρώ του Έλληνα πολίτη.
Έτσι θα χτίσουμε τα θεμέλια για την απαραίτητη αλλαγή νοοτροπίας στο κράτος και σε όλους τους λειτουργούς του.
Για ένα κράτος που υπηρετεί τον πολίτη, με ποιοτικές υπηρεσίες, διασφαλίζοντας τα δικαιώματά του και το δημόσιο συμφέρον.
Η Ελλάδα που οραματιζόμαστε συμβαδίζει και αξιοποιεί τις διεθνείς προοδευτικές τάσεις, απαντά στα προβλήματα της συγκυρίας, επενδύει και προλαμβάνει τις μελλοντικές εξελίξεις.
Με το Πρόγραμμα μας θέτουμε έξι μεγάλους εθνικούς στόχους:
Ανάταξη της Οικονομίας.
Πράσινη Ανάπτυξη.
Κοινωνικό Κράτος που προσφέρει υπηρεσίες ποιότητας διασφαλίζοντας τα δικαιώματα του πολίτη.
Επένδυση στην Παιδεία
και στον Πολιτισμό.
Πολιτικό Σύστημα και Κράτος στην υπηρεσία του πολίτη.
Ισχυρή φωνή και θέση της Ελλάδας στην Ευρώπη και τον κόσμο
- Αγώνας για μια Δημοκρατική και Κοινωνική Ευρώπη.
Σήμερα δεσμευόμαστε και προβάλλουμε μια νέα Αναπτυξιακή, Κοινωνική και Περιβαλλοντική Συμφωνία με τους πολίτες.
Η ανάταξη της οικονομίας, η νέα πράσινη αναπτυξιακή προοπτική και η κατοχύρωση της κοινωνικής δικαιοσύνης προϋποθέτουν την ενεργό συμμετοχή των πολιτών και των κοινωνικών φορέων στο σχεδιασμό και την υλοποίηση των πολιτικών, καθώς και στην αξιολόγηση των αποτελεσμάτων τους.
Προϋποθέτουν, πάνω απ’ όλα, την αλλαγή στον τρόπο διακυβέρνησης, διάρθρωσης και λειτουργίας του Κράτους,
την ουσιαστική αποκέντρωση,
την ενίσχυση του ρόλου της Αυτοδιοίκησης
και τον εκδημοκρατισμό της αναπτυξιακής διαδικασίας.
Απαιτούν την οικοδόμηση της εμπιστοσύνης των πολιτών προς τους θεσμούς,
τη συνεχή αξιολόγηση των δομών και λειτουργιών που υπηρετούν το δημόσιο συμφέρον,
τη διαφάνεια στη λήψη αποφάσεων και στην εφαρμογή των πολιτικών,
καθώς και την κοινωνική λογοδοσία κάθε μορφής εξουσίας που διαχειρίζεται δημόσιο χρήμα.
Με το πρόγραμμα μας, τις προτεραιότητες που θέτουμε και τις δεσμεύσεις που αναλαμβάνουμε εκφράζουμε μια νέα προοδευτική κοινωνική συμμαχία για πραγματικές αλλαγές με επίκεντρο τον άνθρωπο, τις ανάγκες και την ευημερία του.
Το ΠΑΣΟΚ είναι κόμμα της Δημοκρατίας
και του Σοσιαλισμού.
Κόμμα Πατριωτικό,
με οικουμενικές αξίες.
Αυτή είναι η ταυτότητα μας – αυτός είναι ο οδηγός μας.
Σήμερα, το ΠΑΣΟΚ είναι έτοιμο να αναλάβει ξανά την ευθύνη της διακυβέρνησης.
Πιστεύουμε βαθιά στις δυνάμεις αυτού του τόπου.
Είμαστε έτοιμοι και αποφασισμένοι.
Έχουμε το σχέδιο και τη γνώση.
Ξέρουμε τα προβλήματα και προτείνουμε δίκαιες και εφικτές λύσεις, που υπηρετούν τον πολίτη, και όχι μικροκομματικά ή ισχυρά συμφέροντα λίγων.
Έχουμε την τόλμη, και την αποφασιστικότητα να σπάσουμε κατεστημένα, νοοτροπίες, αντιλήψεις που κρατάνε την χώρα μας καθηλωμένη.
Σήμερα, χρειαζόμαστε ξανά την ευρύτερη δυνατή ενότητα όλων των δυνάμεων της δημιουργίας, της παραγωγής και της εργασίας.
Όλων εκείνων, που πονάνε αυτόν τον τόπο, των ανθρώπων του μόχθου, των εργαζομένων, των αγροτών, των επιστημόνων, των επαγγελματιών, της νέας γενιάς της πατρίδας μας.
Σήμερα, με το Πρόγραμμα μας δεσμευόμαστε απέναντι σε κάθε Έλληνα, σε κάθε Ελληνίδα.
Τώρα είναι η ώρα να πάμε μπροστά.
Η ψήφος στο ΠΑΣΟΚ στις 4 Οκτωβρίου θα ανοίξει το δρόμο για τη Δημοκρατική και Κοινωνική Αλλαγή.
Μαζί μπορούμε, και μαζί θα πετύχουμε.
1. ΓΙΑ ΜΙΑ ΝΕΑ ΟΙΚΟΝΟΜΙΑ ΑΝΑΠΤΥΞΗΣ, ΣΤΑΘΕΡΟΤΗΤΑΣ ΚΑΙ ΚΟΙΝΩΝΙΚΗΣ ΣΥΝΟΧΗΣ
ΚΟΝΟΜΙΑ
Για το ΠΑΣΟΚ, πρώτη προτεραιότητα είναι η αντιμετώπιση της οικονομικής κρίσης και η επαναφορά της αναπτυξιακής διαδικασίας σε ανοδική τροχιά.
Στρατηγικός στόχος της οικονομικής μας πολιτικής, είναι να βγει η χώρα από την κρίση
και να τεθούν οι βάσεις για τις μεγάλες τομές που θα επαναφέρουν την Ελλάδα σε τροχιά ανάπτυξης, σταθερότητας και κοινωνικής συνοχής.
1.1.ΤΟ ΠΡΩΤΟ ΒΗΜΑ: ΑΝΑΤΑΞΗ ΤΗΣ ΟΙΚΟΝΟΜΙΑΣ – ΑΝΑΘΕΡΜΑΝΣΗ ΤΗΣ ΑΓΟΡΑΣ
Δεσμευόμαστε να θέσουμε σε άμεση εφαρμογή στις πρώτες 100 ημέρες, ένα σχέδιο εξόδου από την κρίση που αντιμετωπίζει άμεσα τα μεγάλα προβλήματα και βάζει τις βάσεις για τις μεγάλες αλλαγές.
Στήριξη του εισοδήματος.
Με αυξήσεις πάνω από τον πληθωρισμό.
Έκτακτο επίδομα αλληλεγγύης.
Μέτρα προστασίας των δανειοληπτών.
Πάγωμα των τιμολογίων των ΔΕΚΟ για ένα χρόνο.
Ενίσχυση της οικονομικής δραστηριότητας.
Με αύξηση των δημοσίων επενδύσεων στο 4% του ΑΕΠ από τον πρώτο προϋπολογισμό και επιτάχυνση του ΕΣΠΑ.
Ένεση ρευστότητας στην αγορά.
Αλλαγή του ΤΕΙΡΕΣΙΑ.
Βελτίωση του επιχειρηματικού περιβάλλοντος.
Προστασία και ενίσχυση της απασχόλησης και στήριξης των ανέργων.
Νοικοκύρεμα στα δημόσια οικονομικά με την καταπολέμηση της σπατάλης
και την ενίσχυση των φορολογικών εσόδων.
ΣΤΗΡΙΖΟΥΜΕ ΤΟΝ ΟΙΚΟΓΕΝΕΙΑΚΟ ΠΡΟΫΠΟΛΟΓΙΣΜΟ ΚΑΙ ΤΗΝ ΑΓΟΡΑΣΤΙΚΗ ΔΥΝΑΜΗ ΤΩΝ ΝΟΙΚΟΚΥΡΙΩΝ
Αυξήσεις μισθών και συντάξεων πάνω από τον πληθωρισμό.
Αλλαγή της φορολογικής πολιτικής, ώστε να λειτουργεί ως εργαλείο αναδιανομής.
Μείωση του φορολογικού βάρους προς όφελος των χαμηλών και μεσαίων στρωμάτων.
Κανένα νέο φορολογικό βάρος στα μεσαία και χαμηλά εισοδήματα.
Προτείνουμε:
Εφαρμογή ενιαίας, προοδευτικής, τιμαριθμοποιημένης φορολογικής κλίμακας για όλα τα εισοδήματα.
Οι αγρότες θα εξακολουθούν να φορολογούνται όπως και σήμερα.
Οι τόκοι θα φορολογούνται αυτοτελώς όπως και σήμερα.
Κατάργηση του ΕΤΑΚ και προοδευτική φορολόγηση της μεγάλης ακίνητης περιουσίας με αναμόρφωση του αφορολόγητου ορίου, ώστε να αρθούν οι αδικίες για τους μικροϊδιοκτήτες και να φορολογείται η πραγματικά μεγάλη ακίνητη περιουσία.
Δεν εξαιρείται ούτε η εκκλησιαστική περιουσία που αξιοποιείται οικονομικά.
Επαναφορά του φόρου κληρονομιάς και γονικών παροχών με υψηλό αφορολόγητο όριο, με στόχο τη φορολόγηση των μεγάλων περιουσιών.
Φορολόγηση των διανεμομένων κερδών στα φυσικά πρόσωπα, δηλαδή των μερισμάτων, με βάση την κλίμακα των φυσικών προσώπων.
Με αφαίρεση από το φόρο του ποσού που έχει παρακρατηθεί στην εταιρεία ως φορολογία κερδών, ώστε να αποκλειστεί η διπλή φορολόγηση εισοδήματος.
Φορολόγηση με χαμηλό συντελεστή των αδιανέμητων κερδών των νομικών προσώπων και προσωπικών εταιρειών, με στόχο την αύξηση των επενδύσεων,
τον εκσυγχρονισμό των επιχειρήσεων
και την αύξηση της απασχόλησης.
Φορολόγηση της υπεραξίας που πραγματοποιείται, από βραχυχρόνιες χρηματιστηριακές συναλλαγές με δυνατότητα συμψηφισμού των ζημιών.
Καταπολέμηση της ακρίβειας, ξεκινώντας τη μάχη ενάντια στα μικρά και μεγάλα καρτέλ τα οποία αναγκάζουν τους καταναλωτές να πληρώνουν υψηλότερες τιμές στο ράφι.
Με ενίσχυση και αναβάθμιση της Επιτροπής Ανταγωνισμού,
αποτελεσματική εποπτεία και έλεγχο της αγοράς διακίνησης και πώλησης αγροτικών προϊόντων,
πάγωμα των τιμολογίων των ΔΕΚΟ για ένα χρόνο,
στήριξη του καταναλωτικού κινήματος και των καταναλωτικών οργανώσεων.
Στοχευμένες εισοδηματικές ενισχύσεις προς ευάλωτες ομάδες του πληθυσμού που πλήττονται λόγω της κρίσης, με τη χορήγηση του εκτάκτου επιδόματος αλληλεγγύης για τις πιο ευάλωτες ομάδες,
και την αύξηση της επιστροφής του ΦΠΑ στους αγρότες.
Προστασία των καταναλωτών από καταχρηστικές πρακτικές των τραπεζών και την υπερχρέωση.
Με την ψήφιση κατά προτεραιότητα στην Βουλή των προτάσεων που έχουμε καταθέσει για την εξάλειψη των αθέμιτων και καταχρηστικών πρακτικών από τις τράπεζες
και για τη δυνατότητα ρύθμισης και σταδιακής παλλαγής οφειλών για όσους υπερχρεωμένους καταναλωτές αποδεδειγμένα αδυνατούν με βάση το εισόδημα και τα περιουσιακά τους στοιχεία να αποπληρώσουν τα χρέη τους.
Βάζουμε τέλος στις αθέμιτες χρεώσεις, στους πλειστηριασμούς ακινήτων σε εξευτελιστικές τιμές.
Ανακουφίζουμε χιλιάδες νοικοκυριά από την υπερχρέωση.
ΕΝΙΣΧΥΟΥΜΕ ΤΗΝ ΜΙΚΡΟΜΕΣΑΙΑ ΕΠΙΧΕΙΡΗΣΗ ΚΑΙ ΔΙΟΧΕΤΕΥΟΥΜΕ ΡΕΥΣΤΟΤΗΤΑ ΣΤΗΝ ΠΡΑΓΜΑΤΙΚΗ ΟΙΚΟΝΟΜΙΑ
Για την αποκατάσταση της ρευστότητας στην πραγματική οικονομία
και τη στήριξη των επιχειρήσεων που πλήττονται λόγω της πιστωτικής ασφυξίας, προτείνουμε:
Άρση όλων των αντικινήτρων και δυσκολιών που εντοπίστηκαν στην υλοποίηση των προγραμμάτων που ανακοινώθηκαν από το ΤΕΜΠΜΕ για στήριξη μικρών και μεσαίων επιχειρήσεων.
Προτεραιότητα σε κλάδους που πλήττονται περισσότερο, επέκταση του προγράμματος για κάλυψη περισσότερων επιχειρήσεων,
συμπεριλαμβανομένων στον αγροτικό τομέα.
«Πάγωμα» δανειακών υποχρεώσεων για ένα χρόνο
και δυνατότητα αναχρηματοδότησης ληξιπρόθεσμων οφειλών για επιχειρήσεις που λόγω της σημερινής συγκυρίας πλήττονται ιδιαίτερα και έχουν πρόβλημα αποπληρωμής οφειλών.
Αναστολή καταβολής, για ένα χρόνο, της εισφοράς 0,6% του Ν. 128/75.
Αξιοποίηση του σκέλους των εγγυήσεων, ύψους 15 δις από το πρόγραμμα ρευστότητας των 28 δις, που είναι παγωμένο για να χρηματοδοτήσει απ’ ευθείας επιχειρήσεις που έχουν πρόβλημα, με διαφάνεια και αντικειμενικά κριτήρια.
Σταδιακή μείωση του ορίου μεταχρονολόγησης των νέων επιταγών και αναμόρφωση συνολικά αυτής της πρακτικής.
Επαναδιαμόρφωση των όρων και των προϋποθέσεων ένταξης στον Τειρεσία προς την κατεύθυνση μείωσης της διάρκειας παραμονής των δυσμενών καταχωρήσεων, επιμήκυνση του χρόνου αναγγελίας των επιταγών, επανεξέταση του ζητήματος της ποινικής ευθύνης σε σχέση με το ύψος των επιταγών.
ΣΤΗΡΙΖΟΥΜΕ ΤΗΝ ΑΓΟΡΑ ΕΡΓΑΣΙΑΣ ΚΑΙ ΤΟΥΣ ΑΝΕΡΓΟΥΣ
Προτείνουμε συγκεκριμένα μέτρα:
Άμεση ενίσχυση του Σώματος Επιθεωρητών Εργασίας ώστε το οκτάωρο, οι υπερωρίες, η κανονική άδεια και η εφαρμογή των συλλογικών συμβάσεων να ελέγχονται και να εφαρμόζονται.
Επίδομα ανεργίας σταδιακά στο 70% του βασικού μισθού.
Ριζική αναθεώρηση του καθεστώτος ενοικίασης εργαζομένων που έχει εξελιχθεί σε κοινωνική μάστιγα.
Ειδικές ρήτρες ώστε τα δάνεια με εγγύηση Δημοσίου να διοχετευθούν άμεσα στις επιχειρήσεις που διατηρούν ή αυξάνουν τις υφιστάμενες θέσεις εργασίας.
Όχι σε κερδοσκοπικές καταθέσεις.
Συγκεκριμένες ρυθμίσεις, ώστε να σταματήσει η προσχηματική εκμετάλλευση της κρίσης για μείωση της απασχόλησης και να αναπληρώνεται στο μέγιστο δυνατό βαθμό το εισόδημα των εργαζομένων.
Επανασύνδεση των κινήτρων του επενδυτικού νόμου με δημιουργία θέσεων απασχόλησης.
Κίνητρα πρόσληψης νέων με πρόγραμμα επιδότησης των ασφαλιστικών εισφορών για 4 χρόνια.
Καταργούνται οι κομματικοί εκβιασμοί των STAGE και των άλλων τοποθετήσεων στο δημόσιο.
Προωθούνται προγράμματα Κοινωνικής Εργασίας στη βάση πραγματικών αναγκών, διαφάνειας και κοινωνικών κριτηρίων.
1.2. ΤΟ ΕΠΟΜΕΝΟ ΒΗΜΑ: ΝΕΟ ΑΝΑΠΤΥΞΙΑΚΟ ΠΡΟΤΥΠΟ ΜΕ ΑΙΧΜΗ ΤΗΝ ΠΡΑΣΙΝΗ ΑΝΑΠΤΥΞΗ
ΑΞΙΟΠΟΙΟΥΜΕ ΤΑ ΣΥΓΚΡΙΤΙΚΑ ΠΛΕΟΝΕΚΤΗΜΑΤΑ ΤΗΣ ΧΩΡΑΣ – Η ΠΕΡΙΦΕΡΕΙΑ ΣΤΟ ΕΠΙΚΕΝΤΡΟ
Η αλλαγή του αναπτυξιακού προτύπου της χώρας μας για μια νέα οικονομία με αιχμή την Πράσινη Ανάπτυξη
και η σαφής αναπτυξιακή στοχοθέτηση αποτελούν θεμελιώδεις προϋποθέσεις τόσο για την αντιμετώπιση των χρόνιων διαρθρωτικών προβλημάτων και υστερήσεων της ελληνικής οικονομίας, όσο και για την υπέρβαση της σημερινής κρίσης.
Η στρατηγική ανάπτυξης για το ΠΑΣΟΚ επικεντρώνεται στην προώθηση των αναγκαίων παραγωγικών αναδιαρθρώσεων,
καθώς και ενός νέου ενεργειακού και περιβαλλοντικού σχεδιασμού με έμφαση στις Ανανεώσιμες Πηγές Ενέργειας (ΑΠΕ),
και την ανάπτυξη της περιβαλλοντικής βιομηχανίας,
στην εξοικονόμηση ενέργειας,
στη μείωση της εξάρτησης από το πετρέλαιο,
στην αύξηση της αποδοτικότητας των ενεργειακών δικτύων,
στη βελτίωση της ενεργειακής απόδοσης των κτιρίων,
στην εξασφάλιση της ενεργειακής επάρκειας
και στην αντιμετώπιση της ενεργειακής φτώχειας.
Αιχμή του δόρατος της αναπτυξιακής μας στρατηγικής, η Περιφέρεια.
Στόχος μας: δυναμικές περιφέρειες που επενδύουν στην ποιότητα, ώστε η κάθε περιφέρεια να αποκτήσει δική της ισχυρή και ξεχωριστή ταυτότητα, να είναι πρωτοπόρα στον τομέα που της ταιριάζει, ανάλογα με τα συγκριτικά πλεονεκτήματα, τη γεωγραφική θέση, τους τοπικούς ανθρώπινους και υλικούς πόρους, την πολιτισμική και φυσική κληρονομιά.
Στο πλαίσιο αυτό, ενισχύουμε τους μηχανισμούς περιφερειακής και τοπικής διαβούλευσης και συμμετοχής, με ενεργοποίηση των τοπικών κοινωνιών, έτσι ώστε οι επιλογές να διαμορφώνονται και να αποφασίζονται από τους ίδιους τους ενδιαφερόμενους πολίτες και τους φορείς συλλογικής εκπροσώπησής τους.
Η νέα αναπτυξιακή στρατηγική θα γίνει πράξη με την πλήρη και συντονισμένη ενεργοποίηση όλων των αναπτυξιακών εργαλείων,
κυρίως μέσω της στοχευμένης αναμόρφωσης του ΕΣΠΑ 2007-2013
και της οικοδόμησης μιας πιο λειτουργικής και αποτελεσματικής Δημόσιας Διοίκησης.
Για να πετύχουμε τη νέα στρατηγική ανάπτυξης, προτείνουμε:
Αύξηση των Δημοσίων Επενδύσεων στο 4% του ΑΕΠ από τον πρώτο προϋπολογισμό με στόχο το 5% στην τετραετία.
Στοχευμένη αναμόρφωση και επιτάχυνση υλοποίησης του ΕΣΠΑ 2007-2013, που θα εναρμονιστεί με την γενική κατεύθυνση του νέου αναπτυξιακού μας προτύπου.
Μέτρα ενίσχυσης της περιφερειακής διάστασης του ΕΣΠΑ 2007-2013, κατάργηση των συγκεντρωτικών και γραφειοκρατικών διατάξεων εφαρμογής του.
Δημιουργία Ταμείου Αναχρηματοδότησης της Οικονομίας που θα δίνει τη δυνατότητα στο Δημόσιο να διοχετεύει ρευστότητα κατευθείαν στην αγορά και να αντλεί κεφάλαια για τη χρηματοδότηση συγκεκριμένων κλάδων, μέσω έκδοσης ειδικών ομολόγων.
ΠΡΟΩΘΟΥΜΕ ΤΗΝ ΕΠΙΧΕΙΡΗΜΑΤΙΚΟΤΗΤΑ ΤΟΥ ΑΥΡΙΟ
Βασική προτεραιότητα της οικονομικής μας πολιτικής είναι η βελτίωση της ανταγωνιστικότητας και της εξωστρέφειας της Ελληνικής Οικονομίας μέσα από την προώθηση της καινοτόμου-πράσινης επιχειρηματικότητας.
Σταθερή επιδίωξη της πολιτικής μας είναι η διατήρηση και η ενίσχυση του αναπτυξιακού ρόλου των μικρών και μεσαίων επιχειρήσεων, που αποτελούν τη ραχοκοκαλιά της Ελληνικής Οικονομίας.
Βασική προϋπόθεση για τη στήριξη της υγιούς επιχειρηματικότητας και την ενεργό προσέλκυση επενδύσεων είναι η δημιουργία συνολικά ενός ευνοϊκού ρυθμιστικού πλαισίου για την επιχειρηματικότητα, με ένα ολοκληρωμένο πλαίσιο βελτίωσης των κινήτρων και άρσης αντικινήτρων.
Σημαντικές τομές της πολιτικής μας για την άρση των αντικινήτρων αποτελούν:
Δραστικά μέτρα περιορισμού της γραφειοκρατίας και της αβεβαιότητας με ένα σταθερό φορολογικό πλαίσιο,
αξιόπιστο και αποτελεσματικό ελεγκτικό σύστημα,
περιορισμό της πολυνομίας και απλοποίηση διοικητικών διαδικασιών,
καθώς και το άνοιγμα των κλειστών επαγγελμάτων μετά από ουσιαστικό διάλογο και σεβασμό των κοινωνικών δικαιωμάτων.
Δημιουργία πολυ-λειτουργικής υπηρεσίας μιας στάσης, που παρέχει ολοκληρωμένες υπηρεσίες.
Απλοποιούνται δραστικά όλες οι διοικητικές διαδικασίες για την ίδρυση, αδειοδότηση και λειτουργία επιχειρήσεων.
Θέτουμε ως στόχο να μπορεί να ιδρύεται μια επιχείρηση ακόμη και αυθημερόν, σε συνεργασία με τα Επιμελητήρια.
Καθιέρωση φορολογικών κίνητρων για την έρευνα – καινοτομία
αλλά και αντικίνητρα για τις ρυπογόνες δραστηριότητες και την εκπομπή αερίων θερμοκηπίου.
Πενταετές αφορολόγητο για μικρές επιχειρήσεις νέων.
Θέσπιση αυστηρότερων κανόνων στη χωροθέτηση και λειτουργία μεγάλων εμπορικών κέντρων
Μέτρα και έλεγχος για την αντιμετώπιση του παρεμπορίου.
Πέραν των κινήτρων για επενδύσεις που θα καθιερωθούν με την αλλαγή του καθεστώτος φορολόγησης των αδιανέμητων κερδών των επιχειρήσεων,
ο επενδυτικός νόμος θα αναμορφωθεί έτσι ώστε να αποτελεί εργαλείο στοχευμένης διοχέτευσης πόρων για την στήριξη της ανταγωνιστικότητας,
της οικονομικής αποκέντρωσης,
της δημιουργίας και διατήρησης θέσεων εργασίας,
των παραγωγικών αναδιαρθρώσεων
και της Πράσινης Ανάπτυξης.
ΧΡΗΣΙΜΟΠΟΙΟΥΜΕ ΤΑ ΔΗΜΟΣΙΑ ΕΡΓΑ ΩΣ ΕΡΓΑΛΕΙΟ ΑΝΑΠΤΥΞΗΣ
Η ανάπτυξη των υποδομών και τα δημόσια έργα αποτελούν βασική προϋπόθεση για τη βιώσιμη πράσινη ανάπτυξη
και ιδιαίτερα την ανάπτυξη της περιφέρειας.
Ενισχύουν την παραγωγικότητα και την εξωστρέφεια της χώρας και της οικονομίας.
Δημιουργούμε υπουργείο Υποδομών στο όποιο θα συγχωνευθούν τα δημόσια έργα και οι μεταφορές.
Η πολιτική μας στοχεύει:
Στην αντικειμενικοποίηση του συστήματος ανάθεσης μελετών και έργων, που θα εγγυάται το δημόσιο συμφέρον, τη διαφάνεια, τον υγιή ανταγωνισμό και την απλούστευση των διαδικασιών.
Στη βελτίωση του συστήματος παραγωγής δημοσίων έργων για τη διασφάλιση της ολοκλήρωσης των έργων εντός του προϋπολογισμού, του χρονοδιαγράμματος και με διασφάλιση της ποιότητας.
Στην αναβάθμιση του περιβάλλοντος,
στη βελτίωση της αισθητικής των πόλεων
και της ποιότητας ζωής των πολιτών.
Στην αξιοποίηση και ενίσχυση του επιστημονικού και τεχνικού δυναμικού της χώρας προς όφελος της εθνικής οικονομίας και της απασχόλησης.
Προτεραιότητες για την αναβάθμιση και βελτίωση του συστήματος παραγωγής δημοσίων έργων της χώρας μας είναι:
Βελτίωση και απλοποίηση των διοικητικών διαδικασιών προκειμένου να επιταχυνθεί ο χρόνος για την ανάθεση των έργων και μελετών.
Θέσπιση προγραμματισμού των δημοσίων έργων κατά περιόδους, με προγραμματισμό στη ροή των πόρων, έλεγχο και τακτική παρουσίαση της εξέλιξης τους, για να μπορεί ο πολίτης να κρίνει την αποτελεσματικότητα και την αξιοπιστία των εξαγγελιών.
Υποστήριξη των μικρών και μεσαίων δημόσιων έργων που είναι αναγκαία για την περιφερειακή ανάπτυξη.
Για να εξασφαλιστεί το κοινωνικό όφελος και το χαμηλότερο κόστος, ο προσανατολισμός των ΣΔΙΤ θα αλλάξει, για να μην λειτουργούν ως άλλοθι της μείωσης των Δημοσίων Επενδύσεων και ως μηχανισμός παραγωγής αφανούς δανεισμού.
Αυτό σημαίνει ουσιαστικό επιμερισμό του ρίσκου με τον ιδιωτικό τομέα και περιορισμένη επιλογή έργων, με τεκμηρίωση της ωφέλειας για το κοινωνικό σύνολο σε σχέση με τον συμβατικό τρόπο υλοποίησης των έργων.
1.3. Η ΑΠΑΡΑΙΤΗΤΗ ΠΡΟΫΠΟΘΕΣΗ: ΝΟΙΚΟΚΥΡΕΜΑ ΤΩΝ ΔΗΜΟΣΙΩΝ ΟΙΚΟΝΟΜΙΚΩΝ – ΚΑΤΑΠΟΛΕΜΗΣΗ ΦΟΡΟΔΙΑΦΥΓΗΣ
Προϋπόθεση για την ανάταξη της Ελληνικής Οικονομίας αποτελεί η εφαρμογή ενός νέου, τολμηρού και αξιόπιστου πλαισίου δημοσιονομικής διαχείρισης τόσο στο σκέλος των εσόδων όσο και στο σκέλος των δαπανών.
Για το σκοπό αυτό δημιουργούμε αυτόνομο υπουργείο Οικονομικών, υπεύθυνο για τη δημοσιονομική πολιτική.
Η δημοσιονομική εξυγίανση αποτελεί προτεραιότητα γιατί με αυτόν τον τρόπο απελευθερώνονται πόροι για να χρηματοδοτήσουν τους αναπτυξιακούς και κοινωνικούς στόχους μας.
ΑΛΛΑΖΟΥΜΕ ΤΟ ΦΟΡΟΛΟΓΙΚΟ ΣΥΣΤΗΜΑ ΓΙΑ ΝΑ ΚΑΤΑΠΟΛΕΜΗΣΟΥΜΕ ΤΗ ΦΟΡΟΔΙΑΦΥΓΗ
Προτείνουμε ένα απλό και σταθερό φορολογικό πλαίσιο, που θα εγγυάται δικαιοσύνη, αποτελεσματικότητα, διαφάνεια και ελαχιστοποίηση του διοικητικού βάρους.
Υιοθέτηση ενός σύγχρονου πρότυπου μοντέλου οργάνωσης και λειτουργίας της φορολογικής διοίκησης, βάσει διεθνών προδιαγραφών, που θα λειτουργεί με σταθερούς κανόνες, μηχανογραφική στήριξη, αποκεντρωμένη οργάνωση, απλή και ενιαία ελεγκτική διαδικασία και διοίκηση βάσει συμφωνημένων στόχων.
Με διαφάνεια και λογοδοσία.
Κατάργηση του Κώδικα Βιβλίων και Στοιχείων.
Κωδικοποίηση και απλούστευση της φορολογικής νομοθεσίας και σύνταξη νέου ενιαίου Κώδικα όλης της Φορολογικής Νομοθεσίας και της Διαδικασίας, που θα αναρτηθεί στο διαδίκτυο και θα ενημερώνεται συνεχώς.
Εφαρμογή ενός αντικειμενικού συστήματος επιλογής των ελεγκτέων υποθέσεων (point system), ώστε να εντοπίζονται και να ελέγχονται τα φυσικά ή νομικά πρόσωπα υψηλού κινδύνου ως προς τη φοροδιαφυγή.
Άμεση επιβολή αυστηρών διοικητικών κυρώσεων σε περίπτωση παραβάσεων.
Λογιστικός προσδιορισμός όλων των εισοδημάτων.
Αποτελεσματικός έλεγχος όλων των ενδοομιλικών συναλλαγών.
Κατάργηση μιας σειράς από χαριστικές, πελατειακές φοροαπαλλαγές και ρυθμίσεις που καθιέρωσε η Ν.Δ. τα 5 τελευταία χρόνια.
Φορολόγηση των συναλλαγών με εξωχώριες (offshore) εταιρείες που βρίσκονται σε φορολογικούς παραδείσους, ώστε να τις καταστήσουμε ασύμφορες τόσο για φυσικά όσο και για νομικά πρόσωπα που βρίσκονται στη χώρα μας.
Όλες οι επαγγελματικές συναλλαγές και οι συναλλαγές με εξωχώριες εταιρίες μέσω τραπεζικών λογαριασμών.
Εφαρμογή του καθολικού πόθεν έσχες στον έλεγχο.
Ηλεκτρονική παρακολούθηση της αγοράς των καυσίμων, για την πάταξη του λαθρεμπορίου.
Διασύνδεση του TAXIS/ICIS με τα πληροφοριακά συστήματα των φορέων κοινωνικής ασφάλισης και άλλων υπηρεσιών, ώστε να διασταυρωθούν και να αξιοποιηθούν όλες οι διαθέσιμες πληροφορίες για να περιοριστεί η φοροδιαφυγή και η εισφοροδιαφυγή.
Υποχρέωση διατήρησης επαγγελματικών λογαριασμών στις τράπεζες, διασύνδεση με τα πληροφοριακά συστήματα του ΥΠΟΙΟ και πρόσβαση των φορολογικών υπηρεσιών.
Κατάργηση όλων των περιττών πιστοποιητικών, με καθιέρωση της δήλωσης και του εκκαθαριστικού ως μόνα πιστοποιητικά.
Εξυπηρέτηση των πολιτών από άλλα εκτός Δ.Ο.Υ. σημεία και από μία θέση εργασίας μέσα στη Δ.Ο.Υ.
ΜΕΙΩΝΟΥΜΕ ΔΡΑΣΤΙΚΑ ΤΗΝ ΣΠΑΤΑΛΗ ΣΤΟ ΔΗΜΟΣΙΟ
Προτείνουμε συγκεκριμένη διαδικασία εξορθολογισμού, ανακατανομής, και ελέγχου του δημοσίων δαπανών, ώστε να μπει τέλος στην σπατάλη.
Μετασχηματισμό του Προϋπολογισμού του Κράτους σε ουσιαστικό «Προϋπολογισμό Προγραμμάτων» με τη μορφή τρίχρονων συμβολαίων.
Με ξεκάθαρη αποτύπωση επιχειρησιακών προγραμμάτων και μετρήσιμων στόχων καθώς και με παρακολούθηση και αξιολόγηση ποσοτικών και ποιοτικών αποτελεσμάτων.
Δραστική περιστολή της σπατάλης και των τρεχουσών καταναλωτικών δαπανών στο δημόσιο,
με στοχευμένη ανακατανομή των δαπανών προς όφελος των δημοσίων επενδύσεων,
της παιδείας,
της έρευνας,
της υγείας
και της κοινωνικής ασφάλισης.
Η Εθνική Στατιστική Υπηρεσία της Ελλάδας (ΕΣΥΕ) αποκτά Ανεξάρτητη Λειτουργία με υψηλή επιστημονική και τεχνολογική στήριξη και η διοίκηση της εγκρίνεται από τη Βουλή.
Αποτελεσματική διαχείριση της δημόσιας περιουσίας με καταγραφή και αξιοποίησή της, καθώς και λογοδοσία ως προς τα αποτελέσματά της.
Θέσπιση Κώδικα Δημοσιονομικής Πειθαρχίας και Σταθερότητας που θα εφαρμόζεται απ’ όλους τους φορείς της γενικής κυβέρνησης.
Αναβάθμιση του ρόλου του Κοινοβουλίου κατά τη διαδικασία κατάθεσης και συζήτησης του Ετήσιου Προϋπολογισμού, του «Απολογισμού» και της «Έκθεσης Ελέγχου».
Υιοθέτηση ενός σύγχρονου ελεγκτικού συστήματος δημοσιονομικής διαχείρισης, ώστε να εξαλειφθούν ο σημερινός κατακερματισμός και οι επικαλύψεις αρμοδιοτήτων.
Κατοχύρωση της ουσιαστικής θεσμικής ανεξαρτησίας του Ελεγκτικού Συνεδρίου και καθιέρωση εσωτερικών ελεγκτικών μηχανισμών και κοινών, διεθνώς αποδεκτών προτύπων ελέγχου σε κάθε Υπουργείο, ΝΠΔΔ και ΟΤΑ και Δημόσιο Οργανισμό.
Εφαρμογή διπλογραφικού συστήματος παντού, σε όλο το δημόσιο τομέα, τα ΝΠΔΔ, τους δημόσιους οργανισμούς και τους ΟΤΑ, και κατάρτιση ετήσιων οικονομικών καταστάσεων.
Ανασχεδιασμός των κρατικών προμηθειών ώστε να μετατραπούν σε αναπτυξιακό εργαλείο και βασικό μοχλό προώθησης της πράσινης ανάπτυξης.
Καθιέρωση διαφανών και ξεκάθαρων διαδικασιών, ώστε να αποφεύγονται υπερτιμολογήσεις.
Προτεραιότητα στους πλέον ευαίσθητους τομείς που παρατηρείται πρόβλημα, όπως τα νοσοκομεία.
1.4. Η ΥΠΟΧΡΕΩΣΗ ΚΑΘΕ ΣΥΓΧΡΟΝΟΥ ΚΡΑΤΟΥΣ: ΚΑΝΟΝΕΣ ΚΑΙ ΕΛΕΓΧΟΣ ΣΤΙΣ ΑΓΟΡΕΣ ΥΠΕΡ ΤΟΥ ΠΟΛΙΤΗ, ΔΙΑΣΦΑΛΙΣΗ ΔΗΜΟΣΙΩΝ ΚΟΙΝΩΝΙΚΩΝ ΑΓΑΘΩΝ
ΔΙΑΣΦΑΛΙΖΟΥΜΕ ΤΟΝ ΥΓΙΗ ΑΝΤΑΓΩΝΙΣΜΟ ΕΝΑΝΤΙΑ ΣΤΑ ΚΑΡΤΕΛ
Για το ΠΑΣΟΚ η εύρυθμη λειτουργία των αγορών απαιτεί κανόνες, αποτελεσματική ρύθμιση και εποπτεία από το κράτος,
με προαγωγή του υγιούς και θεμιτού ανταγωνισμού,
χωρίς όμως να καταπατούνται βασικά δικαιώματα του καταναλωτή, του μικροεπενδυτή, του εργαζόμενου και του δανειολήπτη,
και με διασφάλιση των δημοσίων και κοινωνικών αγαθών.
Για τη βελτίωση και την αναβάθμιση του περιβάλλοντος ανταγωνισμού στην χώρα:
Αναβαθμίζουμε και ενισχύουμε την Επιτροπή Ανταγωνισμού.
Δημιουργούμε ένα ειδικευμένο δικαστικό σώμα (Ειδικό Εφετείο για Προσφυγές Υποθέσεων Ανταγωνισμού), που θα εξετάζει πρόσφυγες κατά αποφάσεων που εξέδωσε η Επιτροπή Ανταγωνισμού.
Θεσμοθετούμε ειδική Αντιμονοπωλιακή Αρχή.
Εναρμονίζουμε το νομοθετικό πλαίσιο που προσδιορίζει τις αρμοδιότητες των Ρυθμιστικών Αρχών με στόχο να λειτουργούν χωρίς επικαλύψεις, σύγχυση και σύγκρουση αρμοδιοτήτων.
ΠΡΟΣΤΑΤΕΥΟΥΜΕ ΑΠΟΤΕΛΕΣΜΑΤΙΚΑ ΤΟΝ ΚΑΤΑΝΑΛΩΤΗ ΚΑΙ ΑΝΑΚΟΥΦΙΖΟΥΜΕ ΤΑ ΥΠΕΡΧΡΕΩΜΕΝΑ ΝΟΙΚΟΚΥΡΙΑ
Η ενδυνάμωση της θέσης του καταναλωτή αποτελεί προϋπόθεση για την ενίσχυση του ανταγωνισμού και της ανταγωνιστικότητας της οικονομίας.
Ένα ισχυρό κίνημα καταναλωτών υποστηριζόμενο από την οργανωμένη Δημόσια παρέμβαση αποτελεί θεσμικό αντίβαρο στις αχαλίνωτες κερδοσκοπικές δυνάμεις της αγοράς,
και ενισχύει τον παραγωγικό ανταγωνισμό τιμών και ποιότητας μεταξύ επιχειρήσεων.
Η πολιτική προστασίας των καταναλωτών αποτελεί προτεραιότητα της οικονομικής και κοινωνικής πολιτικής του ΠΑΣΟΚ.
Εφαρμογή με αυστηρότητα όλων των προδιαγραφών παραγωγής και διάθεσης προϊόντων και υπηρεσιών της ενιαίας Ευρωπαϊκής εσωτερικής αγοράς.
Εφαρμογή διαδικασιών πιστοποίησης της ασφάλειας και της ποιότητας των προϊόντων σε όλα τα στάδια από τη μονάδα παραγωγής μέχρι το ράφι του καταστήματος και ενίσχυση του νομοθετικού πλαισίου.
Διασφάλιση της παροχής καθολικής υπηρεσίας και αναγνώριση νέων δικαιωμάτων υπέρ των καταναλωτών όπου υπάρχει είσοδος ιδιωτικών επιχειρήσεων στις αγορές κοινής ωφέλειας, στις οποίες μέχρι πρότινος δρούσαν μόνο δημόσιες κοινωφελείς επιχειρήσεις.
Ενίσχυση του Παρατηρητηρίου Τιμών, ώστε να υπάρχει ένα διαφανές και αντικειμενικό σύστημα παρακολούθησης των τιμών στην αγορά.
Αποτελεσματική προστασία όλων των συναλλασσόμενων με τον ευρύτερο Χρηματοοικονομικό Τομέα.
Άμεση και αποτελεσματική, εφαρμογή των δικαστικών αποφάσεων που αποδοκιμάζουν ως παράνομους και καταχρηστικούς ορισμένους γενικούς όρους μαζικής συναλλαγής των τραπεζών με τους καταναλωτές.
Το ΠΑΣΟΚ δεσμεύεται να καλύψει με αποφασιστικό και κοινωνικά δίκαιο τρόπο το υπαρκτό κενό στην ελληνική νομοθεσία προστασίας του καταναλωτή από την υπερχρέωση.
Πρακτικά η ρύθμιση χρεών σημαίνει ότι δίνουμε τη δυνατότητα σε όσους καταναλωτές έχουν διαπιστωμένη και μόνιμη αδυναμία να αποπληρώσουν τα δάνεια τους, να απαλλαγούν από τα χρέη τους, εξοφλώντας με βάση το εισόδημα από την εργασία τους ένα μέρος των χρεών που καθορίζεται από το Δικαστήριο και δεν μπορεί να είναι μικρότερο από το 1ο% των οφειλών.
Απαραίτητη προϋπόθεση για να συμβεί κάτι τέτοιο είναι να μην υφίστανται περιουσιακά στοιχεία και να μην επαρκούν τα τρέχοντα εισοδήματα του καταναλωτή για την ικανοποίηση των δανειακών υποχρεώσεων.
Ο οφειλέτης αναλαμβάνει την υποχρέωση να καταθέτει κάθε μήνα για τρία έως πέντε έτη μέρος του εισοδήματός του στους πιστωτές.
Αν δεν τηρήσει τις υποχρεώσεις του, δεν επέρχεται απαλλαγή από τα χρέη.
Η κύρια κατοικία του οφειλέτη προστατεύεται, καθώς ο οφειλέτης μπορεί να ζητήσει την εξαίρεσή της από την περιουσία που ρευστοποιείται για την ικανοποίηση των πιστωτών, εφόσον δεν υπερβαίνει το προβλεπόμενο από τις ισχύουσες διατάξεις όριο αφορολόγητης απόκτησης πρώτης κατοικίας, προσαυξανόμενο κατά 2ο%.
ΕΓΓΥΟΜΑΣΤΕ ΕΝΑ ΣΤΑΘΕΡΟ, ΔΥΝΑΜΙΚΟ, ΧΡΗΜΑΤΟΟΙΚΟΝΟΜΙΚΟ ΣΥΣΤΗΜΑ ΜΕ ΚΑΝΟΝΕΣ ΚΑΙ ΕΠΟΠΤΕΙΑ
Για το ΠΑΣΟΚ, η νέα αρχιτεκτονική του Χρηματοοικονομικού Συστήματος προϋποθέτει αποτελεσματική εποπτεία και έλεγχο των αγορών χρήματος και κεφαλαίου,
καθώς και διασφάλιση συνθηκών σταθερότητας και υγιούς ανταγωνισμού.
Βασικός στόχος είναι το Χρηματοοικονομικό Σύστημα να λειτουργεί, με πλήρη διαφάνεια, ως μοχλός χρηματοδότησης και ανάπτυξης της Ελληνικής Οικονομίας, στην υπηρεσία του πολίτη.
Να περιορίζει τη μετάδοση κινδύνων από τις αγορές χρήματος και κεφαλαίου στην πραγματική οικονομία και να συντελεί στην προστασία του παραγωγικού και κοινωνικού ιστού της χώρας.
Για το σκοπό αυτό, προτείνουμε:
Ανεξάρτητη, ισχυρή και αποτελεσματική εποπτεία σε όλο το χρηματοοικονομικό σύστημα.
Κανένα προϊόν και καμία περιοχή του χρηματοοικονομικού τομέα δεν μπορεί να λειτουργεί χωρίς ρύθμιση και εποπτεία.
Συγκρότηση οργάνου για την άμεση παρακολούθηση και εποπτεία συστημικά κρίσιμων επιχειρήσεων και οργανισμών του χρηματοοικονομικού τομέα, ώστε να προλαμβάνονται κίνδυνοι και να περιορίζεται η μετάδοση κινδύνων στην πραγματική οικονομία.
Ουσιαστική ενεργοποίηση της Επιτροπής Χρηματοοικονομικής Σταθερότητας.
Στήριξη ενός ισχυρού και αποτελεσματικού «δημόσιου πυλώνα» στο χρηματοπιστωτικό σύστημα, που με τις δράσεις και τις υπηρεσίες του, θα διασφαλίζει συνθήκες υγιούς ανταγωνισμού,
θα προστατεύει τον καταναλωτή/δανειολήπτη,
και θα στηρίζει την πραγματική οικονομία.
Ενεργοποίηση του ρόλου που μπορούν να παίξουν οι τράπεζες που ελέγχονται από το Ελληνικό Δημόσιο.
Ενίσχυση της ρευστότητας της χρηματιστηριακής αγοράς, με διασύνδεση του Χρηματιστηρίου Αθηνών με άλλες αγορές, ώστε να αποτελέσει ένα ισχυρό περιφερειακό κέντρο της ευρύτερης περιοχής της Μεσογείου.
Διασφάλιση εύκολης πρόσβαση και ισότιμης μεταχείρισης στην αγορά για όλες τις επιχειρήσεις, τους επενδυτές και οι μεσολαβητές.
Ανάπτυξη υψηλού επιπέδου Εταιρικής Διακυβέρνησης για όλες τις εισηγμένες εταιρείες.
ΘΕΤΟΥΜΕ ΤΙΣ ΕΠΙΧΕΙΡΗΣΕΙΣ ΣΤΡΑΤΗΓΙΚΗΣ ΣΗΜΑΣΙΑΣ ΣΤΗΝ ΥΠΗΡΕΣΙΑ ΤΟΥ ΠΟΛΙΤΗ, ΤΗΣ ΑΝΑΠΤΥΞΗΣ ΚΑΙ ΤΗΣ ΚΟΙΝΩΝΙΚΗΣ ΣΥΝΟΧΗΣ
Επιδιώκουμε τη λειτουργία της Ευρωπαϊκής Εσωτερικής Αγοράς με κανόνες και ρύθμιση,
που διασφαλίζουν τον υγιή ανταγωνισμό,
τα δημόσια και κοινωνικά αγαθά,
την προστασία των καταναλωτών
και του περιβάλλοντος,
τα κοινωνικά δικαιώματα
και την οικονομική και κοινωνική συνοχή στο εσωτερικό της Ευρωπαϊκής Ένωσης.
Σ’ αυτό το πλαίσιο, προτεραιότητα αποτελεί η θέσπιση Ευρωπαϊκού Νομοθετικού Πλαισίου για τις δημόσιες Κοινωφελείς Υπηρεσίες στην Εσωτερική Αγορά
και η συμπερίληψη ρήτρας κοινωνικής προόδου σε κάθε Ευρωπαϊκή νομοθεσία.
Οι ΔΕΚΟ αποτελούν σημαντικά εργαλεία προώθησης της ανάπτυξης των δημοσίων αγαθών, του υγιούς ανταγωνισμού και της κοινωνικής συνοχής προς όφελος του δημοσίου συμφέροντος, της οικονομίας και των πολιτών.
Κεντρικός στόχος του ΠΑΣΟΚ είναι, μέσω των ΔΕΚΟ, να δοθεί η δυνατότητα πρόσβασης όλων των πολιτών σε καθολικές υπηρεσίες και προϊόντα υψηλής ποιότητας, επαρκούς ποσότητας και προσιτών τιμών.
Στρατηγικής σημασίας επιχειρήσεις που δραστηριοποιούνται σε δίκτυα και υποδομές θα παραμείνουν υπό τον έλεγχο του Ελληνικού Δημοσίου για την κατοχύρωση του κοινωνικού και αναπτυξιακού τους ρόλου.
Η παραμονή υπό δημόσιο έλεγχο επιβάλλει τη θέσπιση σύγχρονων κανόνων και προτύπων εταιρικής διακυβέρνησης, ανάπτυξη νέων δραστηριοτήτων που θα δημιουργούν προστιθέμενη αξία, συνεχή αναβάθμιση της παραγωγικής διαδικασίας και των υπηρεσιών που θα τις καθιστούν ανταγωνιστικές σε διεθνές επίπεδο.
2. ΠΡΑΣΙΝΗ ΑΝΑΠΤΥΞΗ: ΑΞΙΟΠΟΙΟΥΜΕ ΤΑ ΣΥΓΚΡΙΤΙΚΑ ΜΑΣ ΠΛΕΟΝΕΚΤΗΜΑΤΑ ΑΝΑΔΕΙΚΝΥΟΥΜΕ ΤΟ ΦΥΣΙΚΟ ΜΑΣ ΠΛΟΥΤΟ
Σήμερα, περισσότερο από ποτέ, οφείλουμε να υιοθετήσουμε ένα νέο πρότυπο ανάπτυξης για τη χώρα που υπηρετεί τον άνθρωπο και τις πραγματικές του ανάγκες.
Η «πράσινη» ανάπτυξη, αυτή που σέβεται το περιβάλλον και το αντιμετωπίζει ως αναπτυξιακό απόθεμα και όχι ως αντιαναπτυξιακό βαρίδι, είναι η μόνη εφικτή και βιώσιμη λύση για τον τόπο.
Οι προτάσεις μας επιδιώκουν την ανασυγκρότηση της παραγωγικής βάσης της χώρας μας,
την ισόρροπη περιφερειακή ανάπτυξη,
τη δημιουργία νέων θέσεων εργασίας.
Όλα αυτά δεν μπορεί να γίνουν χωρίς επένδυση στην παιδεία, τη γνώση, την καινοτομία, τις νέες τεχνολογίες.
Θέλουμε να ανοίξουμε νέες δυνατότητες από τον αγροτικό, μέχρι τον τουριστικό τομέα, νέες προοπτικές στον κλάδο της μεταποίησης, στον κατασκευαστικό τομέα, στον τομέα της ενέργειας.
Να επενδύσουμε στα συγκριτικά μας πλεονεκτήματα και ιδιαίτερα στο φυσικό περιβάλλον της χώρας μας, στο πολιτιστικό μας απόθεμα, στη δημιουργικότητα του λαού μας.
Η «πράσινη» ανάπτυξη θα βελτιώσει την ανταγωνιστική θέση της Ελλάδας, θα προσελκύσει σημαντικές ξένες επενδύσεις και θα βελτιώσει την ποιότητα ζωής για όλους.
Θα γεννήσει νέες επιχειρηματικές δυνατότητες και ευκαιρίες.
Θα δημιουργήσει έναν νέο και ισχυρό παραγωγικό ιστό που θα ανοίξει πεδία δράσης για τους νέους επιστήμονες που σήμερα ασφυκτιούν σε μια κλειστή και αγκυλωμένη οικονομική δομή.
2.1. ΤΡΕΙΣ ΜΕΓΑΛΕΣ ΠΡΟΤΕΡΑΙΟΤΗΤΕΣ
1η προτεραιότητα: Κλίμα και ενέργεια.
Θέτουμε ως στόχο να μειώσουμε τις εκπομπές αερίων φαινομένου θερμοκηπίου κατά 65%, μέχρι το 2050 με ενδιάμεσους δεσμευτικούς στόχους προόδου.
Οφείλουμε να πάμε άμεσα σε ένα πρότυπο που θα βασίζεται στις Ανανεώσιμες Πηγές Ενέργειας (ΑΠΕ), στην εξοικονόμηση ενέργειας, στη διαχείριση της ενεργειακής ζήτησης.
2η προτεραιότητα: Η πρόκληση της αναδιάρθρωσης.
Αλλαγές σε συστήματα παραγωγής και κατανάλωσης.
Ασφάλεια και ποιότητα στα αγροτικά προϊόντα.
Στον τουρισμό, διεύρυνση και αναβάθμιση των υπηρεσιών που προσφέρονται.
«Πράσινο επιχειρείν» -- μια νέα ευκαιρία με δυναμικές προοπτικές, που μπορεί να δημιουργήσει πολλές και ποιοτικές θέσεις εργασίας.
3η προτεραιότητα: Οικονομία στους φυσικούς μας πόρους και «πράσινες» υποδομές.
Το νερό αποτελεί εθνικό θέμα και η πολιτική μας θα πρέπει να διαχειρίζεται τη ζήτηση του νερού παρά να ενισχύει την προσφορά του.
Το ΠΑΣΟΚ θα αντιμετωπίσει το ζήτημα της διαχείρισης των αποβλήτων ως ένα από τα κεντρικά κοινωνικά και περιβαλλοντικά προβλήματα.
«Πράσινες υποδομές»: εφαρμογή συνδυασμένων μεταφορών, ενίσχυση των μαζικών μέσων μεταφορών για καθαρές και φιλικές στο περιβάλλον μεταφορές με περιορισμό των εκπομπών.
2.2. ΚΛΙΜΑ ΚΑΙ ΕΝΕΡΓΕΙΑ – ΝΕΑ ΕΝΕΡΓΕΙΑΚΗ ΣΤΡΑΤΗΓΙΚΗ
Εξασφαλίζουμε την ενεργειακή επάρκεια,
καταπολεμούμε την ενεργειακή φτώχεια,
προστατεύουμε το περιβάλλον.
Θεμελιώδης δέσμευση μας είναι ο σχεδιασμός και η υλοποίηση μιας μακροχρόνιας ενεργειακής στρατηγικής, για τη σταδιακή μετάβαση στην εποχή των μη συμβατικών πηγών ενέργειας, με κεντρικούς στόχους την προστασία του περιβάλλοντος
και την κατά προτεραιότητα συμβολή στην αντιμετώπιση του φαινομένου της κλιματικής αλλαγής,
την ασφάλεια του ενεργειακού εφοδιασμού
και τη διαφοροποίηση των ενεργειακών πηγών και οδών
, και την ενίσχυση της ανταγωνιστικότητας της οικονομίας μας.
Βασικός στόχος μιας ενεργειακής πολιτικής με κοινωνική διάσταση πρέπει να είναι και η κάλυψη των ανισοτήτων που δημιουργεί το φαινόμενο της ενεργειακής φτώχειας.
Η εξοικονόμηση και ορθή διαχείριση της ενέργειας αποτελεί το πιο σημαντικό, οικολογικά βέλτιστο, εγχώριο «κοίτασμα» ενέργειας της χώρας μας.
Θέλουμε ολοκληρωμένη και καθετοποιημένη προώθηση παραγωγής εξοπλισμού των ΑΠΕ και σημαντική συμβολή τους στο ενεργειακό ισοζύγιο της χώρας μας.
Το ΠΑΣΟΚ δεσμεύεται το 18% της ενέργειας να προέρχεται από ΑΠΕ έως το 2020 με στόχο να ανέβει στο 20%.
Σύνθημά μας «ΑΠΕ παντού», εκτός από τις περιοχές υψηλής προστασίας.
Με περιορισμό της γραφειοκρατίας και απλοποίηση των αδειοδοτικών διαδικασιών.
Άμεση κατάργηση όλων των αντικινήτρων για παραγωγή ενέργειας από ΑΠΕ σε μικρή κλίμακα και κίνητρα για την παραγωγή και κατανάλωση ενέργειας από ΑΠΕ στα σπίτια.
Εγγύηση της τιμής αγοράς ηλεκτρικού ρεύματος από μικρούς-μεσαίους παραγωγούς από ΑΠΕ.
Εξορθολογισμό κινήτρων και δημιουργία σύγχρονου θεσμικού πλαισίου με απλοποιημένες διαδικασίες, για ευρεία συμμετοχή της τοπικής κοινωνίας στην εφαρμογή των ΑΠΕ.
Ανάπτυξη εγχώριας τεχνολογίας και τεχνογνωσίας -- η Ελλάδα κέντρο των εξελίξεων για τις ΑΠΕ στην Νοτιοανατολική Ευρώπη.
Δημιουργία «Ταμείου Ήπιων Μορφών Ενέργειας», με τη συνεργασία της ΔΕΗ, του ελληνικού τραπεζικού συστήματος και επενδυτών για να προωθηθεί η ανάπτυξη εθνικής βιομηχανίας ΑΠΕ και η μαζική διείσδυσή τους στο ενεργειακό μας ισοζύγιο.
Θέτουμε ως στόχο την εθνική συμμετοχή στην προστιθέμενη αξία του εξοπλισμού στο 50% μέχρι το 2020.
Η ενεργειακή κατανάλωση των κτηρίων θα συνδεθεί με κίνητρα - αντικίνητρα.
Κίνητρα για απόσυρση μόνο για αγορά υβριδικών ή ιδιαίτερα χαμηλής κατανάλωσης τελευταίας τεχνολογίας ΙΧ,
σταδιακή αντικατάσταση των αυτοκινήτων του δημόσιου τομέα.
Κίνητρα για συμπαραγωγή στα δημόσια κτήρια της χώρας.
Προτεραιότητα η αντικατάσταση των παλιών λιγνιτικών σταθμών με νέες λιγνιτικές μονάδες υψηλής απόδοσης.
Το ενεργειακό μίγμα της χώρας δεν χωράει λιθάνθρακα.
Η πυρηνική ενέργεια δεν αποτελεί για μας αποδεκτή εναλλακτική λύση.
Νέοι σταθμοί φυσικού αερίου με προτεραιότητα στο νότιο τμήμα του Διασυνδεδεμένου Συστήματος Μεταφοράς Ηλεκτρικής Ενέργειας ώστε να μεγιστοποιηθεί η απόδοση και να αναβαθμιστεί η ποιότητα τροφοδότησης των καταναλωτών.
Η ΔΕΗ παραμένει υπό δημόσιο έλεγχο, τουλάχιστον με 51%.
Διατηρεί και αναβαθμίζει τον πρωταγωνιστικό ρόλο της στις νέες συνθήκες της απελευθερωμένης αγοράς ηλεκτρικής ενέργειας στην Ευρώπη.
Στον τομέα των Υγρών Καύσιμων, δεδομένης της εξάρτησης της χώρας από το εισαγόμενο πετρέλαιο, εφαρμογή μιας πολιτικής ριζικών τομών και συγκρούσεων με τα καρτέλ του χώρου.
2.3. ΕΠΕΝΔΥΣΗ ΣΤΗΝ ΕΡΕΥΝΑ ΚΑΙ ΣΤΙΣ ΝΕΕΣ ΤΕΧΝΟΛΟΓΙΕΣ
Στόχος μας είναι η συνολική επένδυση στην έρευνα στο 2% του ΑΕΠ στην τετραετία με λήψη μέτρων για τη δημιουργία ενός περιβάλλοντος καινοτομίας και ένα Εθνικό Σχέδιο Έρευνας με:
Σύμπραξη με τον παραγωγικό τομέα σε συγκεκριμένους τομείς με κινητοποίηση των ερευνητικών δυνατοτήτων των πανεπιστημίων και των δημόσιων ερευνητικών κέντρων.
Υποστήριξη της έρευνας για ενεργειακές τεχνολογίες αιχμής και ΑΠΕ, τεχνολογίες μείωσης της ενεργειακής κατανάλωσης, διαχείρισης των δασών και των υδατικών πόρων.
Προώθηση της έρευνας στον τομέα των δημοσίων αγαθών, όπως της υγείας και της διατροφής, και γενικότερα της έρευνας, αποδέκτης της οποίας είναι η δημόσια διοίκηση.
Ενδυνάμωση και ανάπτυξη του ανθρώπινου ερευνητικού δυναμικού, με στόχο την αύξηση του αριθμού των ερευνητών, την προσέλκυση των ερευνητών της διασποράς και την αναγνώριση και αμοιβή της ποιότητας του παραγόμενου ερευνητικού έργου.
Ανάπτυξη της έρευνας αιχμής, με αποκλειστικό κριτήριο την αριστεία και έμφαση στην κάλυψη των επιστημονικών περιοχών που δεν προσελκύουν αντίστοιχη χρηματοδότηση.
Εξορθολογισμό και λειτουργική ενοποίηση των δημόσιων ερευνητικών και τεχνολογικών κέντρων και της πανεπιστημιακής έρευνας στο πλαίσιο ενός εθνικού στρατηγικού σχεδίου με μηχανισμούς κοινωνικής λογοδοσίας και αξιολόγησης.
2.4. ΑΓΡΟΤΙΚΗ ΠΟΛΙΤΙΚΗ: Ο ΑΓΡΟΤΗΣ ΣΤΟ ΕΠΙΚΕΝΤΡΟ ΤΗΣ ΠΡΑΣΙΝΗΣ ΑΝΑΠΤΥΞΗΣ – ΑΝΑΓΕΝΝΗΣΗ ΤΗΣ ΥΠΑΙΘΡΟΥ
ΟΙ ΠΡΟΤΕΡΑΙΟΤΗΤΕΣ ΜΑΣ ΓΙΑ ΤΟΝ ΑΓΡΟΤΙΚΟ ΚΟΣΜΟ
Το ΠΑΣΟΚ, με βασική πολιτική επιλογή την πράσινη ανάπτυξη και με εμπιστοσύνη στον Έλληνα αγρότη, στο μέλλον και στην προοπτική της αγροτικής μας οικονομίας, στοχεύει στην ολοκληρωμένη ανάπτυξη της υπαίθρου, με ανάδειξη και αξιοποίηση όλων των οικονομικών, κοινωνικών, πολιτισμικών και περιβαλλοντικών της πλεονεκτημάτων.
Ασφαλή πιστοποιημένα και επώνυμα τρόφιμα με ολοκληρωμένο σύστημα παραγωγής, προσφοράς και εμπορίας αγροτικών προϊόντων στις διεθνείς αγορές.
Αναπροσανατολισμός των παραγωγικών επιλογών,
υποστήριξη καλλιεργητικών μεθόδων φιλικών προς το περιβάλλον,
και πιστοποίηση των βιολογικών προϊόντων και των προϊόντων με κατοχυρωμένη ποιότητα και ονομασία προέλευσης.
Είμαστε αντίθετοι με τους Γενετικά Τροποποιημένους Οργανισμούς.
Θα υποστηριχθούν ελληνικές ποικιλίες φυτών και φυλών ζώων, προσαρμοσμένες στις ελληνικές συνθήκες, που δεν απαιτούν μεγάλη κατανάλωση φυσικών πόρων και νερού.
Επιλέγουμε ως βασικό προσανατολισμό του αγροτικού τομέα της χώρας μας την παραγωγή τροφίμων,
τον εκσυγχρονισμό των παραδοσιακών καλλιεργειών,
την παραγωγή ποιοτικών προϊόντων με ταυτότητα,
την ανάπτυξη συμπληρωματικών δραστηριοτήτων στον τομέα του αγροτουρισμού
και τη διασύνδεσή της αγροτικής παραγωγής με τον τουρισμό.
Η προβολή του μεσογειακού μοντέλου διατροφής αποτελεί βασική εθνική μας στόχευση.
Δεσμευόμαστε για:
Την προστασία του αγροτικού εισοδήματος με συνεχή και αποτελεσματική διαπραγμάτευση υπέρ των συμφερόντων των Ελλήνων Αγροτών στα θεσμικά όργανα της Ε.Ε. και στον Π.Ο.Ε.
Για το ΠΑΣΟΚ αποτελεί προτεραιότητα η διαπραγμάτευση και η κατοχύρωση της χρηματοδότησης του αγροτικού τομέα στη μετά το 2013 εποχή.
Την αύξηση των Δημοσίων Επενδύσεων για τον αγροτικό τομέα με ενίσχυση των πόρων για τον εκσυγχρονισμό των γεωργικών εκμεταλλεύσεων,
τα προγράμματα των νέων αγροτών,
τη βελτίωση των υποδομών αποταμίευσης και διαχείρισης του νερού.
Την εντατικοποίηση των ελέγχων στην αγορά για τη ριζική αντιμετώπιση των ελληνοποιήσεων γεωργικών και κτηνοτροφικών προϊόντων και το χτύπημα των καρτέλ.
Συνεταιριστικές Οργανώσεις στην υπηρεσία του αγρότη, οι οποίες θα είναι εργαλείο και μοχλός στήριξης του εισοδήματος του, ενημέρωσης και εκπαίδευσης του.
Εκσυγχρονισμό και αναμόρφωση του ΕΛΓΑ και του συστήματος ασφάλισης παραγωγής, ώστε να καλύπτονται και οι νέοι κίνδυνοι λόγω των κλιματικών αλλαγών.
Καθορισμό χρήσεων γης (γεωργική γη, χορτολιβαδικές εκτάσεις, βοσκότοποι) μέσα από χωροταξικό σχεδιασμό και προστασία της αγροτικής γης στο πλαίσιο του ευρύτερου χωροταξικού σχεδιασμού της χώρας.
Σύγχρονο κοινωνικοασφαλιστικό σύστημα και δίκτυο κοινωνικής προστασίας στην ύπαιθρο (Αγροτικά Ιατρεία, Κέντρα Υγείας, Βρεφονηπιακοί Σταθμοί, Κέντρα Ανοικτής Προστασίας Ηλικιωμένων, Προγράμματα Βοήθειας στο Σπίτι).
Αύξηση της βασικής σύνταξης του αγρότη και της αγρότισσας, ώστε να διαμορφωθεί στα 550 ευρώ για τον μεμονωμένο και στα 950 ευρώ για το ζευγάρι.
Υπηρεσίες υποστήριξης του αγρότη - επένδυση στη γνώση.
Δεσμευόμαστε να τεθεί τέλος στα λειτουργικά προβλήματα των υπηρεσιών και των οργανισμών χάραξης και υλοποίησης της αγροτικής πολιτικής ώστε οι αγρότες να μην ταλαιπωρούνται από τη γραφειοκρατία, να αποφεύγουν το οικονομικό κόστος και να έχουν την απαραίτητη επιστημονική και τεχνική υποστήριξη.
Για να ανοίξουμε προοπτικές, κυρίως στους νέους, που επιλέγουν συνειδητά το αγροτικό επάγγελμα, επιζητώντας ενημέρωση, εκπαίδευση, κατάρτιση βασική και δια βίου.
Πιστεύουμε στους επαγγελματίες αγρότες και τους κατοχυρώνουμε επαγγελματικά.
Δημιουργούμε Σύστημα Παροχής Συμβουλευτικών Υπηρεσιών προς τους αγρότες και αλιείς.
Οι αγρότες έχουν ανάγκη από άμεσα μέτρα μείωσης του κόστους παραγωγής και στήριξης του εισοδήματός τους για να βγουν από την κρίση που τους έχουν οδηγηθεί τα τελευταία χρόνια.
Το ΠΑΣΟΚ δεσμεύεται:
Για την ουσιαστική ρύθμιση των δανείων των γεωργών και των κτηνοτρόφων.
Για την αύξηση από 7% σε 11% του συντελεστή επιστροφής Φ.Π.Α. στους αγρότες που υπάγονται στο ειδικό καθεστώς για όλα τα προϊόντα φυτικής και ζωικής παραγωγής.
Για την αύξηση επιστροφής του Ειδικού Φόρου Κατανάλωσης πετρελαίου
Για την κατάργηση του ενιαίου τέλους ακίνητης περιουσίας
Για την αύξηση της επιδότησης του μεταφορικού κόστους ζωοτροφών για τις μειονεκτικές και νησιωτικές περιοχές.
Για επέκταση του Ταμείου Εγγυοδοσίας Μικρών και πολύ Μικρών Επιχειρήσεων και στον αγροτικό τομέα.
Το ΠΑΣΟΚ έχοντας συναίσθηση του κρίσιμου ρόλου της κτηνοτροφίας για την ανάπτυξη της χώρας δεσμεύεται για την εξυγίανση της αγοράς του κρέατος και του γάλακτος
και την πάταξη των παράνομων ελληνοποιήσεων,
τη μείωση του κόστους των ζωοτροφών,
τη μείωση της γραφειοκρατίας και του κόστους των αδειοδοτήσεων για τον εκσυγχρονισμό των κτηνοτροφικών εγκαταστάσεων,
την έγκαιρη καταβολή των ενισχύσεων
και τη διαφάνεια στη διανομή των δικαιωμάτων του εθνικού αποθέματος,
την καλύτερη στελέχωση των κτηνιατρικών υπηρεσιών και των υπηρεσιών υποστήριξης,
την προώθηση της έρευνας στα κέντρα γενετικής βελτίωσης των ζώων για τη βελτίωση των εγχώριων φυλών,
τη βελτίωση των συνθηκών εργασίας και διαβίωσης ώστε οι κτηνοτρόφοι να ενθαρρύνονται στην συνέχιση της παραγωγικής τους δραστηριότητας.
Θέλουμε η αλιεία στις ελληνικές θάλασσες να γίνει πραγματικά βιώσιμη.
Η σωστή εφαρμογή της ευρωπαϊκής νομοθεσίας αποτελεί το πρώτο βήμα.
Το μέλλον του τομέα της Αλιείας – Υδατοκαλλιεργειών είναι συνυφασμένο με καθαρές, ασφαλείς και βιολογικά πολυποίκιλες θάλασσες.
Στρατηγικός στόχος της πολιτικής μας είναι η διατήρηση της βιοποικιλότητας των ελληνικών θαλασσών με παράλληλη κάλυψη των διατροφικών μας αναγκών
και η υιοθέτηση μοντέλων διαχείρισης των αλιευτικών πόρων που επιτρέπουν τη διατήρηση των πόρων, τη βιωσιμότητα των εκμεταλλεύσεων και τη διατήρηση των κοινωνικών χαρακτηριστικών των παράκτιων και νησιωτικών περιοχών.
2.5. ΕΠΕΝΔΥΣΗ ΣΤΟΝ ΤΟΥΡΙΣΜΟ
ΑΝΑΒΑΘΜΙΣΗ ΤΗΣ ΠΟΙΟΤΗΤΑΣ ΤΟΥ ΤΟΥΡΙΣΤΙΚΟΥ ΠΡΟΪΟΝΤΟΣ
Για το ΠΑΣΟΚ ύψιστη σημασία έχει η αναβάθμιση του τουριστικού προϊόντος και των υποδομών
με παράλληλη στήριξη των εργαζομένων, της δια βίου κατάρτισης και εκπαίδευσής τους,
καθώς και της προώθησης της αειφόρου ανάπτυξης με έμφαση στην προστασία του περιβάλλοντος.
Στρατηγική μας επιλογή είναι η ανάπτυξη του ποιοτικού τουρισμού που προσφέρει ποικιλία διαφοροποιημένων και στοχευμένων προϊόντων.
Μηδενική ανοχή σε καταπατήσεις και αυθαίρετες κατασκευές σε δασικές και προστατευόμενες περιοχές.
Σταδιακή κατάργηση της εκτός σχεδίου δόμησης με συγκεκριμένο χρονοδιάγραμμα.
Τέρμα οι κατασκευές στις οριογραμμές.
Το ΠΑΣΟΚ θα αποσύρει το Ειδικό Χωροταξικό για τον Τουρισμό.
Ο Αναπτυξιακός Νόμος θα προσαρμοστεί και στις πραγματικές ανάγκες του τουρισμού.
Σ’ αυτό το πλαίσιο δεσμευόμαστε για:
Δημιουργία ποιοτικών καταλυμάτων με παροχή δέσμης οικονομικών και άλλων κινήτρων.
Ενίσχυση των δυνατοτήτων προσπελασιμότητας στους τουριστικούς τόπους, ιδιαίτερα της Περιφέρειας με την ανάπτυξη και τη βελτίωση των απαραίτητων γενικών υποδομών.
Κατάργηση των οικονομικών κινήτρων ανέγερσης καταλυμάτων σε τουριστικά κορεσμένες περιοχές.
Αξιοποίηση του Εθνικού Στρατηγικού Πλαισίου Αναφοράς (ΕΣΠΑ) 2007-2013 για την ενίσχυση της ποιοτικής τουριστικής ανάπτυξης.
Εφαρμογή των προτάσεων και οδηγιών της Ε.Ε. «Για μια Ευρώπη προσβάσιμη σε τουρίστες με αναπηρία».
Προώθηση της πράσινης οικονομίας με έμφαση στη βιώσιμη ανάπτυξη της τουριστικής επιχειρηματικότητας
Αναβάθμιση της τουριστικής εκπαίδευσης σε όλες τις βαθμίδες, και αξιολόγηση της ποιότητας των σπουδών με βάση διεθνή τουριστικά πρότυπα.
Προβολή, διαφήμιση και άμεση ανάπτυξη της τουριστικής εικόνας της χώρας μας στο κρίσιμο πεδίο του Διαδικτύου.
Αναβάθμιση του ΕΟΤ, ώστε να μετεξελιχθεί σε οργανισμό προβολής της Ελλάδας στο εξωτερικό.
2.6. ΠΡΟΣΤΑΣΙΑ ΚΑΙ ΕΞΟΙΚΟΝΟΜΗΣΗ ΦΥΣΙΚΩΝ ΠΟΡΩΝ – «ΠΡΑΣΙΝΕΣ» ΥΠΟΔΟΜΕΣ
ΔΙΑΧΕΙΡΙΣΗ ΥΔΑΤΙΝΩΝ ΠΟΡΩΝ
Η διαχείριση των υδάτινων πόρων έχει για την Ελλάδα σημασία εθνικού ζητήματος.
Άμεση αναθεώρηση της υδατικής πολιτικής με επανεξέταση και ορθή εφαρμογή εθνικού προγράμματος προστασίας – διαχείρισης των υδάτων και αντιμετώπιση προβλημάτων όπως η λειψυδρία και η ξηρασία που αναμένεται να μεγαλώσουν λόγω κλιματικών αλλαγών.
Στόχος:
Η εξοικονόμηση του πόσιμου νερού και η εφαρμογή προγραμμάτων προστασίας για τα ποτάμια και τις λίμνες.
Πολιτικές και τεχνικές εξοικονόμησης νερού θα εφαρμόσουμε στον αγροτικό, τουριστικό, βιομηχανικό και αστικό τομέα.
Η αφαλάτωση στα νησιά θα γίνεται με ανανεώσιμες πηγές ενέργειας.
Ολοκληρωμένα προγράμματα αποκατάστασης επιφανειακών νερών και υδροφόρων οριζόντων που αντιμετωπίζουν πρόβλημα ρύπανσης.
Διατήρηση του δημόσιου χαρακτήρα και του ελέγχου της διοίκησης της ΕΥΔΑΠ και της ΕΥΑΘ από το δημόσιο για την κατοχύρωση του κοινωνικού και αναπτυξιακού τους ρόλου.
ΠΡΟΣΤΑΤΕΥΟΜΕΝΕΣ ΠΕΡΙΟΧΕΣ
Στόχος είναι οι προστατευόμενες περιοχές να γίνουν πόλοι τοπικής πράσινηςανάπτυξης.
Βασική πολιτική επιλογή θα πρέπει να είναι η προστασία και η σωστή διαχείριση.
Η διαχείριση των προστατευομένων περιοχών πρέπει να διαφοροποιείται ανάλογα με τις ανάγκες και το μέγεθος, (με τους Φορείς Διαχείρισης να αφορούν μόνο εθνικά πάρκα) και σε συνεργασία με τις τοπικές κοινωνίες, ενώ αποτέλεσμα της να είναι η ανάδειξη και αξιοποίηση τους.
ΔΑΣΗ
Οι πολιτικές για τα δάση αφορούν στην προστασία τους, αλλά και στην ανάπτυξή τους.
Στόχος είναι η μείωση των καμένων εκτάσεων,
η κατά προτεραιότητα προστασία των πλέον πολύτιμων χερσαίων οικοσυστημάτων ή αυτών που παρέχουν σημαντικές υπηρεσίες στο κοινωνικό σύνολο
και η αποφυγή απωλειών ανθρώπινων ζωών και καταστροφών σε περιουσίες και υποδομές.
Ειδικότερα:
Πρόληψη
Άμεση εκπόνηση Εθνικού και Περιφερειακών Σχεδίων Πρόληψης Δασικών Πυρκαγιών.
Αξιοποίηση των σύγχρονων τεχνικών μέσων (π.χ. δορυφορικά συστήματα εντοπισμού εστιών δασικών πυρκαγιών), μηχανισμός άμεσης ενημέρωσης των τοπικών δυνάμεων.
Άμεση ολοκλήρωση των καθαρισμών σε δασικές περιοχές, καθαρισμοί βιομάζας και σκουπιδιών σε επικίνδυνες περιοχές.
Κινητοποίηση Μη Κυβερνητικών Οργανώσεων σε δράσεις πρόληψης και ενη-μέρωσης.
Καταστολή
Ενδυνάμωση της συνεργασίας και του συντονισμού των εμπλεκόμενων φορέων κάτω από ενιαίο συντονιστικό φορέα αντιμετώπισης φυσικών καταστροφών.
Κατανομή προσωπικού και μέσων ανάλογα με τις ανάγκες των αναμενόμενων περιστατικών, σύμφωνα με το Εθνικό και τα Περιφερειακά Σχέδια Πρόληψης.
Αξιοποίηση τεχνολογιών επισκόπησης και πρόβλεψης της εξέλιξης των φαινομένων
Αποκατάσταση
Συνεχής παρακολούθηση των χρήσεων γης και της οικολογικής εξέλιξης και αποκατάστασης των καμένων εκτάσεων, με σύγχρονα μέσα (δορυφορική εικόνα κλπ.).
Ρύθμιση δραστηριοτήτων στις καμένες δασικές περιοχές και παροχή οικονομικών κινήτρων και αντισταθμιστικών μέτρων για όσους ζημιώνονται, όπως π.χ. στους κτηνοτρόφους για μη βόσκηση στις περιοχές υπό αναγέννηση.
Ανάπτυξη τεχνογνωσίας και υποδομών σε συνεργασία με άλλες χώρες για την αποτελεσματική και επιστημονικά ορθή αποκατάσταση των περιοχών.
Τήρηση της περιβαλλοντικής νομοθεσίας και επιβολή αυστηρών κυρώσεων στους παραβάτες.
Προωθούμε νομοσχέδιο για την προστασία των ορεινών όγκων και την πρόληψη των πυρκαγιών.
Το μήνυμα είναι σαφές: Καμιά ανοχή στην ανομία στα καμένα της Αττικής.
Βασικοί άξονες του νομοσχεδίου:
–Αναστολή έκδοσης οικοδομικών αδειών και απαγόρευση εκτέλεσης εργασιών έως ότου κυρωθούν οι σχετικοί δασικοί χάρτες με κάποιες εξαιρέσεις οι οποίες θα περιγράφονται στο νομοσχέδιο.
–Ειδική Υπηρεσία Πρόληψης και Καταστολής Αυθαιρέτων Κατασκευών .
–Λειτουργία τηλεπισκοπικού συστήματος εντοπισμού νέων οικοδομών .
–Υποχρεωτική κτηματογράφηση με επείγουσες διαδικασίες .
–Επείγουσα ολοκλήρωση της διαδικασίας κύρωσης δασικών χαρτών .
ΑΠΟΡΡΙΜΜΑΤΑ
Στόχος η ολοκληρωμένη διαχείριση στερεών αποβλήτων με μείωση της παραγωγής τους, ανάκτηση, ανακύκλωση, επαναχρησιμοποίηση υλικών.
Η διαχείριση των απορριμμάτων για μια σύγχρονη κοινωνία δεν είναι απλά ένα ζήτημα προστασίας του περιβάλλοντος.
Δημιουργεί μια αγορά και ποιοτικές θέσεις εργασίας στην έρευνα και την ανάπτυξη τεχνολογίας, στα προγράμματα ανακύκλωσης, στην κατασκευή και τη λειτουργία μονάδων επεξεργασίας και εγκαταστάσεων διάθεσης αποβλήτων.
Η χώρα μας οφείλει να πρωτοπορεί στον τομέα αυτό και όχι να είναι ο ουραγός της Ευρώπης.
Σε σχέση με την κοινωνική συναίνεση θα γίνει συστηματική και στοχευμένη ενημέρωση και διάλογος.
Μείωση της παραγωγής αποβλήτων με διαλογή στην πηγή και κίνητρα στην αγορά.
Επαναχρησιμοποίηση και ανακύκλωση των απορριμμάτων με σύγχρονες υποδομές και υπηρεσίες με συστήματα ανακύκλωσης και συμμετοχή των ΟΤΑ.
Ενεργειακή αξιοποίηση των υπολειμμάτων εφαρμόζοντας τις βέλτιστες τεχνολογικές μεθόδους ανά περίπτωση
Στόχος της πολιτικής μας είναι η τελική διάθεση μόνο των υπολειμμάτων που προκύπτουν από την επεξεργασία των αποβλήτων ώστε να απομακρυνθούμε άμεσα από την παρωχημένη τεχνική των ΧΥΤΑ.
ΜΕΤΑΦΟΡΕΣ
Στο νέο περιβάλλον των μεταφορών διαμορφώνουμε σύγχρονα πλαίσια λειτουργίας, οργάνωσης και κίνητρα που διασφαλίζουν τις επιβατικές μεταφορές ως δημόσιο αγαθό για όλους τους πολίτες και σε όλες τις περιοχές.
Βασικές προτεραιότητες:
Εφαρμογή ολοκληρωμένων παρεμβάσεων, στις υποδομές, τα οχήματα, την εκπαίδευση και τον έλεγχο της οδικής συμπεριφοράς για δραστική μείωση των τροχαίων ατυχημάτων.
Εξασφάλιση της δυνατότητας μετακίνησης, με χαμηλό κόμιστρο και ποιοτικές συνθήκες, για όλο τον πληθυσμό της χώρας,
για όλες τις ηλικιακές κατηγορίες
και ιδιαίτερα για τα άτομα με ειδικές ανάγκες.
Προώθηση των δημοσίων συγκοινωνιών σε όλες τις περιοχές της χώρας, όσο και των πιο φιλικών προς το περιβάλλον εναλλακτικών μορφών μετακίνησης (ποδήλατο, πεζή μετακίνηση) με ταυτόχρονη αποθάρρυνση της αλόγιστης χρήσης του Ι.Χ. αυτοκινήτου.
Ανάδειξη της Ελλάδας σε διεθνές διαμετακομιστικό κέντρο, με την εφαρμογή συνδυασμένων μεταφορών
Για τις μετακινήσεις των πολιτών στον αστικό χώρο, οι στόχοι μας είναι:
Η περαιτέρω ανάπτυξη των δικτύων του Μετρό στην Αθήνα και στη Θεσσαλονίκη, του Τραμ, του Ηλεκτρικού και του Προαστιακού Σιδηρόδρομου και η υλοποίηση Σταθμών Μετεπιβίβασης για τη διασύνδεση αυτών με το δίκτυο των λεωφορείων και τρόλλεϋ.
Η βελτίωση του επιπέδου εξυπηρέτησης που παρέχεται από τα λεωφορεία και τρόλλεϋ με επέκταση του δικτύου λεωφορειολωρίδων και την αποτελεσματική αστυνόμευσή τους.
Η ενθάρρυνση της ανάπτυξης της διαδημοτικής/ενδοδημοτικής συγκοινωνίας στα μεγάλα κέντρα.
Προτεραιότητα στη δημιουργία άνετων και ανεμπόδιστων πεζοδρομίων, λωρίδων πεζοπορίας για τις μετακινήσεις πεζών και ποδηλάτων στις πόλεις.
Η διαχείριση της κυκλοφορίας, της στάσης και της στάθμευσης των ειδικών κατηγοριών οχημάτων (ταξί, οχήματα τροφοδοσίας, φορτηγά, οχήματα άμεσης επέμβασης).
Για το ΠΑΣΟΚ η οδική ασφάλεια είναι εθνική προτεραιότητα.
Για τη δραστική μείωση των ατυχημάτων θα προχωρήσουμε σε ένταξη κατάλληλων μαθημάτων οδικής ασφάλειας στα σχολικά προγράμματα και εστιασμένες εκστρατείες ενημέρωσης, δράσεις για τη βελτίωση της κυκλοφοριακής συμπεριφοράς των οδηγών, ενίσχυση προγραμμάτων για επεμβάσεις βελτίωσης στα πεζοδρόμια με στόχο την ασφαλή και ανεμπόδιστη κυκλοφορία πεζών και ατόμων με αναπηρία, αυστηροποίηση των διατάξεων για την τοποθέτηση διαφημιστικών πινακίδων και καθορισμός των θέσεων τοποθέτησής τους στις μεγάλες πόλεις και το βασικό οδικό δίκτυο.
Σιδηρόδρομος – ΟΣΕ
Για το ΠΑΣΟΚ αποτελεί βασική προτεραιότητα η αναγέννηση του Ελληνικού Σιδηροδρόμου με προγράμματα ανάπτυξης και εκσυγχρονισμού, η επέκταση και η σύνδεση του με τα Ευρωπαϊκά Δίκτυα, τα βασικά λιμάνια της χώρας, τα εμπορευματικά κέντρα και τις βιομηχανικές περιοχές ώστε να στηρίξει το σύγχρονο αναπτυξιακό πρότυπο της χώρας.
Διασφαλίζεται ο δημόσιος και κοινωνικός χαρακτήρας του ΟΣΕ και στην απελευθερωμένη αγορά.
Εγγυόμαστε τη χρηματοδότηση υλοποίησης των έργων ανάπτυξης και εκσυγχρονισμού των υποδομών με το μικρότερο δυνατό κόστος, με ορθολογική και διάφανη διαχείρισή τους.
Αερομεταφορές – Αεροδρόμια
Επιτάχυνση της υλοποίησης νέων σύγχρονων υποδομών στα αεροδρόμια της χώρας και εφαρμογή αποτελεσματικού προγράμματος συντήρησης τους.
Ανάδειξη των Διεθνών Αερολιμένων της Ελλάδας σε κόμβους των Ευρωπαϊκών και Διεθνών Δικτύων και προσέλκυση περισσότερων αεροπορικών εταιρειών σ’αυτά.
Συνεργασία και κοινή δράση με την Τοπική Αυτοδιοίκηση, τους επιχειρηματικούς φορείς και τον τουρισμό με στόχο την ποιοτική αναβάθμιση της παρεχόμενης εξυπηρέτησης των πολιτών και των επισκεπτών - τουριστών.
Διατήρηση και επέκταση των «άγονων γραμμών» με αντισταθμιστική καταβολή.
Για την Ολυμπιακή, προκρίνουμε ένα μεικτό σχήμα δημόσιων και ιδιωτικών κεφαλαίων και με διεθνείς στρατηγικές συνεργασίες.
Στόχος μας η κατοχύρωση του υγιούς ανταγωνισμού και η αποτροπή της δημιουργίας ολιγοπωλιακών καταστάσεων που επιβαρύνουν τον πολίτη και την ελληνική περιφέρεια, και η διασφάλιση της καθολικής υπηρεσίας.
ΕΠΙΚΟΙΝΩΝΙΕΣ
Η μετεξέλιξη της χώρας σε σύγχρονο κόμβο υπηρεσιών στην ευρύτερη περιοχή της Ν.Α. Ευρώπης και της Μεσογείου αποτελεί εθνικό αναπτυξιακό στόχο και συγκριτικό πλεονέκτημα.
Με μια τολμηρή πολιτική μετάβασης στη νέα εποχή, θέλουμε η Ελλάδα να καλύψει με ταχύτητα τη μέχρι σήμερα υστέρηση και να καταταγεί μεταξύ των πρώτων χωρών στη χρήση προηγμένων ηλεκτρονικών υπηρεσιών μέχρι το 2015.
Στη δική μας αντίληψη οι προηγμένες ηλεκτρονικές υπηρεσίες αποτελούν Δημόσιο Αγαθό, στο οποίο πρέπει να εξασφαλίζεται πρόσβαση στον καθένα, παντού και κάθε στιγμή
Σ’ αυτό το πλαίσιο οι στόχοι μας είναι:
Πρόσβαση στον καθένα, παντού, κάθε στιγμή
Ελεύθερη πρόσβαση –ανοικτό λογισμικό – ελεύθερο περιεχόμενο .
Ευρυζωνικό Internet παντού, Ευρυζωνικό internet για όλους
Κανένας Έλληνας θύμα του ψηφιακού αποκλεισμού
Κάλυψη όλης της επικράτειας με πρόσβαση σε ευρυζωνικά δίκτυα υψηλών ταχυτήτων
Ανάπτυξη νέων υπηρεσιών προστιθέμενης αξίας και περιεχομένου στα ελληνικά.
Ευρυζωνική πρόσβαση στις ενοποιημένες υπηρεσίες επικοινωνίας, πληροφόρησης και τηλεόρασης κάθε στιγμή, παντού, με μία και μόνη σύνδεση για όλους τους κατοίκους της χώρας.
Για το ΠΑΣΟΚ ο ΟΤΕ αποτελεί βασικό εργαλείο για την ανάπτυξη υποδομών και υπηρεσιών σ’ ολόκληρη την ελληνική επικράτεια και την ευρύτερη περιοχή.
Είναι μοχλός στήριξης της ελληνικής παραγωγικής βάσης, με ανταγωνιστική θέση στους μεγάλους τηλεπικοινωνιακούς οργανισμούς της Ευρώπης και στελεχιακό δυναμικό με επάρκεια και τεχνογνωσία.
Το ΠΑΣΟΚ θα εξαντλήσει όλες τις πολιτικές, νομικές και οικονομικές δυνατότητες προκειμένου να ανακτήσει το ελληνικό δημόσιο τον έλεγχο του ΟΤΕ.
Για να υπάρχει στρατηγικός έλεγχος στον κρίσιμο τεχνολογικό τομέα των τηλεπικοινωνιών, των ευρυζωνικών δικτύων και πρόσβαση του κάθε πολίτη στη κοινωνία της πληροφορίας.
Ταχυδρομική Αγορά
Η πλήρης απελευθέρωση της Ταχυδρομικής Αγοράς και στην Ελλάδα από το 2013 καθιστά, περισσότερο από ποτέ, επιτακτική την ανάγκη διασφάλισης της παροχής καθολικής ταχυδρομικής υπηρεσίας σε όλη την επικράτεια με πρότυπα ποιότητας και σε προσιτές τιμές.
Τα ΕΛΤΑ, ο βασικός πάροχος καθολικών υπηρεσιών στην ανταγωνιστική και απελευθερωμένη ταχυδρομική αγορά, με το δημόσιο χαρακτήρα τους, και σε συνεργασία με το Ταχυδρομικό Ταμιευτήριο όσον αφορά στην παροχή χρηματοπιστωτικών υπηρεσιών, οργανώνονται με βιώσιμο επιχειρησιακό πρόγραμμα, με ενισχυμένο τον κοινωνικό τους προσανατολισμό και αναβαθμισμένο το ρόλο τους στην περιφερειακή ανάπτυξη της χώρας.
ΝΗΣΙΑ ΚΑΙ ΑΚΤΟΠΛΟΪΑ
Στο ΠΑΣΟΚ, έχουμε θέσει ως προτεραιότητα την εφαρμογή ειδικών, ενεργητικών νησιωτικών πολιτικών, με στόχο τη βιώσιμη πράσινη ανάπτυξη.
Οι κεντρικοί άξονες της πολιτικής μας:
Ανάπτυξη σύγχρονου δικτύου συνδυασμένων μεταφορών, που θα εξασφαλίζει την επαρκή προσπελασιμότητα κάθε νησιωτικής περιοχής.
Υγειονομική θωράκιση του νησιωτικού χώρου, με σύγχρονες υγειονομικές μονάδες νησιωτικού τύπου και με τη λειτουργία αξιόπιστου συστήματος αεροδιακομιδών.
Δυνατότητα πρόσβασης σε ευρυζωνικά δίκτυα και παροχή προηγμένων τηλεματικών υπηρεσιών παντού.
Θέσπιση ειδικών κινήτρων για την ενίσχυση της νησιώτικης επιχειρηματικότητας.
Καθιέρωση κινήτρων για την προσέλκυση και παραμονή στα νησιά εξειδικευμένου ανθρώπινου δυναμικού.
Δίνουμε προτεραιότητα στην εφαρμογή πολιτικών, που θα εξασφαλίζουν στον Έλληνα και Ευρωπαίο πολίτη, «ισοδύναμο δικαίωμα» μετακίνησης, από και προς τα νησιά, με αυτό του κατοίκου της ηπειρωτικής Ευρώπης.
Προωθούμε τη θεσμοθέτηση του «Μεταφορικού Ισοδύναμου», την κατά το δυνατόν εναρμόνιση της τιμολογιακής επιβάρυνσης του χρήστη των θαλάσσιων μεταφορών με αυτή των χερσαίων και την απολαβή ανάλογης υπηρεσίας.
Οι προτάσεις του ΠΑΣΟΚ επικεντρώνονται στα εξής σημεία:
Πολιτική ανάπτυξης ενός ολοκληρωμένου και ενιαίου συστήματος μεταφορών με το συντονισμό διαφορετικών μέσων μεταφοράς (πλοίο- πλοίο, πλοίο-υδροπλάνο, πλοίο αεροπλάνο κλπ.).
Δημιουργία ενιαίου κέντρου λήψης αποφάσεων.
Επαναπροσδιορισμός και επανασχεδιασμός του δικτύου Ακτοπλοϊκών Συνδέσεων, μετά από δημόσιο διάλογο και διαβούλευση, με συμμετοχή της Τοπικής Αυτοδιοίκησης.
Επανασύσταση της Ρυθμιστικής Αρχής Θαλάσσιων Ενδομεταφορών, η οποία θα εποπτεύει και θα ρυθμίζει την αγορά, ώστε να λειτουργεί ο υγιής ανταγωνισμός.
Ρυθμίσεις στους ναύλους γραμμών δημόσιας υπηρεσίας, στο πλαίσιο προγράμματος επιδότησης του εισιτηρίου, με ειδική μέριμνα για τους μόνιμους κατοίκους των νησιών.
Για το δίκτυο των άγονων γραμμών και την ενδονησιωτική επικοινωνία, νέο κανονιστικό πλαίσιο ανάθεσης των γραμμών δημοσίου συμφέροντος, η τοπική αυτοδιοίκηση και οι χρήστες των υπηρεσιών μεταφορών να μπορούν να συμμετέχουν στην ακτοπλοΐα είτε μέσω σχημάτων ΣΔΙΤ ή ΠΙΧ, είτε τελείως αυτόνομα, είτε μέσω των επιχειρήσεων που μπορούν να συστήνουν, και διεξαγωγή διαγωνισμών με διαφάνεια και ίση μεταχείριση.
ΘΑΛΑΣΣΙΟ ΠΕΡΙΒΑΛΛΟΝ
Οι ελληνικές θάλασσες αποτελούν εθνικό κεφάλαιο.
Η προστασία του θαλασσίου περιβάλλοντος συμβάλλει στην εθνική, περιφερειακή και νησιωτική οικονομική ανάπτυξη, βελτιώνει την ποιότητα ζωής και προασπίζει το ιδιαίτερο φυσικό κάλλος και την πολιτιστική κληρονομιά της χώρας μας.
Προώθηση, εφαρμογή ή/και αναθεώρηση των διεθνών και ευρωπαϊκών κανονισμών, στα πλαίσια μιας συνεχούς διαβούλευσης με τη ναυτιλιακή κοινότητα, με έμφαση στην ασφάλεια της ναυσιπλοϊας,
και στην προστασία του θαλάσσιου περιβάλλοντος.
Ανάπτυξη Θαλάσσιου Χωροταξικού Σχεδιασμού, ως κύριο εργαλείο εφαρμογής Ολοκληρωμένης Θαλάσσιας Πολιτικής.
Πρωτοβουλία της Ελλάδας για τη δημιουργία περισσότερων θαλασσίων περιοχών ελέγχου εκπομπών Θείου (SECAs – Sulphur Emission Control Areas), με έμφαση στη Μεσόγειο, ξεκινώντας ως πιλοτική εφαρμογή από το Αιγαίο.
Εκσυγχρονισμός των λιμενικών υποδομών και δημιουργία σύγχρονων επιβατικών σταθμών σε όλη τη περιφέρεια.
ΠΟΝΤΟΠΟΡΟΣ ΝΑΥΤΙΛΙΑ
Για το ΠΑΣΟΚ, η ναυτιλία αποτελεί έναν ιδιαίτερα σημαντικό τομέα, της ελληνικής οικονομίας, με σημαντική συμβολή στο ΑΕΠ, στο ισοζύγιο εξωτερικών πληρωμών και στη δημιουργία θέσεων απασχόλησης.
Προτεραιότητες μας είναι:
Προσέλκυση νέων στο ναυτικό επάγγελμα.
Θέσπιση κινήτρων για την παραμονή τους στο ναυτικό επάγγελμα.
Ουσιαστική αναβάθμιση της ναυτικής εκπαίδευσης και στη σχεδίαση και υλοποίηση συστημάτων δια βίου εκπαίδευσης των αξιωματικών.
Βελτίωση του πλαισίου για τις κρουαζιέρες και το θαλάσσιο τουρισμό.
Προώθηση του θεσμού της ναυτικής διαιτησίας και διαμεσολάβησης στον Πειραιά.
Μετεξέλιξη του Πειραιά σε διεθνές ναυτιλιακό κέντρο.
Στήριξη της Ελληνικής Σημαίας.
Ενεργό συμβολή για προώθηση διεθνών λύσεων, σχετικών με την αντιμετώπιση και την περιστολή του μείζονος προβλήματος της πειρατείας.
Το ΠΑΣΟΚ, δεσμεύεται να πρωτοστατήσει στο συντονισμό όλων εκείνων των ενεργειών σε διεθνές, ευρωπαϊκό, εθνικό, περιφερειακό αλλά και τοπικό επίπεδο που οδηγούν στη βελτίωση του τρίπτυχου της ποιότητας στην ναυτιλία, δηλαδή της ναυτιλιακής ανταγωνιστικότητας,
της ασφάλειας της ναυσιπλοΐας
και της προστασίας του θαλάσσιου περιβάλλοντος.
ΛΙΜΕΝΙΚΗ ΠΟΛΙΤΙΚΗ
Θέλουμε τα λιμάνια μας να αξιοποιήσουν τα τεράστια πλεονεκτήματα που συνδέονται με την στρατηγική γεωγραφική θέση της χώρας μας.
Να γίνουν σημαντικοί διαμετακομιστικοί κόμβοι στην ευρύτερη περιοχή, παρέχοντας σύγχρονες λιμενικές υπηρεσίες υψηλής ποιότητας σε ανταγωνιστικές τιμές, και εξασφαλίζοντας τη σύνδεση περιφερειακών και εθνικών δικτύων.
Προωθούμε διαρθρωτικές αλλαγές που θα διέπουν την αυτόνομη οργάνωση, διοίκηση και λειτουργία των λιμένων και αξιοκρατικά στελεχωμένων δημόσιων λιμενικών αρχών.
Ενισχύουμε το ρόλο των δημόσιων λιμενικών αρχών ως παράγοντα διασφάλισης του δημόσιου συμφέροντος στην παροχή λιμενικών υπηρεσιών.
Λέμε όχι στην ιδιωτικοποίηση των λιμένων.
Εκσυγχρονίζουμε τις λιμενικές υποδομές και δημιουργούμε σύγχρονους επιβατικούς σταθμούς σε όλη τη περιφέρεια.
Διευκολύνουμε την ανάπτυξη βιομηχανιών υπηρεσιών προστιθέμενης αξίας στην ευρύτερη περιοχή των λιμένων, με στόχο τη διεύρυνση του μεταφορικού έργου.
Ενισχύουμε την διαφάνεια στις σχέσεις λιμένων – χρηστών.
Προωθούμε την εξωστρέφεια των Ελληνικών Λιμένων μέσω της ενεργής δραστηριοποίησης τους στα διεθνή φόρα
και παρεμβαίνουμε ενεργά στην διαμόρφωση της Ευρωπαϊκής Λιμενικής Πολιτικής.
Για το ΠΑΣΟΚ, ο δημόσιος έλεγχος και η διαχείριση των λιμενικών μας υποδομών αποτελεί επιλογή βιώσιμη και επιβεβλημένη, λόγω του στρατηγικού χαρακτήρα τους, στην ανάπτυξη της ελληνικής οικονομίας.
Ειδικότερα για τον ΟΛΠ η κυβέρνηση του ΠΑΣΟΚ, θα εξαντλήσει όλες τις δυνατότητες προκειμένου να κατοχυρώσει το δημόσιο συμφέρον και τα εργασιακά δικαιώματα, με ουσιαστική και σε βάθος επαναδιαπραγμάτευση.
ΔΟΜΗΜΕΝΟ ΠΕΡΙΒΑΛΛΟΝ ΚΑΙ ΧΩΡΟΤΑΞΙΑ
Στόχος να κάνουμε τις πόλεις ασφαλείς, ευχάριστες και βιώσιμες.
Δημιουργία ελεύθερων χώρων πρασίνου με αύξηση του πρασίνου ανά κάτοικο κατά 20% μέσα σε μια τετραετία.
Μεταφορά στην Τοπική Αυτοδιοίκηση της διαχείρισης των ελεύθερων δημόσιων χώρων και των χώρων πρασίνου με σαφή δέσμευση και προδιαγραφές για τη χρήση τους.
Αστική ανανέωση με αφαίρεση των πινακίδων από τις προσόψεις και τα πεζοδρόμια,
πράσινες στέγες και ενεργειακή λειτουργία των κτηρίων σε ένα ολοκληρωμένο πρόγραμμα.
Προστατεύουμε και αναδεικνύουμε σε ελεύθερους χώρους υψηλού πρασίνου τους περιαστικούς όγκους, τα πάρκα και τους ελεύθερους χώρους που υπάρχουν στις πόλεις, τις αθλητικές εγκαταστάσεις - και στην Αττική τους χώρους των Ολυμπιακών ακίνητων - και το θαλάσσιο μέτωπο.
Αντιμετωπίζουμε την ατμοσφαιρική ρύπανση με προώθηση συνδυασμένων μέσων μεταφοράς με έμφαση στα μέσα μαζικής μεταφοράς ώστε να απομακρυνθούν οι πολίτες από το ΙΧ, ενώ δίνουμε προτεραιότητα σε πεζοδρόμια και ποδηλατοδρόμους.
Δημιουργούμε σύστημα τακτικής παρακολούθηση και ελέγχου εκπομπών ρύπων από τις δραστηριότητες στην πόλη.
Αντιμετωπίζουμε την ηχορύπανση με ολοκληρωμένα προγράμματα καταγραφής και περιορισμού του θορύβου, και επανεξέταση του σχετικού θεσμικού πλαισίου.
Ξανασχεδιάζουμε το χωροταξικό πλαίσιο της χώρας με νέες κατευθύνσεις:
Πρόβλεψη, αντιμετώπιση και προσαρμογή στις μεγάλες προκλήσεις του παρόντος και του κοντινού μέλλοντος, όπως η κλιματική αλλαγή, οι νέοι ενεργειακοί χάρτες, η μετανάστευση, οι διατροφικές κρίσεις, η συγκέντρωση πληθυσμού στις πόλεις.
Βαρύτητα σε βασικές κοινωνικές υποδομές, παιδεία και υγεία σε όλη την Ελλάδα ως προϋπόθεση για αποκέντρωση.
Ανάδειξη συγκριτικών πλεονεκτημάτων κάθε περιοχής με χωροθέτηση παραγωγικών δραστηριοτήτων που αναδεικνύουν τα πλεονεκτήματα αυτά.
Ανάπτυξη δικτύων μεταφορών, ενέργειας, επικοινωνιών, που σέβονται το περιβάλλον και αυξάνουν την παραγωγικότητα.
Ιδιαίτερη σημασία στον εξαιρετικά ευαίσθητο χώρο της παράκτιας ζώνης και της νησιωτικής Ελλάδας.
Προστασία του ανθρωπογενούς αστικού περιβάλλοντος και ανάδειξη του αρχιτεκτονικού αποθέματος που διασώζεται στις ελληνικές πόλεις, της διαχείρισης και προστασίας των ελεύθερων και κοινόχρηστων χώρων.
Συγκράτηση του αγροτικού πληθυσμού.
Αναθεώρηση των ειδικών χωροταξικών πλαισίων ώστε:
Το Ειδικό Χωροταξικό Πλαίσιο για τη Βιομηχανία να παρουσιάζει έναν σχεδιασμό εθνικής κλίμακας για αποκέντρωση σε οργανωμένα σημεία υποδοχής
και έλεγχο των φαινομένων ρύπανσης.
Το Ειδικό Χωροταξικό Πλαίσιο για τις ΑΠΕ να δημιουργήσει τις συνθήκες, το σχεδιασμό και τις υποδομές που θα επιτρέψουν την πλήρη αξιοποίηση των ΑΠΕ.
Το Ειδικό Χωροταξικό Πλαίσιο για τον Τουρισμό να αναδεικνύει μέσω της τουριστικής ανάπτυξης την τοπική ταυτότητας και των τοπικών συγκριτικών πλεονεκτημάτων της κάθε περιοχής, με παράλληλη ανάδειξη του περιβάλλοντος και της πολιτισμικής κληρονομιάς.
2.7. ΠΟΛΙΤΙΚΕΣ ΚΑΙ ΟΙΚΟΝΟΜΙΚΑ ΕΡΓΑΛΕΙΑ ΓΙΑ ΤΗ ΜΕΤΑΒΑΣΗ ΣΤΟ «ΠΡΑΣΙΝΟ» ΑΝΑΠΤΥΞΙΑΚΟ ΠΡΟΤΥΠΟ
Η εγγενής αποτυχία των αγορών στην αντιμετώπιση των περιβαλλοντικών προβλημάτων επιβάλλει την παρέμβαση του κράτους.
Η πολιτεία θα αναλάβει ηγετικό ρόλο ιδιαίτερα στα πρώτα στάδια εφαρμογής του μοντέλου πράσινης ανάπτυξης δίνοντας το παράδειγμα με το πρασίνισμα της λειτουργίας του κράτους
αλλά και την παρέμβαση στην λειτουργία των αγορών με νομοθετικές ρυθμίσεις και οικονομικά κίνητρα:
«Πράσινοι» εθνικοί λογαριασμοί: Αποτύπωση του φυσικού πλούτου της χώρας μας στο σύνολό του ανά κατηγορία και γεωγραφική περιοχή σε «πράσινους» λογαριασμούς συμπληρώνοντας τους παραδοσιακούς οικονομικούς δείκτες μέτρησης ευημερίας.
«Πρασίνισμα» του φορολογικού συστήματος ώστε να μετακινηθούν τα φορολογικά βάρη από τα φιλικά προς το περιβάλλον αγαθά και υπηρεσίες προς εκείνα που επιβαρύνουν περισσότερο το περιβάλλον.
Στόχος η δημιουργία οικονομικών κινήτρων τόσο για τους παραγωγούς όσο και για τους καταναλωτές για φιλοπεριβαλλοντικές επιλογές.
Έρευνα και ανάπτυξη: Θα αξιοποιηθούν οι εστίες δημιουργίας καινοτομίας στα ερευνητικά ιδρύματα της χώρας, με έμφαση στις γεωργικές καινοτομικές πρακτικές, στις μεθόδους βελτίωσης της διαχείρισης των δασών των υδατικών πόρων και των αγροτικών περιοχών, στις ΑΠΕ και στις τεχνολογίες μείωσης της ενεργειακής κατανάλωσης.
«Πράσινο» Ταμείο: Στόχος η χρηματοδότηση παρεμβάσεων για τη βελτίωση της ποιότητας του περιβάλλοντος.
Χρηματοδότηση του Ταμείου από κρατικούς πόρους και ιδιωτικές συνεισφορές μέσω προγραμμάτων εταιρικής κοινωνικής ευθύνης και από τα έσοδα δημοπράτησης των δικαιωμάτων εκπομπών.
Διαχειριστικά εργαλεία περιβαλλοντικής πολιτικής: Ριζική αναθεώρηση του εθνικού χωροταξικού σχεδίου.
Εφαρμογή της περιβαλλοντικής νομοθεσίας με ισχυρό και αποτελεσματικό σώμα Επιθεωρητών Περιβάλλοντος για την πάταξη του περιβαλλοντικού εγκλήματος.
Επιβολή περιβαλλοντικής και ενεργειακής σήμανσης (eco-labeling) στις ηλεκτρικές συσκευές και σε όλα τα προϊόντα μέχρι το 2015.
Δημιουργία εθνικού φορέα οργανωμένης και διαρκούς περιβαλλοντικής διαβούλευσης με γνωμοδοτικό χαρακτήρα.
Για τη χρηματοδότηση της πράσινης οικονομίας θα προχωρήσουμε στην αναθεώρηση του Προγράμματος Δημοσίων Επενδύσεων και του ΕΣΠΑ έτσι ώστε να αφιερωθεί μεγαλύτερο μερίδιο σε πράσινες δράσεις.
ΝΕΑ ΘΕΣΜΙΚΗ ΟΡΓΑΝΩΣΗ
Καθώς το ελληνικό κράτος δεν έχει δημιουργήσει την απαιτούμενη υποδομή για την αντιμετώπιση των ολοένα εντεινόμενων περιβαλλοντικών προβλημάτων, απαιτούνται άμεσες και ριζικές αλλαγές στο θεσμικό πλαίσιο.
Ενσωμάτωση περιβαλλοντικών κριτηρίων στο στρατηγικό σχεδιασμό και τη λήψη αποφάσεων από όλα τα υπουργεία και φορείς του δημοσίου.
Δημιουργία ισχυρού Υπουργείου Περιβάλλοντος, Ενέργειας και Κλιματικής Αλλαγής.
Παροχή επιστημονικής υποστήριξης στο δημόσιο και πληροφορίας προς τους πολίτες.
Δημοσιοποίηση όλων των στοιχείων και ενεργειών του δημοσίου και έλεγχος στο κοινοβούλιο.
Μεταφορά αρμοδιοτήτων λήψης αποφάσεων σε τοπικό επίπεδο.
«Πρασίνισμα» της λειτουργίας του κράτους.
Η Τοπική Αυτοδιοίκηση θα συμμετέχει καθοριστικά στον περιβαλλοντικό προγραμματισμό και την εφαρμογή των περιβαλλοντικών πολιτικών.
3. ΙΣΧΥΡΟ ΚΑΙ ΑΠΟΤΕΛΕΣΜΑΤΙΚΟ ΚΟΙΝΩΝΙΚΟ ΚΡΑΤΟΣ
Το Κοινωνικό Κράτος αποτελεί θεμελιώδη συνιστώσα της Δημοκρατίας, δημόσια υποχρέωση και λειτουργία που διασφαλίζει τα κοινωνικά δικαιώματα, ίσες ευκαιρίες για όλους, ποιοτικές υπηρεσίες και δομές αλληλεγγύης.
Διασφαλίζει την αναγκαία κοινωνική συνοχή που είναι προϋπόθεση για την οικονομική και περιφερειακή ανάπτυξη.
Δεσμευόμαστε για ένα Κοινωνικό Κράτος με καθολικό χαρακτήρα, αποτελεσματικό και αποκεντρωμένο που καλύπτει με επάρκεια τις ανάγκες των πολιτών και δημιουργεί κλίμα ασφάλειας και σταθερότητας.
3.1. ΠΛΗΡΗΣ ΑΠΑΣΧΟΛΗΣΗ ΚΑΙ ΑΞΙΟΠΡΕΠΗΣ ΕΡΓΑΣΙΑ ΓΙΑ ΟΛΟΥΣ
Δεν μπορεί να υπάρξει βιώσιμη ανάπτυξη χωρίς αξιοπρεπή εργασία για όλους
και χωρίς ένα σύγχρονο κοινωνικό κράτος,
και κανένα κοινωνικό κράτος δεν είναι οικονομικά βιώσιμο χωρίς την πλήρη και αξιοπρεπή απασχόληση.
ΔΗΜΙΟΥΡΓΟΥΜΕ ΝΕΕΣ ΘΕΣΕΙΣ ΕΡΓΑΣΙΑΣ ΜΕ ΤΗΝ ΠΡΑΣΙΝΗ ΑΝΑΠΤΥΞΗ
Η πράσινη ανάπτυξη εκτιμάται ότι μπορεί να αποφέρει τουλάχιστον 250.000 νέες θέσεις εργασίας στην Ελλάδα την επόμενη δεκαετία, αν σήμερα αποφασίσουμε να κάνουμε τις επιβαλλόμενες επενδύσεις σε βασικούς τομείς όπως είναι οι ανανεώσιμες πηγές ενέργειας, ο κτιριακός και κατασκευαστικός τομέας, η διαχείριση των απορριμμάτων, η γεωργία και ο τουρισμός.
Για την μεγαλύτερη δυνατή αποτελεσματικότητα της στροφής στην πράσινη ανάπτυξη, θα προωθηθούν (α) ο μεγαλύτερος δυνατός συντονισμός μεταξύ των πολιτικών ενίσχυσης των επενδύσεων, προώθησης της απασχόλησης και επαγγελματικής εκπαίδευσης και κατάρτισης,
και (β) η έγκαιρη αναγνώριση των αναγκών σε επαγγέλματα, γνώσεις και προσόντα και ο συντονισμός των επιμέρους συστημάτων εκπαίδευσης σε περιφερειακό επίπεδο.
ΕΝΙΣΧΥΟΥΜΕ ΤΗΝ ΠΡΟΣΤΑΣΙΑ ΤΟΥ ΕΡΓΑΖΟΜΕΝΟΥ – ΔΙΑΣΦΑΛΙΖΟΥΜΕ ΤΑ ΔΙΚΑΙΩΜΑΤΑ ΤΟΥ
Για τη νέα προοδευτική διακυβέρνηση του ΠΑΣΟΚ, η ενίσχυση της προστασίας και των δικαιωμάτων των εργαζομένων
και των ανέργων,
σημαίνουν μια νέα δημοκρατική ρύθμιση των εργασιακών σχέσεων στο πλαίσιο μιας νέας εθνικής κοινωνικής συμφωνίας.
Οι προτεραιότητές μας είναι:
Η επανασύσταση και ο εκσυγχρονισμός των μηχανισμών εποπτείας της λειτουργίας της αγοράς εργασίας, και ιδιαίτερα του Σώματος Επιθεωρητών Εργασίας.
Η καταπολέμηση της αδήλωτης εργασίας, με την πλήρη αξιοποίηση των δυνατοτήτων της ηλεκτρονικής διακυβέρνησης,
αλλά και την αναθεώρηση της μεταναστευτικής πολιτικής, ώστε να μην εγκλωβίζονται οι μετανάστες στην αδήλωτη απασχόληση.
Η ριζική αναθεώρηση της νομοθεσίας για την ενοικίαση εργαζομένων.
Η κατάργηση των νόμων της ΝΔ που καταστρατηγούν και περιορίζουν τη συλλογική αυτονομία, τα εργασιακά και κοινωνικά δικαιώματα.
Ενίσχυση των συλλογικών διαπραγματεύσεων σε όλα τα επίπεδα.
Η ενίσχυση του συστήματος προστασίας των εργαζομένων από τις ομαδικές απολύσεις.
Η επέκταση των θεμελιωδών εγγυήσεων της εργατικής νομοθεσίας για κάθε μορφή απασχόλησης, ιδιαίτερα της οικονομικά εξαρτημένης αυτοαπασχόλησης, τα περίφημα «μπλοκάκια».
Η σταδιακή αύξηση του επιδόματος ανεργίας στο 70% του βασικού μισθού και την ουσιαστική σύνδεση με πολιτικές ένταξης στην αγορά εργασίας.
ΔΙΝΟΥΜΕ ΚΙΝΗΤΡΑ ΓΙΑ ΤΗ ΔΗΜΙΟΥΡΓΙΑ ΘΕΣΕΩΝ ΕΡΓΑΣΙΑΣ
Αναμόρφωση και ουσιαστική αποκέντρωση του ΟΑΕΔ, των υπηρεσιών και των προγραμμάτων απασχόλησης και επαγγελματικής κατάρτισης.
Εφαρμογή του Προγράμματος Κοινωνικής Εργασίας σε τομείς της πράσινης οικονομίας, του περιβάλλοντος, των κοινωνικών υπηρεσιών και του πολιτισμού με άμεσο στόχο την άμβλυνση των επιπτώσεων της κρίσης σε ευάλωτες ομάδες.
Κίνητρα πρόσληψης νέων με 4ετή επιδότηση των ασφαλιστικών εισφορών τους.
Προσανατολισμό των STAGE αποκλειστικά στον ιδιωτικό τομέα που μπορεί πραγματικά να προσφέρει χρήσιμη πρακτική εκπαίδευση για το μέλλον των νέων και δημόσια πιστοποίηση των γνώσεων και των δεξιοτήτων που αποκτούν.
Προώθηση της Νέας Επιχειρηματικότητας.
3.2. ΕΝΑ ΔΙΚΑΙΟ ΚΑΙ ΒΙΩΣΙΜΟ ΑΣΦΑΛΙΣΤΙΚΟ ΣΥΣΤΗΜΑ
Το ασφαλιστικό σύστημα χρειάζεται τομές στις οποίες θα προχωρήσουμε μετά από ένα ειλικρινή και ουσιαστικό διάλογο με τους κοινωνικούς εταίρους.
ΒΑΣΙΚΕΣ ΜΑΣ ΠΡΟΤΕΡΑΙΟΤΗΤΕΣ
Η οικονομική ενίσχυση του συστήματος και η διασφάλιση της οικονομικής του ισορροπίας.
Θεσπίζουμε και εφαρμόζουμε με απόλυτη συνέπεια ενιαίους κανόνες για τις υποχρεώσεις του κράτους, των επιχειρήσεων και των εργαζομένων.
Προωθούμε την κοινοπραξία και σύμπραξη των τεσσάρων μεγάλων φορέων (ΙΚΑ, ΟΓΑ, ΟΑΕΕ, ΟΠΑΔ) με στόχο τον από κοινού έλεγχο των δαπανών υγείας, την συνδιαπραγμάτευση για την αγορά υπηρεσιών υγείας, την συνείσπραξη των εισφορών, χωρίς να καταργούμε την αυτονομία τους.
Εγγυόμαστε την επαρκή χρηματοδότηση του Ασφαλιστικού Συστήματος.
Αντιμετώπιση των μεγάλων προβλημάτων της καθημερινότητας που ταλαιπωρούν τους πολίτες στις συναλλαγές τους με τα Ταμεία.
Επισπεύδουμε τις διαδικασίες για την πληρωμή των συντάξεων και των άλλων παροχών – συντάξεις το πολύ σε 3 μήνες σε όλα τα Ταμεία μέχρι το τέλος του 2010.
Ενισχύουμε και διευρύνουμε τις Μονάδες Πρωτοβάθμιας Φροντίδας Υγείας, στο πλαίσιο ενός ολοκληρωμένου Συστήματος Πρωτοβάθμιας Φροντίδας Υγείας, για να διασφαλιστεί η άμεση πρόσβαση των πολιτών.
Αντιμετώπιση των στρεβλώσεων και η θεραπεία αδικιών που έχουν διευρυνθεί τα τελευταία 5 χρόνια.
Καταργούμε τις διατάξεις που ψηφίστηκαν από την κυβέρνηση της ΝΔ και προβλέπουν την αύξηση των ορίων ηλικίας και την μείωση των συντάξεων.
Πραγματοποιούμε τις αναγκαίες αλλαγές στον ασφαλιστικό νόμο για τις ενοποιήσεις των Ταμείων, με στόχο την αντιμετώπιση των προβλημάτων και των νέων αδικιών που έχουν δημιουργηθεί.
Προωθούμε μετά από μελέτες την πραγματική ενοποίηση με ασφαλιστική λογική που οδηγεί σε Ταμεία λειτουργικά σύγχρονα και οικονομικά βιώσιμα.
Βελτιώνουμε το καθεστώς διαδοχικής ασφάλισης με αλλαγή των διαδικασιών απονομής των συντάξεων και του τρόπου υπολογισμού τους.
ΟΙ ΔΕΣΜΕΥΣΕΙΣ ΜΑΣ
Διαμορφώνουμε τις προϋποθέσεις για ένα δημόσιο ασφαλιστικό σύστημα οικονομικά βιώσιμο που καλύπτει με όρους κοινωνικής δικαιοσύνης και αλληλεγγύης τις ανάγκες των πολιτών.
Θεσμοθετούμε την βασική σύνταξη ως κοινή αφετηρία για όλες τις συντάξεις με χρηματοδότηση από τον κρατικό προϋπολογισμό.
Ενισχύουμε την συμμετοχή του κράτους στην τριμερή χρηματοδότηση, ενισχύουμε το κίνητρο ασφάλισης.
Αυξάνουμε τη βασική σύνταξη για τους αγρότες και τους ανασφάλιστους έτσι ώστε να διαμορφωθεί σταδιακά στα 950 ευρώ για το ζευγάρι και στα 550 ευρώ για το μεμονωμένο συνταξιούχο.
Εξομοιώνουμε σταδιακά τις προϋποθέσεις συνταξιοδότησης των αγροτών με εκείνες των άλλων Ταμείων που ισχύουν για τους νέους ασφαλισμένους.
Διαχωρίζουμε τις ασφαλιστικές παροχές που καταβάλουν τα Ταμεία από τις προνοιακές που θα επιβαρύνουν τον κρατικό προϋπολογισμό για την παραπέρα ενίσχυση των Ταμείων με πρώτη εφαρμογή στον ΟΑΕΕ.
Αναμορφώνουμε το θεσμό του ΕΚΑΣ με στόχο να διευρύνουμε τον αριθμό των δικαιούχων σταδιακά κατά 300.000 συνταξιούχους.
Επικαιροποιούμε και βελτιώνουμε το καθεστώς των Βαρέων και Ανθυγιεινών Επαγγελμάτων με ίδιους όρους σε δημόσιο και ιδιωτικό τομέα, μετά από διάλογο με τους φορείς και επιστημονική τεκμηρίωση.
Δημιουργούμε την υπηρεσία του Ασφαλιστικού Συμβούλου στα Ταμεία με στόχο την έγκαιρη και έγκυρη ενημέρωση των πολιτών για τις υποχρεώσεις και τα δικαιώματά τους.
Συστήνουμε στην πράξη το Εθνικό Κεφάλαιο Αλληλεγγύης με στόχο την οικονο-μική ενίσχυση του συστήματος για τις αυριανές ανάγκες των νέων ανθρώπων.
3.3. ΣΤΗΡΙΞΗ ΤΗΣ ΟΙΚΟΓΕΝΕΙΑΣ ΚΑΙ ΚΟΙΝΩΝΙΚΗ ΠΡΟΣΤΑΣΙΑ
Αντιμετωπίζουμε το δημογραφικό πρόβλημα με πολιτική ευθύνη και ευαισθησία απέναντι στις ελεύθερες επιλογές των πολιτών.
Ενθαρρύνουμε τα ζευγάρια να μεγαλώσουν όχι όσα παιδιά μπορούν αλλά όσα παιδιά θέλουν.
Βάζουμε τα παιδιά σε πρώτη προτεραιότητα.
Δίνουμε τη δυνατότητα σε κάθε παιδί να ξεκινήσει με καλές συνθήκες τη ζωή του, με πρόσθετη στήριξη στα παιδιά που έχουν αυξημένες ανάγκες λόγω φτώχειας, αναπηρίας ή κοινωνικών διακρίσεων.
Το παιδί, ως αυτόνομη ύπαρξη, προστατεύεται από ό,τι το απειλεί και υποστηρίζεται στην ανάπτυξη της προσωπικότητας του.
ΣΤΗΡΙΞΗ ΟΙΚΟΓΕΝΕΙΑΣ
Διπλασιάζουμε τον αριθμό των θέσεων στους παιδικούς σταθμούς για τα παιδιά μέχρι 4 ετών μέχρι το τέλος της πρώτης τετραετίας, και επιμηκύνουμε το ωράριο λειτουργίας τους.
Εξασφαλίζουμε προτεραιότητα στις μονογονεϊκές οικογένειες και κυρίως στα παιδιά άνεργων ανασφάλιστων ή μόνων μητέρων.
Διασφαλίζουμε την ισότιμη συμμετοχή παιδιών με αναπηρία στην προσχολική φύλαξη.
Παρέχουμε κάλυψη των εξόδων της ιατρικώς υποβοηθούμενης σύλληψης με θέσπιση ενιαίων κανόνων παροχών από τους ασφαλιστικούς φορείς και κάλυψη από τον κρατικό Προϋπολογισμό των δαπανών για τις άνεργες, ανασφάλιστες ή άπορες γυναίκες.
Επαναξιολογούμε το σύστημα των γονικών αδειών με στόχο την ουσιαστική διευκόλυνση των γονέων.
Ενδυναμώνουμε τους μηχανισμούς ελέγχου εφαρμογής της εργατικής νομοθε-σίας για τα ωράρια εργασίας, τις γονικές άδειες και την προστασία της κύησης.
Σχεδιάζουμε νέα στεγαστική πολιτική η οποία στηρίζει τους νέους που θέλουν να κάνουν οικογένεια.
ΥΠΗΡΕΣΙΕΣ ΚΟΙΝΩΝΙΚΗΣ ΠΡΟΣΤΑΣΙΑΣ
Προωθούμε κατά προτεραιότητα ένα αποτελεσματικό δίχτυ ασφάλειας που εγγυάται ένα ελάχιστο αξιοπρεπές επίπεδο διαβίωσης για όλους, το οποίο συνδυάζει τόσο τις σύγχρονες και ποιοτικές υπηρεσίες για την υποστήριξη των μεσαίων και ασθενέστερων κοινωνικών στρωμάτων
όσο και την στοχευμένη εισοδηματική ενίσχυση αυτών που πραγματικά έχουν τις μεγαλύτερες ανάγκες, και ιδιαίτερα των φτωχών οικογενειών με παιδιά.
Δημιουργούμε Δίκτυο Κοινωνικής Προστασίας σε δημοτικό επίπεδο, δίπλα σε όσους έχουν ανάγκη, για να προλάβουμε ή να αντιμετωπίσουμε άμεσα προβλήματα όπως η βία στην οικογένεια ή μεταξύ ανηλίκων, η σχολική διαρροή, η ρήξη των οικογενειακών σχέσεων, η χρήση ναρκωτικών, η ψυχική ασθένεια, η αναπηρία, η απώλεια συντρόφου ή γονιού, ο κοινωνικός αποκλεισμός κ.α.
Στο Δίκτυο Κοινωνικής Προστασίας υπάγονται και οι υπηρεσίες που αφορούν στη διευκόλυνση της ένταξης των μεταναστών και των οικογενειών τους, καθώς και για τις ειδικές πολιτισμικές ομάδες όπως είναι οι Ρομά - Τσιγγάνοι.
Περαιτέρω δεσμευόμαστε για την εφαρμογή ολοκληρωμένων προγραμμάτων για τις κοινωνικά ευπαθείς ομάδες, που θα δώσουν λύσεις στα οξύτατα προβλήματα που αντιμετωπίζουν.
Σύμβουλος ψυχολόγος στα σχολεία.
Το Δίκτυο απασχολεί τουλάχιστον ένα ψυχολόγο με αρμοδιότητα την παρακολούθηση της εκπαίδευσης και την συμβουλευτική μαθητών και την καθοδήγηση γονιών και καθηγητών.
Αύξηση και ετήσια αναπροσαρμογή του επιδόματος απροστάτευτου παιδιού για την εξασφάλιση ενός ελάχιστα εγγυημένου επιπέδου διαβίωσης του παιδιού.
Παραβατική συμπεριφορά ανηλίκων και νέων: Αποτρέπουμε την εκδήλωση επιθετικότητας στους ανήλικους με συμβουλευτική, και πολιτικές που εξασφαλίζουν την ομαλή κοινωνικοποίησή τους.
Βελτιώνουμε το σύστημα ποινικής δικαιοσύνης, δημιουργώντας εναλλακτικές λύσεις για ανήλικους αντί της προσφυγής σε ποινικά μέτρα.
Εφαρμογή Εθνικού Σχεδίου Αποϊδρυματοποίησης, και ολοκλήρωσή του εντός δεκαετίας, το οποίο στηρίζεται στην αναδιοργάνωση των υπαρχουσών δομών κλειστής περίθαλψης και στην ανάπτυξη υποστηρικτικού πλαισίου που διασφαλίζει την παραμονή όσο το δυνατόν περισσότερων ατόμων με βαριές αναπηρίες και πολλαπλές ανάγκες εξάρτησης στην κοινότητα.
Άμεση λειτουργία των Κέντρων Κοινωνικής Υποστήριξης και Κατάρτισης ΑΜΕΑ ( ΚΕΚΥΚΑΜΕΑ).
Επέκταση της υπηρεσίας «Βοήθεια στο Σπίτι» και ενίσχυση των υπηρεσιών της με επιπλέον ειδικότητες επαγγελματιών, ώστε να μπορέσει σταδιακά να αναλάβει και άλλες ευπαθείς κοινωνικά ομάδες, όπως τα άτομα με αναπηρία.
Αύξηση των Κέντρων Ημερήσιας Φροντίδας Ηλικιωμένων και νέες δράσεις στα ΚΑΠΗ για την ενεργό γήρανση των ατόμων (δια βίου μάθηση, κοινωνική εργασία).
Άμεση βελτίωση της ποιότητας της ιδρυματικής φροντίδας για τους ανήμπορους ηλικιωμένους.
ΘΕΣΜΙΚΕΣ ΠΑΡΕΜΒΑΣΕΙΣ
Νέα νομοθετική πρωτοβουλία, για να προωθηθεί στην πράξη η ισότητα των δύο φύλων και να εξασφαλιστούν τα δικαιώματα των γυναικών στη πολιτική, οικονομική και κοινωνική ζωή.
Βελτίωση και προσαρμογή του Οικογενειακού Δικαίου στα σύγχρονα ζητήματα της οικογένειας, με ειδική μέριμνα σε θέματα χειρισμού του διαζυγίου (επιμέλειας παιδιών, διατροφής, κ.λ.π), με στόχο την προστασία των δικαιωμάτων και των συμφερόντων των παιδιών, δίνοντας σημαντικό ρόλο και στους δυο γονείς.
Εκσυγχρονισμός του πλαισίου αντιμετώπισης της ενδοοικογενειακής βίας, με ταυτόχρονη δημιουργία κέντρων στήριξης των θυμάτων και προσωρινής φιλοξενίας.
Τροποποίηση της ισχύουσας νομοθεσίας για την εμπορία ανθρώπων.
Αναμόρφωση των διατάξεων περί υιοθεσιών, για τη διευκόλυνση του θεσμού, με κανόνες διαφάνειας και απλούστευσης της γραφειοκρατίας, για όσους επιθυμούν να υιοθετήσουν, και με ταυτόχρονη διασφάλιση των παιδιών.
Το σύμφωνο συμβίωσης αναγνωρισμένη νομική μορφή ελεύθερης επιλογής συμβίωσης ανεξάρτητα από φύλο.
3.4. ΑΤΟΜΑ ΜΕ ΑΝΑΠΗΡΙΑ: ΙΣΗ ΣΥΜΜΕΤΟΧΗ ΣΤΗ ΖΩΗ
Σε μια δίκαιη κοινωνία, δεν επιτρέπονται αποκλεισμοί.
Μια κοινωνία είναι ανθρώπινη και δυνατή, όταν έχει τη δυνατότητα να δίνει ίσες ευκαιρίες συμμετοχής σε όλους τους πολίτες.
Δεσμευόμαστε να άρουμε τα εμπόδια και να υποστηρίξουμε τα άτομα με αναπηρία και τις οικογένειές τους να ζήσουν ανεξάρτητα και αξιοπρεπώς.
Οι δεσμεύσεις μας:
Επικύρωση της Διεθνούς Σύμβασης για τα Δικαιώματα των Ατόμων με Αναπηρία κατόπιν ελέγχου όλης της νομοθεσίας και των πολιτικών προκειμένου να υπάρχει συμβατότητα με τη Σύμβαση.
Θέσπιση Εκτελεστικού Νόμου που να εξειδικεύει τα μέτρα και τις πολιτικές που επιτάσσει το Σύνταγμα και θέσπιση νομοθεσίας ίσης μεταχείρισης σε όλους τους τομείς (απασχόληση, εκπαίδευση, κοινωνία της πληροφορίας, προσβασιμότητα).
Θέσπιση υποχρέωσης όλων των δημόσιων φορέων να καταρτίσουν σχέδια ένταξης της διάστασης της αναπηρίας.
Θέσπιση νομοθεσίας για την τήρηση των προδιαγραφών προσβασιμότητας στο φυσικό και δομημένο περιβάλλον, στις μεταφορές, στην Κοινωνία της Πληροφορίας, στα αγαθά και τις υπηρεσίες.
Κατάρτιση ειδικού νόμου για την απασχόληση και την επαγγελματική κατάρτιση των ατόμων με αναπηρία.
Εκσυγχρονισμός του θεσμικού πλαισίου για την υποστηριζόμενη απασχόληση για εκείνα τα άτομα με αναπηρία που δεν έχουν τη δυνατότητα λόγω της κατηγορίας της αναπηρίας (π.χ. νοητική αναπηρία) να ενταχθούν στην ανοιχτή αγορά εργασίας.
Ανάπτυξη συμπράξεων, στο πλαίσιο του κοινωνικού δικτύου παρέμβασης, μεταξύ των φορέων της τοπικής αυτοδιοίκησης και των αναπηρικών οργανώσεων για τη δημιουργία υπηρεσιών μικρής κλίμακας (Κέντρα Ημερήσιας Φροντίδας, Συμβουλευτικοί Σταθμοί).
Δημιουργία θεσμικού πλαισίου προώθησης προγραμμάτων πρώιμης διάγνωσης – έγκαιρης παρέμβασης.
Αναβάθμιση των παρεχόμενων υπηρεσιών υγείας προς τα άτομα με χρόνιες παθήσεις (όπως διαβήτης, μεσογειακή αναιμία, νεφροπάθεια) με την ίδρυση νέων εξειδικευμένων μονάδων και τον εκσυγχρονισμό των ήδη υπαρχόντων (διαβητολογικά κέντρα μονάδες μεσογειακής αναιμίας κ.λπ.).
3.5. ΝΕΑ ΕΘΝΙΚΗ ΠΟΛΙΤΙΚΗ ΓΙΑ ΤΗΝ ΥΓΕΙΑ
Η θεσμοθέτηση του ΕΣΥ από το ΠΑΣΟΚ αποτέλεσε τη σοβαρότερη και ουσιαστικότερη προσπάθεια διαμόρφωσης ενός σύγχρονου κοινωνικού κράτους .
Για το ΠΑΣΟΚ η αναγέννηση και η ολοκλήρωση του ΕΣΥ, είναι δέσμευση προς τους πολίτες.
Για ένα Εθνικό Σύστημα Υγείας με δημόσιο χαρακτήρα, ενιαία δομή, δωρεάν υψηλού επιπέδου υπηρεσίες, προσβασιμότητα σε όλους, ισχυρή Πρωτοβάθμια Φροντίδα Υγείας, αναβαθμισμένη Πρόληψη, Προστασία και Προαγωγή της Υγείας, διαφάνεια και λογοδοσία παντού, και μείωση των ανισοτήτων στην υγεία.
Η στρατηγική μας για την πρόληψη, την προαγωγή την προστασία της Υγείας και την Δημόσια Υγεία:
Απόλυτη προτεραιότητα στην πρόληψη και την προαγωγή της Υγείας. Εθνική πολιτική για την Δημόσια Υγεία.
Ειδικό δίκτυο παρακολούθησης χρονίων νοσημάτων (καρκίνος, διαβήτης, αρδιαγγειακά, αναπνευστικά)
ΟΛΟΚΛΗΡΩΜΕΝΟ ΣΥΣΤΗΜΑ ΕΝΙΑΙΑΣ ΔΗΜΟΣΙΑΣ ΠΡΩΤΟΒΑΘΜΙΑΣ ΦΡΟΝΤΙΔΑΣ ΥΓΕΙΑΣ (ΠΦΥ)
Διαμόρφωση συστήματος Πρωτοβάθμιας Φροντίδας Υγείας σε κάθε Δήμο.
Ολοκληρώνεται το σύστημα Πρωτοβάθμιας Φροντίδας Υγείας με τη σύσταση μονάδων Οικογενειακής Ιατρικής σε κάθε Δήμο, με 24ωρη λειτουργία.
Περιλαμβάνονται και αξιοποιούνται όλες οι υπάρχουσες υπηρεσίες παροχής Πρωτοβάθμιας Φροντίδας Υγείας.
Οικογενειακός γιατρός και παιδίατρος, που επιλέγεται ελεύθερα από τις οικογένειες σε κάθε γειτονιά, σε κάθε Δήμο.
Το Υπουργείο Υγείας εποπτεύει, συντονίζει και παρακολουθεί το σύστημα.
Ηλεκτρονική Κάρτα Υγείας. Εξασφαλίζει την άμεση πρόσβαση στον οικογενειακό γιατρό, με την Μονάδα Οικογενειακής Ιατρικής, στο φαρμακείο, και διασυνδέεται σε ενιαίο μηχανογραφικό σύστημα.
Εξασφάλιση βασικού πακέτου παροχών Υγείας, με χρηματοδότηση από το Δημόσιο και κάλυψη όλου του πληθυσμού, όπως:
Προληπτικές και διαγνωστικές εξετάσεις, επίσκεψη στο ιατρείο και στο σπίτι, κατ’οίκον παρακολούθηση, εξασφάλιση άμεσης πρόσβασης στα νοσοκομεία και υπηρεσίες αποκατάστασης.
Παροχή οδοντιατρικής πρόληψης και διατήρηση της στοματικής υγείας του πληθυσμού.
Συνεργασία των γιατρών της Πρωτοβάθμιας Φροντίδας Υγείας, με όλες τις Κοινωνικές Υπηρεσίες σε επίπεδο δήμου.
ΣΥΓΧΡΟΝΑ ΝΟΣΟΚΟΜΕΙΑ ΠΟΥ ΣΕΒΟΝΤΑΙ ΤΟΝ ΠΟΛΙΤΗ ΚΑΙ ΥΠΗΡΕΤΟΥΝ ΑΠΟΤΕΛΕΣΜΑΤΙΚΑ ΤΙΣ ΑΝΑΓΚΕΣ ΤΟΥ
Προσλήψεις νέου προσωπικού (3000 θέσεις κάθε χρόνο, πέραν των συνταξιοδοτήσεων) ώστε να αξιοποιηθούν οι υποδομές και ο εξοπλισμός υψηλής τεχνολογίας, με στόχο την Ολοήμερη Λειτουργία των νοσοκομείων .
Ανάπτυξη Κλινικών και Χειρουργείων Ημέρας και Μονάδων Ημερησίας Νοσηλείας.
Πλήρης στελέχωση των Μονάδων Εντατικής Θεραπείας (ΜΕΘ) και των Μονάδων Αυξημένης Φροντίδας (ΜΑΦ) και δημιουργία νέων μονάδων .
Αναβάθμιση της λειτουργίας των Τμημάτων Επειγόντων Περιστατικών.
Δημιουργία Δικτύου Μονάδων Αποκατάστασης.
Δημιουργία Ξενώνων Χρόνιων Ασθενών και ασθενών Τελικού Σταδίου, καθώς και Μονάδων Γηριατρικής.
Αναβάθμιση, επέκταση και πανελλαδική ανάπτυξη των υπηρεσιών του ΕΚΑΒ,
δημιουργία νέας υπηρεσίας για τους χρόνιους ασθενείς και αναδιοργάνωση των αεροδιακομιδών.
Ολοκλήρωση Υγειονομικού Χάρτη.
Σχεδιασμός υπηρεσιών υγείας με βάση τις ιδιαίτερες ανάγκες κάθε περιφέρειας.
ΠΟΙΟΤΙΚΕΣ ΥΠΗΡΕΣΙΕΣ ΥΓΕΙΑΣ ΜΕ ΑΞΙΟΛΟΓΗΣΗ, ΠΙΣΤΟΠΟΙΗΣΗ ΚΑΙ ΚΟΙΝΩΝΙΚΗ ΛΟΓΟΔΟΣΙΑ
Ενιαίοι κανόνες για όλες τις μονάδες παροχής υπηρεσιών Υγείας Δημόσιου και Ιδιωτικού Τομέα και αποτελεσματική εποπτεία.
Εθνικό κέντρο Ποιότητας, Αξιολόγησης και Πιστοποίησης υπηρεσιών Υγείας.
Καθιέρωση εφαρμογής Θεραπευτικών Πρωτοκόλλων και Πρωτοκόλλων Καλής Πρακτικής, έλεγχος και συνεχής εσωτερική και εξωτερική αξιολόγηση του συστήματος.
Δημοσιοποίηση των στοιχείων αξιολόγησης ανά κλινική και νοσοκομείο.
Δημοσιοποίηση συγκριτικών στοιχείων.
Ηλεκτρονικός φάκελος ασθενούς, που ενσωματώνεται στην Κάρτα Υγείας ώστε να είναι δυνατή η παρακολούθηση και αξιολόγηση της πορείας των ασθενών.
ΑΝΘΡΩΠΙΝΟ ΔΥΝΑΜΙΚΟ
Ενίσχυση του προσωπικού του ΕΣΥ, με προτεραιότητα στο νοσηλευτικό και στο τεχνολογικό προσωπικό.
Αναδιοργάνωση της διαδικασίας χορήγησης ειδικότητας στους γιατρούς με την εισαγωγή νέου εκπαιδευτικού προγράμματος ανά ειδικότητα.
Επέκταση και αναβάθμιση των νοσηλευτικών ειδικοτήτων και των άλλων επαγγελμάτων υγείας.
Αξιοκρατία και συστηματική αξιολόγηση παντού
Πληροφορική παντού με χρονοδιάγραμμα εφαρμογής.
ΧΡΗΜΑΤΟΔΟΤΗΣΗ ΤΟΥ ΣΥΣΤΗΜΑΤΟΣ, ΣΥΓΧΡΟΝΗ ΚΑΙ ΑΠΟΤΕΛΕΣΜΑΤΙΚΗ ΔΙΟΙΚΗΣΗ
Αύξηση κατά 1% του ΑΕΠ της δημόσιας χρηματοδότησης στην τετραετία.
Καταπολέμηση της σπατάλης και της διαφθοράς με διαφανές και αποκεντρωμένο σύστημα προμηθειών με ενιαίες προδιαγραφές, ενιαία κωδικοποίηση ειδών, δημοσιοποίηση εύρους τιμών και καθιέρωση ανοιχτών ηλεκτρονικών διαγωνισμών.
Άμεση εφαρμογή διπλογραφικού συστήματος και ενιαίας κωδικοποίησης πράξεων, εντύπων και υλικών.
Στόχος η εξοικονόμηση επιπλέον 1% του ΑΕΠ.
Το Υπουργείο Υγείας ο μοναδικός φορέας χάραξης και άσκησης πολιτικής υγείας.
Οι Υγειονομικές περιφέρειες θα συμπίπτουν απόλυτα με τις Διοικητικές Περιφέρειες, με προοπτική να ενταχθούν στην αιρετή Περιφέρεια σαν αυτοτελείς υπηρεσίες Υγείας και Πρόνοιας με ρόλο σχεδιασμού, συντονισμού, αξιολόγησης και ελέγχου των υπηρεσιών υγείας της περιφέρειας.
Αυτόνομη διοίκηση των Συστημάτων ΠΦΥ με συμμετοχή της Τοπικής Αυτοδιοίκη-σης στο σχεδιασμό, τα προγράμματα προαγωγής της υγείας και της πρόληψης.
Νοσοκομεία αυτόνομες λειτουργικές μονάδες με σύγχρονη διοίκηση, με στόχους, σχέδιο δράσης, κανόνες διαφάνειας, αξιολόγηση έλεγχο και λογοδοσία.
Πληροφορική παντού με χρονοδιάγραμμα εφαρμογής.
ΠΟΛΙΤΙΚΗ ΓΙΑ ΤΟ ΦΑΡΜΑΚΟ
Εξασφάλιση της φαρμακευτικής περίθαλψης του πολίτη,
περιορισμός της σπατάλης και εξοικονόμηση πόρων για περισσότερες παροχές στο σύστημα.
Καθιέρωση της λίστας φαρμάκων σύμφωνα με τα ευρωπαϊκά πρότυπα
Ενίσχυση της αναπτυξιακής προοπτικής της εγχώριας φαρμακοβιομηχανίας.
Ο ΕΟΦ αναβαθμίζεται σε μοναδικό όργανο πραγματικού ελέγχου και εποπτείας της αγοράς του φαρμάκου.
3.6. ΨΥΧΙΚΗ ΥΓΕΙΑ - ΕΞΑΡΤΗΣΕΙΣ - ΝΑΡΚΩΤΙΚΑ
ΨΥΧΙΚΗ ΥΓΕΙΑ
Η ψυχική υγεία επηρεάζει άμεσα και καθοριστικά την καθημερινότητα στην οικογένεια, στο σχολείο, στους χώρους εργασίας και αναψυχής.
Σήμερα, υπάρχει όλο και μεγαλύτερη συνειδητοποίηση ότι δεν υπάρχει υγεία χωρίς ψυχική υγεία.
Η από κοινού αντιμετώπιση των προκλήσεων που παρουσιάζει η ψυχική υγεία είναι αναγκαία και μας αφορά όλους.
Προτεραιότητες μας:
Προώθηση της ψυχικής υγείας και της ευημερίας του πληθυσμού και ενίσχυση της προληπτικής δράσης και της αυτοβοήθειας
Παροχή υποστήριξης και επαρκούς θεραπείας στα άτομα με προβλήματα ψυ-χικής υγείας και τις οικογένειες τους
Καταπολέμηση του στίγματος, των διακρίσεων και του κοινωνικού αποκλεισμού.
ΕΞΑΡΤΗΣΕΙΣ – ΝΑΡΚΩΤΙΚΑ
Βασική μας προτεραιότητα η αποτελεσματική αντιμετώπιση της μάστιγας των ναρκωτικών, με την διαμόρφωση Εθνικού Σχεδίου και την εξασφάλιση των πόρων για την ανάπτυξη των αναγκαίων υποδομών και θεραπευτικών προγραμμάτων.
Ταυτόχρονα πρέπει να αντιμετωπίσουμε την ανάπτυξη νέων μορφών «εξάρτησης», ιδιαίτερα στις μικρές ηλικίες που συνιστούν σημαντικές απειλές, όπως νικοτίνη, αλκοόλ, φαρμακευτικά σκευάσματα, παχυσαρκία, καθώς και τα συμπτώματα εξάρτησης από το διαδίκτυο.
Προτεραιότητες μας:
Ενίσχυση των κέντρων Πρόληψης σε όλη την Ελλάδα
Εξασφάλιση για κάθε ασθενή του δικαιώματος για θεραπεία-μια θέση για κάθε ασθενή
Εκσυγχρονισμός της νομοθεσίας για τα ναρκωτικά και θέσπιση μέτρων εναλλακτικών της φυλακής.
Στήριξη του απεξαρτημένου χρήστη να ενταχθεί στην κοινωνία
Κινητοποίηση και συνεργασία με όλους τους εμπλεκόμενους φορείς, εμφανή στην προώθηση της επιστημονικής έρευνας, ενημέρωση και ενεργός συμμετοχή των πολιτών στην αντιμετώπιση του προβλήματος
4. ΓΝΩΣΗ ΓΙΑ ΟΛΟΥΣ ΚΑΙ ΕΠΕΝΔΥΣΗ ΣΤΟΝ ΠΟΛΙΤΙΣΜΟ
4. ΓΝΩΣΗ ΓΙΑ ΟΛΟΥΣ ΚΑΙ ΕΠΕΝΔΥΣΗ ΣΤΟΝ ΠΟΛΙΤΙΣΜΟ
4.1. ΔΗΜΟΣΙΑ, ΔΩΡΕΑΝ ΚΑΙ ΥΨΗΛΗΣ ΠΟΙΟΤΗΤΑΣ ΠΑΙΔΕΙΑ ΓΙΑ ΟΛΟΥΣ
ΟΙΚΟΔΟΜΟΥΜΕ ΕΝΑ ΕΚΠΑΙΔΕΥΤΙΚΟ ΣΥΣΤΗΜΑ ΠΟΥ ΑΝΤΑΠΟΚΡΙΝΕΤΑΙ ΣΤΙΣ ΑΝΑΓΚΕΣ ΤΗΣ ΝΕΑΣ ΕΠΟΧΗΣ
Επενδύουμε στον άνθρωπο, τις γνώσεις και τη δημιουργικότητά του, στην ικανότητα καινοτομίας, επιχειρηματικής πρωτοβουλίας και απασχόλησης κάθε ατόμου ανάλογα με τις κλίσεις, τα ενδιαφέροντα, τις ικανότητες, το ταλέντο και τις γνώσεις του και όχι ανάλογα με την καταγωγή του, την κοινωνική και γεωγραφική του προέλευση, το φύλο, τη θρησκεία ή την κομματική του ένταξη.
Το ΠΑΣΟΚ εγγυάται στη νέα γενιά και στην κάθε οικογένεια τη δημόσια δωρεάν Παιδεία που έχει σήμερα ανάγκη ο τόπος.
Ένα εκπαιδευτικό σύστημα στηριγμένο στην ποιότητα και στην αξιολόγηση,
όπου οι σύγχρονες υποδομές, η πληροφορική και οι νέες τεχνολογίες θα είναι αυτονόητη καθημερινότητα στο σχολείο και στο Πανεπιστήμιο, με φορητό υπολογιστή, ηλεκτρονικό βιβλίο και γρήγορη δωρεάν πρόσβαση στο διαδίκτυο για κάθε μαθητή και φοιτητή.
Ένα εκπαιδευτικό σύστημα που λειτουργεί ως δύναμη ανάπτυξης και κοινωνικής συνοχής,
ως εργαλείο αναδιανομής του πλούτου και όχι ως μέσο αναπαραγωγής των κοινωνικών διακρίσεων και δημιουργίας νέων αποκλεισμών.
Ένα εκπαιδευτικό σύστημα συνδεδεμένο με την κοινωνία και την παραγωγή, που θα δίνει στους νέους μας όλες τις δυνατότητες να γίνουν ισότιμοι πολίτες της Ευρώπης.
Το ΠΑΣΟΚ εγγυάται τη συνεχή αύξηση της χρηματοδότησης για την Παιδεία, ώστε να επιτευχθεί ο στόχος του 5% του ΑΕΠ στο τέλος της τετραετίας.
Από τον πρώτο χρόνο, από τον πρώτο προϋπολογισμό που θα καταρτίσει η κυβέρνησή μας, η αύξηση αυτή θα φτάσει το 1 δις ευρώ.
Το ΠΑΣΟΚ εγγυάται τη διαρκή επιμόρφωση, την αντικειμενική αξιολόγηση, τη συμμετοχή και την αύξηση των μισθών των εκπαιδευτικών.
Θέλουμε τους εκπαιδευτικούς πρωταγωνιστές στην προσπάθεια για την αναγέννηση της παιδείας.
ΔΗΜΙΟΥΡΓΟΥΜΕ ΕΝΑ ΑΝΟΙΚΤΟ ΣΧΟΛΕΙΟ ΠΟΥ ΒΛΕΠΕΙ ΣΤΟ ΜΕΛΛΟΝ
Προσχολική αγωγή και εκπαίδευση για όλους.
Καθιστούμε την προσχολική εκπαίδευση δημόσιο αγαθό.
Διαδίκτυο και ξένες γλώσσες.
Κάθε μαθητής που τελειώνει το Γυμνάσιο θα αποκτά, μέσα από τη σχολική εκπαίδευση, διεθνώς αναγνωρισμένα πιστοποιητικά επάρκειας στη χρήση του διαδικτύου και γλωσσομάθειας για μια τουλάχιστον ξένη γλώσσα.
Εθνικό Πλαίσιο Προγράμματος.
Αντικαθιστούμε το ασφυκτικό αναλυτικό πρόγραμμα με ένα εθνικό πλαίσιο προγράμματος που θα ανοίγει τα περιθώρια για δημιουργία και πρωτοβουλίες σε κάθε σχολείο.
Θέτουμε εθνικούς στόχους μάθησης σε κάθε βαθμίδα και δίνουμε τη δυνατότητα προσαρμογής του σχολείου σε περιφερειακό και τοπικό επίπεδο, στις ανάγκες των μαθητών και των γονέων.
Ανοιχτό σχολείο σε στενή συνεργασία με γονείς και τοπική κοινωνία.
Οικοδομούμε μια δυναμική εκπαιδευτική μονάδα, με ευελιξία, λόγο και ευθύνη στη διαχείριση πόρων και την οργάνωση της μάθησης.
Το ανοικτό σχολείο λειτουργεί ως τοπική κοινότητα, με ιδιαίτερη ταυτότητα, ικανό να ανταποκρίνεται αποτελεσματικά και με ποιότητα στις ατομικές ανάγκες κάθε μαθητή ξεχωριστά.
δίνει ρόλο και συμμετοχή στους γονείς, στους περιφερειακούς και τοπικούς φορείς.
Ολοήμερο σχολείο ο γενικός κανόνας.
Ως το τέλος της τετραετίας, το ολοήμερο Σχολείο θα είναι βασικός τύπος σχολείου σε όλες τις βαθμίδες.
Αναδιοργανώνουμε και αναβαθμίζουμε την ολοήμερη παραμονή στο σχολείο.
Εισάγουμε νέο ενιαίο ημερήσιο πρόγραμμα, όπου εντάσσονται οργανικά τα μαθήματα του σημερινού πρωινού σχολείου και εφαρμόζεται το νέο εθνικό πλαίσιο προγράμματος.
Η έμφαση εκεί που υπάρχει μεγαλύτερη ανάγκη.
Αυξημένη χρηματοδότηση στη σχολική μονάδα, πρόσθετα κίνητρα και στοχευμένη επιμόρφωση των εκπαιδευτικών.
Επεκτείνουμε τα προγράμματα ενισχυτικής διδασκαλίας και πρόσθετης διδακτικής στήριξης.
Το έργο τους αξιολογείται και βελτιώνεται.
Ενισχύουμε το ρόλο των γονέων στην οργάνωσή τους.
Σύγχρονο σύστημα Ειδικής Αγωγής και Εκπαίδευσης για παιδιά με αναπηρία.
Εξασφαλίζουμε την ισότιμη συμμετοχή στο εκπαιδευτικό σύστημα για όλα τα παιδιά αδιακρίτως προέλευσης, νοητικής ή σωματικής ικανότητας ή άλλων ιδιαιτεροτήτων.
Επεκτείνουμε το θεσμό του ολοήμερου σχολείου στα νηπιαγωγεία και στα Ειδικά Σχολεία.
Παρέχουμε τεχνολογικά και τεχνικά βοηθήματα στους μαθητές με αναπηρία, και υποστήριξη ειδικού προγράμματος φοιτητών με αναπηρία.
Διαπολιτισμική εκπαίδευση. Στηρίζουμε δράσεις και πρακτικές με διαπολιτισμικό προσανατολισμό για όλους τους μαθητές ανεξαιρέτως.
Με βάση τις αρχές της διαπολιτισμικής εκπαίδευσης μειώνουμε τη σχολική διαρροή και εξασφαλίζουμε την ομαλή ένταξη των μαθητών με εθνοπολιτισμικές διαφορές στην εκπαίδευση και τη ζωή.
Αυτοδύναμο Λύκειο με Εθνικό Απολυτήριο.
Αυτοδύναμη εκπαιδευτική βαθμίδα με μορφωτική και επαγγελματική αξία που πιστοποιείται με το Εθνικό Απολυτήριο το οποίο δίνεται μετά από γενικές και αντικειμενικές εξετάσεις, σε επιλεγμένο αριθμό μαθημάτων.
Για τη βελτίωση της ποιότητας της παρεχόμενης στο λύκειο εκπαίδευσης θα: (α) αναμορφωθούν τα προγράμματα σπουδών με εισαγωγή μαθημάτων επιλογής και σταδιακό περιορισμό των γνωστικών αντικειμένων χωρίς αυτό να σημαίνει ότι μειώνεται ο συνολικός χρόνος εργασίας στο σχολείο.
(β) Ενισχύεται η σχολική ζωή με αθλητικές, περιβαλλοντικές, πολιτιστικές και κοινωνικές δραστηριότητες.
Αυτοδύναμο Τεχνολογικό και Επαγγελματικό Λύκειο.
Διευρύνουμε τις επιλογές των μαθητών σε προγράμματα και εκπαιδευτικές διαδρομές, με την αναδιοργάνωση της τεχνικής επαγγελματικής εκπαίδευσης και τη δημιουργία αυτοδύναμου Τεχνολογικού Λυκείου.
Διευρύνουμε τις δυνατότητες μετακίνησης των μαθητών στους διαφορετικούς τύπους Λυκείου.
Ενισχύουμε το ρόλο και τη συμμετοχή των περιφερειακών και τοπικών αρχών και παραγωγικών φορέων για την διασύνδεση των ειδικοτήτων του Τεχνολογικού Λυκείου με τις ανάγκες της τοπικής και περιφερειακής ανάπτυξης.
Αλλαγή του εξεταστικού συστήματος με στόχο να επαλειφθεί η ανάγκη της φροντιστηριακής προετοιμασίας αλλά και της ανούσιας αποστήθισης.
Οι εξετάσεις για το εθνικό Απολυτήριο διεξάγονται κεντρικά και με διαδικασίες που διασφαλίζουν το αδιάβλητο.
Τα θέματα επιλέγονται από τράπεζα θεμάτων σταθμισμένης δυσκολίας.
Τα ΑΕΙ και τα ΤΕΙ θα θέτουν τους όρους εισαγωγής με βάση το Εθνικό Απολυτήριο.
Ο υποψήφιος θα εισάγεται στη Σχολή ή στο Πανεπιστήμιο, όχι στο Τμήμα, δίνοντάς του έτσι μεγαλύτερο εύρος επιλογών.
Οι αλλαγές εισάγονται σταδιακά ώστε να μην αιφνιδιάζονται οι μαθητές και οι γονείς τους.
Εκπαιδευτικοί με επαγγελματικό και κοινωνικό κύρος.
Αξιοπρεπείς μισθοί για τους εκπαιδευτικούς που θα συνδυασθούν με τον αναβαθμισμένο ρόλο τους, τις αυξημένες υποχρεώσεις τους, την επιμόρφωση και αξιολόγηση της εκπαιδευτικής μονάδας και του έργου τους.
Κίνητρα για την προσέλκυση εκπαιδευτικών με εξειδικευμένα προσόντα σε σχολεία που σήμερα δεν θεωρούνται ελκυστικά λόγω γεωγραφικής θέσης ή άλλων συνθηκών.
Ενισχύουμε την αρχική εκπαίδευση των καθηγητών μέσης εκπαίδευσης με σειρά μαθημάτων, με σεμινάρια παιδαγωγικής και διδακτικής και με κατάρτιση στην αξιοποίηση των νέων τεχνολογιών.
ΧΤΙΖΟΥΜΕ ΜΙΑ ΔΗΜΟΣΙΑ ΑΝΩΤΑΤΗ ΕΚΠΑΙΔΕΥΣΗ ΠΟΥ ΠΡΩΤΑΓΩΝΙΣΤΕΙ ΔΙΕΘΝΩΣ
Θέλουμε αυτοτελή και αυτοδιοικούμενα Πανεπιστήμια και ΤΕΙ, με ισχυρή κρατική χρηματοδότηση, μηχανισμούς κοινωνικής λογοδοσίας και αυτοδιαχείριση η οποία θα αποτελεί υπόδειγμα διαφάνειας με στόχο την αριστεία, την προετοιμασία των αυριανών ενεργών πολιτών, τη σύνδεση με την επαγγελματική ζωή.
Επανεξέταση της χωροταξικής κατανομής των πανεπιστημίων και ΑΤΕΙ με γνώμονα τις πραγματικές ανάγκες και τη ζήτηση.
Προγραμματικές συμφωνίες με την πολιτεία.
Θέλουμε ιδρύματα με ισχυρή, ευέλικτη, δυναμική διοίκηση που λειτουργούν με διαφανείς, δημόσια ελεγχόμενους οργανισμούς και εσωτερικούς κανονισμούς, με πολυετείς -αμοιβαία δεσμευτικές- προγραμματικές συμφωνίες με την πολιτεία όπου θα καθορίζονται οι δικοί τους στόχοι, η δική τους φυσιογνωμία, στρατηγική, δομή και λειτουργία.
Βιβλιοθήκες, συγγράμματα και διαδίκτυο.
Εμπλουτισμένες πανεπιστημιακές βιβλιοθήκες, με ψηφιοποίηση των διδακτικών συγγραμμάτων, συνδεδεμένες μεταξύ τους, με την - ψηφιοποιημένη - Εθνική Βιβλιοθήκη και διεθνείς βάσεις δεδομένων και περιοδικών, με διευρυμένα ωράρια λειτουργίας που αποτελούν κέντρα μάθησης και μελέτης και να δίνουν πρόσβαση στην επιστημονική γνώση στην ευρύτερη κοινωνία.
Εργαστήρια πληροφορικής και χώροι πρόσβασης στο γρήγορο διαδίκτυο.
Ανώτατη εκπαίδευση εξωστρεφής στον κόσμο.
Θέλουμε ανώτατη εκπαίδευση με διεθνή χαρακτήρα.
Στηρίζουμε την οργάνωση κοινών προγραμμάτων με ιδρύματα του εξωτερικού, την προσφορά εκπαιδευτικών προγραμμάτων σε ξένες γλώσσες και μαθημάτων ελληνικής γλώσσας για τους αλλοδαπούς φοιτητές.
Κινητικότητα στα Πανεπιστήμια.
Θέλουμε ιδρύματα που ενθαρρύνουν τη διεπιστημονικότητα στη μάθηση και δίνουν δυνατότητες οικοδόμησης της γνώσης στους φοιτητές, ανάπτυξης σύγχρονων δεξιοτήτων, με αυξημένη ελευθερία επιλογών.
Ελευθερία μετακίνησης των φοιτητών μεταξύ διαφορετικών Τμημάτων, γνωστικών αντικειμένων και Ιδρυμάτων, με ακαδημαϊκά κριτήρια, και με δυνατότητα παρακολούθησης αναγνωρισμένων περιόδων σπουδών και στο εξωτερικό.
Αξιολόγηση και κοινωνική λογοδοσία.
Κάθε Πανεπιστήμιο θα αξιολογείται με βάση τους στόχους που το ίδιο έχει δημοσιοποιήσει και έχει συμφωνήσει με την Πολιτεία.
Ανώτατη εκπαίδευση για όλους.
Οικονομική κάλυψη φοιτητικής μέριμνας σε όσους φοιτητές το έχουν ανάγκη.
Δίνουμε δυνατότητα μερικής απασχόλησής τους στα ιδρύματα που σπουδάζουν και επιτρέπουμε την δυνατότητα μερικής φοίτησης για διευκόλυνσή τους.
ΕΥΚΑΙΡΙΕΣ ΓΙΑ ΜΑΘΗΣΗ ΣΕ ΟΛΟΚΛΗΡΗ ΤΗ ΖΩΗ
Ενισχύουμε την προσφορά ευκαιριών για μάθηση, διευκολύνουμε τη συμμετοχή, ενισχύουμε τα κίνητρα, βελτιώνουμε την ποιότητα και την αποτελεσματικότητά των προγραμμάτων εκπαίδευσης και κατάρτισης δια βίου μάθησης.
Με επιτελικό σχεδιασμό και συντονισμό σε εθνικό επίπεδο, με αποκέντρωση, κινητοποίηση και συμμετοχή όλων των κοινωνικών φορέων και των επιχειρήσεων σε περιφερειακό και τοπικό επίπεδο.
Δια βίου μάθηση για τον πολίτη και τον εργαζόμενο.
Έμφαση στην ενδοεπιχειρησιακή κατάρτιση των εργαζομένων.
Επιδοτούμε εκπαιδευτικά δάνεια για νέους ανέργους.
Ενισχύουμε τα κίνητρα των επιχειρήσεων για την συνεχιζόμενη κατάρτιση του προσωπικού τους.
Ενισχύουμε και επεκτείνουμε τα Κέντρα Εκπαίδευσης Ενηλίκων, τα Σχολεία Δεύτερης Ευκαιρίας.
Πιστοποιούμε προσόντα που αποκτώνται με επαγγελματική κατάρτιση και άτυπες μορφές μάθησης.
Αξιοποιούμε τις δυνατότητες της εξ’ αποστάσεως μάθησης.
Ανταποκρινόμαστε στη μεγάλη ζήτηση για δια βίου ανώτατη μάθηση ενισχύοντας το Ανοικτό Πανεπιστήμιο.
Προτεραιότητά στις κοινωνικές ομάδες που είναι περισσότερο εκτεθειμένες στην ανεργία και τον κοινωνικό αποκλεισμό.
ΠΡΟΩΘΟΥΜΕ ΤΗΝ ΕΡΕΥΝΑ ΓΙΑ ΝΑ ΑΠΑΝΤΗΣΟΥΜΕ ΣΤΙΣ ΠΡΟΚΛΗΣΕΙΣ ΤΗΣ ΕΠΟΧΗΣ
Δεσμευόμαστε για μια σταδιακή αύξηση της συνολικής χρηματοδότησης της έρευνας ώστε να φτάσει το 2% του ΑΕΠ στην τετραετία.
Το μεγαλύτερο μέρος της χρηματοδότησης θα συνεχίσει να προέρχεται από το δημόσιο προϋπολογισμό στο πλαίσιο ενός εθνικού στρατηγικού σχεδίου, με εξορθολογισμό και λειτουργική ενοποίηση των δημόσιων ερευνητικών κέντρων και της πανεπιστημιακής έρευνας.
Το πρόγραμμα για την προώθηση της έρευνας θα δώσει την έμφαση στην ενδυνάμωση και ανάπτυξη του ερευνητικού δυναμικού, γύρω από συγκεκριμένους άξονες, σε σύμπραξη και με τον παραγωγικό τομέα, αλλά και στον τομέα των δημόσιων αγαθών, όπως της υγείας, της διατροφής ή του περιβάλλοντος, και στην ανάπτυξη της έρευνας αιχμής, με αποκλειστικό κριτήριο την αριστεία.
4.2. Ο ΠΟΛΙΤΙΣΜΟΣ ΔΥΝΑΜΗ ΑΝΑΠΤΥΞΗΣ
ΣΤΗΡΙΞΗ ΣΤΟ ΔΗΜΙΟΥΡΓΟ, ΕΛΕΥΘΕΡΙΑ ΠΡΟΣΒΑΣΗΣ ΚΑΙ ΕΠΙΛΟΓΗΣ ΣΤΟΝ ΠΟΛΙΤΗ
Το ΠΑΣΟΚ θέτει ως βασικό στόχο την εγγύηση και αναγνώριση των πολιτιστικών δικαιωμάτων δημιουργίας και απόλαυσης για όλους ως αναπόσπαστο στοιχείο των ατομικών και κοινωνικών δικαιωμάτων τους.
Επιθυμούμε να ξαναδώσουμε στον πολιτισμό την καθολικότητα και την αξία που έχει πραγματικά.
ΟΙ ΠΡΟΤΕΡΑΙΟΤΗΤΕΣ ΜΑΣ
Αξιοποίηση του πολιτιστικού κεφαλαίου μας, ώστε το πολιτιστικό απόθεμα της χώρας να παρουσιάζεται ισότιμα στη διεθνή σκηνή και να αποτελέσει ισχυρή παραγωγική δύναμη.
Δυναμική ώθηση στο σύγχρονο ελληνικό πολιτισμό.
Δημιουργία των προϋποθέσεων για ίσες ευκαιρίες για όλους και όλες στην πρόσβαση, απόλαυση και συμμετοχή στην πολιτιστική δημιουργία.
Αποκατάσταση του κύρους και των θεσμών άσκησης της πολιτιστικής πολιτικής.
Το ΠΑΣΟΚ αναλαμβάνει την ευθύνη:
Για σαφείς και δημοσιοποιημένους όρους και κανόνες σε όλες τις επιλογές: στη χρηματοδότηση έργων, προγραμμάτων, δράσεων και φορέων.
Για την καθιέρωση και δημοσιοποίηση από το Υπουργείο Πολιτισμού μητρώων αιτούντων φυσικών και νομικών προσώπων για την ανάληψη πολιτιστικών δράσεων.
Για εξάλειψη του κομματισμού, αξιοκρατία σε όλα τα επίπεδα, διαφάνεια και αποτελεσματικότητα στη διαχείριση των πόρων.
Για την ψήφιση νόμου πλαίσιο για τον κινηματογράφο που θα εξασφαλίζει την ενίσχυση της κινηματογραφικής παραγωγής.
Ο ΠΟΛΙΤΙΣΜΟΣ ΑΝΑΠΤΥΞΙΑΚΗ ΔΥΝΑΜΗ ΤΗΣ ΧΩΡΑΣ
Το ΠΑΣΟΚ προσβλέπει στο μετασχηματισμό του πολιτισμού από πεδίο απλής παθητικής κατανάλωσης σε παραγωγική δύναμη της χώρας.
Η σύγχρονη αναπτυξιακή διάσταση του πολιτισμού συνδέεται με δημιουργία χιλιάδων νέων θέσεων εργασίας και την κοινωνική συνοχή.
Η Ελλάδα μπορεί:
να οργανώσει εξαγωγή πολιτιστικών προϊόντων και δραστηριοτήτων και να αποκτήσει το δικό της πεδίο πολιτιστικής ιδιαιτερότητας και διάκρισης.
να αξιοποιήσει τις υποδομές των ολυμπιακών αγώνων, το περιβάλλον, το τοπίο της, τον φυσικό και πολιτιστικό μας πλούτο, για πολιτιστική ανάπτυξη και για την προσέλκυση στην Ελλάδα πολιτιστικών δραστηριοτήτων από άλλες χώρες ή το διεθνή χώρο
να διαδραματίσει πρωταγωνιστικό ρόλο και να εξάγει τεχνογνωσία στην εκπόνηση προγραμμάτων με τις χώρες της Νοτιοανατολικής Ευρώπης και της Μεσογείου στον τομέα της συντήρησης και της αποκατάστασης των μνημείων.
Η πολιτεία θα συμβάλει στη:
Δημιουργία συνθηκών ευνοϊκής ανάπτυξης των δομών παραγωγής πολιτιστικών προϊόντων και υπηρεσιών, με ποιοτικά κριτήρια και πιστοποιημένες διαδικασίες.
Προώθηση και προβολή πιστοποιημένων προϊόντων και υπηρεσιών σε συνεργασία με την ιδιωτική πρωτοβουλία και ιδιαίτερα με τις μικρομεσαίες επιχειρήσεις και τους γυναικείους συνεταιρισμούς, σε καθορισμένο πλαίσιο αρχών και κινήτρων με διαφανείς διαδικασίες (αντίγραφα από τα μουσεία, διατροφικά προϊόντα κ.ά).
Προώθηση επιστημονικών συμβατικών, αλλά και ηλεκτρονικών εκδόσεων, ιδιαίτερα αυτών που σχετίζονται με την μελέτη και την έρευνα της πολιτιστικής κληρονομιάς.
Προώθηση «έξυπνων» υπηρεσιών και προϊόντων στην τουριστική αγορά.
Ανα-διοργάνωση των υφιστάμενων κρατικών δομών με στόχο την πολλαπλασιαστική αύξηση των αποδεκτών του πολιτιστικού μας προϊόντος στο εξωτερικό.
ΑΝΑΒΑΘΜΙΣΗ ΤΟΥ ΠΟΛΙΤΙΣΤΙΚΟΥ ΠΕΡΙΒΑΛΛΟΝΤΟΣ
Με σκοπό την βελτίωση της ποιότητας ζωής των πολιτών έχουμε θέσει τις παρακάτω προτεραιότητες για την προστασία του φυσικού περιβάλλοντος,
των δημόσιων ελεύθερων χώρων
και της πολιτιστικής μας κληρονομιάς:
Συγκρότηση αρχαιολογικού κτηματολογίου .
Αναβάθμιση του περιβάλλοντος των υποβαθμισμένων περιοχών.
Περαιτέρω ανάπτυξη και σε άλλες πόλεις εκτός της Αθήνας των προγραμμάτων ενοποίησης αρχαιολογικών χώρων.
Ανάληψη «εμβληματικών» δράσεων και πρωτοβουλιών, όπως «Εικόνα της πόλης» για την θέσπιση κανόνων για τις κεραίες της τηλεόρασης, τις επιγραφές, τις διαφημίσεις.
Ανάδειξη και προστασία του μοναδικού ελληνικού τοπίου.
Την επαναφοράκαι την καθολική εφαρμογή του θεσμού της «Απόσυρσης κτηρίων», ιδιαίτερα στις οικολογικά ευαίσθητες περιοχές, όπως ο νησιωτικός χώρος.
Εισαγωγή της αρχιτεκτονικής σε όλα τα δημόσια έργα.
Υιοθεσία μνημείων από σχολεία, συλλόγους, δήμους ή άλλους φορείς.
ΑΝΑΔΕΙΞΗ ΚΑΙ ΠΡΟΣΤΑΣΙΑ ΤΗΣ ΠΟΛΙΤΙΣΤΙΚΗΣ ΚΛΗΡΟΝΟΜΙΑΣ
Για την ανάδειξη και προστασία της πολιτιστικής κληρονομιάς το ΠΑΣΟΚ θέτει τους παρακάτω στόχους:
Αρχαιολογικοί χώροι και Μουσεία ανοικτά πρωϊνές και απογευματινές ώρες με στόχο την προσέλκυση και εξυπηρέτηση των πολιτών και την αύξηση της επισκεψιμότητας στα πρότυπα των προηγμένων ευρωπαϊκών χωρών.
Νέα πολιτική για τα Μουσεία της χώρας που θα απελευθερώνει τις δυνάμεις τους, που θα επιτρέπει να αναπτύσσουν πρωτοβουλίες και να ενημερώνουν για τα εκθέματα και τις δραστηριότητές τους, που θα φέρνουν πιο κοντά το κοινό και μάλιστα τις νεότερες ηλικίες.
Το ΠΑΣΟΚ επιδιώκει την αυτονομία, την αυτοτέλεια και τον διεπιστημονικό σχεδιασμό των Μουσείων θεωρώντας αδιαπραγμάτευτο το δημόσιο χαρακτήρα τους.
Προγράμματα και παρεμβάσεις ανάδειξης αρχαιολογικών και ιστορικών τόπων με ήπιες και διδακτικές παρεμβάσεις και με αξιοποίηση της σύγχρονης τεχνολογίας.
Ελκυστικά προγράμματα για νέους.
Άνοιγμα των Μουσείων σε εκδηλώσεις νεανικής δημιουργίας.
Ενίσχυση του προγράμματος ολοκλήρωσης των μεγάλων μουσειακών υποδομών και συνέχιση του προγράμματος εκσυγχρονισμού των περιφερειακών Μουσείων.
Ενίσχυση των προγραμμάτων τοπικής κλίμακας, (ιδιαίτερα αυτών που αφορούν τοπική ιστορία ή πολιτισμό) με ανάδειξη των τοπικών κοινωνιών.
Ο ΠΟΛΙΤΙΣΜΟΣ ΣΥΣΤΑΤΙΚΟ ΣΤΟΙΧΕΙΟ ΤΗΣ ΕΚΠΑΙΔΕΥΣΗΣ
Το ΠΑΣΟΚ αναλαμβάνει την πρωτοβουλία για ένα νέο νομικό πλαίσιο που θα απαντά στα ουσιαστικά προβλήματα του σήμερα, εντάσσοντας την καλλιτεχνική εκπαίδευση στο πλαίσιο του εκπαιδευτικού συστήματος της χώρας, όπως της αξίζει.
ΠΟΛΙΤΙΣΜΟΣ ΚΑΙ ΜΕΣΑ ΜΑΖΙΚΗΣ ΕΝΗΜΕΡΩΣΗΣ (Μ.Μ.Ε.)
Η συνάντηση του πολιτισμού με τα Μ.Μ.Ε. αποτελεί καθοριστικό παράγοντα για τη σχέση του με το ευρύ κοινό.
Από την πλευρά της πολιτείας αυτό προϋποθέτει ένα συγκεκριμένο και δεσμευτικό πρόγραμμα πολιτισμού προς τα Μ.Μ.Ε., που θα ενσωματώνει επιμορφωτικές και πολιτιστικές εκπομπές στις ζώνες υψηλής τηλεθέασης και ακροαματικότητας της τηλεόρασης και του ραδιοφώνου και στην καθιέρωση πολιτιστικής ζώνης στα δελτία ειδήσεων.
ΤΟΠΙΚΕΣ ΚΟΙΝΩΝΙΕΣ ΚΑΙ ΠΟΛΙΤΙΣΜΟΣ – ΥΠΟΔΟΜΕΣ ΚΑΙ ΔΙΚΤΥΩΣΗ
Η διάχυση της πολιτιστικής δραστηριότητας προϋποθέτει τη στήριξή της σε τοπική κλίμακα.
Προτείνουμε ένα νέο είδος συνεργασίας κεντρικού κράτους και τοπικές αυτοδιοικήσεις και προς αυτή την κατεύθυνση προβλέπουμε:
Δημιουργία και υλοποίηση προγραμμάτων και δράσεων με δίκαιη ανακατανομή των πόρων, σε συνεργασία με την Τοπική Αυτοδιοίκηση και τα Περιφερειακά ΑΕΙ.
Στόχος η στήριξη των δημιουργών σε κάθε τοπική κοινωνία.
Ενεργοποίηση της ιδέας του πολιτιστικού εθελοντισμού που θα αναδεικνύει τις πρωτοβουλίες των πολιτών είτε για την προστασία της πολιτιστικής κληρονομιάς είτε για την ανάπτυξη της δημιουργίας, με εισαγωγή θεσμών αριστείας.
Στελέχωση των περιφερειακών πολιτιστικών θεσμών με αξιοκρατικές διαδικασίες και κριτήρια ποιότητας.
Συνέπεια του κράτους στις οικονομικές του υποχρεώσεις.
Ενίσχυση και διεύρυνση των Περιφερειακών Δικτύων των Τεχνών (ΔΗΠΕΘΕ, κινηματογραφικές λέσχες, ωδεία, βιβλιοθήκες, λέσχες ανάγνωσης, εικαστικά εργαστήρια).
Υποχρέωση των δημοσίων πολιτιστικών φορέων (λόγου χάρη Εθνικό Θέατρο, Κρατικές Ορχήστρες) για παρουσία στην περιφέρεια σε σταθερή βάση.
Δημιουργία προϋποθέσεων δικτύωσης των περιφερειακών πολιτιστικών δομών, προκειμένου να εξασφαλιστεί η μεταξύ τους επικοινωνία και συνεργασία.
4.3. ΜΑΖΙΚΟΣ ΑΘΛΗΤΙΣΜΟΣ
Κεντρικός μας στόχος η άθληση για όλους.
Να αναδιαρθρώσουμε το μοντέλο του αθλητισμού στη χώρα μας μέσα από το τρίπτυχο Μακροχρόνιος εθνικός προγραμματισμός, Αποκεντρωμένη διοίκηση αθλητισμού, Ενίσχυση του σωματειακού αθλητισμού.
Οι Πολιτικές μας:
Σύνδεση του Σωματειακού Αθλητισμού με το σχολείο και τους Δημοτικού αθλητικούς οργανισμούς.
Θεσμοθέτηση διαρκούς συνεργασίας της Πολιτείας με τις Ομοσπονδίες προκειμένου να υπάρχει ένας μακροπρόθεσμος σχεδιασμός και έλεγχος στην υλοποίηση του σχεδιασμού.
Τετραετής προγραμματισμός ανά ομοσπονδία ώστε οι επιχορηγήσεις να είναι επαρκείς, ορθολογικές, διαφανείς και αντικειμενικές.
Ανάπτυξη του Μαζικού Αθλητισμού.
Προώθηση της δια βίου άθλησης, καθιέρωση Κάρτας Αθλούμενου, ίδρυση Εθνικού Φορέα για το μαζικό αθλητισμό, άνοιγμα στους πολίτες των Ολυμπιακών Εγκαταστάσεων, καθιέρωση αθλητικών δραστηριοτήτων στους χώρους εργασίας, αθλητικών προγραμμάτων για ευαίσθητες κοινωνικές ομάδες, δημιουργία ειδικών προγραμμάτων για κάθε ηλικία.
Η επαρκής χρηματοδότηση από την πολιτεία των παραπάνω δράσεων είναι βασικός στόχος της επόμενης διακυβέρνησης.
Στήριξη του Σχολικού Αθλητισμού. Θεσμική αναβάθμιση της Φυσικής Αγωγής και του αθλητισμού.
Ένταξη της Φυσικής Αγωγής στο πρόγραμμα των νηπιαγωγείων.
Σεβασμός στην περιουσία του ελληνικού λαού.
Προστασία του δικαιώματος στην άθληση και στις άρτιες υποδομές.
Αξιοποίηση των ολυμπιακών ακινήτων με βάση τις ιδιαίτερες ανάγκες κάθε περιοχής, των κατοίκων της και όπου είναι αναγκαίο συμμετοχή της ιδιωτικής πρωτοβουλίας με γνώμονα την ανάπτυξη και το περιβάλλον.
Ολοκλήρωση και δημιουργία αθλητικών υποδομών στην Περιφέρεια, ως συνέχεια του προγράμματος «Ελλάδα 2004».
Αλλαγή του θεσμικού πλαισίου με στόχο τον καθαρό αθλητισμό.
Ανάπτυξη του Τουριστικού Αθλητισμού.
Ορθή αξιοποίηση των ολυμπιακών και των άλλων αθλητικών μας εγκαταστάσεων, που σε συνδυασμό με την κλασσική αθλητική κληρονομιά της Αρχαίας Ολυμπίας θα αποτελέσουν έναν ισχυρό πόλο έλξης για τον τουριστικό αθλητισμό.
5. ΠΟΛΙΤΙΚΟ ΣΥΣΤΗΜΑ ΚΑΙ ΚΡΑΤΟΣ ΣΤΗΝ ΥΠΗΡΕΣΙΑ ΤΟΥ ΠΟΛΙΤΗ
Η ριζική ανασύνταξη του κράτους και του πολιτικού συστήματος ήταν και παραμένει, η υπ’ αριθμόν ένα πρόκληση για το μέλλον και την προοπτική της χώρας μας.
Απαιτείται η ανασύνταξη του κράτους,
της διοίκησης και της αυτοδιοίκησης,
η ενίσχυση των δημοκρατικών θεσμών,
η αποκατάσταση της ανεξαρτησίας της δικαιοσύνης,
η ενδυνάμωση των ανεξάρτητων αρχών.
Απαιτείται ένα σχέδιο ριζικών αλλαγών για την αντιμετώπιση της διαφθοράς,
την εμπέδωση όρων διαφάνειας και λογοδοσίας στην άσκηση της εξουσίας
και την αποκατάσταση της αυτονομίας του πολιτικού συστήματος.
Το ΠΑΣΟΚ προτείνει ένα συνεκτικό και ολοκληρωμένο σχέδιο για τη δημοκρατική ανασύνταξη του κράτους και του πολιτικού συστήματος, που αποτελεί προϋπόθεση για τη στήριξη της πράσινης ανάπτυξης, την κατοχύρωση της κοινωνικής δικαιοσύνης, την επένδυση στην παιδεία, την υγεία και τον πολιτισμό.
Ένα κράτος δικαίου το οποίο εγγυάται την ανεμπόδιστη άσκηση των δικαιωμάτων και των ελευθεριών όλων των πολιτών.
5.1. ΑΛΛΑΖΟΥΜΕ ΤΟ ΠΟΛΙΤΙΚΟ ΣΥΣΤΗΜΑ ΓΙΑ ΤΗ ΔΙΑΣΦΑΛΙΣΗ ΤΗΣ ΑΥΤΟΝΟΜΙΑΣ ΤΗΣ ΠΟΛΙΤΙΚΗΣ ΚΑΙ ΤΗΝ ΕΝΔΥΝΑΜΩΣΗ ΤΗΣ ΔΗΜΟΚΡΑΤΙΑΣ
Πρωταρχικό μέλημα του ΠΑΣΟΚ είναι η αντιμετώπιση της κρίσης της πολιτικής.
Οι πρωτοβουλίες μας δημιουργούν τις προϋποθέσεις να θωρακισθεί η αυτονομία της πολιτικής,
να αναβαθμισθεί το κοινοβούλιο
και να ενδυναμωθεί η αντιπροσωπευτική δημοκρατία με συμμετοχικούς θεσμούς,
καθώς και να θεσπισθούν αυστηροί κανόνες διαφάνειας.
Από τις πρώτες 100 ημέρες δεσμευόμαστε να λάβουμε άμεσα μέτρα αποκατάστασης της εμπιστοσύνης των πολιτών προς τους θεσμούς, το κράτος και το πολιτικό σύστημα.
Τα μέτρα που θα λάβουμε ενώ δεν κοστίζουν θα συμβάλλουν καθοριστικά σε αυτήν την κατεύθυνση:
Nέος Εκλογικός Νόμος που θα συνδυάζει μονοεδρικές περιφέρειες και περιφερειακή λίστα, περιορίζοντας δραστικά τις εκλογικές δαπάνες.
Αναμόρφωση του θεσμού του πόθεν έσχες, ώστε να κατάσχονται υπέρ του Δημοσίου όσα περιουσιακά στοιχεία δεν δηλώνονται.
Ανάρτηση στο διαδίκτυο όλων των υπογραφών υπουργών και όλων των πράξεων του Δημοσίου και της Αυτοδιοίκησης.
Δραστικά μέτρα για τον έλεγχο του πολιτικού χρήματος, με ανασύνθεση της Επιτροπής Ελέγχου της Βουλής.
Η ΑΝΑΒΑΘΜΙΣΗ ΤΟΥ ΚΟΙΝΟΒΟΥΛΙΟΥ
Δεσμευόμαστε για την αναβάθμιση του κύρους του Κοινοβουλίου και των Βουλευτών με τα παρακάτω μέτρα:
Δημόσια Διαβούλευση: Καθιερώνεται υποχρεωτικό στάδιο δημόσιας διαβούλευσης για κάθε σχέδιο νόμου.
Υποβολή όλων των νομοσχεδίων σε δύο αναγνώσεις, δηλαδή σε δύο διαδικασίες ενώπιον της αρμόδιας Επιτροπής πριν έλθουν για συζήτηση και ψήφιση στην Ολομέλεια της Βουλής.
Έλεγχο Ποιότητας: Κάθε σχέδιο νόμου πρέπει να συνοδεύεται υποχρεωτικά από έκθεση ποιότητας, η οποία θα περιλαμβάνει αναλυτική εκτίμηση βάσει καταλόγου κριτηρίων και αξιολόγηση των επιπτώσεων του νόμου.
Τροπολογίες: Προτείνουμε την αλλαγή του Κανονισμού της Βουλής για να προβλεφθεί ότι δεν θα είναι δυνατή η κατάθεση τροπολογιών μετά την ολοκλήρωση της συζήτησης ενώπιον της κοινοβουλευτικής επιτροπής.
Αποτελεσματικό έλεγχο της δημοσιονομικής διαχείρισης με την ουσιαστική συζήτηση σε όλες τις αρμόδιες Επιτροπές κατά τη διαδικασία κατάθεσης και συζήτησης του Ετήσιου Προϋπολογισμού, του «Απολογισμού» και της «Έκθεσης Ελέγχου».
ΕΚΛΟΓΙΚΟ ΣΥΣΤΗΜΑ
Με την πρωτοβουλία μας επιδιώκουμε:
την ενίσχυση της αυτονομίας της πολιτικής, και την ανεξαρτησία της από επιχειρηματικά, επικοινωνιακά και άλλα κέντρα αθέμιτου επηρεασμού,
την εξασφάλιση της ανεξαρτησίας και της αξιοπρέπειας των Βουλευτών και την αναβάθμισή τους με το δραστικό περιορισμό των εκλογικών δαπανών αλλά και των προσωπικών ανταγωνισμών.
Η πρότασή μας είναι ένα καθαρό και απλό στη λειτουργία του εκλογικό σύστημα που βασίζεται σε συγκεκριμένες αρχές:
πολυκομματική σύνθεση της Βουλής
σταθερές κυβερνήσεις
ενίσχυση του ρόλου και του κύρους του Βουλευτή με τη διασφάλιση της ανεξαρτησίας του απέναντι σε συμφέροντα και απαλλαγή του από την πίεση των πελατειακών σχέσεων.
Πυρήνας της πρότασης είναι η εισαγωγή ενός εκλογικού συστήματος που συνδυάζει μονοεδρικές και πολυεδρικές περιφέρειες.
Η επικράτεια κατανέμεται σε μονοεδρικές περιφέρειες στις οποίες εκλέγεται ένας συγκεκριμένος αριθμός βουλευτών.
Ο υπόλοιπος αριθμός κατανέμεται σε πολυεδρικές ευρείες περιφέρειες.
ΔΙΑΦΑΝΕΙΑ ΠΑΝΤΟΥ
Το ΠΑΣΟΚ προτείνει ως βάση για διακομματική συνεννόηση ένα Εθνικό Πρόγραμμα Διαφάνειας για την καταπολέμηση της διαφθοράς.
Στο πλαίσιο αυτό προτείνουμε τη Συγκρότηση μιας Εθνικής Επιτροπής Διαφάνειας, η οποία θα υποβάλλει προτάσεις προς το σύνολο των πολιτικών δυνάμεων της χώρας.
Το ΠΑΣΟΚ στο Εθνικό Πρόγραμμα Διαφάνειας δεσμεύεται για:
Διαφάνεια στη χρηματοδότηση της πολιτικής
Οι πηγές χρηματοδότησης των πολιτικών κομμάτων και των πολιτικών πρέπει να είναι σε κάθε περίπτωση εμφανείς,
αλλά και προβλέπεται η απαγόρευση ή ο περιορισμός δραστηριοτήτων υψηλού κόστους και η υποκατάσταση τους από τη δωρεάν παροχή δυνατοτήτων πρόσβασης στα Μ.Μ.Ε.
Κύριο στήριγμα της χρηματοδότησης είναι η δημόσια χρηματοδότηση.
Η ιδιωτική χρηματοδότηση βασίζεται στις εισφορές μελών και φίλων.
Όλες οι εισφορές πρέπει να είναι πάντοτε ονομαστικοποιημένες μέσω τραπεζικών λογαριασμών.
Ο έλεγχος των εσόδων και εξόδων των κομμάτων, των εκλογικών δαπανών και του πόθεν έσχες των πολιτικών γίνεται από την Επιτροπή Ελέγχου της Βουλής, σύμφωνα με το ισχύον Σύνταγμα.
Προτείνεται όμως η ανασύνθεση της Επιτροπής αυτής, με την αύξηση του αριθμού των μη Βουλευτών μελών της, μέχρι τη Συνταγματική Αναθεώρηση, με την οποία προτείνουμε ο έλεγχος να ανατεθεί σε Ανεξάρτητη Αρχή.
Για τους υπόχρεους υποβολής δήλωσης πόθεν έσχες, που θα βρεθεί ότι δεν θα έχουν δηλώσει τα περιουσιακά τους στοιχεία, αυτά τα περιουσιακά στοιχεία θα κατάσχονται υπέρ του δημοσίου.
Διαφάνεια στα Δημόσια Έργα και στις προμήθειες
Καθιέρωση καθολικής υποχρέωσης να δημοσιοποιούνται στο διαδίκτυο οι πράξεις όλων των φορέων του Δημοσίου που αφορούν σε προμήθειες, παροχές υπηρεσιών προς το Δημόσιο, αναθέσεις ή χρηματοδοτήσεις.
Καθιέρωση υποχρεωτικού σταδίου δημόσιας διαβούλευσης ενώπιον της αναθέτουσας αρχής, πριν από την έκδοση διακηρύξεων μεγάλων δημόσιων συμβάσεων.
Έλεγχος των εξοπλιστικών προγραμμάτων από τη Βουλή, σε Επιτροπή της οποίας θα εισάγονται υποχρεωτικά προς συζήτηση, ώστε να γίνεται αναλυτική παρουσίαση ως προς τις διαδικασίες που θα ακολουθηθούν για την υλοποίησή τους.
Σύσταση Ανεξάρτητης Αρχής για την καθιέρωση διαφάνειας στις διαδικασίες προμηθειών και έργων στον δημόσιο τομέα.
Ο έλεγχος συμβάσεων μεγάλης οικονομικής αξίας ανήκει στην αρμοδιότητα του Ελεγκτικού Συνεδρίου.
Διαφάνεια στη Δημόσια Διοίκηση
Υποχρέωση της διοίκησης να δημοσιοποιεί μέσω του διαδικτύου όλες τις διοι-κητικές πράξεις που δεν είναι απόρρητες και δεν θίγουν προσωπικά δεδομένα.
Δημοσιότητα μέσω του Διαδικτύου για όλες τις Υπουργικές Αποφάσεις, καθώς και τις αποφάσεις των Διοικητικών, Αυτοδιοικητικών και Οικονομικών οργάνων της χώρας.
Συστηματική αξιοποίηση των ετήσιων εκθέσεων του Συνηγόρου του πολίτη, του Ελεγκτικού Συνεδρίου, των Ελεγκτών Δημόσιας Διοίκησης.
Ενοποίηση των ελεγκτικών μηχανισμών με τη συγκρότηση ενιαίου σώματος επιθεωρητών – ελεγκτών της Δημόσιας Διοίκησης με εσωτερική τομεακή εξειδίκευση.
ΣΥΜΜΕΤΟΧΙΚΟΙ ΘΕΣΜΟΙ ΚΑΙ ΛΟΓΟΔΟΣΙΑ
Εισαγωγή της «Διαβούλευσης», ως θεσμού συμμετοχής των πολιτών σε μείζονες αποφάσεις των θεσμικών οργάνων της χώρας.
Η δημόσια διαβούλευση μπορεί να κλιμακωθεί από τις αποφάσεις των Δημοτικών Συμβουλίων έως τη ψήφιση των νόμων από το Κοινοβούλιο.
Λογοδοσία όλων των δημοσίων φορέων και όλων των οργάνων, που εκλέγονται από το λαό σε τακτά χρονικά διαστήματα.
Για κάθε στέλεχος που αναλαμβάνει διευθυντική πολιτική θέση δημοσιοποιούνται τα περιουσιακά στοιχεία του (π.χ. το έντυπο Ε9), κατά την ανάληψη των καθηκόντων του και κατά τη λήξη της θητείας του.
ΣΧΕΣΕΙΣ ΠΟΛΙΤΕΙΑΣ - ΕΚΚΛΗΣΙΑΣ
Στόχος μας η ρύθμιση των σχέσεων πολιτείας και εκκλησίας που θα οδηγεί στην αποσαφήνιση των διακριτών ρόλων τους.
Μια ρύθμιση που θα απαλλάξει την εκκλησία από κρατικές εξαρτήσεις, ξένες με την πνευματική και κοινωνική αποστολή της και την πολιτεία από πρακτικές ξένες με τον ευρωπαϊκό συνταγματικό πολιτισμό.
ΚΟΙΝΩΝΙΑ ΤΩΝ ΠΟΛΙΤΩΝ, ΜΗ ΚΥΒΕΡΝΗΤΙΚΕΣ ΟΡΓΑΝΩΣΕΙΣ ΚΑΙ ΕΘΕΛΟΝΤΙΣΜΟΣ
Η ενίσχυση της κοινωνίας των πολιτών αποτελεί θεμελιώδη στόχο της πολιτικής μας.
Προωθούμε:
Τη δημιουργία ενός ολοκληρωμένου νομοθετικού πλαισίου και ενός Εθνικού Μητρώου για τις ΜΚΟ για την εξασφάλιση της διαφάνειας και της αξιοκρατίας, τη ρύθμιση των σχέσεων ΜΚΟ και Δημοσίου, καθώς και την αποτροπή κάθε ενδεχόμενης χειραγώγησης από κρατικούς, κυβερνητικούς ή εμπορικούς φορείς.
Την οικονομική τους στήριξη με κανόνες διαφάνειας, αντιπροσωπευτικότητας, λογοδοσίας και αξιοκρατίας.
ΜΜΕ ΚΑΙ ΠΟΛΙΤΙΚΗ – ΜΙΑ ΣΧΕΣΗ ΑΥΤΟΝΟΜΙΑΣ ΚΑΙ ΔΙΑΦΑΝΕΙΑΣ
Η ελευθερία της έκφρασης και το δικαίωμα στην πληροφόρηση είναι θεμέλιο της Δημοκρατίας και προϋπόθεση για τον έλεγχο και τη διαφάνεια της πολιτικής και οικονομικής λειτουργίας.
Προωθούμε την:
Άμεση αδειοδότηση των τηλεοπτικών και ραδιοφωνικών σταθμών για ψηφιακή εκπομπή, με ταυτόχρονη υποχρέωση, όσων ήδη εκπέμπουν και αδειοδοτηθούν, για αναλογική εκπομπή μέχρι την οριστική κατάργησή της (2012).
Η νέα αυτή αδειοδότηση πρέπει να συνδυασθεί με συνολική αναδιάρθρωση του ισχύοντος ραδιοτηλεοπτικού τοπίου, προκειμένου να διασφαλισθούν διαφανή, αντικειμενικά και ρεαλιστικά κριτήρια, να τεθούν όροι που να εγγυώνται την οικονομική βιωσιμότητα
και να εφαρμοσθούν πλήρως οι συνταγματικές αρχές για ισότητα, αντικειμενικότητα και ποιότητα καθώς και για προστασία της ανθρώπινης αξιοπρέπειας, της παιδικής ηλικίας και της νεότητας.
Ενίσχυση και κατοχύρωση της συνεργασίας του Εθνικού Ραδιοτηλεοπτικού Συμβουλίου (ΕΣΡ) και της Εθνικής Επιτροπής Τηλεπικοινωνιών και Ταχυδρομείων (ΕΕΤΤ), ώστε να επιτευχθεί η πλήρης και αποτελεσματική μετάβαση στην ψηφιακή εποχή.
Ενίσχυση του ρόλου και της παρουσίας της δημόσιας τηλεόρασης, με γνώμονα την ποιοτική της αναβάθμιση και την προσφορά της στην ενημέρωση, στο διάλογο, στην παιδεία, στον πολιτισμό.
Διαφάνεια και αποτελεσματικό έλεγχο στα οικονομικά της δημόσιας τηλεόρασης, και έλεγχο των πηγών και της ροής του χρήματος, καθώς και της βιωσιμότητας των ιδιωτικών ΜΜΕ.
Διαφάνεια και ορθολογική κατανομή της κρατικής διαφήμισης αλλά και της διαφημιστικής δαπάνης των επιχειρήσεων και οργανισμών του δημοσίου.
Ανάπτυξη των περιφερειακών ΜΜΕ και αναβάθμισή τους μέσα από ένα αποσαφηνισμένο θεσμικό περιβάλλον, ώστε να διασφαλίζεται η βιωσιμότητα τους και η ανεξαρτησία τους.
Εφαρμογή ενός σύγχρονου ρυθμιστικού πλαισίου για τη λειτουργία των φορέων διερεύνησης της κοινής γνώμης, ώστε να εξασφαλίζεται η αξιοπιστία των μετρήσεων.
5.2. ΑΛΛΑΖΟΥΜΕ ΤΗ ΛΕΙΤΟΥΡΓΙΑ ΤΟΥ ΚΡΑΤΟΥΣ ΓΙΑ ΜΙΑ ΔΗΜΟΣΙΑ ΔΙΟΙΚΗΣΗ ΚΑΙ ΑΥΤΟΔΙΟΙΚΗΣΗ ΣΤΗΝ ΥΠΗΡΕΣΙΑ ΤΟΥ ΠΟΛΙΤΗ
Το ΠΑΣΟΚ διακηρύσσει και σήμερα την ανάγκη μιας νέας ριζοσπαστικής διοικητικής μεταρρύθμισης.
Θεμέλιος λίθος μιας βαθιάς, ουσιαστικής και δημοκρατικής αλλαγής στο διοικητικό σύστημα της χώρας, είναι πρώτα από όλα η αλλαγή στο κεντρικό κράτος και τις δομές του
και η ενίσχυση και η αναβάθμιση της Αυτοδιοίκησης.
Η ΝΕΑ ΑΡΧΙΤΕΚΤΟΝΙΚΗ ΤΟΥ ΔΙΟΙΚΗΤΙΚΟΥ ΣΥΣΤΗΜΑΤΟΣ
Διαμορφώνουμε μια απλή, ευδιάκριτη και αποκεντρωμένη δομή, ώστε να φέρουμε πιο κοντά την εξουσία στον πολίτη, που περιλαμβάνει:
Ένα επιτελικό κράτος - στρατηγείο, που θα διαχειρίζεται τις αναγκαίες εθνικές πολιτικές.
Οι άλλες δημόσιες λειτουργίες μεταφέρονται στην περιφερειακή διοίκηση και στα δύο επίπεδα αυτοδιοίκησης.
Την πρωτοβάθμια αυτοδιοίκηση με ισχυρούς Δήμους, που θα προκύψουν ύστερα από νέο κύμα συνενώσεων και θα έχουν ως κύρια αποστολή – πέρα από το κεκτημένο της τοπικής ανάπτυξης – την παροχή υπηρεσιών υψηλού επιπέδου στους πολίτες.
Την περιφερειακή αυτοδιοίκηση, με αιρετό περιφερειακό συμβούλιο και αιρετό περιφερειάρχη.
Η κύρια αποστολή της είναι η περιφερειακή ανάπτυξη
Ο ΝΕΟΣ ΧΑΡΤΗΣ ΤΗΣ ΑΥΤΟΔΙΟΙΚΗΣΗΣ
Ο Α’ βαθμός Αυτοδιοίκησης αποτελείται από τους ισχυρούς Δήμους.
Ο ισχυρός Δήμος μπορεί να προκύψει από την εξασφάλιση της πραγματικής οικονομικής αυτοτέλειάς του, την ενίσχυση των διοικητικών μηχανισμών του και την ανασύνθεση των ανθρωπογεωγραφικών ενοτήτων.
Ανασύνθεση όμως με βάση συγκεκριμένα και σαφή κριτήρια και ύστερα από ευρύ εθνικό διάλογο και συναίνεση.
Οι νησιωτικές και ορεινές περιοχές πρέπει να αποτελέσουν αντικείμενο προσεκτικού σχεδιασμού.
Ειδικά για τα νησιά θα ισχύσει η αρχή κάθε νησί και δήμος, με εξαίρεση τα μεγάλα νησιά.
Ο Β’ βαθμός Αυτοδιοίκησης αποτελείται από τις αιρετές Περιφερειακές Αυτοδιοικήσεις.
Η αιρετή Περιφερειακή Αυτοδιοίκηση έχει επικεφαλής αιρετό Περιφερειάρχη και αιρετό Περιφερειακό Συμβούλιο.
Οι Νομαρχίες λειτουργούν με την μορφή «Νομαρχιακών Διαμερισμάτων» της οικείας περιφέρειας.
Είναι αυτονόητο, ότι εξασφαλίζεται η αναλογική εκπροσώπηση των νομών στη σύνθεση του εκλεγμένου Περιφερειακού Συμβουλίου.
Απαιτείται η δημιουργία μητροπολιτικής Αυτοδιοίκησης, προκειμένου να αντιμετωπιστούν τα οξύτατα προβλήματα, που τέμνουν οριζόντια πολλές περιοχές και Δήμους των μεγάλων μητροπολιτικών αστικών κέντρων.
Πρώτης προτεραιότητας κίνηση για την ενίσχυση της Περιφερειακής Αυτοδιοίκησης είναι να ανατεθεί σε αυτήν η διαχείριση των ΠΕΠ, δηλαδή των Περιφερειακών Προγραμμάτων.
Εφαρμόζεται πλήρως και με απόλυτη συνέπεια η συνταγματική αρχή ότι η άσκηση των αρμοδιοτήτων της Αυτοδιοίκησης συνοδεύεται από την εξασφάλιση των αναγκαίων οικονομικών πόρων.
Προτείνεται η φορολογική αποκέντρωση χωρίς πρόσθετους φόρους και ο σαφής προσδιορισμός των πόρων της Αυτοδιοίκησης, ώστε να εξασφαλίζεται στην πράξη η ουσιαστική αυτοτέλεια των δύο βαθμών Αυτοδιοίκησης.
Η φορολογική αποκέντρωση θα συνοδεύεται από διοικητικούς και κοινωνικούς μηχανισμούς ελέγχου της διαχείρισης των πόρων της Αυτοδιοίκησης.
Δημιουργείται Ταμείο Συνοχής για την υποστήριξη των αδύναμων ΟΤΑ.
Καταργείται το ισχύον εκλογικό σύστημα με την προϋπόθεση του 42% και επανέρχεται το προηγούμενο εκλογικό σύστημα και για τους δύο βαθμούς Αυτοδιοίκησης.
ΑΝΑΜΟΡΦΩΣΗ ΤΗΣ ΔΗΜΟΣΙΑΣ ΔΙΟΙΚΗΣΗΣ
Διαχωρισμός επιτελικών και εκτελεστικών αρμοδιοτήτων.
Το κράτος στρατηγείο προϋποθέτει Υπουργεία στρατηγεία, που θα ασχολούνται κυρίως με την χάραξη του συγκεκριμένου πολιτικού πλαισίου της διοικητικής δράσης που τους αναλογεί.
Η υλοποίηση της πολιτικής τους θα γίνεται από τις αποκεντρωμένες –καθ’ ύλην ή κατά τόπον– δημόσιες υπηρεσίες και την αυτοδιοίκηση, με παράλληλη θέσπιση κατάλληλων εποπτικών μηχανισμών.
Γραφεία ολοκληρωμένης εξυπηρέτησης πολιτών.
Αναβάθμιση των ΚΕΠ σε κέντρα ολοκληρωμένης εξυπηρέτησης.
Ο πολίτης για οποιαδήποτε δοσοληψία με το Δημόσιο απευθύνεται σε ένα μόνο γραφείο της Διοίκησης (γραφείο μιας στάσης), το οποίο είναι επικοινωνιακός κόμβος συνδεδεμένος με όλες τις υπηρεσίες σε επίπεδο νομού ή περιφέρειας.
Το γραφείο αυτό αναλαμβάνει να διεκπεραιώσει όλα τα σχετικά έγγραφά του χωρίς να χρειασθεί η μετακίνησή του σε οποιαδήποτε άλλη υπηρεσία.
Αλλαγή του συστήματος διοικητικών ελέγχων για την παροχή αδειών από το κράτος.
Εφαρμόζουμε την αρχή της εμπιστοσύνης της δημόσιας διοίκησης προς τους πολίτες.
Αντικαθιστούμε πιστοποιητικά και βεβαιώσεις με την υπεύθυνη δήλωση του πολίτη με παράλληλη καθιέρωση αυστηρών ποινών για τη ψευδή δήλωση.
Απλούστευση των διαδικασιών.
Το εγχείρημα εντάσσεται σε έναν ευρύτερο σχεδιασμό, που θα αποβλέπει στην πραγμάτωση της αρχής «μία υπόθεση, ένας υπάλληλος, μια υπογραφή».
Στον ίδιο σχεδιασμό εντάσσεται η καθολική ηλεκτρονική επικοινωνία μεταξύ των δημοσίων υπηρεσιών, και των πολιτών με όλες τις δημόσιες αρχές.
Το επαγγελματικό περίγραμμα των θέσεων εργασίας.
Περιγραφή των καθηκόντων κάθε θέσης και των προσόντων που απαιτούνται γι αυτήν ως απαραίτητη προϋπόθεση για τον εξορθολογισμό του συστήματος διοίκησης του ανθρώπινου δυναμικού.
Διαχείριση του ανθρώπινου δυναμικού.
Καθιέρωση της αρχής της κινητικότητας των δημοσίων υπαλλήλων της κεντρικής επιτελικής διοίκησης.
Εξέταση μετά από διάλογο με την ΑΔΕΔΥ της δυνατότητας υπαγωγής των δημοσίων υπαλλήλων στο νομικό πρόσωπο γενικά του Δημοσίου και όχι σε κάθε Υπουργείο ξεχωριστά.
Η αλλαγή αυτή διευκολύνει την αντιμετώπιση του προσωπικού με ενιαίες αρχές, κανόνες, δικαιώματα και υποχρεώσεις και διευκολύνει την ορθολογική κατανομή του προσωπικού.
Καθιέρωση ενός Νέου – Ενιαίου Μισθολογίου των δημοσίων υπαλλήλων μετά από διαβούλευση, με ενιαίες αρχές και διαφάνεια, σταδιακή ενσωμάτωση στο βασικό μισθό όλων των επιδομάτων, και αποκατάσταση των ανισοτήτων και αδικιών.
Θέλουμε οι νέοι της χώρας μας να αποκοπούν από το όνειδος των πελατειακών δικτύων και να εισέρχονται αξιοκρατικά στο Δημόσιο: τους το οφείλουμε.
Θέλουμε το δημόσιο υπάλληλο πραγματικά δημόσιο λειτουργό, θωρακισμένο από την πολιτική ηγεσία με ανεξαρτησία και αξιοπρέπεια, πραγματικό πρωταγωνιστή και παραγωγό της Δημόσιας ζωής.
Καθιερώνουμε:
Ετήσιο πολυμορφικό διαγωνισμό εισαγωγής στο δημόσιο με συνδυασμό μορίων και γραπτών εξετάσεων.
Ο Διαγωνισμός θα καλύπτει όλες τις ειδικότητες και θα ισχύει για όλο το χρόνο.
Οι συμβάσεις έργου με φυσικά πρόσωπα καταργούνται με το απαραίτητο μεταβατικό στάδιο για τους ήδη υπηρετούντες.
Όλες οι διαδικασίες χωρίς εξαίρεση διενεργούνται από το ΑΣΕΠ.
Σχεδιάζουμε και εφαρμόζουμε νέες πολιτικές προσωπικού στο δημόσιο τομέα που αξιολογούν αντικειμενικά και αξιοκρατικά την προσφερόμενη εργασία, ενθαρρύνουν την άμιλλα, επιβραβεύουν τις αποκτώμενες δεξιότητες και αμείβουν το παραγόμενο έργο.
Το έργο της αξιολόγησης ανατίθεται στο Εθνικό Κέντρο Δημόσιας Διοίκησης και Αυτοδιοίκησης, που αναβαθμίζεται για τον μείζονα αυτό σκοπό και συμπεριλαμβάνει όλες τις υφιστάμενες εκπαιδευτικές δομές του Δημοσίου.
ΟΙ ΑΝΕΞΑΡΤΗΤΕΣ ΑΡΧΕΣ
Οι Ανεξάρτητες Αρχές, όπως ο Συνήγορος του Πολίτη, το ΑΣΕΠ, η Αρχή Προστασίας Προσωπικών Δεδομένων κ.α., αποτελούν σημαντικούς βραχίονες άσκησης της δημόσιας εξουσίας σε κρίσιμους τομείς προστασίας των ατομικών δικαιωμάτων
και διασφάλισης θεμελιωδών αρχών λειτουργίας της δημόσιας διοίκησης, όπως αυτές της αξιοκρατίας και της ίσης μεταχείρισης των πολιτών.
Η θέσπιση και η ενίσχυσή τους αποτελούν σημαντικές προοδευτικές τομές στη σύγχρονη θεσμική μας ιστορία.
Οι Ανεξάρτητες Αρχές έχουν σημαντικό εγγυητικό ρόλο υπέρ των πολιτών και των δικαιωμάτων τους και πρέπει να ενισχυθεί η οργανωτική, στελεχιακή, και τεχνική τους υποδομή.
Πρέπει να αντιμετωπισθούν με τα ίδια κριτήρια, ως προς την επιλογή της ηγεσίας τους και τις εγγυήσεις προσωπικής και λειτουργικής ανεξαρτησίας τους και ως προς την ενίσχυσή τους, όλες οι Ανεξάρτητες Αρχές είτε προβλέπονται από το Σύνταγμα είτε από Νόμους.
Παράλληλα, δεσμευόμαστε να ενισχύσουμε την λογοδοσία των Ανεξάρτητων Αρχών απέναντι στη Βουλή, ώστε να είναι αδιαμφισβήτητη η δημοκρατική τους νομιμοποίηση.
Η ΗΛΕΚΤΡΟΝΙΚΗ ΔΙΑΚΥΒΕΡΝΗΣΗ ΣΤΗΝ ΥΠΗΡΕΣΙΑ ΤΟΥ ΠΟΛΙΤΗ
Ηλεκτρονική διακυβέρνηση σημαίνει διαφάνεια, απλοποίηση για τον πολίτη, ταχύτητα εξυπηρέτησης εκεί όπου υπάρχει ταλαιπωρία.
Όραμά μας ένα νέο μοντέλο ανοιχτής διακυβέρνησης με τους πολίτες ενεργούς και συνδιαμορφωτές των πολιτικών.
Η ψηφιακή δέσμευσή μας αναφέρεται σε δράσεις και πρωτοβουλίες σε όλο το φάσμα της Διοίκησης της Κοινωνίας και της Οικονομίας, σε ένα εθνικό σχέδιο που συμπεριλαμβάνει την προσαρμογή του κράτους στις προκλήσεις της ψηφιακής εποχής και τον επαναπροσδιορισμό της αναπτυξιακής πολιτικής της χώρας.
Ο πολίτης χρειάζεται απλοποιημένες και φιλικές υπηρεσίες Ηλεκτρονικής Διακυβέρνησης, σε τομείς άμεσης σχέσης με την καθημερινότητά του.
Υπηρεσίες που πρέπει να αποτυπώνονται σε ένα ηλεκτρονικό “βιβλιάριο συναλλαγών”, ώστε κάθε πολίτης να έχει πλήρη έλεγχο των υπηρεσιών που του παρέχονται από το δημόσιο τομέα.
Υπηρεσίες που με ένα ενιαίο, απλό και φιλικό τρόπο εξασφαλίζουν πρόσβαση στο Εθνικό Σύστημα Υγείας, στην Κοινωνική Ασφάλιση, στο Εκπαιδευτικό Σύστημα και σε όλα τα Πληροφοριακά Συστήματα της Δη-μόσιας Διοίκησης, διασφαλίζοντας τη προστασία των προσωπικών δεδομένων.
Στο πλαίσιο της πολιτικής του ΠΑΣΟΚ για την Ψηφιακή Ανάπτυξη ενισχύουμε τη δημιουργία νέων ψηφιακών αγαθών με τις τις παρακάτω τρεις παρεμβάσεις:
Ανάπτυξη ανοιχτών ευρυζωνικών υποδομών, που είναι απαραίτητες για ποιοτική παιδεία, πράσινη ανάπτυξη και αποτελεσματικότερη διοίκηση, και θα παρέχουν φθηνή και γρήγορη σύνδεση στα νοικοκυριά, στα σχολεία και στα πανεπιστήμια, σε όλη τη δημόσια διοίκηση και στις επιχειρήσεις, σε όλες τις πόλεις και τα χωριά της χώρας μας.
Η χώρα μας σήμερα χρειάζεται ένα μεγάλο αναπτυξιακό έργο τηλεπικοινωνιακών υποδομών που θα παρέχει σύνδεση με οπτική ίνα στα σπίτια, τις επιχειρήσεις και σε όλα τα κτήρια που στεγάζουν υπηρεσίες του δημόσιου τομέα, σε όλες τις πόλεις της χώρας.
Εισαγωγή υπηρεσιών με ανοικτά Πρότυπα και ανοικτό λογισμικό στην εκπαίδευση και τη δημόσια διοίκηση.
Τα ανοιχτά πρότυπα και η διαλειτουργικότητα θα συμβάλλουν στην παραγωγική αξιοποίηση των εφαρμογών Ηλεκτρονικής Διακυβέρνησης από τη Δημόσια Διοίκηση.
Η διαλειτουργικότητα και τα ανοιχτά πρότυπα πλαίσιο για την οργάνωση Εθνικών Μητρώων και βάση για την πιστοποίηση όλων των εφαρμογών και τη χρήση τους με ασφαλή τρόπο από όλους τους πολίτες.
Δημόσιο ψηφιακό περιεχόμενο.
Το δημόσιο περιεχόμενο είναι τα στοιχεία, τα δεδομένα, οι διοικητικές πράξεις και αποφάσεις των Υπουργείων, αλλά και το σύνολο των μελετών, της έρευνας και του πολιτισμικού περιεχομένου που χρηματοδοτείται από εθνικούς πόρους.
Σταδιακά θα διατεθεί ελεύθερα το σύνολο των του δημόσιου περιεχομένου μέσα από μια αποκεντρωμένη διαδικτυακή πλατφόρμα, ψηφιακής οργάνωσης και παροχής δεδομένων προς τους πολίτες και θα καλύπτει όλες τις δραστηριότητές του δημοσίου.
Οι παρεμβάσεις συνδέονται με συγκεκριμένες πολιτικές επιλογές και διέπονται από το στόχο της διαφύλαξης και ενίσχυσης των δημόσιων αγαθών.
Δεν στοχεύουν μόνο σε καλύτερη διαχείριση αλλά υπηρετούν το αξιακό και ιδεολογικό πλαίσιο του ΠΑΣΟΚ.
Ο σχεδιασμός και η υλοποίηση των παρεμβάσεων αυτών αποτελεί προτεραιότητα γιατί:
Ενδυναμώνουν τον Πολίτη στη Ψηφιακή Εποχή
Κινητοποιούν όλη τη χώρα, δηλαδή, διοίκηση, πολίτες και επιχειρήσεις
Ανατρέπουν συντηρητικές λογικές και επιλογές, που μας οδήγησαν σε καθυστέρηση
Συμβάλλουν στην διαμόρφωση ενός νέου αναπτυξιακού οράματος
Εντάσσουν τις απομονωμένες περιοχές της Ελλάδας δυναμικά στη Ψηφιακή Εποχή
Αφορούν όλους τους πολίτες και κατοίκους της χώρας χωρίς αποκλεισμούς και διακρίσεις
Οι παρεμβάσεις αυτές διασφαλίζουν το Δημόσιο Συμφέρον βάζοντας κανόνες,
υλοποιώντας υποδομές
και επιβάλλοντας ρυθμίσεις.
Παρέχουν τα δημόσια αγαθά, ενισχύουν τα δικαιώματα του Πολίτη και εξασφαλίζουν την αναδιανομή του Ψηφιακού Πλούτου.
5.3. ΑΛΛΑΖΟΥΜΕ ΤΗΝ ΠΟΛΙΤΙΚΗ ΔΗΜΟΣΙΑΣ ΤΑΞΗΣ ΓΙΑ ΝΑ ΑΙΣΘΑΝΕΤΑΙ Ο ΠΟΛΙΤΗΣ ΑΣΦΑΛΗΣΚΑΙ ΝΑ ΠΡΟΣΤΑΤΕΥΟΝΤΑΙ ΟΙ ΕΛΕΥΘΕΡΙΕΣ ΤΟΥ
Βασικός στόχος μας είναι η ασφάλεια του πολίτη χωρίς εκπτώσεις στις ελευθερίες και τα ατομικά δικαιώματά του.
Με τη δημιουργία νέου υπουργείου Προστασίας του Πολίτη, στο όποιο θα υπαχθεί η δημόσια ασφάλεια, το Πυροσβεστικό Σώμα και η πολιτική προστασία.
Με την Αστυνομία, το Πυροσβεστικό και το Λιμενικό Σώμα να σέβονται τον πολίτη και την ίδια ώρα να κερδίζουν τον σεβασμό του.
Με Σώματα Ασφαλείας που εξασφαλίζουν στους πολίτες άμεση συνδρομή όταν και όπου τη χρειάζονται.
Θέλουμε μια κοινωνία ενεργών πολιτών, απαλλαγμένη όχι μόνο από τον κίνδυνο των εγκλημάτων αλλά και από τον φόβο.
Με συμπαραστάτη το κράτος στην υπηρεσία της ασφάλειας των πολιτών.
Η ΑΣΤΥΝΟΜΙΑ
Αποτελεί επείγουσα προτεραιότητα η διαμόρφωση ενός ολοκληρωμένου και συνεκτικού σχεδίου για τη ριζική αναδιοργάνωση της ΕΛΑΣ, με στόχο τη δημιουργία μιας σύγχρονης αστυνομίας που και τη δημόσια τάξη υπέρ των πολιτών θα εξασφαλίζει και θα επιτελεί τον κοινωνικό της ρόλο με σεβασμό στο Σύνταγμα, στην Ευρωπαϊκή Σύμβαση για τα Δικαιώματα του Ανθρώπου και στην αρχή της νομιμότητας.
Απελευθέρωση των αστυνομικών δυνάμεων από την εκτέλεση καθηκόντων, διοικητικής κυρίως φύσης, που δεν σχετίζονται με την αποστολή και το έργο τους.
Ευεργετική συνέπεια του μέτρου αυτού θα είναι η συνεχής παρουσία πεζών και εποχούμενων περιπολιών στη γειτονιά, ώστε να εμπεδωθεί το αίσθημα ασφάλειας στους πολίτες.
Πλήρης αναδιοργάνωση των σπουδών και της εκπαίδευσης των αστυνομικών.
Αναβαθμίζεται η Αστυνομική Ακαδημία, στην οποία θα παρέχονται υψηλού επιπέδου θεωρητικές σπουδές .
Δημιουργία Πρότυπων Κέντρων μετεκπαίδευσης και δια βίου εκπαίδευσης σε όλες τις έδρες των περιφερειών της χώρας.
Δημιουργία Ινστιτούτου Αντεγκληματικής Πολιτικής και Πολιτικής Ασφάλειας διεθνούς επιστημονικού κύρους.
Αλλαγή στον τρόπο επιλογής της ηγεσίας της Ελληνικής Αστυνομίας.
Η αντικειμενική, χωρίς κομματικά κριτήρια, επιλογή της ηγεσίας της ΕΛΑΣ θα βοηθήσει και στη διαχείριση του ανθρώπινου δυναμικού του Σώματος με αξιοκρατικά κριτήρια.
Ριζική αλλαγή της διοικητικής δομής και λειτουργίας της Ελληνικής Αστυνομίας.
Η διοικητική δομή της ΕΛΑΣ, όπως και των άλλων Σωμάτων Ασφαλείας, πρέπει να αντιστοιχηθεί στη νέα διοικητική δομή της χώρας.
Στο κεντρικό επίπεδο αντιστοιχεί το αρχηγείο της ΕΛΑΣ, το οποίο θα είναι ένα καθαρά επιτελικό και συντονιστικό όργανο.
Στο επίπεδο της περιφέρειας η Γενική Αστυνομική Διεύθυνση της περιφέρειας θα λειτουργεί ως ένα περιφερειακό αρχηγείο και θα έχει υπό την πλήρη ευθύνη της την αστυνόμευση της περιφέρειας.
Στο επίπεδο των Δήμων η νέα διάρθρωση της αστυνομίας θα εξασφαλίζει την ύπαρξη πεζών και εποχούμενων περιπολιών, που θα λειτουργούν σε 24ωρη βάση.
Αναβάθμιση της υλικοτεχνικής υποδομής.
Χρηματοδότηση ενός προγράμματος για τον εκσυγχρονισμό των μέσων που χρησιμοποιεί η ΕΛΑΣ και την αναβάθμιση της υλικοτεχνικής υποδομής.
ΠΟΛΙΤΙΚΗ ΠΡΟΣΤΑΣΙΑ ΚΑΙ ΠΥΡΟΣΒΕΣΤΙΚΟ ΣΩΜΑ
Αναδιάρθρωση και εκσυγχρονισμός του συστήματος Πολιτικής Προστασίας.
Το Πυροσβεστικό Σώμα αποτελεί τον κύριο βραχίονα Πολιτικής Προστασίας και τον σημαντικότερο φορέα πυροπροστασίας της χώρας.
Υπαγωγή όλων των εθελοντών στην Πολιτική Προστασία.
Πιστοποίηση σε θέματα πυρόσβεσης-διάσωσης από την Πυροσβεστική Ακαδημία και ένταξή τους στον υπηρεσιακό σχεδιασμό του Πυροσβεστικού Σώματος.
Εκσυγχρονισμός και αναδιάρθρωση του Πυροσβεστικού Σώματος που περιλαμβάνει τη μελέτη και επαναξιολόγηση της λειτουργίας όλων των υπηρεσιών και κλιμακίων με συγκεκριμένα κριτήρια (πληθυσμός, δασικές περιοχές, βιομηχανικές εγκαταστάσεις, αποκέντρωση σύμφωνα με τη νέα διοικητικήδομή της χώρας, τις προσλήψεις μέσω του συστήματος των πανελλαδικών εξετάσεων, αναβάθμιση της Πυροσβεστικής Ακαδημίας.
Ισχυρή μοριοδότηση της εργασιακής εμπειρίας των εποχικών πυροσβεστών, ώστε, μονιμοποιούμενοι όσοι έχουν τις προϋποθέσεις, να καταλάβουν κενές οργανικές θέσεις.
5.4. ΠΡΟΧΩΡΑΜΕ ΣΕ ΑΛΛΑΓΕΣ ΣΤΗ ΔΙΚΑΙΟΣΥΝΗ ΠΟΥ ΔΙΑΣΦΑΛΙΖΟΥΝ ΤΗΝ ΑΝΕΞΑΡΤΗΣΙΑ ΤΗΣ ΚΑΙ ΕΠΙΤΑΧΥΝΟΥΝ ΤΗΝ ΑΠΟΝΟΜΗ ΤΗΣ
Θέλουμε μια Δικαιοσύνη ανεξάρτητη με ταχύτητα, ποιότητα και διαφάνεια κατά την απονομή της,
και ουσιαστική πρόσβαση των πολιτών στη δίκαιη δίκη.
Πρωταρχικός στόχος μας είναι το δικαίωμα έγκαιρης και αποτελεσματικής δικαστικής προστασίας, που είναι και το θεμέλιο του κράτους δικαίου.
Η δραστική επιτάχυνση και απλούστευση των δικονομικών διαδικασιών είναι προϋπόθεση για ένα αποτελεσματικό, σύγχρονο και λειτουργικό κράτος στην υπηρεσία του πολίτη.
Η Δικαιοσύνη βιώνει μια μακρά και βαθιά κρίση που μπορεί να αντιμετωπιστεί μόνο με γενναίες παρεμβάσεις σε όλους τους τομείς.
Ειδικότερα:
ΑΝΕΞΑΡΤΗΣΙΑ ΤΗΣ ΔΙΚΑΙΟΣΥΝΗΣ
Αλλαγή στον τρόπο επιλογής της ηγεσίας της δικαιοσύνης, που θα εξασφαλίζει την αποδέσμευση της δικαστικής εξουσίας από την επιρροή της εκτελεστικής.
Υπό το ισχύον Σύνταγμα, η επιλογή της ηγεσίας των Ανωτάτων Δικαστηρίων ανήκει μεν στο Υπουργικό Συμβούλιο, προτείνουμε όμως να προβλεφθεί η συμμετοχή της Βουλής στη διαδικασία.
Διασφάλιση της εσωτερικής ανεξαρτησίας των δικαστικών λειτουργών με καθιέρωση μόνιμων, σταθερών και αντικειμενικών κριτηρίων για κάθε υπηρεσιακή μεταβολή και με ειδική αιτιολογία όλων των αποφάσεων του Ανώτατου Δικαστικού Συμβουλίου.
Άρση κάθε περιορισμού στο θεσμό του αυτοδιοίκητου των δικαστηρίων με παράλληλη όμως αποφυγή της στείρας παραταξιοποίησης.
ΕΜΠΕΔΩΣΗ ΤΗΣ ΑΡΧΗΣ ΤΗΣ ΙΣΗΣ ΜΕΤΑΧΕΙΡΙΣΗΣ ΣΤΗΝ ΑΠΟΝΟΜΗ ΤΗΣ ΔΙΚΑΙΟΣΥΝΗΣ
Κατάργηση ή τροποποίηση όλων των νόμων που προβλέπουν άνιση μεταχείριση.
Τροποποίηση της συνταγματικής ρύθμισης και του εκτελεστικού της νόμου για την ευθύνη των Υπουργών, ώστε να αποκατασταθεί η εμπιστοσύνη των πολιτών προς το πολιτικό σύστημα.
Κατευθυντήριες αρχές της τροποποίησης πρέπει  να  είναι  η  επιμήκυνση  του  χρόνου  παραγραφής  των  υπουργικών εγκλημάτων, η απεμπλοκή της Βουλής από την Προκαταρκτική Εξέταση, η διεξαγωγή της οποίας πρέπει να περιέλθει στη Δικαιοσύνη και τέλος η διεξαγωγή της δίκης στο Ειδικό Δικαστήριο, όπως αυτό συγκροτείται από το ισχύον άρθρο 86 του Συντάγματος.
Σε αυτή την κατεύθυνση,  μέχρι την αναθεώρηση του Συντάγματος, να αξιοποιηθεί ο Κανονισμός τη Βουλής αλλά και κάθε δυνατότητα αλλαγής του.
ΒΕΛΤΙΩΣΗ ΤΩΝ ΟΡΩΝ ΑΠΟΝΟΜΗΣ ΤΗΣ ΔΙΚΑΙΟΣΥΝΗΣ
Άμεση υλοποίηση της νομοθετικής πρόβλεψης για την ίδρυση και λειτουργία της δικαστικής αστυνομίας σε όλες τις μεγάλες Εισαγγελίες της χώρας.
Ευρεία αποποινικοποίηση των ήσσονος σημασίας αδικημάτων και αντικατάσταση, στις περιπτώσεις αυτές, των ποινών από διοικητικές κυρώσεις.
Κάλυψη όλων των κενών οργανικών θέσεων των δικαστικών λειτουργών και εισαγγελέων σε όλους τους βαθμούς, καθώς και σταδιακή αύξηση των οργανικών θέσεων των δικαστών.
Άμεση ενεργοποίηση της πολιτείας για τροποποίηση ή απλοποίηση νομοθετικών ρυθμίσεων όταν ένα θέμα έχει κριθεί από ανώτατο δικαστήριο.
Ουσιαστική ενίσχυση εξωδικαστικών θεσμών, ώστε όσο το δυνατό περισσότερες διαφορές να επιλύονται εκτός των δικαστικών αιθουσών.
ΑΝΤΙΜΕΤΩΠΙΣΗ ΕΣΩΤΕΡΙΚΩΝ ΑΝΤΙΝΟΜΙΩΝ ΤΗΣ ΝΟΜΟΘΕΣΙΑΣ - ΚΩΔΙΚΟΠΟΙΗΣΗ
Οι επανειλημμένες αλλαγές στη νομοθεσία έχουν δημιουργήσει αντινομίες που προσβάλλουν την συνταγματικά κατοχυρωμένη αρχή της αναλογικότητας.
Το ΠΑΣΟΚ θα προχωρήσει άμεσα στη σύσταση 3 επιτροπών - για το αστικό, διοικητικό και ποινικό δίκαιο – με στόχο τον εντοπισμό και διόρθωση όλων αυτών των αντινομιών.
Προτεραιότητά μας είναι, επίσης, η κωδικοποίηση της νομοθεσίας.
5.5. ΠΡΟΣΤΑΤΕΥΟΥΜΕ ΤΑ ΑΝΘΡΩΠΙΝΑ ΔΙΚΑΙΩΜΑΤΑ
Θέλουμε ένα κράτος το οποίο θέτει την ανεμπόδιστη άσκηση των δικαιωμάτων και των ελευθεριών όλων των πολιτών, ανεξαρτήτως εθνικής προέλευσης, θρησκευτικών ή πολιτικών πεποιθήσεων και σεξουαλικού προσανατολισμού, ως θεμέλιο λίθο της πολιτικής του.
ΜΕΤΑΝΑΣΤΕΥΤΙΚΗ ΠΟΛΙΤΙΚΗ
Το ΠΑΣΟΚ θα ακολουθήσει συστηματικά μια διπλή πολιτική: Πρώτον, σεβασμό στα ανθρώπινα δικαιώματα που διασφαλίζονται με την ελληνική και διεθνή νομοθεσία και τις ανθρωπιστικές αξίες που χαρακτηρίζουν ένα σοσιαλιστικό κόμμα,
και, δεύτερον, διαφύλαξη των συνόρων και αποτροπή παράνομης εισόδου μεταναστών
διασφάλιση της δημόσιας τάξης με την καταστολή παράνομων δραστηριοτήτων τόσο από μετανάστες όσο και από οποιονδήποτε επωφελείται από το καθεστώς παρανομίας των μεταναστών.
Το ΠΑΣΟΚ πιστεύει στην συμβολή των μεταναστών στην οικονομική, κοινωνική και πολιτική ζωή της χώρας μας.
Διακηρύσσει ξεκάθαρα την σταθερή και αδιαπραγμάτευτη θέλησή του να παρέμβει στα θέματα που αφορούν στους μετανάστες στους εξής κεντρικούς άξονες:
Ενεργές πολιτικές κοινωνικής και οικονομικής ένταξης
Εξορθολογισμός της διαδικασίας χορήγησης της ελληνικής ιθαγένειας σύμφωνα με τις αρχές του κράτους δικαίου.
Κτήση της ελληνικής ιθαγένειας για όλα τα παιδιά μεταναστών, οι οποίοι διαβιούν έναν ελάχιστο αριθμό ετών στη χώρα μας, και τα οποία γεννιούνται στην Ελλάδα.
Καθώς, και, μετά τη συμπλήρωση τριετίας στην ελληνική εκπαίδευση, για όλα τα υπόλοιπα παιδιά που είναι μαθητές στη χώρα μας.
Διευκόλυνση χορήγησης του καθεστώτος του «επί μακρόν διαμένοντος» και ενθάρρυνση οικογενειακής επανένωσης με χαλάρωση των υφιστάμενων πε-ριορισμών.
Υιοθέτηση πάγιων διαδικασιών επαναφοράς στη νομιμότητα των μεταναστών που εκπίπτουν από το καθεστώς νομιμότητας για τυπικούς λόγους.
Υιοθέτηση ενός πλαισίου που θα διευκολύνει τη διατήρηση του καθεστώτος νόμιμης παραμονής.
Σχεδιασμός πολιτικών που σκοπεύουν στην κοινωνική ένταξη των μεταναστών.
Σύσταση σε κάθε Δήμο συμβουλευτικού οργάνου με τη συμμετοχή μεταναστών ή μεταναστευτικών οργανώσεων.
Πρόσβαση στην υγεία, στις προνοιακές δομές στήριξης που έχουν αναπτυχθεί σε όλους τους δήμους, στους βρεφονηπιακούς σταθμούς, στις συμβουλευτικές δομές κλπ. για την οικογένεια κάθε μετανάστη.
Σχεδιασμός εκπαιδευτικών μέτρων που θα διασφαλίζουν την ένταξη των παιδιών στο εκπαιδευτικό σύστημα και μέσα από αυτό την ένταξη στην κοινωνία.
Εκμάθηση της ελληνικής γλώσσας, μέσα από δομές που να επιτρέπουν την παράλληλη εργασία του μετανάστη σε χώρους που οφείλει να εξασφαλίσει η τοπική αυτοδιοίκηση.
Συμμετοχή των μεταναστών στην παραγωγική διαδικασία της χώρας κάτω από τους ίδιους όρους με τους υπόλοιπους εργαζόμενους και διευκόλυνση της κοινωνικής ένταξης τους μέσω της πολιτικής ενεργοποίησης και συμμετοχής.
Αποφυγή κάθε είδους γκέτο, παροχή κινήτρων για τη διασπορά των μεταναστών στην πόλη με βάση οικιστική στρατηγική, συνολική αναβάθμιση του κέντρου της πόλης με πρωτοβουλία του κράτους και της τοπικής αυτοδιοίκησης, συνεργασία δημόσιων αρχών με τις κοινωνικές και εθελοντικές οργανώσεις, την εκκλησία και την τοπική αυτοδιοίκηση με στόχο την προσωρινή και μόνιμη στέγαση των μεταναστών με βραχυχρόνια και μακροχρόνια στεγαστικά προγράμματα μέσα στον αστικό ιστό.
Πολιτική για το Άσυλο
Πλήρης και εμπρόθεσμη εναρμόνιση του εθνικού δικαίου με όλες τις Κοινοτικές Οδηγίες, εφαρμογή των διεθνών συμβάσεων και του ελληνικού δικονομικού δικαίου και απλοποίηση της διαδικασίας πρόσβασης στην αίτηση πολιτικού ασύλου.
Εξασφάλιση βασικών εγγυήσεων για το σύνολο της διαδικασίας.
Αξιοπρεπείς συνθήκες διαμονής των αιτούντων άσυλο στα κέντρα υποδοχής, δημιουργία ειδικών χώρων για παιδιά και γυναίκες, κοινωνική υποστήριξη των ασυνόδευτων ανηλίκων προσφύγων.
Παροχή ασύλου στα αποδεδειγμένα θύματα βασανιστηρίων, βιασμού ή άλλης μορφής ηθικής, φυσικής ή σεξουαλικής βίας.
Πολιτική πρωτοβουλία και ενεργό ρόλο της Ελλάδας στα Ευρωπαϊκά Θεσμικά Όργανα στην κατεύθυνση της αναθεώρησης του Κανονισμού του Δουβλίνου ΙΙ, προκειμένου να επιτευχθεί η ισότιμη ανάληψη ευθύνης από όλα τα κράτημέλη της Ευρώπης.
Πολιτικές για την αντιμετώπιση της παράνομης μετανάστευσης
Ενίσχυση της φύλαξης των συνόρων
και αποτελεσματική διεκδίκηση στην Ευρωπαϊκή Ένωση για περαιτέρω πόρους και στήριξη για την προστασία των κοινών μας συνόρων.
Εφαρμογή διεθνών και διμερών συμφωνιών – και ειδικότερα του πρωτόκολλου επανεισδοχής που υπογράψαμε και εφαρμόστηκε παλαιότερα με την Τουρκία.
Οι παράνομα εισερχόμενοι και διαμένοντες αλλοδαποί στην Ελλάδα, που δεν έχουν αναπτύξει ισχυρούς δεσμούς με τη χώρα, θα πρέπει να απομακρύνονται από τη χώρα, χωρίς αυτό να ακυρώνει το δικαίωμα όλων όσοι το επιθυμούν να υποβάλουν αίτημα ασύλου.
Πρέπει να εξετασθούν οι συνθήκες προσωρινής διαμονής, σε συγκεκριμένους τόπους ή κέντρα φιλοξενίας, με την επιβολή περιοριστικών όρων,
αλλά αναμφισβήτητα και την παράλληλη αναγνώριση προσδιορισμένων δικαιωμάτων που θα τους εξασφαλίζουν, ανθρώπινες συνθήκες διαβίωσης.
Ειδική μέριμνα θα ληφθεί σχετικά με την μεταχείριση ιδίως των ανηλίκων και άλλων ευάλωτων πληθυσμιακών ομάδων.
Συγκεκριμένα:
Οριστική διακοπή λειτουργίας ακατάλληλων εγκαταστάσεων που χρησιμοποιούνται ως χώροι κράτησης, δημιουργία νέων κέντρων που να πληρούν τις διεθνείς προδιαγραφές.
Επαναξιολόγηση του ορίου διοικητικής κράτησης των υπό απέλαση αλλοδαπών που θα πρέπει να περιοριστεί στον απολύτως αναγκαίο.
Άμεση κατάργηση του μέτρου της διοικητικής κράτησης για τους ασυνόδευτους ανηλίκους και αντικατάστασή του με το μέτρο της φιλοξενίας.
Άμεση κατάργηση του μέτρου της έκδοσης της διαταγής διοικητικής απέλασης στους ανηλίκους.
Πρόβλεψη ειδικών προϋποθέσεων για χορήγηση προσωρινού εγγράφου νόμιμης παραμονής, ετήσιας διάρκειας, σε αλλοδαπούς που δεν είναι εφικτή η απέλασή τους.
Αποτελεσματική καταπολέμηση των κυκλωμάτων παράνομης διακίνησης ανθρώπων
καθώς και των συνδεόμενων με την παράνομη μετανάστευση κυκλωμάτων εκμετάλλευσης και οργανωμένου και κοινού εγκλήματος.
Διεθνής συνεργασία - Αντιμετώπιση των παραγόντων που ωθούν σε μετανάστευση στις ίδιες τις χώρες προέλευσης.
ΠΟΝΤΙΟΙ ΠΑΛΙΝΝΟΣΤΟΥΝΤΕΣ
Οι κυβερνήσεις ΠΑΣΟΚ εκπόνησαν και άρχισαν να εφαρμόζουν ένα σημαντικό έργο για το πολύπαθο αυτό κομμάτι του ελληνισμού το οποίο όμως διεκόπη βίαια από τη Νέα Δημοκρατία.
Έχοντας ανοίξει ένα ευρύ πεδίο διαλόγου με τους ομογενείς μας γνωρίζουμε τα προβλήματά τους και δεσμευόμαστε να εργαστούμε στις εξής κατευθύνσεις:
Απλούστευση και εξορθολογισμό των διαδικασιών απονομής της ελληνικής ιθαγένειας.
Θέσπιση ρύθμισης για αποφυγή απελάσεων ομογενών που έχουν αιτηθεί την ελληνική ιθαγένεια.
Επανεργοποίηση και ολοκλήρωση του προγράμματος στεγαστικής αποκατάστασης.
Εξέταση των ευαίσθητων πτυχών του ασφαλιστικού τους προβλήματος.
Εκπόνηση ειδικών προγραμμάτων για την αντιμετώπιση της ανεργίας.
ΜΕΙΟΝΟΤΗΤΑ ΘΡΑΚΗΣ
Η ισότιμη και ουσιαστική παρουσία της μουσουλμανικής μειονότητας της Θράκης στο κοινωνικό γίγνεσθαι και η ανάπτυξη του συνόλου της περιοχής είναι προτεραιότητα μας.
Πιστεύουμε ότι η ανάπτυξη της μειονότητας είναι άρρηκτα συνυφασμένη με τη συνολική ευημερία της περιοχής.
Η εγγύηση της απαράβατης λειτουργίας των κανόνων της ισοπολιτείας απέναντι σε όλους τους πολίτες αποτελεί θέμα αρχής.
6. ΙΣΧΥΡΗ ΕΛΛΑΔΑ ΤΩΝ ΑΝΟΙΚΤΩΝ ΟΡΙΖΟΝΤΩΝ
6.1. ΚΑΝΟΥΜΕ ΤΗΝ ΕΛΛΑΔΑ ΞΑΝΑ ΠΡΩΤΑΓΩΝΙΣΤΗ ΤΩΝ ΔΙΕΘΝΩΝ ΕΞΕΛΙΞΕΩΝ
Υιοθετούμε και πιάνουμε ξανά το νήμα μίας εξωτερικής πολιτικής που παρεμβαίνει σε όλες τις μεγάλες διεθνείς εξελίξεις, υπερασπίζεται αποτελεσματικά τα εθνικά μας δίκαια, δίνει φωνή και διαπραγματευτική ισχύ στην Ελλάδα.
Η Ελλάδα καλείται να βρει ξανά την δική της ταυτότητα, το δικό της ρόλο.
Για εμάς, είναι καθαρή η πορεία μας.
Η Ελλάδα κερδίζει ως χώρα αξιών.
Χώρα που υπερασπίζεται αρχές, το Διεθνές Δίκαιο και τα ανθρώπινα δικαιώματα, μέσα από τα οποία κατοχυρώνουμε την δική μας ακεραιότητα και ασφάλεια.
Εκπροσωπούμε μία Ελλάδα που αξιοποιεί με στρατηγική τις αλλαγές στον σύγχρονό κόσμο για να διευρύνει τα περιθώρια κινήσεων και συμμαχιών.
Μία Ελλάδα που θα κάνει σαφές σε όλους ότι τα κυριαρχικά της δικαιώματα είναι αδιαπραγμάτευτα.
ΝΕΑ ΕΘΝΙΚΗ ΣΤΡΑΤΗΓΙΚΗ
Η στρατηγική, την οποία διαμόρφωσαν και εφήρμοσαν οι κυβερνήσεις του ΠΑΣΟΚ απέδωσε καρπούς για τη χώρα μας, αλλά και για ολόκληρη την περιοχή.
Η ένταξη της Κύπρου στην Ε.Ε., οι Συμφωνίες Σταθεροποίησης και Σύνδεσης των κρατών των δυτικών Βαλκανίων με την Ε.Ε., οι αποφάσεις της Συνόδου Κορυφής στη Θεσσαλονίκη κατά τη διάρκεια της ελληνικής προεδρίας το 2003 για την ευρωπαϊκή πορεία των κρατών των δυτικών Βαλκανίων, η εκλογή της Ελλάδας στο Συμβούλιο Ασφαλείας του ΟΗΕ αποτελούν τα κορυφαία παραδείγματα αυτών των επιτυχιών.
Η ισχυρή Ελλάδα της ενεργού παρουσίας στις ευρωπαϊκές και τις διεθνείς εξελίξεις, της συμμετοχής στη διαμόρφωση των διεθνών αποφάσεων και στην ειρηνική επίλυση των προβλημάτων, του ρεαλισμού και της δυναμικής εξωστρέφειας, ήταν είναι και θα είναι για το ΠΑΣΟΚ ο σταθερός στρατηγικός στόχος.
Το ΠΑΣΟΚ δεσμεύεται να εφαρμόσει αυτή τη νέα εθνική στρατηγική της επίλυσης των προβλημάτων, της ειρήνης και της ανάπτυξης, πάντα σε συνεννόηση με τις άλλες πολιτικές δυνάμεις του τόπου και με την αξιοποίηση και την αναβάθμιση όλων των θεσμικών δυνατοτήτων που παρέχει το πολιτικό μας σύστημα και, κυρίως, της Επιτροπής Εξωτερικών Υποθέσεων και Άμυνας της Βουλής και του Εθνικού Συμβουλίου Εξωτερικής Πολιτικής.
ΕΥΡΩΠΑΪΚΗ ΕΝΩΣΗ
Η Ευρωπαϊκή Ένωση αποτελεί για την Ελλάδα προνομιακό στρατηγικό πεδίο υπεράσπισης των εθνικών συμφερόντων και συνδιαμόρφωσης των πολιτικών που επηρεάζουν καθοριστικά, την καθημερινότητα και την ζωή των πολιτών.
Για το ΠΑΣΟΚ η Ευρωπαϊκή Ένωση αποτελεί τον πολιτικό χώρο σκληρών δια-πραγματεύσεων , αντιπαραθέσεων και προωθητικών συμβιβασμών, όπου τίποτα δεν χαρίζεται σε κανένα, και όπου κερδίζουν οι χώρες και οι κυβερνήσεις που διαθέτουν στρατηγική, γνώση των σύνθετων προβλημάτων και ικανότητα αξιοποίησης των συσχετισμών για την διαμόρφωση ευνοϊκών συμμαχιών.
Το ΠΑΣΟΚ εγγυάται τον επαναπροσδιορισμό της Ευρωπαϊκής στρατηγικής της χώρας μας, ώστε να ξαναβρεί ισχυρή φωνή, παρουσία και κύρος στην Ευρώπη.
Υποστηρίζουμε σταθερά την Ευρώπη της Δημοκρατίας και της Συμμετοχής, της Πράσινης Ανάπτυξης, της Αλληλεγγύης, της Οικονομικής και Κοινωνικής Συνοχής.
Την Ευρώπη της πολυμορφίας και του πολιτισμού που σέβεται και ενδυναμώνεται μέσα από τις πολιτιστικές, θρησκευτικές και εθνικές παραδόσεις των λαών της.
Την Ευρώπη που διαδραματίζει ισχυρό ρόλο στη διεθνή σκηνή για την ειρήνη, τη συνεργασία και την ρύθμιση της παγκοσμιοποίησης.
Υποστηρίξαμε στη Βουλή τη Συνθήκη της Λισσαβόνας ως βήμα που βελτιώνει το σημερινό θεσμικό πλαίσιο της Ευρωπαϊκής Ένωσης, στην κατεύθυνση της πολιτικής ενοποίησης της Ευρώπης.
Ταυτόχρονα, ασκήσαμε κριτική, γιατί είναι αναγκαίες ακόμη μεγαλύτερες αλλαγές στην κατεύθυνση μιας πραγματικά Δημοκρατικής και Κοινωνικής Ευρώπης.
Διεκδικούμε την αύξηση των ιδίων πόρων του Κοινοτικού Προϋπολογισμού τουλάχιστον στο 1,2% του Ευρωπαϊκού ΑΕΠ με εγγύηση της αναγκαίας χρηματοδότησης της πράσινης ανάπτυξης, της συνοχής, της περιφερειακής ανάπτυξης και της απασχόλησης, της έρευνας, της καινοτομίας,και των επενδύσεων στο ανθρώπινο κεφάλαιο.
Υποστηρίζουμε:
την αναβάθμιση του ρόλου του Ευρωπαϊκού Κοινοβουλίου και των Εθνικών Κοινοβουλίων
και την αξιοποίηση των ρυθμίσεων της Συνθήκης της Λισσαβόνας που ενισχύουν συμμετοχή, όπως η νομοθετική πρωτοβουλία πολιτών και τα δημοψηφίσματα.
την αναθεώρηση του Συμφώνου Σταθερότητας και Ανάπτυξης με αναπροσαρμογή των όρων και νέες προδιαγραφές που θα εξαιρούν από τη μέτρηση του επιτρεπόμενου ελλείμματος τις δημόσιες παραγωγικές δαπάνες, τις επενδύσεις για την παιδεία κα την πράσινη ανάπτυξη, καθώς και τις αμυντικές δαπάνες.
τη θέσπιση ενός Ευρωπαϊκού Σύμφωνου για την Απασχόληση, ένα «Κοινωνικό Μάαστριχτ» με μετρήσιμους δεσμευτικούς στόχους για απασχόληση και ανάπτυξη.
την ανάπτυξη μιας Ευρωπαϊκής στρατηγικής για την Πράσινη Ανάπτυξη και την Απασχόληση.
την κατοχύρωση της Κοινωνικής Ευρώπης που διασφαλίζει την πλήρη απασχόληση, την κοινωνική προστασία και την αλληλεγγύη.
Κατοχυρώνει και ενισχύει τα κοινωνικά δικαιώματα και τις συλλογικές διαπραγματεύσεις σε εθνικό και Ευρωπαϊκό επίπεδο.
τη λειτουργία της Ευρωπαϊκής Εσωτερικής Αγοράς με κανόνες και ρυθμίσεις που διασφαλίζουν τον υγιή ανταγωνισμό,
τα δημόσια κοινωνικά αγαθά,
την προστασία των καταναλωτών
και του περιβάλλοντος.
την κατοχύρωση μιας σύγχρονης , βιώσιμης Κοινής Αγροτικής Πολιτικής.
Προτεραιότητα μας η ενεργός συμμετοχή της χώρας μας στις διαπραγματεύσεις για το νέο ευρωπαϊκό μοντέλο αγροτικής ανάπτυξης μετά το 2013 με στόχο την στήριξη του εισοδήματος των αγροτών και της αγροτικής παραγωγής, την διατήρηση του Κοινοτικού χαρακτήρα και της επαρκούς χρηματοδότησης της ΚΑΠ.
την διαμόρφωση και την υλοποίηση μιας πραγματικά κοινής Εξωτερικής Πολιτικής και Πολιτικής Ασφάλειας,
και την αξιοποίηση της Συνθήκης της Λισσαβόνας και των ρυθμίσεων της ( ρήτρα στρατιωτικής συνδρομής, ρήτρα αλληλεγγύης) για την προστασία των εθνικών συμφερόντων της χώρας μας.
ΕΠΙΛΥΣΗ ΤΟΥ ΚΥΠΡΙΑΚΟΥ
Το Κυπριακό είναι αποτέλεσμα στρατιωτικής εισβολής και παράνομης κατοχής από την Τουρκία.
Το ΠΑΣΟΚ δεσμεύεται πως θα συνεχίσει να αγωνίζεται με όλες του τις δυνάμεις για την επίλυση του Κυπριακού στηρίζοντας την Κυπριακή Δημοκρατία, με βάση τη διζωνική, δικοινοτική Ομοσπονδία και σύμφωνα με τις αποφάσεις του ΟΗΕ, τις συνθήκες και αρχές της Ε.Ε. και με πλήρη σεβασμό του Ευρωπαϊκού-Κοινοτικού Κεκτημένου.
Η αποτροπή της, με οποιοδήποτε τρόπο, μονιμοποίησης της διχοτόμησης της Μεγαλονήσου είναι για το ΠΑΣΟΚ μια μεγάλη και μόνιμη προτεραιότητα.
Η κυβέρνηση του ΠΑΣΟΚ θα είναι, ξανά, δίπλα στην Κύπρο και τον Κυπριακό λαό, με πράξεις και όχι μόνο με λόγια.
Το ΠΑΣΟΚ, ως πατριωτικό Κίνημα, σταθερά ακολουθεί την πολιτική του σεβασμού των αποφάσεων της κυπριακής ηγεσίας και της στήριξής τους σε διεθνές επίπεδο.
Το ΠΑΣΟΚ, μεταξύ άλλων, θα αναλάβει ως Κυβέρνηση, διεθνή πρωτοβουλία για την απόσυρση των στρατευμάτων κατοχής από την Κύπρο.
Στην Ε.Ε. δεν έχουν θέση στρατεύματα κατοχής.
Τέλος, παραμένει πρωτεύουσα η απαίτησή μας να εφαρμόσει η Τουρκία άμεσα το Πρωτόκολλο της Τελωνειακής Ένωσης και να αναγνωρίσει, ως οφείλει, την Κυπριακή Δημοκρατία.
ΕΛΛΗΝΟΤΟΥΡΚΙΚΕΣ ΣΧΕΣΕΙΣ
Το ΠΑΣΟΚ υποστηρίζει με συνέπεια μία πολιτική έναντι της Τουρκίας για την εμπέδωση κλίματος αμοιβαίας εμπιστοσύνης και την ευρωπαϊκή της προοπτική και προτείνει μία Νέα Εθνική Στρατηγική για την ειρήνη και την ασφάλεια στην περιοχή.
Για το ΠΑΣΟΚ η υποστήριξη της ευρωπαϊκής πορείας της Τουρκίας, δεν αποτέλεσε και δεν αποτελεί λευκή επιταγή.
Η Τουρκία οφείλει να εκπληρώσει, στο ακέραιο, όλες τις υποχρεώσεις που έχει αναλάβει ως υποψήφια προς ένταξη χώρα απέναντι στην Ε.Ε. και σε όλα τα Κράτη-Μέλη της,
μεταξύ άλλων ιδιαίτερα:
την υποχρέωση της να συμβάλλει εποικοδομητικά στην επίλυση του Κυπριακού, στο πλαίσιο των αποφάσεων του ΟΗΕ, των Ευρωπαϊκών Συνθηκών και με πλήρη σεβασμό του Κοινοτικού Κεκτημένου
την πλήρη εφαρμογή της Τελωνειακής Ένωσης με την Ε.Ε σε ό,τι αφορά την Κυπριακή Δημοκρατία.
την υποχρέωση της, όπως και κάθε υποψήφιας χώρας προς ένταξη στην Ε.Ε, να υιοθετήσει και να εφαρμόσει το Ευρωπαϊκό Κεκτημένο, στο οποίο περιλαμβάνονται οι διεθνείς συνθήκες που δεσμεύουν την Ευρωπαϊκή Ένωση, μεταξύ των οποίων και η Σύμβαση για το Δίκαιο της Θάλασσας.
την επίλυση του θέματος της οριοθέτησης της υφαλοκρηπίδας με την υποχρεωτική προσφυγή στο Διεθνές Δικαστήριο της Χάγης.
την επαναλειτουργία της Θεολογικής Σχολής της Χάλκης.
την αναγνώριση του Οικουμενικού ρόλου του Πατριαρχείου
το σεβασμό των δικαιωμάτων της ελληνικής μειονότητας στη Κωνσταντινούπολη, την Ίμβρο και την Τένεδο.
Με βάση την εκπλήρωση αυτών των υποχρεώσεών της θα αξιολογηθούν και όλα τα επόμενα στάδια της ευρωπαϊκής πορείας της Τουρκίας και οι σχέσεις της με την Ε.Ε
ΝΟΤΙΟΑΝΑΤΟΛΙΚΗ ΕΥΡΩΠΗ
Το ΠΑΣΟΚ δεσμεύεται να καταστήσει ξανά την Ελλάδα «ατμομηχανή» της ευρω-παϊκής πορείας των χωρών των Βαλκανίων και να ολοκληρώσει αυτό που ξεκίνησε με την «Στρατηγική της Θεσσαλονίκης» το 2003, ως τη μόνη αξιόπιστη στρατηγική για τη σταθερότητα, την ασφάλεια και την ευρωπαϊκή επίλυση των προβλημάτων της περιοχής.
Στην κατεύθυνση αυτή, η συνεργασία της Ελλάδας τόσο με τη Βουλγαρία όσο και με τη Ρουμανία είναι απολύτως απαραίτητη.
Σε αυτό το πλαίσιο, θα καλέσουμε και τα Σκόπια να εγκαταλείψουν τον δρόμο της αδιαλλαξίας που έχουν επιλέξει και να συνειδητοποιήσουν το πραγματικό τους συμφέρον και μέλλον στην Ε.Ε. και τους ευρωατλαντικούς θεσμούς.
Το ΠΑΣΟΚ με τις πρωτοβουλίες του στο πλαίσιο της εθνικής συνεννόησης συνέβαλε αποφασιστικά στον καθορισμό της «εθνικής κόκκινης γραμμής», προκειμένου να επιλυθεί το πρόβλημα του ονόματος της πΓΔΜ: σύνθετη ονομασία, με γεωγραφικό προσδιορισμό, για όλες τις χρήσεις.
Η ΕΛΛΑΔΑ ΣΤΟ ΔΙΕΘΝΕΣ ΣΤΕΡΕΩΜΑ
Το ΠΑΣΟΚ δεσμεύεται να αποκαταστήσει το διεθνές κύρος της χώρας, που πλήττεται από την ανυπαρξία εξωτερικής πολιτικής της Κυβέρνησης της Ν.Δ.
Στο πλαίσιο αυτό, η Κυβέρνηση του ΠΑΣΟΚ, θα εργαστεί συστηματικά για τον εκδημοκρατισμό της παγκοσμιοποίησης.
Θα φέρουμε ξανά την Ελλάδα στην πρωτοπορία του διεθνούς κινήματος για την άμεση αντιμετώπιση των αιτιών και συνεπειών της αλλαγής του κλίματος,
την εξάλειψη της φτώχιας,
τη μη διάδοση των πυρηνικών όπλων,
τον περιορισμό της ανεξέλεγκτης δαπάνης χρημάτων σε εξοπλισμούς, προς όφελος της παιδείας και της υγείας,
τον αγώνα για το σεβασμό των ανθρωπίνων δικαιωμάτων χωρίς εξαιρέσεις,
τον αγώνα για Δίκαιο Εμπόριο κι όχι απλά Ελεύθερο Εμπόριο,
τον αγώνα για αξιοπρεπείς θέσεις εργασίας για κάθε πολίτη του κόσμου,
την αντιμετώπιση των συνεπειών της μμάστιγας του AIDS, ιδιαίτερα στην αφρικανική ήπειρο.
Αποβλέπουμε στη διαμόρφωση ενός πολυμερούς συστήματος παγκόσμιας διακυβέρνησης, δημοκρατικά νομιμοποιημένου, με κέντρο έναν αναβαθμισμένο Ο.Η.Ε.
Οι μονομερείς επεμβάσεις διαιωνίζουν το πρόβλημα, τροφοδοτούν τη βία, υπονομεύουν την ειρηνική συνύπαρξη των πολιτισμών.
Σχέσεις ισοτιμίας με τις μεγάλες και ανερχόμενες παγκόσμιες δυνάμεις.
Το ΠΑΣΟΚ δεσμεύεται για την προώθηση ισότιμων σχέσεων με τις ΗΠΑ, την εμβάθυνση των σχέσεων με τη Ρωσία και την προώθηση της συνεργασίας με τις αναδυόμενες δυνάμεις, όπως την Κίνα, την Ινδία, την Βραζιλία.
Οι περιοχές της Μεσογείου, της Μέσης Ανατολής και του Ευξείνου αποτελούν στρατηγικής σημασίας πεδία για την ενίσχυση της παρουσίας της χώρας μας.
Την ειρήνευση στη Μέση Ανατολή και την επίλυση του «Παλαιστινιακού».
Υποστηρίζουμε σθεναρά και με συνέπεια την ύπαρξη δύο κρατών, του Ισραήλ και της Παλαιστίνης, βασισμένων στην αμοιβαία αναγνώριση, τα οποία θα συνυπάρχουν με ειρήνη και ασφάλεια.
Η Κυβέρνηση του ΠΑΣΟΚ θα εργαστεί για την πραγματοποίηση διεθνούς διάσκεψης για το Μεσανατολικό.
Την ειρηνική συνύπαρξη των πολιτισμών.
Αξιοποιούμε το κύρος και τις παραδοσιακές σχέσεις της χώρας που καλλιεργήθηκαν από τις Κυβερνήσεις του ΠΑΣΟΚ, για να προωθήσουμε το διάλογο των πολιτισμών και να κάνουμε ξανά την Ελλάδα «γέφυρα» συνεννόησης.
ΝΕΕΣ ΜΟΡΦΕΣ ΔΙΠΛΩΜΑΤΙΑΣ – ΘΕΣΜΙΚΕΣ ΠΑΡΕΜΒΑΣΕΙΣ ΓΙΑ ΘΕΜΑΤΑ ΕΞΩΤΕΡΙΚΗΣ ΠΟΛΙΤΙΚΗΣ
Ανάπτυξη νέων μορφών διπλωματίας (οικονομική και επιχειρηματική διπλωματία, διπλωματία της ανθρωπιστικής βοήθειας, της κοινωνίας των πολιτών και των Μ.Κ.Ο.).
Αναβάθμιση της Επιτροπής Εξωτερικών και Άμυνας της Βουλής, ώστε να μετατραπεί σε σώμα επεξεργασίας πολιτικής και ουσιαστικού ελέγχου.
Αναβάθμιση του Εθνικού Συμβουλίου Εξωτερικής Πολιτικής.
6.2. ΑΝΑΔΕΙΚΝΥΟΥΜΕ ΚΑΙ ΑΞΙΟΠΟΙΟΥΜΕ ΤΗ ΔΥΝΑΜΗ ΤΟΥ ΕΛΛΗΝΙΣΜΟΥ ΤΗΣ ΔΙΑΣΠΟΡΑΣ
Ο Ελληνισμός της Διασποράς αναγνωρίζεται από το Κίνημά μας ως εθνικό κεφάλαιο για την πατρίδα μας.
Γι’ αυτό από την ίδρυσή του το ΠΑΣΟΚ ανέπτυξε ιδιαίτερους δεσμούς με το τον Ελληνισμό της Διασποράς θέτοντάς τον διαχρονικά στις πολιτικές και στρατηγικές του προτεραιότητες.
Θα αναπτύξουμε συγκεκριμένο πρόγραμμα δράσεων για τον Ελληνισμό του Ευξείνου Πόντου και θα ενεργοποιήσουμε ξανά τους θεσμούς που τον αφορούν.
Υποστηρίζουμε τη λειτουργία σύγχρονων και υψηλού επιπέδου ελληνικών σχολείων με δίγλωσση εκπαίδευση αξιοποιώντας τους ομογενείς στη στελέχωση του διοικητικού μηχανισμού της εκπαίδευσης.
Ενισχύσουμε τη δημιουργία νέων εδρών ελληνικών σπουδών και αξιοποιούμε το επιστημονικού δυναμικό της ομογένειας συγκροτώντας δίκτυο ελλήνων επιστημόνων ανά τον κόσμο.
Προωθούμε, μετά από διαβούλευση, το ελληνικό Ινστιτούτο Προώθησης της Ελληνικής Γλώσσας του Πολιτισμού και των Τεχνών.
Θα δυναμώσουμε τις σχέσεις με τις νεότερες γενιές των Ελλήνων της διασποράς και θα δημιουργήσουμε νέες γέφυρες εκπαιδευτικής, οικονομικής, επιχειρηματικής και πολιτιστικής επικοινωνίας με την πατρίδα.
Η ίδρυση ΚΕΠ σε πόλεις του εξωτερικού αποτελεί μια από τις προτεραιότητές μας.
Δεσμευόμαστε να ενισχύσουμε τις Ελληνικές Κοινότητες με πολύπλευρο και θεσμοθετημένο τρόπο ώστε να βρουν το βηματισμό τους στη σύγχρονη πραγματικότητα.
Υποστηρίζουμε το θεσμό του Συμβουλίου Απόδημου Ελληνισμού και θεωρούμε σκόπιμο να υπάρξει μια ευρεία διαβούλευση ώστε να επανεξεταστεί η λειτουργία του προκειμένου να ανταποκριθεί στις προκλήσεις της νέας χιλιετίας με γνώμονα το συμφέρον του Ελληνισμού της Διασποράς και της χώρας.
Στηρίζουμε το Οικουμενικό Πατριαρχείο και τα άλλα πρεσβυγενή Πατριαρχεία.
Η παρουσία και η δράση τους είναι σημαντική για τον Ελληνισμό της Διασποράς.
Σε ό,τι αφορά τα πολιτικά δικαιώματα των Αποδήμων Ελλήνων η θέση μας είναι σαφής και διαχρονική.
Υποστηρίζουμε την επιστολική ψήφο των Αποδήμων καθώς και την ουσιαστική συμμετοχή τους στις εθνικές εκλογές με τη διασφάλιση της κοινοβουλευτικής εκπροσώπησής τους στο πλαίσιο του νέου εκλογικού νόμου.
Δεσμευόμαστε ως κυβέρνηση να εργαστούμε με ευθύνη και σύνεση για το παρόν και το μέλλον όλων των Ελλήνων εντός και εκτός συνόρων.
6.3. ΕΘΝΙΚΗ ΑΜΥΝΑ-ΑΣΦΑΛΕΙΑ:
ΑΝΑΒΑΘΜΙΖΟΥΜΕ ΤΗΝ ΑΠΟΤΕΛΕΣΜΑΤΙΚΟΤΗΤΑ ΤΩΝ ΕΝΟΠΛΩΝ ΔΥΝΑΜΕΩΝ
ΝΕΕΣ ΠΟΛΙΤΙΚΕΣ ΓΙΑ ΤΗ ΒΕΛΤΙΩΣΗ ΤΗΣ ΑΠΟΤΕΛΕΣΜΑΤΙΚΟΤΗΤΑΣ ΤΟΥ ΣΤΡΑΤΕΥΜΑΤΟΣ
Αλλαγή της δομής των Ενόπλων Δυνάμεων, με μείωση των μονάδων και στρατοπέδων.
Προσανατολισμός των Ενόπλων Δυνάμεων στις περιοχές άμεσου επιχειρησιακού ενδιαφέροντος.
Ενίσχυση της διακλαδικότητας σε στρατηγικό και επιχειρησιακό επίπεδο.
Βελτίωση της εκπαίδευσης και των συνθηκών διαβίωσης του προσωπικού των Ενόπλων Δυνάμεων.
Πλήρης αξιοποίηση των οπλικών συστημάτων και μέσων και την αναβάθμισή τους με βάση συνολικό σχεδιασμό.
Θεσμοθέτηση κριτηρίων και κανόνων που θα εγγυώνται την πλήρη αξιοκρατία.
ΠΟΛΙΤΙΚΕΣ ΓΙΑ ΤΟ ΣΤΡΑΤΙΩΤΙΚΟ ΚΑΙ ΠΟΛΙΤΙΚΟ ΠΡΟΣΩΠΙΚΟ ΤΩΝ ΕΝΟΠΛΩΝ ΔΥΝΑΜΕΩΝ
Σύνδεση της εξέλιξης των στελεχών με την απόδοση τους, με εφαρμογή ενός νέου συστήματος αξιολόγησης, βασισμένου σε σύγχρονα επιστημονικά αντικειμενικά κριτήρια.
Καθιέρωση αξιοκρατικού και διαφανούς συστήματος τοποθετήσεων – μεταθέσεων.
Στήριξη των οικογενειών των στρατιωτικών.
Βελτίωση των συνθηκών διαβίωσης του προσωπικού με σταδιακό εκσυγχρονισμό στρατοπέδων και συγκέντρωση των μονάδων.
Κάλυψη από το πολιτικό προσωπικό περισσότερων θέσεων σε υποστηρικτικούς τομείς των Ε.Δ., με αντίστοιχη απελευθέρωση στρατιωτικού προσωπικού.
Επιχειρησιακή αξιοποίηση των νέων στο διάστημα της θητείας τους ανάλογα με τα προσόντα τους, και εκπαιδευσή τους σε χρήσιμες ειδικότητες.
Οι υπόχρεοι μειωμένης θητείας θα υπηρετούν στην πλησιέστερη μονάδα του τόπου διαμονής.
Οι αναβολές λόγω σπουδών δεν καταργούνται.
ΑΜΥΝΤΙΚΕΣ ΔΑΠΑΝΕΣ – ΕΞΟΠΛΙΣΤΙΚΑ ΠΡΟΓΡΑΜΜΑΤΑ
Το ΠΑΣΟΚ επιδιώκει τη:
Δημιουργία ισχυρών και αποτελεσματικών Ενόπλων Δυνάμεων,
εξορθολογισμό των δαπανών, μικρότερο κόστος λειτουργίας και μέγιστη κατά το δυνατόν διαθεσιμότητα αλλά και την πλήρη αξιοποίηση, κατά προτεραιότητα, των υπαρχόντων οπλικών συστημάτων και μέσων.
Επιλογή των νέων οπλικών συστημάτων και μέσων των Ενόπλων Δυνάμεων μέσω ενός ολοκληρωμένου στρατηγικού σχεδιασμού, που να συνδυάζει τις επιχειρησιακές απαιτήσεις, τη διαφάνεια, τη διαθεσιμότητα των οπλικών συστημάτων και το κόστος, μέσα από ένα ορθολογικό ΕΜΠΑΕ.
Διαδικασία αγοράς που το τίμημα της προμήθειας θα προκύπτει κατά κανόνα από ανταγωνιστικές προσφορές μέσω διαγωνιστικών διαδικασιών με εφαρμογή δοκιμών επί του πεδίου κατά τα διεθνή πρότυπα (όπου αυτό είναι εφικτό).
Διασφάλιση συνεργασιών με την Ελληνική Αμυντική Βιομηχανία.
ΝΕΕΣ ΤΕΧΝΟΛΟΓΙΕΣ – ΑΜΥΝΤΙΚΗ ΒΙΟΜΗΧΑΝΙΑ ΚΑΙ ΕΡΕΥΝΑ
Έγκαιρη ενημέρωση της εγχώριας αμυντικής βιομηχανίας για τις μεσοπρόθεσμες και μακροπρόθεσμες εξοπλιστικές ανάγκες των ελληνικών Ενόπλων Δυνάμεων, μέσα από ένα μακροχρόνιο σχεδιασμό και ένα αξιόπιστο ΕΜ ΠΑΕ.
Εκσυγχρονισμό της κρατικής αμυντικής βιομηχανίας σε τεχνολογικό και οργανωτικό επίπεδο.
Επανεξέταση από μηδενική βάση του θεσμού των αντισταθμιστικών ωφελημάτων.
Στόχος η διαφάνεια και κύρια κατεύθυνση η αύξηση ποσοστού συμπαραγωγής αμυντικού υλικού με ξένους προμηθευτές, για την απόκτηση τεχνογνωσίας και Ελληνικής Προστιθέμενης Αξίας.
ΠΡΑΣΙΝΗ ΑΝΑΠΤΥΞΗ ΚΑΙ ΕΝΟΠΛΕΣ ΔΥΝΑΜΕΙΣ
Η εθνική ασφάλεια, οι κλιματικές αλλαγές και η ενεργειακή εξάρτηση αποτελούν σύγχρονες προκλήσεις που συνδέονται άμεσα μεταξύ τους.
Η επιδίωξη αυτή θα επιτευχθεί με την υλοποίηση ειδικού επιχειρησιακού προγράμματος, το οποίο θέτει τους παρακάτω στόχους:
Περιορισμό της κατανάλωσης ενέργειας.
Μείωση των εκπομπών αερίων του θερμοκηπίου με ελέγχους των στρατιωτικών οχημάτων τύπου ΚΤΕΟ.
Χρήση Ανανεώσιμων Πηγών Ενέργειας (ΑΠΕ).
Δημιουργία κοινής ομάδας στελεχών από τα Υπουργεία Άμυνας, Οικονομικών και την ΚΕΔΚΕ, που θα μελετήσει την ιεράρχηση των χώρων που θα μεταβιβαστούν στην Τοπική Αυτοδιοίκηση, την εξεύρεση χρηματοδοτικών πόρων και τον τρόπο διασφάλισης των χώρων αυτών στη προώθηση της τοπικής «Πράσινης» Ανάπτυξης.
ΕΝΙΣΧΥΣΗ ΤΟΥ ΚΟΙΝΩΝΙΚΟΥ ΡΟΛΟΥ ΤΩΝ ΕΝΟΠΛΩΝ ΔΥΝΑΜΕΩΝ
Η προσφορά των Ενόπλων Δυνάμεων, σε περίπτωση αντιμετώπισης εκτάκτων αναγκών (πυρκαγιές, σεισμοί, καταστροφές, αποκλεισμοί κατοίκων, αερομεταφορές, κλπ) θα εξειδικευθεί με τη λήψη συγκεκριμένων μέτρων,
όπως:
Δημιουργία ειδικών μονάδων μηχανικού, εξοπλισμένων και στελεχωμένων κατάλληλα, με μέσα και προσωπικό, για την αντιμετώπιση καταστάσεων που προέρχονται από φυσικές καταστροφές.
Ενεργοποίηση κατάλληλα διαμορφωμένων, εξοπλισμένων και στελεχωμένων μέσων για την παροχή άμεσης και ποιοτικής υγειονομικής περίθαλψης.
Αξιοποίηση στρατιωτικού υγειονομικού προσωπικού επ΄ ωφελεία τοπικού πληθυσμού ειδικά σε απομονωμένες περιοχές.
