Ζούµε σε µια εποχή ραγδαίων αλλαγών.
Τεχνολογικών οικονοµικών, αλλά και πολιτιστικών.
Ανατρέπονται δεδοµένα.
Αλλάζουν σχέσεις παραγωγής.
Το διεθνές εµπόριο δηµιουργεί νέες εστίες πλούτου, αλλά και φτώχειας.
Τα διεθνή Μέσα Ενηµέρωσης και παραγωγής πολιτισµού, µεταµορφώνουν καθηµερινά συνειδήσεις και αντιλήψεις.
Οι αλλαγές αυτές διαµορφώνουν τεράστια συσσώρευση πλούτου, πολιτικής εξουσίας, τεχνολογικής ικανότητας και γνώσης.
Το αποτέλεσµα αυτής της συσσώρευσης στο σηµερινό παγκόσµιο σύστηµα καπιταλισµού, είναι η οικονοµική, πολιτική, τεχνολογική και γνωστική ανισότητα.
Η τροµακτική και σε µεγάλο βαθµό ανεξέλεγκτη δύναµη που συσσωρεύεται, υπονοµεύει την εφαρµογή ενός συστήµατος δικαίου στην παγκόσµια κοινωνία.
Ενισχύει το δίκαιο του ισχυρού, απειλεί την κοινοβουλευτική δηµοκρατία.
Η δηµοκρατική πολιτική ζωή υποτάσσεται ή εξαγοράζεται από µεγάλα συµφέροντα
είτε και απειλείται από απολυταρχισµούς, φονταµενταλισµούς και ακραίες ιδεολογίες.
Παρά τις τεράστιες δυνατότητες που έχει αποκτήσει η ανθρωπότητα, δυνατότητες που ποτέ στην ιστορία της δεν είχε, η σηµερινή παγκόσµια κοινότητα αδυνατεί να αντιµετωπίσει ορθολογικά και δίκαια τις σηµερινές προκλήσεις.
Με µεγαλύτερη ίσως πρόκληση σήµερα, την κλιµατική αλλαγή που απειλεί να στερήσει την ανθρωπότητα από σηµαντικούς υδάτινους πόρους και να οδηγήσει στην απερήµωση τεράστιες παραγωγικές εκτάσεις.
Σε αυτά προστίθενται οι προκλήσεις της πληθυσµιακής έκρηξης,
της φτώχειας και του χρέους του αναπτυσσόµενου κόσµου,
των πανδηµιών, της ενεργειακής κρίσης,
της αυξανόµενης µεταναστευτικής και προσφυγικής ροής πληθυσµών,
της δύναµης του µαύρου χρήµατος από το παράνοµο εµπόριο ναρκωτικών, όπλων και ανθρώπων,
αλλά και της διασποράς των µέσων µαζικής καταστροφής.
Εµείς, οι σοσιαλιστές και δηµοκράτες, ξέρουµε ότι, υπάρχει άλλος δρόµος.
Η ανθρωπότητα σήµερα έχει τις δυνατότητες να αλλάξει αυτήν την ροή των πραγµάτων.
Δεν υπάρχει µονόδροµος.
Αν κάποιοι απογοητεύτηκαν, είναι διότι οι ιδέες του σοσιαλισµού και της δηµοκρατίας κακοποιήθηκαν από τις µεγάλες δυνάµεις του ψυχρού πολέµου.
Αν κάποιοι δεν βλέπουν πάντα άµεσο αποτέλεσµα, είναι γιατί απαιτείται µια δηµοκρατική αλλαγή στην παγκόσµια διακυβέρνηση.
Κάτι, που το διεθνές σοσιαλιστικό και προοδευτικό κίνηµα διεκδικεί σήµερα.
Αν κάποιοι δεν βλέπουν άµεσο αποτέλεσµα, αγνοούν ότι, ο στόχος ο δικός µας, των προοδευτικών δυνάµεων, έχει αυξανόµενους συµµάχους και δυνάµεις στην παγκόσµια κοινωνία των πολιτών, της νεολαίας, των διεθνών οργανισµών, των προοδευτικών κοµµάτων, των ανθρώπων της διανόησης και της τέχνης.
Αγνοούν ότι, σε τοπικό και σε περιφερειακό επίπεδο πραγµατοποιούνται µεγάλες προοδευτικές αλλαγές και ανατροπές.
Εµείς, οι σοσιαλιστές και δηµοκράτες, ξέρουµε ότι, υπάρχει άλλος δρόµος.
Αρνούµαστε τον δογµατισµό και τον φανατισµό.
Αρνούµαστε τον απολυταρχισµό και την ισοπέδωση
και ξέρουµε ότι, µπορούµε να κάνουµε την φτώχεια παρελθόν.
Ξέρουµε ότι, µπορούµε να αναστρέψουµε το φαινόµενο του θερµοκηπίου.
Ότι µπορούµε να εξαλείψουµε πανδηµίες, όπως το AIDS.
Ότι µπορούµε να καταπολεµήσουµε τον λειτουργικό και τεχνολογικό αναλφαβητισµό.
Ότι µπορούµε να εντάξουµε αρµονικά και παραγωγικά τους µετανάστες στην κοινωνία µας.
Εµπνεόµαστε και πιστεύουµε στις διαχρονικές µας αξίες.
Την δηµοκρατία, την αλληλεγγύη, την ελευθερία, την ισότητα, την δικαιοσύνη, την ειρήνη, τον πολιτισµό και την γνώση.
Πρόκληση για µας, είναι να εξασφαλίσουµε σε όλους τους πολίτες και ιδιαίτερα στη νέα γενιά, την συµµετοχή στις µεγάλες πολιτικές αλλαγές που καλείται η ανθρωπότητα να πραγµατώσει.
Για την νέα γενιά, είναι και δικαίωµά της, αλλά και πρόκληση να διαµορφώσει το δικό της µέλλον.
Εµείς, οι σοσιαλιστές και δηµοκράτες, ξέρουµε ότι, ο άνθρωπος µπορεί να είναι κυρίαρχος της τύχης του.
Μπορούµε να εκπολιτίσουµε και να εξανθρωπίσουµε την παγκοσµιοποίηση.
Μπορούµε να βάλουµε την αγορά να υπηρετεί τις ανάγκες των ανθρώπων και όχι το αντίστροφο.
Οφείλουµε να θέσουµε τα κράτη στην υπηρεσία του πολίτη και όχι των µεγάλων συµφερόντων.
Μπορούµε να απελευθερώσουµε τις δυνάµεις των κοινωνιών µας από συγκεντρωτικούς µηχανισµούς του κράτους
ή την συγκέντρωση εξουσίας και πλούτου του οικονοµικού κατεστηµένου.
Πιστεύουµε στην κοινωνία των ενεργών πολιτών.
Πιστεύουµε στον ενεργό πολίτη ως µια ακόµα ρεαλιστική απάντηση στις προκλήσεις της παγκοσµιοποίησης.
Είναι χρέος όλων µας, να εξοπλίσουµε µε γνώσεις και δυνατότητες τους νέους πολίτες.
Οι νέοι πολίτες καλούνται στην δική τους ζωή να αντιµετωπίσουν τις πιο ανατρεπτικές εξελίξεις που έχει δει ποτέ η ανθρωπότητα.
Έχουν να αντιµετωπίσουν µεγαλύτερες και δυσκολότερες προκλήσεις από εκείνες κάθε προηγούµενης γενιάς.
Η ΩΡΑ ΜΙΑΣ ΝΕΑΣ ΠΡΟΚΛΗΣΗΣ ΓΙΑ ΤΟΥΣ ΕΛΛΗΝΕΣ ΚΑΙ ΤΙΣ ΕΛΛΗΝΙΔΕΣ
Στην αυγή του 21ου αιώνα, η Ελλάδα βρίσκεται αντιµέτωπη µε τεράστιες προκλήσεις: οικονοµικές κοινωνικές, γεωπολιτικές, προκλήσεις.
Ραγδαίες τεχνολογικές εξελίξεις αλλάζουν τις ισορροπίες ανάµεσα στους συντελεστές της παραγωγής
και πιέζουν για αλλαγές στο σύστηµα διακυβέρνησης.
Οι ανισότητες στον πλούτο αλλά και τις ευκαιρίες διευρύνονται.
Ο διεθνής ανταγωνισµός είναι και θα είναι όλο και πιο οξύς στην ευρύτερη περιοχή.
Η άνοδος της Κίνας και της Ινδίας αλλάζει τα συγκριτικά πλεονεκτήµατα σε χώρες όπως η Ελλάδα.
Νέες πηγές έντασης παρουσιάζονται στη Μέση Ανατολή.
Τα νέα µεταναστευτικά κύµατα απαιτούν νέες πολιτικές διαχείρισης.
Οι κλιµατικές αλλαγές και η υπερθέρµανση του πλανήτη αποτελούν µεγάλη πρόκληση αποτελούν για την παγκόσµια κοινότητα.
Σε έναν κόσµο που µεταβάλλεται ραγδαία και γίνεται όλο και περισσότερο ανταγωνιστικός, η χώρα χρειάζεται τοµές που θα σαρώσουν τις αγκυλώσεις του χθες και τα κατεστηµένα του σήµερα.
Είναι, ξανά, η ώρα του ΠΑΣΟΚ.
Γιατί η αλλαγή της Ελλάδας βασίστηκε στις αξίες και τις παραδόσεις µας.
Η αλλαγή συνδέθηκε µε το ΠΑΣΟΚ και το ΠΑΣΟΚ ταυτίστηκε µε την Αλλαγή.
Χρειάζεται να δώσουµε πειστικές απαντήσεις για την ανάκτηση της αυτοδυναµίας του πολιτικού συστήµατος,
για ένα νέο µοντέλο διακυβέρνησης που θα ρυθµίζει ένα σύγχρονο, αποκεντρωµένο, φιλικό και αποτελεσµατικό δηµόσιο τοµέα,
για τη σηµατοδότηση ενός νέου αναπτυξιακού µοντέλου
αλλά κυρίως για τη διαµόρφωση ενός σύγχρονου κοινωνικού κράτους.
Το ΠΑΣΟΚ, µε τον Ανδρέα Παπανδρέου, άλλαξε σελίδα στην ιστορία της χώρας.
Έδωσε στους Έλληνες και τις Ελληνίδες αξιοπρέπεια και εθνική περηφάνια.
Επαναδιαπραγµατεύθηκε τους όρους ένταξης στην ΕΟΚ και διασφάλισε την ισότιµη συµµετοχή της Ελλάδας στην Ευρωπαϊκή Ένωση.
Έβαλε τέλος στον διχασµό.
Διασφάλισε ότι η Ελλάδα θα ανήκει στους Έλληνες.
Πολέµησε την κοινωνική ανισότητα
και θεµελίωσε το κοινωνικό κράτος.
Αναµόρφωσε την Τοπική Αυτοδιοίκηση.
Έβγαλε από την αφάνεια την ελληνική περιφέρεια.
Το ΠΑΣΟΚ, µε τον Κώστα Σηµίτη, έδωσε στη χώρα ασφάλεια και οικονοµική σταθερότητα
, οδηγώντας την στην πλήρη ευρωπαϊκή ενσωµάτωση.
Η Κύπρος µπήκε στην ΕΕ.
Η Ελλάδα έζησε µεγάλες µεταρρυθµίσεις, απέκτησε σύγχρονες υποδοµές,
εντάχθηκε στην ΟΝΕ,
οργάνωσε µε µοναδική επιτυχία τους Ολυµπιακούς Αγώνες.
Στον απολογισµό αυτό, η συντηρητική παράταξη της ΝΔ, δεν έχει τίποτα να αντιπαρατάξει.
Όποτε βρέθηκε στην εξουσία, υπονόµευσε την πρόοδό µας και προκάλεσε ολική οπισθοχώρηση της χώρας.
Την περίοδο 1990-93 µείωσε το βιοτικό επίπεδο του µέσου Έλληνα, µέσα σε ένα κλίµα πρωτοφανούς αυταρχισµού.
Βύθισε τη χώρα στο χρέος.
Οδήγησε την Ελλάδα στην ανυποληψία.
Σήµερα, εφαρµόζει πάλι µια σκληρή πολιτική αναδιανοµής µεταφέροντας βάρη στους µισθωτούς και τα µεσαία και χαµηλά οικονοµικά στρώµατα.
Αφήνει το πληθωρισµό ανεξέλεγκτο.
Υπονοµεύει το κοινωνικό κράτος µε τη µείωση των δαπανών για την παιδεία και την υγεία.
Προωθεί τυφλές ιδιωτικοποιήσεις που αντιστρατεύονται το συµφέρον της χώρας.
Εγκατέλειψε την πολιτική αναβάθµισης των υποδοµών και ανάπτυξης της περιφέρειας.
Δεν εφάρµοσε ούτε µια µεταρρύθµιση που προωθεί τα συµφέροντα των πολλών Ελλήνων.
Κυβερνά µε µοναδική πυξίδα τη διευθέτηση συµφερόντων.
Η οικονοµική της πολιτική µεταφέρει το κόστος της δηµοσιονοµικής εξυγίανσης στην κοινωνία
και βάζει στο περιθώριο τις αναπτυξιακές προοπτικές της χώρας.
Οδηγεί και πάλι την Ελλάδα στην υποχώρηση της διεθνούς θέσης της.
Θέτει ξανά σε δοκιµασία τους θεσµούς και επαναφέρει τις πιο απεχθείς µορφές αυταρχισµού και κοµµατοκρατίας.
Οι µάσκες του δήθεν «µεσαίου χώρου» έπεσαν.
Αυτή η πολιτική διαµορφώνει µια ανυπέρβλητη διαχωριστική γραµµή µεταξύ του ΠΑΣΟΚ και της συντηρητικής παράταξης.
Είναι άδικη και αναποτελεσµατική.
Ισοδυναµεί µε χαµένες ευκαιρίες για την Πατρίδα µας.
Βλάπτει τα συµφέροντα των πολλών.
Πρέπει να τερµατιστεί το συντοµότερο δυνατό.
Το ΠΑΣΟΚ µπορεί να εγγυηθεί την αλλαγή της πορείας.
Το παρελθόν µας είναι η δύναµή µας.
Είναι η γνώση µας και η περηφάνιά µας.
Είναι η αυτοκριτική µας και η αυτοπεποίθησή µας.
Το έργο µας άλλαξε την Ελλάδα.
Τα λάθη µας, µας δίδαξαν.
Με θεµέλιο την εµπειρία µας και τα διδάγµατά της είµαστε και πάλι έτοιµοι, και πιο ώριµοι παρά ποτέ, για τη µεγάλη ευθύνη της διακυβέρνησης.
Έχουµε τη βούληση, τη δύναµη, τη γνώση και την ιστορική διαδροµή που µπορεί να εγγυηθεί ένα αποφασιστικό άλµα για µια Δίκαιη Κοινωνία.
ΤΟ ΟΡΑΜΑ ΜΑΣ ΓΙΑ ΜΙΑ ΔΙΚΑΙΗ ΚΟΙΝΩΝΙΑ
Τώρα, µε τον Γιώργο Παπανδρέου, το ΠΑΣΟΚ δίνει στην Ελλάδα ένα καινούργιο όραµα - πυξίδα για τον 21ο αιώνα.
Το όραµα µιας κοινωνίας δίκαιης, ανοιχτής, ελεύθερης, δηµιουργικής.
Με δυναµισµό, αυτοπεποίθηση, αισιοδοξία και ελπίδα.
Με ίσα δικαιώµατα και ευθύνες για όλους.
Με αληθινή ισότητα ανάµεσα σε άνδρες και γυναίκες.
Με ίσες δυνατότητες και ίσες ευκαιρίες για κάθε πολίτη.
Το όραµα µιας Ελλάδας πρωτοπόρας στη γνώση.
Το Πρόγραµµά µας είναι ο σίγουρος δρόµος του µέλλοντός µας.
Είναι, ξανά, η ώρα του ΠΑΣΟΚ.
Το ΠΑΣΟΚ έχει ρίζες βαθιές στην κοινωνία και στους αγώνες του λαού µας.
Έχει ιστορία και προοπτική.
Έχει παρελθόν, παρόν και µέλλον, επειδή στηρίζεται πάντα στις ίδιες εκείνες αρχές και αξίες που σφράγισαν την ίδρυσή του.
Έτσι χαράζουµε και τώρα την νέα πορεία µας: Συνεχίζουµε και ταυτόχρονα ανανεωνόµαστε.
Μένουµε σταθεροί και µαζί καινοτόµοι, ανατρεπτικοί, πρωτοπόροι, ανοιχτοί στο καινούργιο.
Το ΠΑΣΟΚ είναι κόµµα της Δηµοκρατίας και του Σοσιαλισµού.
Κόµµα Πατριωτικό, µε οικουµενικές αξίες.
Αυτή είναι η ταυτότητά µας-αυτός είναι ο οδηγός µας.
Ο δρόµος για την ασφάλεια περνά µέσα από το σεβασµό των ανθρωπίνων δικαιωµάτων.
Για το ΠΑΣΟΚ η δηµοκρατία είναι συνώνυµο της ελευθερίας,
η δε ερµηνεία και εφαρµογή τους είναι αδιαπραγµάτευτες.
Η Ελλάδα χρειάζεται µια πολιτική που θα προτείνει και θα βρίσκει βιώσιµες λύσεις που θα γκρεµίζει τα αδιέξοδα.
Μια πολιτική που θα εδράζεται στη συναίνεση του συνόλου της ελληνικής κοινωνίας,
που θα σέβεται και θα προστατεύει τις ανθρώπινες αξίες και τη διαφορετικότητα.
Η δική µας Ελλάδα είναι η Ελλάδα του οικουµενισµού και του ανθρωπισµού,
ακριβώς επειδή την οδηγεί ο πατριωτισµός.
Έτσι βλέπει το ΠΑΣΟΚ σήµερα τον πατριωτισµό.
Γιατί η αλληλεγγύη των λαών δεν καταργεί τις πατρίδες.
Αντίθετα: ο ρατσισµός, η ξενοφοβία και τα σύνδροµα αποµόνωσης είναι αυτά που ακυρώνουν τον πατριωτισµό και τον ευτελίζουν, τον µεταλλάσσουν σε φτηνή πατριδοκαπηλία.
Για το ΠΑΣΟΚ η δηµοκρατία αποκτά νόηµα και περιεχόµενο µόνον όταν οδηγεί σε µια κοινωνία ελευθερίας και αλληλεγγύης.
Σήµερα, η δηµοκρατία µας χρειάζεται έναν καινούργιο, ζωογόνο άνεµο αξιοκρατίας, αξιοπρέπειας και εµπιστοσύνης
-έναν άνεµο που θα σαρώσει τις στρεβλώσεις των πελατειακών σχέσεων και τις κάθε είδους διαµεσολαβήσεις στο κράτος για την εξυπηρέτηση του ατοµικού συµφέροντος
και για την προάσπιση των ατοµικών και κοινωνικών δικαιωµάτων.
Όραµά µας και στόχος µας είναι µια κοινωνία δίκαιη, µε αναδιανοµή πόρων, ευκαιριών και εισοδήµατος υπέρ των ασθενέστερων κοινωνικών οµάδων.
Έτσι έβλεπε και βλέπει το ΠΑΣΟΚ τον σοσιαλισµό.
Μια Ελλάδα µε κοινωνική δικαιοσύνη που δίνει γνώση, ασφάλιση, δουλειά σ’ αυτούς που µπορούν,
και ισχυρή κοινωνική αλληλεγγύη σ’ αυτούς που δεν µπορούν.
Με ίσες ευκαιρίες συµµετοχής σε άνδρες και γυναίκες,
µε νέους κανόνες και ισορροπίες ανάµεσα στον δηµόσιο τοµέα, στον ιδιωτικό τοµέα και στην κοινωνία των πολιτών.
Θέλουµε κρατικό τοµέα στρατηγικό, έξυπνο και ευέλικτο που θέτει κανόνες, ελέγχει την εφαρµογή τους
και παρέχει υπηρεσίες και αγαθά όταν πρέπει να διασφαλιστεί το δηµόσιο συµφέρον
και ίσες ευκαιρίες για όλους τους πολίτες.
Θέλουµε ένα κοινωνικό κράτος ισχυρό και αποτελεσµατικό, που δίνει προτεραιότητα στην επένδυση στο ανθρώπινο κεφάλαιο,
εγγυάται την υγεία, την εκπαίδευση και την ασφάλιση για όλους
και στηρίζει αποτελεσµατικά τους αποκλεισµένους και τους αδύναµους.
Η αγορά, για µας, δεν είναι το σύγχρονο είδωλο που απλώς λατρεύεται, λειτουργεί ασύδοτα και δεν αµφισβητείται ποτέ.
Είναι ένα εργαλείο που παράγει πλούτο εφαρµόζοντας όµως τους κανόνες και τις προδιαγραφές του κράτους για τον ανταγωνισµό, για την προστασία των καταναλωτών, για το περιβάλλον, για την δηµόσια υγεία, για την υγιεινή και την ασφάλεια των εργαζοµένων.
Για το ΠΑΣΟΚ, και η αγορά έχει κοινωνική ευθύνη.
Πιστεύουµε ότι οι κοινωνικοί εταίροι και η κοινωνία των πολιτών πρέπει να συµµετέχουν, µε συγκεκριµένες ευθύνες και δικαιώµατα, µέσα από οργανωµένο κοινωνικό διάλογο και νέους θεσµούς, στις αποφάσεις και στην υλοποίησή τους.
Σήµερα, θέλουµε να αυξήσουµε το βιοτικό επίπεδο όλων των Ελλήνων πετυχαίνοντας την πραγµατική σύγκλιση στα εισοδήµατα και στην ποιότητα ζωής µε τους άλλους Ευρωπαίους.
Να εγγυηθούµε µια πορεία σταθερής ανάπτυξης µε αυξηµένες δηµόσιες και ιδιωτικές επενδύσεις.
Να µειώσουµε τις ανισότητες.
Να ελέγξουµε τον πληθωρισµό βάζοντας τέρµα στην ασυδοσία της αγοράς.
Να αυξήσουµε την απασχόληση και να µειώσουµε την ανεργία στο µέσο όρο της ΕΕ.
Να δώσουµε νέα πνοή στην περιφέρεια.
Θέλουµε οι Έλληνες και οι Ελληνίδες να απολαµβάνουν κοινωνικών αγαθών και προστασίας εφάµιλλων των πιο προηγµένων Ευρωπαϊκών χωρών.
Με άρτια ποιοτική δηµόσια εκπαίδευση και δραστική µείωση των δαπανών για την παραπαιδεία.
Με ριζική αναβάθµιση των υπηρεσιών υγείας ώστε να µειωθεί το ποσοστό που ξοδεύουν οι Έλληνες και οι Ελληνίδες σε ιδιωτικές υπηρεσίες υγείας.
Με πραγµατική µέριµνα για τους ηλικιωµένους.
Με αναµόρφωση της πολιτικής πρόνοιας για ουσιαστική στήριξη των πιο αδύναµων κοινωνικών οµάδων.
Με αποτελεσµατική στήριξη των ανέργων και επανένταξη στην αγορά εργασίας.
Σήµερα, το ΠΑΣΟΚ µε τον Γιώργο Παπανδρέου είναι έτοιµο να αναλάβει ξανά την ευθύνη της διακυβέρνησης
και να προχωρήσει σε µεταρρυθµίσεις που αντιµετωπίζουν τα νέα προβλήµατα της οικονοµίας και της κοινωνικής συνοχής –προβλήµατα που πηγάζουν από την παγκοσµιοποίηση και τον ανταγωνισµό, και από την εκρηκτική ανάπτυξη της τεχνολογίας και του Διαδικτύου.
Το ΠΑΣΟΚ απευθύνεται και παλεύει για και µε την µεσαία τάξη
και τα ασθενή οικονοµικά στρώµατα
ενσωµατώνοντας στον αναπτυξιακό του σχεδιασµό όλες τις υγιείς δηµιουργικές και οικονοµικές δυνάµεις που υπηρετούν το δηµόσιο συµφέρον και σέβονται τους κανόνες του ανταγωνισµού.
Το ΠΑΣΟΚ απευθύνεται και παλεύει για και µε τους νέους και τις νέες της Ελλάδας
-τη γενιά του της ανασφάλειας που αντιµετωπίζει το µέλλον µε φόβο µέσα στο αδιέξοδο περιβάλλον που δηµιούργησε η κυβέρνηση της Νέας Δηµοκρατίας.
Το ΠΑΣΟΚ προτείνει και δεσµεύεται για µια νέα αναπτυξιακή και κοινωνική συµφωνία που βασίζεται και αφορά τους εργαζόµενους και τους ανέργους, τους αγρότες, του µικροµεσαίου και τους επαγγελµατίες, τους νέους, τις γυναίκες και τους ηλικιωµένους, τους ανθρώπους της τέχνης και του πολιτισµού, όλες τις δηµιουργικές δυνάµεις του λαού µας.
Η στρατηγική και οι πολιτικές του ΠΑΣΟΚ υπηρετούν συγκεκριµένους στόχους για τη χώρα και τους πολίτες.
Ο στόχος µας για τη χώρα:
Εγγυόµαστε µια Ελλάδα πρωτοπόρα στη Γνώση και την Τεχνολογία
Εγγυόµαστε µια Ελλάδα µε δυνατή ταυτότητα στην ΕΕ και τον κόσµο
Εγγυόµαστε µια Ελλάδα µε βιώσιµη ανάπτυξη
Εγγυόµαστε µια δυνατή Ελλάδα µε δίκαιη κοινωνία.
Ο στόχος µας για τους Έλληνες και τις Ελληνίδες:
Κάθε πολίτης πρέπει να έχει µια αξιοπρεπή δουλειά
Κάθε πολίτης πρέπει να απολαµβάνει τα δηµόσια αγαθά και τις υπηρεσίες
Κάθε πολίτης όπου κι αν ζει, όσο χρονών και εάν είναι πρέπει να αισθάνεται ασφάλεια
Κάθε πολίτης πρέπει να αισθάνεται την ασφάλεια σεβασµού των δικαιωµάτων του
Για να πετύχουµε τους στόχους µας και να υλοποιήσουµε τις δεσµεύσεις µας απαιτείται µια σειρά µεταρρυθµίσεων.
Οι µεταρρυθµίσεις αυτές προϋποθέτουν σαφείς επεξηγήσεις για την αναγκαιότητά τους, καθαρούς και µετρήσιµους στόχους, διαφανή τρόπο υλοποίησής τους µε µέτρα αποκατάστασης των κοινωνικών επιπτώσεών τους,
ευρύτατη διαβούλευση έτσι ώστε να επιτευχθεί στο µείζονα δυνατό βαθµό κοινωνική και πολιτική συναίνεση.
Το πολιτικό πλαίσιο των µεταρρυθµίσεών µας θα βασίζεται στις διαχρονικές αρχές του ΠΑΣΟΚ που είναι η επίτευξη της κοινωνικής δικαιοσύνης, της ισότητας και της αλληλεγγύης.
Ταυτόχρονα όλες οι µεταρρυθµίσεις και οι πολιτικές θα ενσωµατώνουν ένα σύνολο νέων θεσµών, διαδικασιών και λειτουργιών που θα αφορούν:         Την εµπιστοσύνη: Της κοινωνίας απέναντι στους κρατικούς θεσµούς που πρέπει να υπηρετούν όλους τους πολίτες
Την αξιολόγηση: Ανθρώπων, λειτουργιών και συστηµάτων που υπηρετούν το δηµόσιο συµφέρον.
Τη διαφάνεια: Ως προϋπόθεση άσκησης κάθε πολιτικής και µέτρου
Την ποιότητα: Ως ένα σύνολο προδιαγραφών, κανόνων και δεικτών µε βάση τα οποία ορίζονται και περιγράφονται υπηρεσίες και αγαθά του δηµόσιου και ιδιωτικού τοµέα.
Τη συµµετοχή: Ως κεντρικό άξονα του νέου µοντέλου διακυβέρνησης που βασίζεται στην οργανωµένη διαβούλευση και την τεκµηριωµένη απόφαση.
Τη λογοδοσία: Όλων όσων ασκούν εξουσία και διαχειρίζονται δηµόσιο χρήµα
Η Ελλάδα χρειάζεται µια νέα µεγάλη αλλαγή.
Χρειάζεται θεµελιώδεις και σαρωτικές προοδευτικές µεταρρυθµίσεις, µε το βλέµµα στραµµένο στο αύριο και στους πολλούς.
Οι πολιτικές της Νέας Δηµοκρατίας έρχονται από το χθες και υπηρετούν τους λίγους –γι’αυτό και χρεοκόπησαν ήδη στη συνείδηση των πολιτών.
Το ΠΑΣΟΚ, µε το Πρόγραµµά του, προτείνει, δεσµεύεται και εγγυάται:
Ένα καινούργιο µοντέλο διακυβέρνησης, µε δηµοκρατία και συµµετοχή, µε διαβούλευση και συναίνεση.
Μια οικονοµία που βασίζεται στο παραγωγικό κεφάλαιο και εργαζόµενους µε υψηλά προσόντα και δυνατότητες.
Ένα αποτελεσµατικό κοινωνικό κράτος.
Μια ριζική προοδευτική µεταρρύθµιση στην Παιδεία, που θα κάνει την Ελλάδα πρωτοπόρα στη Γνώση και τη γνώση δύναµη ανάπτυξης.
Μια κοινωνία δίκαιη, που θα δίνει δουλειά και ασφάλεια σε όλους.
Μια δυνατή Ελλάδα στην Ευρώπη και τον κόσµο.
Πρόσβαση σε εκπαίδευση ποιότητας σε όλες τις βαθµίδεςγια κάθε ελληνική οικογένεια
Ι. ΓΝΩΣΗ ΓΙΑ ΟΛΟΥΣ – ΤΕΧΝΟΛΟΓΙΑ ΠΑΝΤΟΥ
Ένα νέο εκπαιδευτικό σύστηµα για τη νέα εποχή
Στη νέα εποχή µε τις νέες απαιτήσεις, όπου οι γνώσεις απαξιώνονται γρήγορα, η οργάνωση της εργασίας αλλάζει και η µάθηση γίνεται διαδικασία ολόκληρης της ζωής, θέλουµε παιδεία µε αξίες, µε βάση τις αρχές του ουµανισµού, της δηµοκρατίας, της αλληλεγγύης, του υπεύθυνου και ενεργού πολίτη.
Θέλουµε παιδεία που δίνει στους µαθητές, φοιτητές και ενήλικες σύγχρονες γνώσεις και δεξιότητες, και αναπτύσσει τη δηµιουργικότητα τους.
Στόχος µας η συνεχής βελτίωση της ποιότητας της εκπαίδευσης.
Στόχος µας η χώρα µας να γίνει διεθνές κέντρο εκπαίδευσης, έρευνας και καινοτοµίας.
Επενδύουµε στον άνθρωπο, τις γνώσεις και τη δηµιουργικότητά του, στην ικανότητα καινοτοµίας, επιχειρηµατικής πρωτοβουλίας και απασχόλησης κάθε ατόµου ανάλογα µε τις κλίσεις, τα ενδιαφέροντα, τις ικανότητες, το ταλέντο και τις γνώσεις του
και όχι ανάλογα µε την καταγωγή του, την κοινωνική και γεωγραφική του προέλευση, το φύλο, τη θρησκεία ή την κοµµατική του ένταξη.
Το ΠΑΣΟΚ εγγυάται στη νέα γενιά και στην κάθε οικογένεια τη δηµόσια δωρεάν Παιδεία που έχει σήµερα ανάγκη ο τόπος.
Ένα εκπαιδευτικό σύστηµα στηριγµένο στην ποιότητα και στην αξιολόγηση,
όπου οι σύγχρονες υποδοµές, η πληροφορική και οι νέες τεχνολογίες θα είναι αυτονόητη καθηµερινότητα στο σχολείο και στο Πανεπιστήµιο.
Ένα εκπαιδευτικό σύστηµα που λειτουργεί ως δύναµη ανάπτυξης και κοινωνικής συνοχής, ως εργαλείο αναδιανοµής του πλούτου και όχι ως µέσο αναπαραγωγής των κοινωνικών διακρίσεων και δηµιουργίας νέων αποκλεισµών.
Ένα εκπαιδευτικό σύστηµα συνδεδεµένο µε την κοινωνία και την παραγωγή, που θα δίνει στους νέους µας όλες τις δυνατότητες να γίνουν ισότιµοι πολίτες της Ευρώπης.
Θέλουµε οι Έλληνες µαθητές και µαθήτριες να φύγουν άµεσα από τις τελευταίες θέσεις στις διεθνείς συγκρίσεις µέτρησης των επιδόσεων των µαθητών.
Βάζουµε ως στόχο στο τέλος της πρώτης τετραετίας οι Έλληνες µαθητές και µαθήτριες να βελτιώσουν, τουλάχιστον κατά πέντε θέσεις, την απόδοσή τους στην κατάταξη των χωρών του ΟΟΣΑ.
Διασφαλίζουµε την καθολική πρόσβαση στη 12ετή εκπαίδευση.
Η υπάρχουσα κατάσταση χρειάζεται επειγόντως ανατροπή και ρήξεις.
Χρειάζεται µια επανάσταση, που θα φέρει την εκπαίδευση στο ρυθµό των σύγχρονων εξελίξεων και τη γνώση στην καρδιά της κοινωνίας.
Χρειάζεται ένα δηµόσιο εκπαιδευτικό σύστηµα απελευθερωµένο από τα δεσµά του κρατισµού και της γραφειοκρατίας,
ανοιχτό στη δηµιουργία, στην ελεύθερη σκέψη, στις τεχνολογίες και στις απαιτήσεις της νέας εποχής.
Ένα πραγµατικά δηµόσιο δωρεάν σύστηµα που µειώνει δραστικά το κόστος για την εκπαίδευση στη µέση οικογένεια που ζει στην Ελλάδα.
Το ΠΑΣΟΚ εγγυάται τη συνεχή αύξηση της χρηµατοδότησης για την Παιδεία, ώστε να επιτευχθεί ο στόχος του 5% του ΑΕΠ στο τέλος της τετραετίας και η διάθεση και 40% του Δ’ ΚΠΣ στους ανθρώπινους πόρους.
Από τον πρώτο χρόνο, από τον πρώτο προϋπολογισµό που θα καταρτίσει η κυβέρνησή µας, η αύξηση αυτή θα φτάσει το ένα δισεκατοµµύριο ευρώ.
Το ΠΑΣΟΚ εγγυάται τη διαρκή επιµόρφωση, την αντικειµενική αξιολόγηση, τη συµµετοχή και την αύξηση των µισθών των εκπαιδευτικών.
θέλουµε τους εκπαιδευτικούς πρωταγωνιστές στην προσπάθεια για την αναγέννηση της παιδείας.
Ένα ανοικτό σχολείο που βλέπει στο µέλλον
Προσχολική αγωγή και εκπαίδευση για όλους.
Καθιστούµε την προσχολική εκπαίδευση δηµόσιο αγαθό.
Το εγγυόµαστε σταδιακά για όλα τα παιδιά άνω των 3 ετών.
Διαδίκτυο και ξένες γλώσσες.
Κάθε µαθητής που τελειώνει το Γυµνάσιο θα αποκτά, µέσα από τη σχολική εκπαίδευση, διεθνώς αναγνωρισµένα πιστοποιητικά επάρκειας στη χρήση του διαδικτύου και γλωσσοµάθειας για µια τουλάχιστον ξένη γλώσσα.
Εξασφαλίζονται σύγχρονες υποδοµές παντού, φορητός υπολογιστής και δωρεάν γρήγορη πρόσβαση στο διαδίκτυο για κάθε µαθητή.
Γενικεύουµε τη χρήση Ελεύθερου Λογισµικού στην Εκπαίδευση.
Εθνικό Πλαίσιο Προγράµµατος.
Αντικαθιστούµε το ασφυκτικό αναλυτικό πρόγραµµα µε ένα εθνικό πλαίσιο προγράµµατος που θα ανοίγει τα περιθώρια για δηµιουργία και πρωτοβουλίες σε κάθε σχολείο.
Θέτουµε εθνικούς στόχους µάθησης σε κάθε βαθµίδα
και δίνουµε τη δυνατότητα προσαρµογής του σχολείου σε περιφερειακό και τοπικό επίπεδο, στις ανάγκες των µαθητών και των γονέων, των κλίσεων, των ενδιαφερόντων, της δηµιουργικότητας όλων των µαθητών.
Αλλάζουµε τους τρόπους διδασκαλίας και οργάνωσης της µάθησης.
Μετατρέπουµε την τάξη από διαχειριστικό εργαλείο γνώσης σε δηµιουργικό εργαστήριο σκέψης.
Μετατοπίζουµε την έµφαση της µάθησης από την αποστήθιση πληροφοριών από ένα βιβλίο στην εµβάθυνση και την οικοδόµηση της γνώσης από τον ίδιο τον µαθητή, από διαφορετικές πηγές µάθησης, και γνωστικά πεδία.
Καλλιεργούµε την οµαδικότητα, την πρωτοβουλία, τη δηµιουργικότητα, τη φαντασία, την αισθητική, την ατοµική ευθύνη του µαθητή και την αντίληψη ότι τα δικαιώµατα συνδέονται και µε αντίστοιχες υποχρεώσεις.
Ενισχύουµε την γλωσσική ανάπτυξη, την εκµάθηση ξένων γλωσσών, τις επιστήµες, την ιστορική σκέψη, τον πολιτισµό, τον αθλητισµό και τον ψηφιακό αλφαβητισµό.
Μετατρέπουµε τις νέες τεχνολογίες σε καθηµερινό εργαλείο µάθησης.
Ανοιχτό σχολείο σε στενή συνεργασία µε γονείς και τοπική κοινωνία.
Οικοδοµούµε µια δυναµική εκπαιδευτική µονάδα, µε ευελιξία, λόγο και ευθύνη στη διαχείριση πόρων και την οργάνωση της µάθησης.
Το ανοικτό σχολείο λειτουργεί ως τοπική κοινότητα, µε ιδιαίτερη ταυτότητα, ικανό να ανταποκρίνεται αποτελεσµατικά και µε ποιότητα στις ατοµικές ανάγκες κάθε µαθητή ξεχωριστά.
Δίνει ρόλο και συµµετοχή στους γονείς, στους περιφερειακούς και τοπικούς φορείς.
Διαβουλεύεται και συνεργάζεται στενά µαζί τους για τη διοίκηση και παιδαγωγική καθοδήγηση.
Διαθέτει βιβλιοθήκη και δυνατότητα πρόσβασης σε ηλεκτρονικές πηγές πληροφόρησης και βάσεις δεδοµένων.
Γίνεται χώρος µόρφωσης και πληροφόρησης για ολόκληρη τη γειτονιά.
Προσφέρει ευκαιρίες για µάθηση, απόκτηση γνώσεων και ανάπτυξη δεξιοτήτων σε όλους, µε τα ολοήµερα προγράµµατα, τα προγράµµατα ενισχυτικής διδασκαλίας, πρόσθετης διδακτικής στήριξης, τα εσπερινά σχολεία, τα προγράµµατα επιµόρφωσης εκπαιδευτικών, τη συµβουλευτική γονέων, τη δια βίου εκπαίδευση, τη λαϊκή επιµόρφωση.
Διαµορφώνει ένα πλαίσιο µάθησης και εργασίας, µε κανόνες δεοντολογίας, σεβασµό και αξιοπρέπεια στη σχέση εκπαιδευτικού µαθητή.
Προσαρµόζεται και ανταποκρίνεται στις ανάγκες των ατόµων µε αναπηρίες.
Το έργο του αξιολογείται, ενισχύεται και επιβραβεύεται.
Ολοήµερο σχολείο ο γενικός κανόνας.
Ως το τέλος της τετραετίας, το ολοήµερο Σχολείο θα είναι βασικός τύπος σχολείου σε όλες τις βαθµίδες.
Αναδιοργανώνουµε και αναβαθµίζουµε την ολοήµερη παραµονή στο σχολείο.
Εισάγουµε νέο ενιαίο ηµερήσιο πρόγραµµα, όπου εντάσσονται οργανικά τα µαθήµατα του σηµερινού πρωινού σχολείου, η εκµάθηση ξένων γλωσσών, πρόσθετες δραστηριότητες αλλά και η προετοιµασία για την επόµενη µέρα, η ενισχυτική διδασκαλία και γενικότερα το πρόγραµµα υποστήριξης του πρωινού ωραρίου.
Με δηµιουργική ολοήµερη δραστηριότητα και µέριµνα για το παιδί.
Ο µαθητής έχει ελεύθερο χρόνο.
‘Η τσάντα του µένει στο σχολείο’.
Η έµφαση εκεί που υπάρχει µεγαλύτερη ανάγκη.
Αυξηµένη χρηµατοδότηση στη σχολική µονάδα, πρόσθετα κίνητρα και στοχευµένη επιµόρφωση των εκπαιδευτικών, ειδικά προγράµµατα ολοκληρωµένης παρέµβασης, στο σχολείο και το σπίτι, εκεί όπου υπάρχει µεγαλύτερη ανάγκη και στις αποµακρυσµένες περιοχές.
Επεκτείνουµε τα προγράµµατα ενισχυτικής διδασκαλίας και πρόσθετης διδακτικής στήριξης.
Ενισχύουµε το ρόλο των γονέων στην οργάνωσή τους.
Το έργο τους αξιολογείται και βελτιώνεται.
Σύγχρονο σύστηµα Ειδικής Αγωγής και Εκπαίδευσης για παιδιά µε αναπηρία.
Εξασφαλίζουµε την ισότιµη συµµετοχή στη µάθηση για όλα τα παιδιά αδιακρίτως προέλευσης, νοητικής ή σωµατικής ικανότητας ή άλλων ιδιαιτεροτήτων.
Οικοδοµούµε νέο δηµόσιο σύστηµα ειδικής αγωγής και εκπαίδευσης, ενσωµατωµένο στο εκπαιδευτικό µας σύστηµα, µε προσανατολισµό το µέλλον του µαθητή, αξιοποιώντας τις νέες τεχνολογίες και προτεραιότητα στην επαγγελµατική εκπαίδευση και κατάρτιση των παιδιών µε αναπηρίες.
Διαπολιτισµική εκπαίδευση.
Στηρίζουµε δράσεις και πρακτικές µε διαπολιτισµικό προσανατολισµό για όλους.
Με βάση τις αρχές της διαπολιτισµικής εκπαίδευσης εξασφαλίζουµε την οµαλή ένταξη των µαθητών µε πολιτισµικές ιδιαιτερότητες (παλιννοστούντες, µουσουλµανόπαιδες, τσιγγανόπαιδες, αλλοδαπούς), στην εκπαίδευση και τη ζωή.
Αυτοδύναµο Λύκειο µε Εθνικό Απολυτήριο.
Αυτοδύναµη εκπαιδευτική βαθµίδα µε µορφωτική και επαγγελµατική αξία που πιστοποιείται µε το Εθνικό Απολυτήριο το οποίο δίνεται µετά από γενικές και αντικειµενικές εξετάσεις, σε επιλεγµένο αριθµό µαθηµάτων.
Αυτοδύναµο Τεχνολογικό και Επαγγελµατικό Λύκειο.
Αυξάνουµε τις ευκαιρίες και διευρύνουµε τις επιλογές των µαθητών µε την αναδιοργάνωση της τεχνικής επαγγελµατικής εκπαίδευσης και τη δηµιουργία αυτοδύναµου Τεχνολογικού Λυκείου.
Οι µαθητές του θα έχουν τη δυνατότητα επιλογών σε προγράµµατα και εκπαιδευτικές διαδροµές για την ολοκλήρωση των επαγγελµατικών τους στόχων, χωρίς φραγµούς και µονόδροµους.
Το αυτοδύναµο Τεχνολογικό Λύκειο, ισότιµο µε τους άλλους τύπους Λυκείων, εξασφαλίζει στους µαθητές του επαγγελµατική επάρκεια, γενική καλλιέργεια, δεξιότητες για δια βίου µάθηση και την δυνατότητα συνέχισης των σπουδών τους στην Ανώτατη Εκπαίδευση.
Διευρύνουµε τις δυνατότητες οριζόντιας µετακίνησης των µαθητών στους διαφορετικούς τύπους Λυκείου.
Ενισχύουµε το ρόλο και τη συµµετοχή των περιφερειακών και τοπικών αρχών και παραγωγικών φορέων για την διασύνδεση των ειδικοτήτων του Τεχνολογικού Λυκείου µε τις ανάγκες της τοπικής και περιφερειακής ανάπτυξης.
Η Αρχική Κατάρτιση στα ΙΕΚ συνδέεται οργανωµένα και αποτελεσµατικά µε την τεχνικήεπαγγελµατική Εκπαίδευση, προσφέροντας περαιτέρω ευκαιρίες επαγγελµατικής και εργασιακής εξέλιξης και ασφάλειας.
Αλλαγή του εξεταστικού συστήµατος µε στόχο να επαλειφθεί η ανάγκη της φροντιστηριακής προετοιµασίας αλλά και της ανούσιας αποστήθισης.
Να αναπτύσσεται µε σεβασµό η προσωπικότητα του µαθητή.
Οι νέοι που παίρνουν Εθνικό Απολυτήριο, θα έχουν εγγυηµένο ποσό στο όνοµά τους από το κράτος, στο ύψος του κόστους σπουδών.
Το ποσό αυτό θα κατευθύνεται στο δηµόσιο Ίδρυµα που θα τους δέχεται.
Τα ΑΕΙ και τα ΤΕΙ θα θέτουν τους όρους εισαγωγής µε βάση το Εθνικό Απολυτήριο, οι οποίοι µπορεί να είναι διαφορετικοί από Ίδρυµα σε Ίδρυµα.
Ο υποψήφιος θα εισάγεται στη Σχολή ή στο Πανεπιστήµιο, όχι στο Τµήµα, δίνοντάς του έτσι µεγαλύτερο εύρος επιλογών.
Το ΠΑΣΟΚ θα θέσει σε δηµόσιο διάλογο εναλλακτικά συστήµατα που διασφαλίζουν τις παραπάνω προϋποθέσεις.
Εκπαιδευτικοί µε επαγγελµατικό και κοινωνικό κύρος.
Βελτίωση του µισθού των εκπαιδευτικών που θα συνδυαστεί µε τον αναβαθµισµένο ρόλο τους, τις αυξηµένες υποχρεώσεις τους, την επιµόρφωση και ένα σύστηµα αξιολόγησης της εκπαιδευτικής µονάδας και του έργου τους.
Παροχή ειδικών κινήτρων για την προσέλκυση εκπαιδευτικών µε εξειδικευµένα προσόντα σε σχολεία που σήµερα δεν θεωρούνται ελκυστικά λόγω γεωγραφικής θέσης ή άλλων συνθηκών.
Ενθαρρύνουµε τη µακρόχρονη παραµονή των εκπαιδευτικών τους στο ίδιο σχολείο.
Ενισχύουµε την αρχική εκπαίδευση των καθηγητών µέσης εκπαίδευσης µε µεταπτυχιακό κύκλο µαθηµάτων ετήσιας διάρκειας, µε πρακτικά σεµινάρια παιδαγωγικής και κατάρτιση στη χρήση και αξιοποίηση των νέων τεχνολογιών στην εκπαίδευση.
Αναβαθµίζουµε το ρόλο της ΑΣΠΑΙΤΕ (Ανώτατη Σχολή Παιδαγωγικής και Τεχνολογικής Εκπαίδευσης) για την δηµιουργία στελεχών της εκπαίδευσης.
Διασφαλίζουµε τη δυνατότητα των εκπαιδευτικών να επιµορφώνονται και να παρακολουθούν τις εξελίξεις στο αντικείµενό τους, να ανανεώνουν τις δεξιότητές τους και να βελτιώνουν τις παιδαγωγικές του µεθόδους σε όλη τη διάρκεια της εκπαιδευτικής του θητείας.
Διαµορφώνουµε ειδικά προγράµµατα διαρκούς επιµόρφωσης για τους εκπαιδευτικούς της τεχνολογικής εκπαίδευσης.
Οργανώνουµε ειδική εκπαίδευση για τα στελέχη της εκπαίδευσης.
Δηµόσια Ανώτατη Εκπαίδευση που πρωταγωνιστεί διεθνώς
Θέλουµε αυτοτελή και αυτοδιοικούµενα Πανεπιστήµια και ΤΕΙ, µε ισχυρή κρατική χρηµατοδότηση, µηχανισµούς κοινωνικής λογοδοσίας και αυτοδιαχείριση - υπόδειγµα διαφάνειας.
Με στόχο την αριστεία, την προετοιµασία των αυριανών ενεργών πολιτών, τη σύνδεση µε την επαγγελµατική ζωή.
Ο νόµος για τα πανεπιστήµια πρέπει να είναι λιτός, σαφής, και να στηρίζεται στις παραπάνω αρχές.
Γι’ αυτό δεν θα περιέχει τίποτα περισσότερο από τα παρακάτω: Κάθε πανεπιστήµιο θα υποβάλλει στο ΥΠΕΠΘ πρόταση για την δοµή, την λειτουργία του και τους στόχους του.
Το σχέδιο αυτό θα πρέπει να λαµβάνει υπόψη τις καλύτερες διεθνείς πρακτικές και θα αναφέρεται, µεταξύ των άλλων, και στον τρόπο διοίκησης, τον τρόπο εκλογής των οργάνων της διοίκησης και στα της συµµετοχής των φοιτητών.
Μετά την ολοκλήρωση των νέων οργανισµών και εσωτερικών κανονισµών των Πανεπιστηµίων και την ολοκλήρωση των διαδικασιών εκλογής των νέων οργάνων διοίκησης σύµφωνα µε τον κανονισµό αυτό, κάθε ΑΕΙ θα προτείνει στο Υπουργείο ένα τετραετή προγραµµατισµό δραστηριοτήτων, µε βάση τον οποίο θα γίνει και η συµφωνία µε το κράτος για χρηµατοδότηση του πανεπιστηµίου.
Η δηµόσια χρηµατοδότηση των πανεπιστηµίων θα πρέπει να καλύπτει τις ανάγκες που θα δηµιουργούν οι συµφωνηµένοι στόχοι.
Η πρόταση των πανεπιστηµίων, θα περιλαµβάνει, µεταξύ των άλλων, µετρήσιµους στόχους µε βάση την επίτευξη των οποίων θα αξιολογούνται συνεχώς.
Θα ιδρυθεί µια Ανεξάρτητη Αρχή Αξιολόγησης και Πιστοποίησης που θα αξιολογεί και θα πιστοποιεί και τα κρατικά και αργότερα τα µη κρατικά Πανεπιστήµια και ΤΕΙ.
Ειδικότερα:
Προγραµµατικές συµφωνίες µε την πολιτεία.
Θέλουµε ιδρύµατα µε ισχυρή, ευέλικτη, δυναµική διοίκηση που λειτουργούν µε διαφανείς, δηµόσια ελεγχόµενους οργανισµούς και εσωτερικούς κανονισµούς, µε πολυετείς –αµοιβαία δεσµευτικές- προγραµµατικές συµφωνίες µε την πολιτεία όπου θα καθορίζονται οι δικοί τους στόχοι, η δική τους φυσιογνωµία, στρατηγική, δοµή και λειτουργία.
Θα ενθαρρύνουµε συµφωνίες µε την Τοπική Αυτοδιοίκηση και την περιφέρεια µε στόχο να συµβάλλουν ουσιαστικά στην ταυτότητα της περιοχής και την ανάπτυξη της περιφέρειας.
Θέλουµε ιδρύµατα που χρηµατοδοτούνται µε διαφάνεια και βάσει των αποτελεσµάτων της λειτουργίας τους σε στόχους που έχουν θέσει τα ίδια και έχουν συµφωνηθεί µε την πολιτεία.
Με κριτήρια όπως πχ το ποσοστό των φοιτητών που ολοκληρώνει στον αναµενόµενο χρόνο τις σπουδές του, το ποσοστό των φοιτητών που βρίσκει εργασία σε διάστηµα ενός έτους από την αποφοίτησή τους, τον αριθµό των αλλοδαπών φοιτητών.
Θα ενθαρρύνουµε, µε κίνητρα και χωρίς γραφειοκρατικούς περιορισµούς, την άντληση πρόσθετων πόρων από άλλες πηγές µε διαφάνεια και κανόνες ακαδηµαϊκής δεοντολογίας.
Θα ιδρύσουµε κέντρα αριστείας τόσο στα ανώτατα ιδρύµατα όσο και στα ερευνητικά κέντρα σε τοµείς µε ενδιαφέρον για την χώρα και την οικονοµία.
Συγγράµµατα στο Διαδίκτυο.
Το Πανεπιστήµιο είναι το σπίτι της ελεύθερης σκέψης, της έρευνας, της δηµιουργικής διδασκαλίας, αναζήτησης και µάθησης.
Το παλαιολιθικό απολίθωµα της µονοκρατορίας του ενός διδακτικού συγγράµµατος δεν έχει θέση σ’ αυτό.
Όλα τα συγγράµµατα θα βρίσκονται στο διαδίκτυο και οι φοιτητές θα έχουν ελεύθερη πρόσβαση σε αυτά.
Ο ψηφιακός αναλφαβητισµός των φοιτητών τερµατίζεται µε δωρεάν πρόσβαση στο γρήγορο διαδίκτυο από το Πανεπιστήµιο και το σπίτι.
Ανώτατη εκπαίδευση εξωστρεφής στον κόσµο.
Θέλουµε ανώτατη εκπαίδευση µε διεθνή χαρακτήρα.
Στηρίζουµε την οργάνωση κοινών προγραµµάτων µε ιδρύµατα του εξωτερικού, την προσφορά εκπαιδευτικών προγραµµάτων σε ξένες γλώσσες και µαθηµάτων ελληνικής γλώσσας για τους αλλοδαπούς φοιτητές.
Θα δώσουµε κίνητρα για την προσέλκυση αλλοδαπών φοιτητών, δυνατότητες και απλές διαδικασίες για την πρόσληψη και πρόσκληση Ελλήνων ή αλλοδαπών επιστηµόνων από το εξωτερικό, κίνητρα για κοινούς διορισµούς (joint appointments), επιστηµόνων που διαπρέπουν στο εξωτερικό και σε ελληνικά πανεπιστήµια.
Κινητικότητα στα Πανεπιστήµια.
Θέλουµε ιδρύµατα που ενθαρρύνουν τη διεπιστηµονικότητα στη µάθηση και δίνουν δυνατότητες οικοδόµησης της γνώσης στους φοιτητές, ανάπτυξης σύγχρονων δεξιοτήτων, µε αυξηµένη ελευθερία επιλογών.
Ελευθερία µετακίνησης των φοιτητών µεταξύ διαφορετικών Τµηµάτων, γνωστικών αντικειµένων και Ιδρυµάτων, µε ακαδηµαϊκά κριτήρια, και µε δυνατότητα παρακολούθησης αναγνωρισµένων περιόδων σπουδών και στο εξωτερικό.
Προγράµµατα πρακτικής άσκησης των φοιτητών σε δηµόσιους και ιδιωτικούς φορείς στην Ελλάδα και το εξωτερικό και Γραφεία Σταδιοδροµίας για τους αποφοίτους.
Αξιολόγηση και κοινωνική λογοδοσία.
Κάθε Πανεπιστήµιο θα αξιολογείται µε βάση τους στόχους που το ίδιο έχει δηµοσιοποιήσει και έχει συµφωνήσει µε την Πολιτεία.
Η Πολιτεία θα αξιολογεί και θα πιστοποιεί τα αποτελέσµατα µέσω µία Αρχής Αξιολόγησης και Πιστοποίησης.
Στην Αρχή θα συµµετέχουν και αναγνωρισµένοι Έλληνες και Ελληνίδες επιστήµονες της διασποράς.
Ανώτατη εκπαίδευση για όλους.
Οικονοµική κάλυψη φοιτητικής µέριµνας σε όσους φοιτητές το έχουν ανάγκη.
Η πολιτεία θα εγγυάται ένα σύγχρονο σύστηµα οικονοµικής κάλυψης της φοιτητικής µέριµνας στη δηµόσια παιδεία για όλους τους φοιτητές που έχουν ανάγκη.
Θα επεκτείνουµε την άµεση οικονοµική στήριξη ευρύτερων κατηγοριών φτωχότερων φοιτητών.
Δίνουµε δυνατότητα µερικής απασχόλησής τους στα ιδρύµατα που σπουδάζουν και επιτρέπουµε την δυνατότητα µερικής φοίτησης για διευκόλυνσή τους.
Η πολιτεία θα εξασφαλίζει άτοκα δάνεια για φοιτητές.
Διευρύνουµε τις δυνατότητες µεταπτυχιακών σπουδών, µε την παροχή κρατικών υποτροφιών στους φοιτητές µε ικανότητες και ανάγκη.
Θα προωθήσουµε τις συµπράξεις µε ιδιωτικούς φορείς για παροχή φτηνής φοιτητικής στέγης σε περισσότερους φοιτητές.
Βιβλιοθήκες και διαδίκτυο.
Εµπλουτισµένες πανεπιστηµιακές βιβλιοθήκες, µε ψηφιοποίηση των διδακτικών συγγραµµάτων, συνδεδεµένες µεταξύ τους, µε την – ψηφιοποιηµένη - Εθνική Βιβλιοθήκη και διεθνείς βάσεις δεδοµένων και περιοδικών, µε διευρυµένα ωράρια λειτουργίας (βράδυ & Σαββατοκύριακα) που να αποτελούν κέντρα µάθησης και µελέτης και να δίνουν πρόσβαση στην επιστηµονική γνώση στην ευρύτερη κοινωνία.
Δωρεάν πρόσβαση στο γρήγορο διαδίκτυο από το Πανεπιστήµιο και το σπίτι.
Εργαστήρια πληροφορικής και χώροι πρόσβασης στο γρήγορο διαδίκτυο.
Ηλεκτρονική διοικητική εξυπηρέτηση και από το σπίτι.
Μη-κρατικά κοινωφελή ιδρύµατα µε ποιότητα και δηµόσιο έλεγχο.
Βάζουµε τέλος στο σηµερινό άναρχο τοπίο των ιδιωτικών ιδρυµάτων.
Θεσπίζουµε αυστηρές προδιαγραφές λειτουργίας και εξετάσεων στα µη-κρατικά, κοινωφελή ιδρύµατα και αυστηρό έλεγχο της λειτουργίας τους από τη Αρχή Αξιολόγησης και Πιστοποίησης.
Καθορίζουµε κριτήρια δεοντολογίας για την αποκλειστική απασχόληση του διδακτικού προσωπικού των δηµοσίων ιδρυµάτων και την αποφυγή ετεροαπασχόλησης σε ανταγωνιστικά µηκρατικά ιδρύµατα.
Για την έναρξη της λειτουργίας τους θέτουµε συγκεκριµένες οικονοµικές προϋποθέσεις που διασφαλίζουν την µακροπρόθεσµη λειτουργία τους.
Για τη διασφάλιση της διαρκούς αναβάθµισης της ποιότητάς τους και την αποφυγή κερδοσκοπικής συµπεριφοράς, θέτουµε συγκεκριµένα κριτήρια χρηµατοδότησης των υποδοµών καθώς και της έρευνας και τεχνολογίας από τους πόρους των µηκρατικών ιδρυµάτων.
Ευκαιρίες για µάθηση σε ολόκληρη τη ζωή
Εθνικός σχεδιασµός, µε τους κοινωνικούς φορείς, σε τοπικό επίπεδο.
Ενισχύουµε την προσφορά ευκαιριών για µάθηση, διευκολύνουµε τη συµµετοχή, ενισχύουµε τα κίνητρα, βελτιώνουµε την ποιότητα και την αποτελεσµατικότητά των προγραµµάτων εκπαίδευσης και κατάρτισης δια βίου µάθησης.
Με επιτελικό σχεδιασµό και συντονισµό σε εθνικό επίπεδο, µε αποκέντρωση, κινητοποίηση και συµµετοχή όλων των κοινωνικών φορέων και των επιχειρήσεων σε περιφερειακό και τοπικό επίπεδο, µε κατάλληλα εκπαιδευµένο προσωπικό.
Δια βίου µάθηση για τον πολίτη και τον εργαζόµενο.
Δίνουµε έµφαση στην ενδοεπιχειρησιακή κατάρτιση των εργαζοµένων.
Επιδοτούµε εκπαιδευτικά δάνεια για νέους ανέργους.
Ενισχύουµε τα κίνητρα (φορολογικά και επιδοτήσεις) των επιχειρήσεων για την συνεχιζόµενη κατάρτιση του προσωπικού τους.
Ενισχύουµε και επεκτείνουµε τα Κέντρα Εκπαίδευσης Ενηλίκων, τα Σχολεία Δεύτερης Ευκαιρίας.
Πιστοποιούµε προσόντα που αποκτώνται µε την επαγγελµατική κατάρτιση και άλλες άτυπες µορφές µάθησης.
Αξιοποιούµε τις δυνατότητες της εξ’ αποστάσεως µάθησης.
Ανταποκρινόµαστε στη µεγάλη ζήτηση για δια βίου ανώτατη µάθηση επεκτείνοντας το Ανοικτό Πανεπιστήµιο και ιδρύοντας δεύτερο ανοικτό Πανεπιστήµιο µε περισσότερο ευέλικτη και σύγχρονη µορφή.
Προτεραιότητά µας οι κοινωνικές οµάδες που είναι περισσότερο εκτεθειµένες στην ανεργία και τον κοινωνικό αποκλεισµό.
Οι δεσµεύσεις µας για ένα νέο εκπαιδευτικό σύστηµα:
Δηµόσιο, αποτελεσµατικό, άριστο σχολείο που µειώνει δραστικά το κόστος για τη µέση οικογένεια που ζει στην Ελλάδα.
Αύξηση της χρηµατοδότησης για την Παιδεία µε στόχο το 5% του ΑΕΠ στο τέλος της τετραετίας.
Από τον πρώτο χρόνο, αύξηση κατά 1 δισ. Ευρώ των δαπανών για την παιδεία
Σύγχρονες υποδοµές, πληροφορική και νέες τεχνολογίες παντού, από το σχολείο έως το Πανεπιστήµιο.
Ουσιαστική αύξηση των αµοιβών των εκπαιδευτικών σε συνδυασµό µε την επιµόρφωση και την αξιολόγησή τους.
Απόκτηση πιστοποιητικού επάρκειας στη χρήση του διαδικτύου και γλωσσοµάθειας µέσα από το σχολείο.
Φορητός υπολογιστής και δωρεάν γρήγορη πρόσβαση στο διαδίκτυο για κάθε µαθητή.
Επέκταση του Ολοήµερου σχολείου σε όλα τα σχολεία της χώρας µέσα στην επόµενη τετραετία.
Σύγχρονο σύστηµα Ειδικής Αγωγής και Εκπαίδευσης για παιδιά µε αναπηρία
Εθνικό απολυτήριο µετά από γενικές και αντικειµενικές εξετάσεις.
Για κάθε νέο που παίρνει Εθνικό Απολυτήριο, εγγυηµένο ποσό από το κράτος στο ύψος του κόστους σπουδών.
Το ποσό αυτό θα κατευθύνεται στο δηµόσιο ίδρυµα που θα τους δέχεται.
Αυτόνοµα και αυτοδιοικούµενα Πανεπιστήµια και ΤΕΙ, µε ισχυρή κρατική χρηµατοδότηση, µηχανισµούς κοινωνικής λογοδοσίας, αξιολόγησης και ελέγχου.
Όλα τα συγγράµµατα στο διαδίκτυο.
Δωρεάν πρόσβαση στο γρήγορο διαδίκτυο για τους φοιτητές.
Η Ελλάδα στην πρωτοπορία των νέων τεχνολογιών
Επένδυση στη γνώση σηµαίνει επένδυση στην καινοτοµία και στις νέες τεχνολογίες.
Να κάνουµε την καινοτοµία σύνθηµα και καθηµερινή πρακτική.
Σήµερα, στην παγκόσµια κούρσα των χωρών για τη συµµετοχή τους στην Κοινωνία της Γνώσης η ΝΔ έχει οδηγήσει τη χώρα σε µια πραγµατική απαξίωση.
Η Ελλάδα είναι η 25η χώρα στην κατάταξη των 25 χωρών της Ε.Ε. το 2006 και 30η στη κατάταξη των 30 χωρών του ΟΟΣΑ.
Η Ελλάδα πρέπει και µπορεί να µπει στην πρωτοπορία.
Είναι δέσµευσή µας.
Έρευνα, καινοτοµία, επιχειρηµατικότητα: η ατµοµηχανή της ισχυρής και δίκαιης κοινωνίας
Δεσµευόµαστε σε έναν οριζόντιο «Προϋπολογισµό Καινοτοµίας» που στηρίζει τη δηµιουργία περιβάλλοντος ανανέωσης της Ελληνικής οικονοµίας µε βάση το δυναµισµό και τη γνώση.
Θέλουµε τα πανεπιστήµια να µπορούν να ανταγωνιστούν δηµιουργικά για να εξασφαλίσουν οικονοµικούς πόρους για προγράµµατα έρευνας, να συνεργαστούν µε επιχειρήσεις.
Δεσµευόµαστε στην αύξηση της χρηµατοδότησης της έρευνας ώστε να φτάσει το 1,5% του ΑΕΠ (µε 40% ιδιωτική χρηµατοδότηση), κατευθύνοντας τους πόρους µε αξιοκρατικά και ανταγωνιστικά κριτήρια επιλογής, στην ενθάρρυνση της ιδιωτικής χρηµατοδότησης της έρευνα, σε πολιτικές για τη µεταφορά και διάχυση της τεχνολογίας και της καινοτοµίας σε όλη την οικονοµία και κοινωνία.
Στρατηγική της δηµόσιας διοίκησης και των δηµόσιων οργανισµών απέναντι στη γνώση και την καινοτοµία.
Αξιοποιούµε τις κρατικές προµήθειες και τους εξοπλισµούς για την ανάπτυξη νέων τεχνολογιών δεσµεύοντας ένα ελάχιστο ποσοστό επί του συνολικού προϋπολογισµού.
Διαµορφώνουµε συνθήκες για τη µεταφορά τεχνογνωσίας προς τις τοπικές κοινωνίες και τις τοπικές οικονοµίες.
Η ολοκλήρωση της ηλεκτρονικής δηµόσιας διοίκησης, η αξιοποίηση των τεχνολογιών πληροφορικής και διαδικτύου στο σύνολο των δηµόσιων λειτουργιών, καθιστούν το δηµόσιο σηµαντικό παράγοντα ενίσχυσης της ζήτησης για περισσότερη γνώση και προϊόντα έντασης γνώσης.
Στρατηγική των επιχειρήσεων απέναντι στη γνώση.
Δίνουµε ισχυρά επενδυτικά και φορολογικά κίνητρα για τις επενδύσεις που εκµεταλλεύονται νέες γνώσεις και είναι προσανατολισµένες στην αξιοποίηση των νέων τεχνολογιών.
Υποβοηθούµε τη συγκέντρωση και διάθεση επιχειρηµατικών κεφαλαίων σε νέες επιχειρηµατικές πρωτοβουλίες έντασης γνώσης.
Υποστηρίζουµε µε οικονοµικά και διοικητικά µέτρα νέες επιχειρηµατικές πρωτοβουλίες εκµετάλλευσης γνώσης από ερευνητές, πανεπιστηµιακούς ή και ερευνητικά και ακαδηµαϊκά ιδρύµατα.
Κινητοποιούµε την ιδιωτική έρευνα και προωθούµε τη συνέργια δηµόσιου και ιδιωτικού τοµέα.
Δίνουµε ισχυρά κίνητρα για την ενθάρρυνση και την προώθηση της ερευνητικής δραστηριότητας των επιχειρήσεων.
Βελτιώνουµε την πρόσβαση των επιχειρήσεων, ειδικά των µικρών, σε ειδικές πηγές χρηµατοδότησης (σχήµατα εγγυήσεων, διαθεσιµότητα κεφαλαίων επισφαλών και ριψοκίνδυνων επενδύσεων - venture capital κ.λπ).
Ενθαρρύνουµε τη δικτύωση των επιχειρήσεων µεταξύ τους και µε οργανισµούς παραγωγής γνώσης, δηµιουργώντας κοινές «τεχνολογικές πλατφόρµες».
Αναπτύσσουµε προγράµµατα για την ενίσχυση της συνεργασίας των ανώτατων εκπαιδευτικών ιδρυµάτων και των ερευνητικών και τεχνολογικών κέντρων µε τις µικροµεσαίες επιχειρήσεις.
Αυτόνοµα, ισχυρά δηµόσια ερευνητικά κέντρα.
Ενισχύουµε τα δηµόσια ερευνητικά και τεχνολογικά κέντρα στη βάση της επιστηµονικής αριστείας.
Θέλουµε τα ερευνητικά κέντρα, όπως και τα ανώτατα εκπαιδευτικά ιδρύµατα, αυτόνοµα, µε ισχυρούς µηχανισµούς κοινωνικής λογοδοσίας,
και µε µηχανισµούς αξιολόγησης και ελέγχου των αποτελεσµάτων της λειτουργίας τους που θα διασφαλίζουν τη διαρκή αναβάθµιση της ποιότητας της έρευνας.
Προωθούµε τις συνεργασίες ερευνητικών οµάδων και συνενώσεις οµοειδών ερευνητικών µονάδων µε στόχο τον εξορθολογισµό και δηµιουργία ισχυρών εθνικών κέντρων.
Οι στόχοι, οι κατευθύνσεις και ο ρόλος τους αποσαφηνίζονται και η χρηµατοδότηση τους γίνεται µε βάση πολυετείς προγραµµατικές συµφωνίες µε την πολιτεία.
Προωθούµε τη συµµετοχή των γυναικών στα ερευνητικά προγράµµατα µε συγκεκριµένους ποσοτικούς στόχους.
Η παιδεία γίνεται χώρος συνεχούς έρευνας.
Συνδέεται µε την ανάπτυξη και την παραγωγή.
Συνεργασία και συµµετοχή του ιδιωτικού τοµέα, των φορέων της Αυτοδιοίκησης και της περιφέρειας, κάτω από την εποπτεία των Πανεπιστηµίων.
Επενδύουµε στην έρευνα αιχµής που καλύπτει και δραστηριότητες βασικής έρευνας και έρευνας σε περιοχές που δεν προσελκύουν χρηµατοδότηση, όπως πχ οι ανθρωπιστικές επιστήµες.
Βελτιώνουµε την ποιότητα των µεταπτυχιακών σπουδών στα πανεπιστήµια, τα αξιολογούµε, τα ενισχύουµε και τα επιβραβεύουµε.
Προωθούµε θεσµούς τεχνολογικής εξοικείωσης και άµιλλας ήδη από τη µέση εκπαίδευση γιατί η εξοικείωση µε την επιστηµονική σκέψη ξεκινά στο σχολείο.
Ηλεκτρονικές Επικοινωνίες: πρόσβαση στον καθένα, παντού, κάθε στιγµή
Οι τεχνολογίες πληροφορίας και επικοινωνίας µπορούν να αποτελέσουν το υπόβαθρο για ένα νέο αναπτυξιακό µοντέλο
αλλά και εργαλείο για τη συµµετοχή του πολίτη, τη διαφάνεια και την κοινωνική λογοδοσία.
Με µια τολµηρή πολιτική µετάβασης στη νέα εποχή, θέλουµε η Ελλάδα να καλύψει µε ταχύτητα τη µέχρι σήµερα υστέρηση και να καταταγεί µεταξύ των πρώτων χωρών στη χρήση προηγµένων ηλεκτρονικών υπηρεσιών µέχρι το 2015.
Στόχοι:
Η γρήγορη κάλυψη όλης της επικράτειας µε πρόσβαση σε ευρυζωνικά δίκτυα µε ταυτόχρονη διεύρυνση των πηγών και του περιεχοµένου στην ελληνική γλώσσα.
Το πέρασµα στην εποχή των ενοποιηµένων υπηρεσιών υψηλής προστιθέµενης αξίας µε τη σύγκλιση της σταθερής και κινητής τηλεφωνίας, του γρήγορου internet και της τηλεόρασης.
Ευρυζωνική καθολική πρόσβαση στις ενοποιηµένες υπηρεσίες επικοινωνίας, πληροφόρησης και τηλεόρασης κάθε στιγµή, παντού µε µία και µόνη σύνδεση.
Η ισότιµη πρόσβαση στη δηµόσια πληροφορία µε χρήση ανοικτών προτύπων και υπηρεσιών φιλικών στα άτοµα µε αναπηρίες.
Στη δική µας αντίληψη οι προηγµένες ηλεκτρονικές υπηρεσίες αποτελούν Δηµόσιο Αγαθό στο οποίο πρέπει να εξασφαλίζεται πρόσβαση στον καθένα, παντού και κάθε στιγµή.
Προτεραιότητά µας την πρώτη τετραετία.
Δεσµευόµαστε για την πλήρη εφαρµογή πρακτικών ηλεκτρονικής διακυβέρνησης και ψηφιοποίηση της διεπαφής του Κράτους µε τον πολίτη, για την προώθηση πρακτικών ηλεκτρονικής υγείας και ηλεκτρονικού επιχειρείν.
Το ελληνικό δηµόσιο θα στηρίξει επενδύσεις σε όλες τις προηγµένες ηλεκτρονικές δικτυακές υποδοµές (καλώδια, οπτικές ίνες, ασύρµατα δίκτυα) µε ευρωπαϊκούς και εθνικούς πόρους και µε έµφαση στις αποµακρυσµένες περιοχές.
Το ελληνικό δηµόσιο διατηρεί τον έλεγχο του ΟΤΕ µε το αναγκαίο ποσοστό εµποδίζοντας την δηµιουργία ενός ανεξέλεγκτου ιδιωτικού µονοπωλιακού καθεστώτος.
Απαιτεί την αναβάθµιση του µάνατζµεντ του οµίλου, την γρήγορη προσαρµογή του στα νέα τεχνολογικά δεδοµένα και την εκπλήρωση µε µετρήσιµους δείκτες των στρατηγικών του στόχων στις ενοποιηµένες υπηρεσίες ηλεκτρονικών επικοινωνιών στο νέο ανταγωνιστικό περιβάλλον.
Οι πολιτικές µας στόχο έχουν να εξυγιάνουν και να διευρύνουν τον ανταγωνισµό στις ηλεκτρονικές επικοινωνίες
καθώς και να κατοχυρώσουν µε κάθε πρόσφορο τρόπο την ανταγωνιστική πρόσβαση όλων των επιχειρήσεων παροχής τηλεπικοινωνιακών υπηρεσιών στις υφιστάµενες και νέες δικτυακές υποδοµές µε ανάλογη δίκαιη κοστολόγηση και εξάλειψη µιας σειράς στρεβλώσεων των κανόνων ρύθµισης και υγιούς ανταγωνισµού.
Για το σκοπό αυτό θα καθιερωθεί µια ενιαία ρυθµιστική αρχή για τις δικτυακές υποδοµές και τις υπηρεσίες ηλεκτρονικής επικοινωνίας σε πλήρη εναρµόνιση µε το ευρωπαϊκό δίκαιο.
Παράλληλα θα προωθηθούν ταχύτατα όλες οι αναγκαίες κανονιστικές ρυθµίσεις καθώς και οι αδειοδοτήσεις για τις ψηφιακές εκποµπές,
θέµατα στα οποία η κυβέρνηση της ΝΔ εγκατέλειψε τη χώρα µας στο απόλυτο µηδέν.
Προστατεύουµε τα προσωπικά δεδοµένα στο διαδίκτυο και τους χρήστες έναντι κακόβουλου και παράνοµου περιεχοµένου, µε σεβασµό στην πολυφωνία και την ελευθερία της έκφρασης.
Οι δεσµεύσεις µας για την Ελλάδα στην πρωτοπορία των νέων τεχνολογιών: Αύξηση της χρηµατοδότησης της έρευνας ώστε να φτάσει το 1,5% του ΑΕΠ
Οριζόντιος «Προϋπολογισµός Καινοτοµίας» που στηρίζει τη δηµιουργία περιβάλλοντος ανανέωσης της Ελληνικής οικονοµίας µε βάση τη γνώση
Αξιολόγηση και προγραµµατικές συµφωνίες στα δηµόσια ερευνητικά κέντρα – δηµιουργία «κρίσιµης µάζας» και κέντρων αριστείας
Η Ελλάδα να καταταγεί µεταξύ των πρώτων χωρών στη χρήση προηγµένων ηλεκτρονικών υπηρεσιών µέχρι το 2015
Το ελληνικό δηµόσιο θα στηρίξει επενδύσεις σε όλες τις προηγµένες ηλεκτρονικές δικτυακές υποδοµές µε ευρωπαϊκούς και εθνικούς πόρους και µε έµφαση στις αποµακρυσµένες περιοχές
Ευρυζωνική καθολική πρόσβαση στις ενοποιηµένες υπηρεσίες επικοινωνίας, πληροφόρησης και τηλεόρασης κάθε στιγµή, παντού µε µία και µόνη σύνδεση
Διεύρυνση του ανταγωνισµού στις ηλεκτρονικές επικοινωνίες, κατοχύρωση της ανταγωνιστικής πρόσβασης όλων των επιχειρήσεων παροχής υπηρεσιών στις υφιστάµενες και νέες δικτυακές υποδοµές
Το ελληνικό δηµόσιο διατηρεί τον έλεγχο του ΟΤΕ µε το αναγκαίο ποσοστό εµποδίζοντας την δηµιουργία ενός ανεξέλεγκτου ιδιωτικού µονοπωλιακού καθεστώτος.
Ενιαία ρυθµιστική αρχή για τις δικτυακές υποδοµές και τις υπηρεσίες ηλεκτρονικής επικοινωνίας
Εκχώρηση αδειών για την ανάπτυξη των υπηρεσιών της διαδικτυακής, κινητής και επίγειας ψηφιακής τηλεόρασης
Ταχυδροµική Αγορά
Η Ταχυδροµική Αγορά, ενόψει της πλήρους απελευθέρωσής της πρέπει να διασφαλίζει την παροχή καθολικής υπηρεσίας σ’ όλη την επικράτεια µε πρότυπα ποιότητας για τα οποία θα δεσµεύεται ο πάροχος της καθολικής υπηρεσίας στη βάση σύµβασης µε το ελληνικό δηµόσιο.
Τα ΕΛΤΑ συνεχίζουν τον εκσυγχρονισµό τους, αναπτύσσουν στρατηγικές συµµαχίες στον Τοµέα των Ταχυµεταφορών,
αξιοποιούν την ψηφιακή τεχνολογία ιδιαίτερα στις ηµιαστικές και αγροτικές περιοχές,
ενεργοποιούνται πιο αποτελεσµατικά στον Χρηµατοοικονοµικό Τοµέα
και είναι σε θέση να διεκδικήσουν ανταγωνιστικά και να λειτουργήσουν µε επιτυχία ως βασικός πάροχος καθολικής υπηρεσίας στο νέο ανταγωνιστικό περιβάλλον.
Δίκαιη φορολογία
II. ΜΙΑ ΧΩΡΑ ΠΟΥ ΠΑΡΑΓΕΙ ΠΛΟΥΤΟ – ΜΙΑ ΚΟΙΝΩΝΙΑ ΠΟΥ ΤΟΝ ΜΟΙΡΑΖΕΤΑΙ ΔΙΚΑΙΑ
Βιώσιµη Ανάπτυξη για µια Δίκαιη Κοινωνία
Η βιώσιµη ανάπτυξη είναι για εµάς το αναπτυξιακό υπόδειγµα για την Ευρωπαϊκή Ελλάδα του 21ου αιώνα.
Ανάπτυξη που απελευθερώνει τις δηµιουργικές δυνάµεις, κάνει άλµατα προς την οικονοµία της γνώσης και της καινοτοµίας, συνδέει τους νέους ανερχόµενους κλάδους της οικονοµίας µε τους παραδοσιακούς, εξασφαλίζει σταθερή αύξηση της παραγωγικότητας, ενισχύει την ανταγωνιστικότητα και εξωστρέφεια της οικονοµίας, οδηγεί στη σύγκλιση των περιφερειών, στη µείωση των ενδο-περιφερειακών ανισοτήτων και στην ανάδυση νέων πόλων ανάπτυξης.
Η βιώσιµη ανάπτυξη είναι το µοντέλο για µια Ελλάδα ανταγωνιστική µε ισχυρή κοινωνική συνοχή,
για µια Ελλάδα πρότυπη στην προστασία της φυσικής κληρονοµιάς, όπου η φύση και η ιστορία αντιµετωπίζονται ως αναπτυξιακός πόρος και όχι ως βρόγχος, για τη βελτίωση της ποιότητας ζωής των Ελλήνων.
Θέλουµε το νέο αναπτυξιακό µας όραµα να εκφράζει τις προσδοκίες των πολιτών και να λειτουργήσει ως παράγοντας κινητοποίησης των πιο δηµιουργικών δυνάµεων της κοινωνίας.
Ταυτόχρονα δεσµευόµαστε στις πλέον αδύναµες κοινωνικές οµάδες για µια δίκαιη κατανοµή του «µερίσµατος ανάπτυξης».
Η βιώσιµη ανάπτυξη:
Δηµιουργεί ευκαιρίες, δυνατότητες και επιλογές πρώτα για τους οικονοµικά αδύνατους, µειώνει τις κοινωνικές ανισότητες, ενισχύει την κοινωνική συνοχή.
Υλοποιεί τον κανόνα «Γνώση, Ασφάλιση, Δουλειά σ’ αυτούς που µπορούν,
Ισχυρή Κοινωνική Αλληλεγγύη σ’ αυτούς που πράγµατι δεν µπορούν».
Συνδέει τους υψηλούς ρυθµούς ανάπτυξης µε τη δηµιουργία βιώσιµων θέσεων εργασίας, τη δραστική µείωση της ανεργίας µε στόχο την πλήρη απασχόληση, την αύξηση του ποσοστού απασχόλησης των νέων, των γυναικών και των µακροχρόνια ανέργων.
Πραγµατώνει τη νέα αλληλεγγύη µεταξύ των γενεών µε τη δίκαιη κατανοµή των πόρων, των ωφελειών και των βαρών µεταξύ τους ώστε η βιώσιµη ευηµερία των σηµερινών γενεών να γίνει στήριγµα για την ευηµερία των αυριανών.
Προστατεύει και ανανεώνει το φυσικό περιβάλλον, εξασφαλίζει την αειφόρο διαχείριση των φυσικών πόρων και επιτυγχάνει «περισσότερα και καλύτερα µε λιγότερα».
Εξασφαλίζει τη δίκαιη διανοµή των ωφελειών της παγκοσµιοποίησης και της ευρωπαϊκής ολοκλήρωσης, στηρίζει τους αδύναµους και περιορίζει τις απειλές και τους κινδύνους.
Επενδύσεις για ισχυρή ανάπτυξη και ανταγωνιστικότητα
Το νέο κοινωνικό µας πρόγραµµα προϋποθέτει µια δυναµική οικονοµία που παράγει, καινοτοµεί και δηµιουργεί πλούτο για να αναδιανεµηθεί.
Χρειάζονται υψηλοί ρυθµοί ανάπτυξης – σταθερά υψηλότεροι από εκείνους των εταίρων µας στην ΕΕ.
Χρειαζόµαστε ανάπτυξη που στηρίζεται στις επενδύσεις και όχι στον υπερδανεισµό νοικοκυριών και επιχειρήσεων.
Το πρότυπο ανταγωνιστικότητας που υπηρετούµε δεν στηρίζεται στη φθηνή εργασία.
Προτεραιότητα αποτελεί η αύξηση των δηµοσίων και ιδιωτικών επενδύσεων για την αναβάθµιση της υποδοµής και παραγωγικής βάσης της χώρας,
για τη βελτίωση των εισοδηµάτων και της ποιότητας ζωής των Ελλήνων πολιτών.
Βασική προϋπόθεση, η ικανότητά της οικονοµίας να κινητοποιεί και να συνδυάζει παραδοσιακούς και νέους αναπτυξιακούς µηχανισµούς και κλάδους,
να εξαλείφει εσωτερικές διαρθρωτικές αδυναµίες της οικονοµίας
και να επιτυγχάνει υψηλότερα επίπεδα επενδύσεων σε τοµείς µεγάλης απόδοσης.
Ιδιωτικές επενδύσεις, εγχώριες και ξένες, σε επιχειρηµατικές ιδέες και καινοτοµίες που παίρνουν υπόψη τους τον επαναπροσδιορισµό των συγκριτικών πλεονεκτηµάτων της χώρας.
Δηµόσιες επενδύσεις µε ποιοτικά χαρακτηριστικά σε τοµείς που έχουν πολλαπλασιαστικά αποτελέσµατα στη δυναµική της οικονοµίας.
Επενδύσεις του Δ‘ ΚΠΣ οι οποίες συγκεντρώνονται στα προγράµµατα: Ανθρώπινο Κεφάλαιο – Οικονοµία και Κοινωνία Γνώσης – Κοινωνία Πληροφορίας και Ηλεκτρονική Διακυβέρνηση
– Περιφερειακή Σύγκλιση
– Διευρωπαϊκά Δίκτυα και Υποδοµές
– «Πράσινη» Επιχειρηµατικότητα, Περιβάλλον και Ποιότητα Ζωής.
Η διαχείριση του Δ’ ΚΠΣ θα επικεντρωθεί σε «έξυπνα» προγράµµατα και ενέργειες που δηµιουργούν υψηλή προστιθέµενη αξία ειδικά στην Οικονοµία της Γνώσης και το Ανθρώπινο Κεφάλαιο
και θα εξασφαλιστεί η αποκέντρωσή του, η λειτουργικότητά του, η µεγαλύτερη συµµετοχή των κοινωνικών εταίρων και η συνεχής αξιολόγηση και ο έλεγχος των τελικών αποτελεσµάτων.
Επενδύσεις που ολοκληρώνουν το βασικό οδικό δίκτυο της χώρας µέχρι το 2015, στηρίζουν τις συνδυασµένες µεταφορές και δηµιουργούν γενικότερα µια σύγχρονη δικτυακή υποδοµή – µεταφορική, τηλεπικοινωνιακή, ενεργειακή, χρηµατοοικονοµική, ψηφιακή.
Στόχος µας είναι 3 εκατ. συνδέσεις υψηλής ταχύτητας στο διαδίκτυο µέχρι το 2010.
Επενδύσεις που αναδιαρθρώνουν τον παραγωγικό ιστό της χώρας, εξειδικεύουν ποιοτικά την παραγωγή προϊόντων και υπηρεσιών και δηµιουργούν ολοκληρωµένα παραγωγικά συµπλέγµατα (βιοµηχανοτουριστικές αλυσίδες, αγροτοδιατροφικές, ιατροτουριστικές κ.α.)
Το Κράτος οφείλει να έχει ηγετικό ρόλο στην προσπάθεια ανάπτυξης της χώρας µας.
Δεσµευόµαστε πως οι δηµόσιες επενδύσεις θα ανέρχονται κάθε χρόνο σε τουλάχιστον 5% του ΑΕΠ και ταυτόχρονα να επικεντρώνονται περισσότερο σε τοµείς που έχουν πολλαπλασιαστικά αποτελέσµατα στη δυναµική της οικονοµίας.
Οι δεσµεύσεις µας για επενδύσεις που στηρίζουν την ισχυρή ανάπτυξη: Το Κράτος επικεφαλής της ανάπτυξης µε αύξηση των δηµοσίων επενδύσεων τουλάχιστον στο 5% του ΑΕΠ.
Επικέντρωση του Δ’ ΚΠΣ σε τοµείς προτεραιότητας: ανθρώπινο κεφάλαιο, η οικονοµία της γνώσης, ηλεκτρονική διακυβέρνηση, περιφερειακή σύγκλιση, διευρωπαϊκά Δίκτυα, περιβάλλον και ποιότητα ζωής.
Ένα δίκαιο φορολογικό σύστηµα
Βασική µας επιδίωξη είναι η δηµιουργία ενός νέου φορολογικού πλαισίου µε άξονες την απλότητα, τη δικαιοσύνη, την αποτελεσµατικότητα, τη διαφάνεια, τη σταθερότητα, την προβλεψιµότητα, την φορολογική ασφάλεια και την ελαχιστοποίηση του διοικητικoύ βάρους και του κόστους συµµόρφωσης.
Θέλουµε το φορολογικό σύστηµα να µπορεί να αντιµετωπίσει τις νέες προκλήσεις από τη δηµιουργία της ενιαίας Ευρωπαϊκής αγοράς, την παγκοσµιοποίηση της οικονοµικής ζωής, τις ηλεκτρονικές συναλλαγές και τη µεγάλη κινητικότητα του κεφαλαίου.
Άµεση προτεραιότητα µας είναι ο πολίτης να ξαναβρεί µία αίσθηση δικαίου που σήµερα απουσιάζει, να εµπεδωθεί κλίµα εµπιστοσύνης µε το να περιοριστούν οι ποικίλες στρεβλώσεις του συστήµατος και να τερµατιστεί η κατάσταση να επιβραβεύονται οι ασυνεπείς φορολογούµενοι µε τις χαριστικές ρυθµίσεις που κάθε τόσο νοµοθετούνται.
Α. ΔΙΚΑΙΗ ΑΝΑΔΙΑΝΟΜΗ ΤΩΝ ΦΟΡΟΛΟΓΙΚΩΝ ΒΑΡΩΝ
α. Φορολογία Εισοδήµατος Φυσικών Προσώπων
Ενιαία, προοδευτική, τιµαριθµοποιηµένη φορολογική κλίµακα η οποία στηρίζει τη δίκαιη αναδιανοµή εισοδήµατος δίχως να δηµιουργεί αντικίνητρα στην εργασία.
Η έκπτωση φόρου για τις οικογενειακές δαπάνες καθώς και για τα οικογενειακά βάρη να υπολογίζεται από το συνολικό φόρο που προκύπτει από τη δήλωση και των δύο συζύγων, ώστε το σύστηµα να γίνεται δικαιότερο για τα χαµηλά εισοδήµατα και τις οικογένειες.
Εξετάζεται η φορολόγηση της υπεραξίας που πραγµατοποιείται από βραχυχρόνιες χρηµατιστηριακές συναλλαγές, µε δυνατότητα συµψηφισµού των ζηµιών µε βάση τα δεδοµένα µιας σειράς χωρών της Ευρωπαϊκής Ένωσης.
Ο υπάρχων φόρος χρηµατιστηριακών συναλλαγών καταργείται.
Τα εισοδήµατα από όλες τις κατηγορίες αµοιβών, θα φορολογούνται µε βάση την κλίµακα φορολογίας εισοδήµατος φυσικών προσώπων.
Η καθιέρωση φορολογικών κινήτρων σε φυσικά πρόσωπα αφορά στοχευµένες κοινωνικές επιδιώξεις
β. Φορολογία Εισοδήµατος Νοµικών Προσώπων
Τα διανεµόµενα κέρδη στα φυσικά πρόσωπα µεγαλοµετόχους θα φορολογούνται µε την κλίµακα των φυσικών προσώπων, µε έκπτωση από το φόρο του ποσού που έχει παρακρατηθεί στην εταιρεία ως φορολογία κερδών.
Σε κάθε περίπτωση πρέπει να αποκλειστεί η διπλή φορολόγηση εισοδήµατος.
Τα αδιανέµητα κέρδη των νοµικών προσώπων και προσωπικών εταιρειών θα φορολογούνται µε χαµηλό συντελεστή µε στόχο την αύξηση των επενδύσεων, τον εκσυγχρονισµό των επιχειρήσεων και την αύξηση της απασχόλησης.
θα καθιερώσουµε φορολογικά κίνητρα για την έρευνα – καινοτοµία, κοινωνικά στοχευµένες επιδιώξεις αλλά και αντικίνητρα για τις ρυπογόνες δραστηριότητες και την εκποµπή αερίων θερµοκηπίου.
5ετές αφορολόγητο για µικρές επιχειρήσεις νέων σε ηµιαστικές και αγροτικές περιοχές.
γ. Έµµεση Φορολογία
Άµεση προτεραιότητα είναι να ανατρέψουµε τη συνεχιζόµενη επιδείνωση της σχέσης άµεσων προς έµµεσους φόρους στα συνολικά έσοδα.
Η βασική επιδίωξη είναι ο περιορισµός της φοροδιαφυγής, η απλοποίηση των διαδικασιών και η αντιµετώπιση των απωλειών εσόδων από το λαθρεµπόριο καθώς και των εσόδων που µπορεί να προκύψουν µε το εµπόριο µέσω διαδικτύου.
Άµεση επιστροφή του ΦΠΑ των εξαγωγών µε την επιβεβαίωση και επαλήθευση της εξαγωγής.
δ. Φόροι Ακίνητης Περιουσίας
Αναµόρφωση και ενοποίηση των περισσότερων φόρων ακίνητης περιουσίας
και απόδοση των εσόδων στην τοπική αυτοδιοίκηση.
Αναµόρφωση του φόρου µεγάλης ακίνητης περιουσίας και αύξηση των αφορολόγητων ορίων ώστε να αρθούν αδικίες για τους µικροϊδιοκτήτες και να φορολογείται η πραγµατικά µεγάλη περιουσία.
Τα έσοδα θα αποδίδονται στην Τοπική Αυτοδιοίκηση.
Προσαρµογή αντικειµενικών αξιών ακινήτων µε τις αγοραίες µε αντίστοιχη δραστική µείωση των συντελεστών της φορολογίας µεταβίβασης ακινήτων, ώστε να µην υπάρξει πρόσθετη επιβάρυνση των φορολογουµένων για να αποφεύγονται οι στρεβλώσεις της αγοράς.
Αύξηση των αφορολογήτων ορίων για την απόκτηση πρώτης κατοικίας.
Βελτίωση και εφαρµογή της νοµοθεσίας για την αποτελεσµατική φορολόγηση ακινήτων εξωχώριων εταιρειών (off-shore).
Β. ΜΕΙΩΣΗ ΤΗΣ ΓΡΑΦΕΙΟΚΡΑΤΙΑΣ ΚΑΙ ΤΟΥ ΚΟΣΤΟΥΣ
α. Απλούστευση Κανόνων και Διαδικασιών
Κωδικοποίηση και απλούστευση της νοµοθεσίας, συνεχής ενηµέρωση και διαθεσιµότητα στο διαδίκτυο.
Μείωση στο ελάχιστο του αριθµού των απαιτούµενων εντύπων και απλοποίηση του τρόπου συµπλήρωσης και υποβολής τους.
Σταδιακή θέσπιση πληρωµής όλων των φόρων/τελών/δασµών απευθείας µέσω τραπέζης.
Καθιέρωση δυνατότητας εξυπηρέτησης των πολιτών και των επιχειρήσεων και από άλλα εκτός ΔΟΥ σηµεία
Σταδιακή κατάργηση του Κώδικα Βιβλίων και Στοιχείων και ενσωµάτωση των αναγκαίων διατάξεων στη φορολογική νοµοθεσία.
Δηµιουργία διαδικασιών που βοηθούν στη γρήγορη και δίκαιη ή λύση των διαφορών µεταξύ φορολογικής αρχής και φορολογουµένων και στην αποφυγή των µακροχρόνιων δικαστικών αγώνων.
Καθιέρωση ενηµέρωσης των πολιτών για τον τρόπο που η Διοίκηση διαχειρίζεται τους φόρους που αυτοί καταβάλλουν.
Εκστρατεία για τη διαµόρφωση φορολογικής συνείδησης
β. Οργάνωση και Διαχείριση Πληροφοριών
Ολοκληρωµένη µηχανογραφική στήριξη και διεύρυνση των υπηρεσιών που προσφέρονται από το TAXIS NET.
Διασύνδεση του ΤΑΧΙΣ µε τα πληροφοριακά συστήµατα των φορέων κοινωνικής ασφάλισης και πρωταρχικά µε το ΙΚΑ, ώστε να περιοριστεί τόσο η φοροδιαφυγή όσο και η εισφοροδιαφυγή.
γ. Αλλαγή και αναδιοργάνωση του συστήµατος ελέγχων
Για την αποτελεσµατική αντιµετώπιση της χρόνιας πληγής της φοροδιαφυγής και του λαθρεµπορίου επιβάλλεται ριζική αλλαγή του τρόπου λειτουργίας των φορολογικών υπηρεσιών, που θα γίνει µε µεθοδικότητα, εκπαίδευση και αξιοκρατία και µε βάση τις σύγχρονες αρχές οργάνωσης και διοίκησης.
Το νέο µοντέλο οργάνωσης των υπηρεσιών απαιτεί µηχανογραφική υποστήριξη σταθερούς φορολογικούς κανόνες, απλή και ενιαία διαδικασία και διοίκηση βάση στόχων οι οποίοι τίθενται, ελέγχονται και παρουσιάζονται µε διαφάνεια.
Θα θεσπισθούν κίνητρα για ελεγκτές και ελεγχόµενους µε στόχο τόσο την καταπολέµηση της φοροδιαφυγής όσο και της διαφθοράς.
Τα ελεγκτικά φορολογικά όργανα θα αντιµετωπίζουν µε εµπιστοσύνη τις δηλώσεις των φορολογούµενων.
Ο ρόλος τους θα είναι και συµβουλευτικός.
Ισχύει το τεκµήριο της ειλικρίνειας για όλους τους φορολογούµενους.
Οι έλεγχοι γίνονται µε όρους πραγµατικής οικονοµικής δραστηριότητας.
Παράλληλα θα αναµορφωθούν οι ποινές και ο µηχανισµός επιβολής τους, ώστε να γίνει απλός, σαφής και αποτελεσµατικός.
Εισαγωγή αποτελεσµατικού δειγµατοληπτικού ελέγχου µε διασταύρωση όλων των πληροφοριών (φορολογικών, τελωνειακών, ασφαλιστικών, τραπεζικών κ.α.) για τις συναλλαγές σε Ελλάδα και εξωτερικό.
Επιλογή ελεγκτέων υποθέσεων κεντρικά µε βάση την εφαρµογή συστήµατος (point system), για να εντοπίζονται οι οµάδες ή επιχειρήσεις που έχουν τάση προς τη φοροδιαφυγή.
Αναδιοργάνωση των Υπηρεσιών Δίωξης Οικονοµικού Εγκλήµατος για τη σύλληψη της µεγάλης φοροδιαφυγής.
Καλύτερη αναδιάρθρωση των Υπηρεσιών του Υπουργείου Οικονοµικών προκειµένου να ανταποκρίνονται ταχύτατα στα αιτήµατα των πολιτών καθώς και των υποψηφίων επενδυτών.
Καθιέρωση λογιστικού προσδιορισµού εσόδων για όλες τις επιχειρήσεις.
Η αξιοποίηση της σύγχρονης πληροφορικής τεχνολογίας σε συνδυασµό µε την απλούστευση των διαδικασιών και τους αξιόπιστους δειγµατοληπτικούς ελέγχους θα διευκολύνει τον εντοπισµό των µη δηλωµένων εισοδηµάτων από όλες τις πηγές, ώστε να περιοριστεί η παραοικονοµία στο επίπεδο του µέσου όρου της Ευρωπαϊκής Ένωσης.
Οι δεσµεύσεις µας για ένα δίκαιο φορολογικό σύστηµα: Ενιαία, προοδευτική και τιµαριθµοποιηµένη φορολογική κλίµακα για δίκαιη αναδιανοµή εισοδήµατος.
Ανατροπή της επιδείνωσης της σχέσης άµεσων προς έµµεσους φόρους.
Φορολόγηση των διανεµοµένων κερδών των εταιρειών (µερίσµατα) σαν εισόδηµα φυσικών προσώπων.
Φορολόγηση των αδιανέµητων κερδών µε χαµηλό συντελεστή, ως κίνητρο για την αύξηση των επενδύσεων και της απασχόλησης.
Φορολογικά κίνητρα για στοχευµένες κοινωνικές επιδιώξεις  έρευνα – καινοτοµία, περιβάλλον
5ετές αφορολόγητο των µικρών επιχειρήσεων νέων σε ηµιαστικές και αγροτικές περιοχές.
Ενοποίηση των περισσότερων Φόρων Ακίνητης Περιουσίας και απόδοσή τους στην Τοπική Αυτοδιοίκηση.
Αποτελεσµατική φορολόγηση ακινήτων εξωχώριων εταιρειών (off shore).
Φορολόγηση της υπεραξίας που παράγεται από βραχυχρόνιες χρηµατιστηριακές συναλλαγές.
Ασυµβίβαστη αντιµετώπιση της φοροδιαφυγής και περιορισµός της παραοικονοµίας στο µέσο όρο της ΕΕ µε την αξιοποίηση της πληροφορικής και αξιόπιστο σύστηµα δειγµατοληπτικών ελέγχων.
Κατάργηση των περισσότερων χρηµατικών προστίµων και αντικατάσταση από “point system”.
Καθιέρωση λογιστικού προσδιορισµού εσόδων για όλες τις επιχειρήσεις.
Αποτελεσµατική και διαφανής δηµόσια διαχείριση
Αποτελεί υποχρέωση µιας προοδευτικής κυβέρνησης η µέριµνα ώστε να πιάνουν τόπο τα χρήµατα των φορολογουµένων σε ποσότητα και ποιότητα υπηρεσιών.
Κάθε ευρώ του φορολογούµενου να πιάνει τόπο.
Το ΠΑΣΟΚ έχει κηρύξει τον πόλεµο σε κάθε είδος και ίχνος µυστικής διαχείρισης.
Η διαφάνεια είναι για µας και θα είναι για την κυβέρνησή µας, ο πρώτος κανόνας: όλα στο φως, όλα στη δηµοσιότητα, όλα γνωστά στους πολίτες και ανοιχτά στον έλεγχο.
Οι περιβόητοι ειδικοί λογαριασµοί θα καταργηθούν.
Κάθε υπουργική απόφαση που αφορά διάθεση κονδυλίων δηµοσιεύεται την επόµενη κιόλας ηµέρα στο διαδίκτυο.
Το ελληνικό κράτος για να εκπληρώσει το στρατηγικό του ρόλο στη Βιώσιµη Ανάπτυξη πρέπει να ξεκινήσει τις αλλαγές από τον εαυτό του, από τη δική του αποδοτική διαχείριση.
Αποτελεί εθνική πρόκληση η απαίτηση να πιάνουν τόπο τα χρήµατα των φορολογουµένων σε ποσότητα και ποιότητα υπηρεσιών προς τον πολίτη, να επιτυγχάνεται από κάθε ευρώ του φορολογούµενου η µέγιστη δυνατή προστιθέµενη δηµόσια και κοινωνική αξία.
Χρηµατοδότηση & Απόδοση
Η αρχή «πρώτα οι πολίτες - φορολογούµενοι, πρώτα οι πολίτες – καταναλωτές των δηµόσιων και κοινωνικών υπηρεσιών» θα διαπερνά όλες τις αλλαγές στον ευρύτερο δηµόσιο τοµέα και τη Νέα Δηµόσια Διαχείριση και θα αποτελεί τη θεµελιώδη καινοτοµία µιας νέας προοδευτικής διακυβέρνησης στον 21ο αιώνα
η οποία θα εισάγει:
τη δηµόσια χρηµατοδότηση µε βάση τα αποτελέσµατα σε ποσότητα και ποιότητα υπηρεσιών
την καθιέρωση προδιαγραφών ποιότητας και τη µέτρηση της απόδοσης της δηµόσιας δαπάνης µε κατάλληλους δείκτες καταρχήν σε τοµείς προτεραιότητας όπως υγεία, εκπαίδευση και ασφάλεια των πολιτών
την ανάλυση κόστους – οφέλους για κάθε δαπάνη, την εξάλειψη των µη παραγωγικών και µη κοινωνικά αναγκαίων δαπανών
την άριστη τοποθέτηση των κεφαλαίων και την εξοικονόµηση πόρων µε διπλό όφελος για τον φορολογούµενο – καταναλωτή και τον εργαζόµενο στο δηµόσιο τοµέα
τη µεγαλύτερη ελευθερία επιλογών για τον πολίτη – καταναλωτή δηµόσιων και κοινωνικών υπηρεσιών
την επιβράβευση µε αύξηση της χρηµατοδότησης, µεγαλύτερη ελευθερία κινήσεων και δηµόσια αναγνώριση των ιδρυµάτων, φορέων και υπηρεσιών που επιτυγχάνουν επίπεδα αριστείας ή ξεπερνούν τους στόχους ποιότητας
την εξάλειψη των αντικινήτρων στην καλή και αποδοτική εργασία στο δηµόσιο τοµέα.
όλα τα δηµόσια ιδρύµατα να έχουν ισολογισµό και διπλογραφικό σύστηµα.
-η κατανοµή των δαπανών του προϋπολογισµού ακολουθεί την αποκεντρωτική πολιτική του Κράτους.
Σταδιακά µε τη µεταφορά των εξουσιών στην περιφέρεια και στους Δήµους γίνεται και η µεταφορά πόρων, έτσι ώστε στο τελικό στάδιο να υπάρχει εξισορρόπηση εξουσιών και πόρων µεταξύ Κράτους, Περιφερειακής και Τοπικής  Αυτοδιοίκησης.
Εµείς στοιχηµατίζουµε σ’ ένα αποδοτικό για τους πολίτες δηµόσιο τοµέα, ενώ η συντηρητική παράταξη στην Ελλάδα και σ’ όλο τον κόσµο τον θεωρεί αναγκαίο κακό, τον οδηγεί στην συρρίκνωση, υποχρηµατοδότηση, εγκατάλειψη.
Προγραµµατικός Προϋπολογισµός
Δεσµευόµαστε να µετασχηµατίσουµε τον προϋπολογισµό του κράτους σε «Προγραµµατικό Προϋπολογισµό», µεταβάλλοντας τις διαδικασίες κατάρτισης, το περιεχόµενο, την υλοποίηση και έλεγχο των αποτελεσµάτων του.
Θα αποτυπώσουµε ξεκάθαρα σε έναν πολυετή προϋπολογισµό τις στρατηγικές προτεραιότητες και προγραµµατικούς µας στόχους, σε µεγάλες προγραµµατικές ενότητες, δίνοντας στον προϋπολογισµό τη µορφή τρίχρονων «συµβολαίων».
Ο σηµερινός τυπικός έλεγχος νοµιµότητας γίνεται ανεξάρτητος έλεγχος της σκοπιµότητας και των αποτελεσµάτων της δηµόσιας δαπάνης, µε διαχωρισµό ελεγκτών και ελεγχόµενων, µε καταγραφή και έλεγχο των µεγεθών σε εθνικολογιστική και όχι σε ταµειακή βάση.
Ο νέος προϋπολογισµός εξασφαλίζει διοικητική πρωτοβουλία και ευθύνη, δηµοσιονοµική πειθαρχία και ευελιξία στην ανακατανοµή, µέσα σε όρια, των πιστώσεων, εµποδίζει τη συσσώρευση κρυφών χρεών και οδηγεί σταδιακά σε µια ορθολογική και αποδοτική χρήση των διαθέσιµων πόρων.
Ο νέος Προγραµµατικός Προϋπολογισµός συνοδεύεται από µέτρα που αυξάνουν τη διαφάνεια, την αντικειµενική πληροφόρηση και εµπιστοσύνη: Η Εθνική Στατιστική Υπηρεσία Ελλάδας (Ε.Σ.Υ.Ε) αποκτά Ανεξάρτητη Λειτουργία µε υψηλή επιστηµονική και τεχνολογική στήριξη και η διοίκησή της εγκρίνεται από τη Βουλή.
Καθιερώνονται και υλοποιούνται σταδιακά στο βαθµό που βελτιώνεται η δηµοσιονοµική θέση της χώρας οι αρχές: «δανεισµός µόνο για επενδύσεις», «καµία πρόσθετη δαπάνη δίχως πρόβλεψη αντίστοιχων εσόδων, καµία περικοπή στα έσοδα δίχως ανάλογη αναπλήρωσή της».
Αξιολόγηση – Λογοδοσία – Έλεγχος
Η αξιολόγηση, η λογοδοσία και ο έλεγχος γίνονται συστατικά στοιχεία της διαχείρισης στον Δηµόσιο Τοµέα σ’ όλα τα επίπεδα.
Οι διαδικασίες τους πρέπει να είναι αξιόπιστες, αντικειµενικές και να εξασφαλίζουν τη δηµοκρατική συµµετοχή,
τη χρηστή διαχείριση και την υψηλή ποιότητα υπηρεσιών
και όχι να οδηγούν σε νέες γραφειοκρατικές εµπλοκές και σε σπατάλη ανθρώπινων και υλικών πόρων.
Ακίνητη Περιουσία του Δηµοσίου
Δεσµευόµαστε το Ελληνικό Δηµόσιο να αποκτήσει συνεκτική πολιτική ακίνητης περιουσίας,
να ενισχύει και να ρυθµίζει την κτηµαταγορά
και να διαµορφώνει µια ολοκληρωµένη αναπτυξιακή στρατηγική για την επιχειρηµατική εκµετάλλευση της δικής του ακίνητης περιουσίας
ώστε να εξοικονοµεί πόρους από την κάλυψη των στεγαστικών του αναγκών
και να αντλεί έσοδα για να µειώνει το δηµόσιο χρέος
και να χρηµατοδοτεί νέα επενδυτικά σχήµατα στήριξης της Κοινωνικής Ασφάλισης.
Στο πλαίσιο αυτό θα δηµιουργηθεί µηχανισµός υψηλού επαγγελµατικού επιπέδου που συντονίζει όλες τις εταιρείες και τους φορείς διαχείρισης της Ακίνητης Περιουσίας του Δηµοσίου
και καταγράφει, διεκδικεί και κατοχυρώνει έναντι καταπατητών, αξιολογεί, ταξινοµεί µε βάση το είδος και την αγοραία αξία το σύνολο της ακίνητης περιουσίας και την αποτυπώνει στο Ηλεκτρονικό Μητρώο Ακινήτων
επιλέγει τα ακίνητα που παραχωρούνται µε µακροπρόθεσµα συµβόλαια µίσθωσης για την ανάπτυξη επιχειρηµατικών δραστηριοτήτων, µισθώνονται, εκποιούνται, δωρίζονται για κοινωνικούς σκοπούς, στηρίζουν νέες χρηµατοδοτικές δοµές για τα Προγράµµατα Στέγασης του Δηµοσίου προσφέρονται σε Συµπράξεις Δηµόσιου – Ιδιωτικού Τοµέα ή εντάσσονται στο χαρτοφυλάκιο της Εταιρείας Επενδύσεων Ακινήτων
η οποία θα διαθέτει στο εγχώριο και ξένο επενδυτικό κοινό ελκυστικά, σύγχρονα χρηµατοοικονοµικά προϊόντα για την προσέλκυση κεφαλαίων συµβουλεύει και διαχέει την τεχνογνωσία της σύγχρονης διαχείρισης ακινήτων στα Ασφαλιστικά Ταµεία, τα Πανεπιστήµια και τους οργανισµούς του ευρύτερου δηµόσιου τοµέα.
Δηµόσιες «Αγορές»
Το Κράτος και κάθε χρηµατοδότης δηµόσιου και κοινωνικού χαρακτήρα θα µπορεί να αγοράζει υπηρεσίες για τους πολίτες από αυτόνοµους δηµόσιους φορείς, από µη κρατικούς µη κερδοσκοπικούς οργανισµούς ή από επιχειρήσεις του Ιδιωτικού και Κοινωνικού Τοµέα της οικονοµίας στη βάση «συµβολαίων» που συνδέουν τις πληρωµές µε µετρήσιµους στόχους απόδοσης και ποιότητας των υπηρεσιών.
Το δηµόσιο – χρηµατοδότης µ’ αυτό τον τρόπο θα διεγείρει τον «ανταγωνισµό ποιότητας» και δηµιουργεί δηµόσιες ή ηµιδηµόσιες «αγορές» σε χώρους δηµόσιας και κοινωνικής ευθύνης.
Στα πλαίσια αυτά το δηµόσιο και ειδικά η Τοπική Αυτοδιοίκηση θα ενισχύει τον Κοινωνικό Τοµέα της οικονοµίας και θα αγοράζει υπηρεσίες για τους πολίτες από ένα ευρύ φάσµα επιχειρήσεών του.
Οι δεσµεύσεις µας για αποτελεσµατική και διαφανή δηµόσια διαχείριση: Κατάργηση των «ειδικών λογαριασµών».
Όλα τα δηµόσια ιδρύµατα µε ισολογισµό και διπλογραφικό σύστηµα.
Δηµοσίευση στο διαδίκτυο κάθε χρηµατοδότησης µε Υπουργική απόφαση.
Εισαγωγή της χρηµατοδότησης µε βάση τα αποτελέσµατα σε ποσότητα και ποιότητα υπηρεσιών
Επιβράβευση των φορέων και υπηρεσιών που επιτυγχάνουν υψηλές επιδόσεις.
Μετατροπή του Κρατικού προϋπολογισµού σε «Προγραµµατικό Προϋπολογισµό» µε τη µορφή τριετούς «συµβολαίου» επίτευξης στόχων.
Μετατροπή Εθνικής Στατιστικής Υπηρεσίας (ΕΣΥΕ) σε ανεξάρτητη υπηρεσία.
40-
Θέλουµε να λειτουργήσει ο ανταγωνισµός στις αγορές ώστε να µειώνει τα φαινόµενα ακρίβειας και κερδοσκοπίας προς όφελος της κάθε οικογένειας.
Θα εξαλείψουµε τυπικούς και άτυπους φραγµούς στον ανταγωνισµό και ενισχύουµε τους µηχανισµούς που εµποδίζουν αθέµιτες συµπράξεις στη διαµόρφωση των τιµών.
Ο εποπτικός ρόλος του κράτους και η ενίσχυση των ανεξάρτητων Ρυθµιστικών Αρχών και της Επιτροπής Ανταγωνισµού εγγυώνται τον σεβασµό των κανόνων του υγιούς ανταγωνισµού στην αγορά.
Άνοιγµα των Κλειστών Αγορών - Κερδοσκοπία και Αθέµιτες Συµπράξεις
Θέλουµε να αναδείξουµε τον υγιή ανταγωνισµό σε ζωτικό µηχανισµό της αγοράς που ανταµείβει τις επιχειρήσεις που προσφέρουν σε χαµηλές τιµές καλύτερα προϊόντα και νέες υπηρεσίες.
Με τις πολιτικές µας ενισχύουµε τον ανταγωνισµό, ανοίγουµε τις κλειστές αγορές προϊόντων και υπηρεσιών, µε µεταβατικές περιόδους έγκαιρη προετοιµασία των αγορών
και συνεργασία µε τους κοινωνικούς εταίρους.
Περιορίζουµε δραστικά τις ρυθµίσεις που µειώνουν την παραγωγικότητα, αυξάνουν τις τιµές και το γραφειοκρατικό κόστος, συντηρούν ποικίλα καρτέλ και ολιγοπωλιακές καταστάσεις σε βάρος των καταναλωτών.
Στο πλαίσιο αυτό: Άµεσα θα ενισχυθούν η Επιτροπή Ανταγωνισµού και η Επιτροπή Κεφαλαιαγοράς.
Εξαλείφονται τυπικοί και άτυποι φραγµοί στην είσοδο νέων επιχειρήσεων στην αγορά ιδιαίτερα στην παραγωγή και εµπορία προϊόντων λαϊκής κατανάλωσης.
Διαλύονται οι αθέµιτες συµπράξεις στη διαµόρφωση των τιµών ανεξάρτητα από το κόστος και τη ζήτηση και οι αδικαιολόγητες αποκλίσεις των τιµών για τα ίδια προϊόντα και υπηρεσίες.
Ενισχύονται οι επιτόπιοι έλεγχοι, επιβάλλονται αυστηρές κυρώσεις και υιοθετούνται µέτρα επιείκειας στις επιχειρήσεις που συµβάλλουν στη διάλυση των καρτέλ και των αθέµιτων συµφωνιών.
Εξασφαλίζεται η συντονισµένη και αποτελεσµατική λειτουργία των αρµόδιων ελεγκτικών µηχανισµών στο πλαίσιο σαφούς οριοθέτησης των αρµοδιοτήτων τους.
Ενηµερωµένοι Καταναλωτές - ενεργοί πολίτες
Η προστασία των καταναλωτών είναι βασική προτεραιότητα των πολιτικών µας,
είναι προϋπόθεση για την ενίσχυση του ανταγωνισµού και της ανταγωνιστικότητας της οικονοµίας.
Ένα ισχυρό κίνηµα καταναλωτών υποστηριζόµενο από την οργανωµένη Δηµόσια παρέµβαση ενισχύει τον ανταγωνισµό τιµών και ποιότητας µεταξύ των επιχειρήσεων και βελτιώνει τις επιδόσεις τους.
Θέλουµε η πολιτική ανταγωνισµού εκτός από τις επιχειρήσεις να προστατεύει και τον καταναλωτή, να ενισχύεται και να διευρύνεται σε όλους τους τοµείς της οικονοµικής δραστηριότητας.
Ταυτόχρονα, θα διασφαλίσουµε την καθολική υπηρεσία στις περιπτώσεις που η αγορά δεν εξυπηρετεί τους πολίτες - καταναλωτές της υπαίθρου (π.χ. άγονες γραµµές, αποµονωµένες περιοχές κλπ).
Επιπλέον, µε τις πολιτικές µας δεσµευόµαστε: Να εφαρµόζονται µε αυστηρότητα όλες οι προδιαγραφές παραγωγής και διάθεσης προϊόντων και υπηρεσιών της ενιαίας ευρωπαϊκής αγοράς
Να εφαρµόζονται διαδικασίες πιστοποίησης της ασφάλειας και της ποιότητας των προϊόντων σε όλα τα στάδια από τη µονάδα παραγωγής µέχρι το ράφι του καταστήµατος
και ενισχύεται το νοµοθετικό πλαίσιο, ώστε να συµπεριλάβει προϊόντα και υπηρεσίες που σήµερα δεν καλύπτονται.
Να γίνεται επιµελής σήµανση των προϊόντων, ώστε ο καταναλωτής να µπορεί εύκολα να αναγνωρίσει τι ακριβώς περιέχει το προϊόν και ποια είναι η προέλευσή του.
Να ενισχυθεί το Παρατηρητήριο Τιµών, ώστε να υπάρχει ένα διαφανές και αντικειµενικό σύστηµα παρακολούθησης των τιµών στην αγορά, χρήσιµο για τον καταναλωτή, τον παραγωγό και την πολιτεία.
Να διενεργούνται συστηµατικά ειδικές ενηµερωτικές εκστρατείες σε συνεργασία µε τις ενώσεις καταναλωτών
και εντάσσονται στην Πρωτοβάθµια και Δευτεροβάθµια Εκπαίδευση ειδικά µαθήµατα οικονοµίας που περιλαµβάνουν και την Αγωγή του Καταναλωτή
Να συντονίζεται πιο αποτελεσµατικά η λειτουργία των αρµόδιων ελεγκτικών µηχανισµών (Υπουργείων & Αυτοδιοίκησης) µε αποσαφήνιση της οριοθέτησης των αρµοδιοτήτων τους, µε την ενίσχυση του ΕΦΕΤ και ολοκλήρωση της περιφερειακής του συγκρότησης.
Να υποστηρίζονται διοικητικά και λειτουργικά οι Οργανώσεις των καταναλωτών, µε την αναβάθµιση της Αρχής του Συνηγόρου του Καταναλωτή και του Εθνικού Συµβουλίου Καταναλωτών.
Να εισάγουµε νοµοθεσία που επιβάλλει αυστηρές κυρώσεις σε όλες τις µορφές παραπλανητικής διαφήµισης λαµβάνοντας ειδικές πρόνοιες για την προστασία ειδικών κατηγοριών καταναλωτών όπως τα παιδιά, οι ηλικιωµένοι, τα ΑµεΑ, οι µετανάστες κ.α.
Δίνουµε έµφαση στην προστασία του καταναλωτή για το σύνολο των προϊόντων του ευρύτερου Χρηµατοοικονοµικού Τοµέα.
Η ανάπτυξη του τραπεζικού κλάδου δεν είναι δυνατόν να βασίζεται στην παραπλάνηση και εκµετάλλευση του πολίτη-καταναλωτή, στις προκλητικές χαριστικές ρυθµίσεις από το δηµόσιο.
Το ΠΑΣΟΚ θα εγγυηθεί την αποτελεσµατική προστασία όλων των συναλλασσόµενων µε τον ευρύτερο Χρηµατοοικονοµικό Τοµέα.
Θα εγγυηθεί τη µέγιστη δυνατή διεύρυνση του ανταγωνισµού, τη δίωξη της παραπλανητικής διαφήµισης, τον αποτελεσµατικό έλεγχο, την καθιέρωση τυποποιηµένων συµβάσεων χωρίς ύποπτα «ψιλά γράµµατα».
Μια νέα σχέση κράτους και αγοράς προς όφελος του πολίτη
Για εµάς το κριτήριο παραµονής ή απόσυρσης του κράτους από τις αγορές είναι ένα και µοναδικό: η εξασφάλιση συνθηκών που εγγυώνται ποιοτικές και προσιτές υπηρεσίες σε όλους τους πολίτες, είτε παρέχονται από δηµόσιους είτε από ιδιωτικούς φορείς.
Αυτό σηµαίνει διασφάλιση του δηµοσίου συµφέροντος.
Αξιοποίηση των επενδύσεων και της δηµόσιας περιουσίας του Έλληνα πολίτη.
Υγιής ανταγωνισµός προς όφελος του πολίτη.
Απορρίπτουµε και καταγγέλλουµε τις ιδιωτικοποιήσεις που γίνονται µε εισπρακτικά κριτήρια εκεί όπου αποτυγχάνουν οι αγορές, όπου το κρατικό µονοπώλιο υποκαθίσταται από ένα ακόµα πιο ανεξέλεγκτο ιδιωτικό.
Οι ιδιωτικοποιήσεις, µετοχοποιήσεις και οι ποικίλες µορφές συµπράξεων δηµόσιου και ιδιωτικού τοµέα δεν αποτελούν αυτοσκοπό αλλά µέσο εφόσον υπάρχουν οφέλη που διαχέονται στους φορολογούµενους και τους καταναλωτές.
Στις υποδοµές και τα δίκτυα εφόσον αποτελούν «φυσικό µονοπώλιο» το δηµόσιο θα διατηρήσει τον ρυθµιστικό του ρόλο
ενώ θα απελευθερώσει στον ανταγωνισµό τις υπερκείµενες επιχειρήσεις προσφοράς υπηρεσιών, είτε αυτές παρέχονται από το δηµόσιο είτε από τον ιδιωτικό τοµέα διαφυλάσσοντας το δηµόσιο συµφέρον και την καθολική υπηρεσία.
Ιδιωτικοποιήσεις και Συµπράξεις Δηµόσιου - Ιδιωτικού Τοµέα
Οι Συµπράξεις Δηµόσιου – Ιδιωτικού Τοµέα (ΣΔΙΤ) αποτελούν σηµαντικό αναπτυξιακό εργαλείο σ’ ένα ευρύ φάσµα κατασκευών και υπηρεσιών
υπό την προϋπόθεση ότι γίνεται ανάλυση κόστους – οφέλους συγκριτικά µε τις συµβατικές µορφές χρηµατοδότησης, σωστή διαχείριση και κατανοµή των κινδύνων και βέβαια δεν εξελίσσεται σε µηχανισµό αλόγιστης µεταφοράς υποχρεώσεων στο µέλλον και συστηµατικής παράκαµψης των δηµοσιονοµικών περιορισµών.
Οι δεσµεύσεις µας για νέα σχέση κράτους και αγοράς: Ενίσχυση των µηχανισµών δίωξης αθέµιτων συµπράξεων (καρτέλ) στη διαµόρφωση των τιµών.
Εξάλειψη φραγµών για την είσοδο νέων επιχειρήσεων στην αγορά, ιδιαίτερα για τα προϊόντα λαϊκής κατανάλωσης.
Ισχυρές και αποτελεσµατικές ανεξάρτητες ρυθµιστικές αρχές.
Θεσµικό πλαίσιο ενίσχυσης του καταναλωτικού κινήµατος.
Προτεραιότητα στην ασφάλεια τροφίµων µε ενίσχυση και περιφερειακή συγκρότηση του ΕΦΕΤ
Αντιµετώπιση της παραπλανητικής διαφήµισης και αποτελεσµατική προστασία όλων των συναλλασσόµενων µε τον ευρύτερο Χρηµατοοικονοµικό Τοµέα
Διατήρηση ρυθµιστικού πακέτου ελέγχου από το Κράτος στις υποδοµές και τα δίκτυα που αποτελούν «φυσικό µονοπώλιο»
µε απελευθέρωση του ανταγωνισµού στις επιχειρήσεις προσφοράς υπηρεσιών του δηµόσιου και ιδιωτικού τοµέα.
Ισχυρές επιχειρήσεις στην παγκόσµια οικονοµία
Για το ΠΑΣΟΚ η υγιής και δυναµική επιχειρηµατικότητα είναι ζωτικός παράγοντας για δηµιουργία πλούτου και ευηµερία σε µια δίκαιη κοινωνία.
Η αξία της πρέπει να αναγνωρίζεται κοινωνικά, πολιτικά, πνευµατικά και ηθικά.
Το επιχειρείν, η καινοτοµία, η πρωτοβουλία και η ανάληψη εύλογων επιχειρηµατικών κινδύνων είναι οργανικά στοιχεία της νέας αναπτυξιακής κουλτούρας που χρειάζεται η χώρα.
Γι’ αυτό και είναι ανάγκη να ενταχθεί παραγωγικά η διάσταση της επιχειρηµατικότητας στη διδασκαλία της δευτεροβάθµιας και τριτοβάθµιας εκπαίδευσης.
Εξωστρέφεια
Η ανταγωνιστικότητα και εξωστρέφεια της ελληνικής οικονοµίας σηµαίνει:
-µεγαλύτερο µερίδιο της Ελλάδας στις παγκόσµιες, ευρωπαϊκές και περιφερειακές αγορές
-βελτίωση της σχέσης εισαγωγών – εξαγωγών
-αύξηση των Ξένων Άµεσων Επενδύσεων και γενικότερα προσέλκυση ξένων κεφαλαίων και τεχνογνωσίας για την ανανέωση της επιχειρηµατικής δοµής της χώρας.
Η ανταγωνιστικότητα είναι συνυφασµένη µε την αύξηση της παραγωγικότητας της εργασίας, την επιµόρφωση του εργατικού δυναµικού,
την ικανότητα των επιχειρήσεων σε έρευνα – καινοτοµία – τεχνολογία,
το συνδυασµό της προστασίας µε την ευελιξία στην αγορά εργασίας,
την ποιότητα, την ταχύτητα και το λογικό κόστος των υπηρεσιών του Δηµοσίου προς επιχειρήσεις και πολίτες,
την απελευθέρωση των αγορών και τη δηµιουργία ανταγωνιστικού περιβάλλοντος.
Η ενίσχυση του ανταγωνισµού στην εσωτερική αγορά είναι προϋπόθεση για να τα καταφέρουν οι ελληνικές επιχειρήσεις στον ανταγωνισµό στην διεθνή αγορά.
Ισχυροί Ελληνικοί Όµιλοι
Η εξωστρέφεια της οικονοµίας απαιτεί:ι σχυρούς Ελληνικούς Οµίλους µε πολυεθνικές συνεργασίες – µε επιτελεία, ερευνητικά και χρηµατοπιστωτικά κέντρα υποστήριξης στη χώρα µας –
οι οποίοι αναδιατάσσουν τις δραστηριότητές τους µε βάση τα σύγχρονα συγκριτικά τους πλεονεκτήµατα, προσελκύουν κεφάλαια και τεχνογνωσία, διαφοροποιούν τα κέρδη τους στην ευρύτερη περιοχή µας, συµµετέχουν σε στρατηγικές συνεργασίες, εξαγορές και συγχωνεύσεις προκειµένου να πετύχουν το κατάλληλο ανταγωνιστικό µέγεθος και αναδεικνύονται σε εθνικούς και περιφερειακούς πρωταθλητές
ριζική βελτίωση του επιχειρηµατικού περιβάλλοντος ώστε να αποφευχθεί ο αφελληνισµός των επιχειρήσεων, να διευκολυνθεί η ίδρυση νέων επιχειρήσεων σε «ανατέλλουσες» δραστηριότητες µε εξαγωγικό προσανατολισµό
και η προσέλκυση πολυεθνικών επιχειρήσεων που προωθούν το ενδοκλαδικό εµπόριο, ενσωµατώνουν καινοτοµία και χρησιµοποιούν τα διεθνή δίκτυα διανοµής τους για τις εξαγωγές τους.
αναβάθµιση και ενδυνάµωση της λειτουργίας του ΕΛΚΕ µε στόχο την προσέλκυση των µεγάλων επενδύσεων.
-θα δηµιουργηθούν στις Πρεσβείες των σηµαντικών για την Ελλάδα αγορών «Αντένες» υποστήριξης των ελληνικών επιχειρήσεων µε την συνεργασία δηµόσιου και ιδιωτικού τοµέα.
Διευκόλυνση της επιχειρηµατικότητας -Η Ελλάδα στην πρώτη κατηγορία των χωρών για την έναρξη και ανάπτυξη µιας επιχείρησης ιδιαίτερα ΜΜΕ
Δεσµευόµαστε ότι η Ελλάδα σε µια πενταετία θα ανέβει στην πρώτη κλάση των χωρών για την έναρξη και ανάπτυξη µιας βιώσιµης επιχείρησης ιδιαίτερα στο χώρο της σύγχρονης, δυναµικής, µικρής και µεσαίας επιχειρηµατικότητας (ΜΜΕ),
µε πολιτικές που: Αναβαθµίζουν κοινωνικά, πολιτικά, πνευµατικά και ηθικά την αξία του επιχειρείν, της καινοτοµίας, της πρωτοβουλίας και της ανάληψης εύλογων επιχειρηµατικών κινδύνων για την ευηµερία και την πρόοδο σε µια Δίκαιη Κοινωνία.
Εντάσσουν πιο αποτελεσµατικά τη διάσταση της επιχειρηµατικότητας στη διδασκαλία της δευτεροβάθµιας και τριτοβάθµιας εκπαίδευσης, δίνουν πρακτικά η δυνατότητα σε µαθητές και φοιτητές να µοιράζονται εµπειρίες µε νέους και δηµιουργικούς επιχειρηµατίες, προωθούν την ευρεσιτεχνία και την προώθηση υποτροφιών µέσα από τη θεσµοθέτηση διαγωνισµού καινοτοµίας.
Υλοποιούν σε όλους τους τοµείς της κυβερνητικής πολιτικής η επιταγή «Σκέψου Πρώτα σε Μικρή Κλίµακα» - «δώσε προτεραιότητα στις µικρές επιχειρήσεις» σύµφωνα µε τον Ευρωπαϊκό Χάρτη για τις µικρές επιχειρήσεις.
Στηρίζουν µε ειδικές ρυθµίσεις τη Γυναικεία επιχειρηµατικότητα, τη Νεανική και την επιχειρηµατικότητα των ΑµΕΑ.
Επίσης στηρίζουµε την αυτοαπασχόληση και την επιχειρηµατική πρωτοβουλία στις ηλικίες ‘50 συν’.
Στόχος µας να κλείσει το χάσµα ανδρών – γυναικών και να αυξηθεί ο αριθµός των Ελλήνων όλων των ηλικιών που ξεκινούν και διατηρούν βιώσιµες επιχειρήσεις πέντε τουλάχιστον χρόνια από την έναρξή τους.
Γενικεύουν το «ένα σηµείο επαφής» των επιχειρήσεων µε τη Δηµόσια Διοίκηση.
Μειώνουν σε µια βδοµάδα τον ελάχιστο χρόνο που απαιτείται για την ολοκλήρωση των διαδικασιών έναρξης µιας επιχείρησης.
Μειώνουν τουλάχιστον τέσσερις φορές το συνολικό κόστος ίδρυσης µιας επιχείρησης.
Καταβάλλουν κάθε προσπάθεια ώστε η Ελλάδα να περάσει στις πρώτες θέσεις της κατάταξης των χωρών σχετικά µε το χρόνο έκδοσης άδειας οικοδόµησης εργοστασίου ή κτιρίων – γραφείων, σύνδεσης µε ηλεκτρικό και νερό και επίλυσης των προβληµάτων που συνδέονται µε την τήρηση των διατάξεων για τις χρήσεις γης, την πολεοδοµία, την ασφάλεια των κατασκευών και την προστασία του περιβάλλοντος.
Περιορίζουν δραστικά τον αριθµό των νοµικών διαδικασιών, το χρόνο ολοκλήρωσης αυτών των διαδικασιών και το κόστος εγγραφής και µετεγγραφής στις µεταβιβάσεις ακινήτων.
Διευκολύνουν κάθε δηµιουργικό πολίτη που κατέχει µια βιώσιµη επιχειρηµατική ιδέα και καινοτοµία να έχει γρήγορη πρόσβαση σε χρηµατοδότηση έναρξης και πρώτης ανάπτυξης, είτε µέσα από την πιο ανταγωνιστική λειτουργία της χρηµατοπιστωτικής αγοράς – συµβατικής και εναλλακτικής -και της Κεφαλαιαγοράς, είτε στην περίπτωση που αυτές δυσλειτουργούν, µέσα από µορφές σύµπραξης του δηµόσιου µε τον ιδιωτικό χρηµατοπιστωτικό τοµέα για την κατανοµή του σχετικού επιχειρηµατικού κινδύνου.
Στα πλαίσια αυτά διευρύνεται και γίνεται πιο αποτελεσµατικός ο ρόλος του Ταµείου Εγγυοδοσίας Μικρών και Πολύ Μικρών Επιχειρήσεων.
Ανάλογα στηρίζονται χρηµατοδοτικά οι επενδύσεις των επιχειρήσεων σε έρευνα – καινοτοµία για τη µείωση του σχετικού επιχειρηµατικού κινδύνου και για την πρόσβαση τους σε δάνεια της Ευρωπαϊκής Τράπεζας Επενδύσεων.
Εξασφαλίζουν κρατικές ενισχύσεις (φορολογικά και άλλα κίνητρα, επιδότηση εργοδοτικών ασφαλιστικών εισφορών, εγγυήσεις για χρηµατοδότηση, συµβουλευτικές και πληροφορικές υπηρεσίες) σε τοµείς συµβατούς µε τους κανόνες ανταγωνισµού της Ε.Ε. όπως είναι η έρευνα, η καινοτοµία, η κατάρτιση, η απασχόληση και κυρίως η ανάπτυξη και δικτύωση των ΜΜΕ καθώς και η στήριξη ενδιάµεσων φορέων που παρέχουν υπηρεσίες καινοτοµίας όπως οι θερµοκοιτίδες, τα τεχνολογικά και βιοτεχνικά πάρκα και οι νέες µορφές χρηµατοδότησης.
Στηρίζουν τις µικροµεσαίες επιχειρήσεις µε τη δυναµική, ανταγωνιστική ανάπτυξη του Τοµέα Προσφοράς Υπηρεσιών προς τις επιχειρήσεις όπως είναι η παροχή συµβουλών και εφαρµογών στις τεχνολογίες πληροφορίας, το ηλεκτρονικό εµπόριο που µειώνει το κόστος της επαφής µε τους πελάτες και τους προµηθευτές, την πληροφόρηση για τις πιθανές πηγές χρηµατοδότησης, τη βελτίωση της πρόσβασης στις διεθνείς αγορές, τη σύγχρονη χρηµατοοικονοµική διαχείριση, την έρευνα αγοράς, τη λογιστική και νοµική υποστήριξη, τη διαφήµιση καθώς και την κάλυψη λειτουργικών τους αναγκών (καθαριότητα, ασφάλεια, γραµµατειακή στήριξη).
Η αγορά υπηρεσιών οργανώνεται µε προδιαγραφές και µητρώα.
Υποστηρίζουν την Εταιρική Κοινωνική Ευθύνη και προωθούν σε ετήσια βάση σε λίστες «αριστείας» επιχειρήσεων που υπερβαίνουν τις από το νόµο υποχρεώσεις τους και διακρίνονται σε πολιτικές που αφορούν την κοινωνία και το περιβάλλον.
Εκσυγχρονίζουν το Πτωχευτικό Δίκαιο µε στήριξη της λογικής της «δεύτερης ευκαιρίας» και εξάλειψη του οικονοµικού και κοινωνικού στίγµατος της αποτυχίας.
Εξασφαλίζουν τη δυνατότητα κοινοπρακτικής ανάληψης δηµόσιων έργων και υπηρεσιών από τις ΜΜΕ και τη συλλογική συµµετοχή τους στις κρατικές προµήθειες.
Στηρίζουν τη συνεργασία Πανεπιστηµίων, Ερευνητικών Κέντρων, καθιερωµένων επιχειρήσεων αλλά και νέων ανερχόµενων µικροµεσαίων επιχειρήσεων για την παραγωγή και αξιοποίηση των ερευνητικών αποτελεσµάτων και καινοτοµιών στη βάση του αµοιβαίου οφέλους.
Αρωγός στην προσπάθεια αυτή οφείλει να σταθεί ένα χρηµατοπιστωτικό σύστηµα προσαρµοσµένο στις νέες συνθήκες απελευθέρωσης της κίνησης των κεφαλαίων ώστε η Ελλάδα να αναδειχθεί σε χρηµατοοικονοµικό «µυαλό» στην ευρύτερη περιοχή µας.
Οι δεσµεύσεις µας για ισχυρές επιχειρήσεις: Μείωση σε µια βδοµάδα του ελάχιστου χρόνου που απαιτείται για την έναρξη µιας εταιρείας.
Διευκόλυνση της πρόσβασης σε χρηµατοδότηση έναρξης και πρώτης ανάπτυξης µε νέα σχήµατα.
Ανάπτυξη του δικτύου «Υπηρεσιών µιας στάσης» για τις σχέσεις των επιχειρήσεων µε τη Δηµόσια Διοίκηση.
Αναµόρφωση του πτωχευτικού δικαίου ώστε να δίνεται «δεύτερη ευκαιρία».
Κίνητρα στις επιχειρήσεις µε πρωταρχικό στόχο την ανάπτυξη της  έρευνας και της καινοτοµία.
Οργάνωση και έλεγχος του τοµέα παροχής υπηρεσιών στις ΜΜΕ και στις πολύ µικρές επιχειρήσεις.
Συλλογική συµµετοχή των ΜΜΕ στις κρατικές προµήθειες.
Υποστήριξη των ελληνικών επιχειρήσεων στις διεθνείς αγορές µε «Αντένες».
Ισχυροί ελληνικοί όµιλοι µε πολυεθνικές συνεργασίες ώστε να αναδειχθούν σε εθνικούς και περιφερειακούς πρωταθλητές.
Σταθερό, Δυναµικό Χρηµατοοικονοµικό Σύστηµα
Η βιώσιµη, εξωστρεφής ανάπτυξη της ελληνικής οικονοµίας προϋποθέτει τη σταθερότητα και το δυναµισµό του χρηµατοοικονοµικού της συστήµατος στις νέες συνθήκες της απελευθέρωσης της κίνησης των κεφαλαίων, της επιβολής κοινών ευρωπαϊκών και διεθνών κανόνων στις αγορές χρήµατος και κεφαλαίων, της ανάδυσης µε ταχύτητα νέων πολύπλοκων προϊόντων και υπηρεσιών, νέων χρηµατοπιστωτικών θεσµών.
Η Ελλάδα µπορεί να αναδειχθεί στο χρηµατοοικονοµικό «µυαλό» στην ευρύτερη περιοχή µας.
Είναι απαραίτητο οι Ελληνικές Τράπεζες να ενισχύσουν περαιτέρω την ανταγωνιστικότητα, κεφαλαιακή επάρκεια και φερεγγυότητα τους,
να εξυγιάνουν τα χαρτοφυλάκιά τους, να εκσυγχρονίσουν τα συστήµατα διαχείρισης και διασποράς κινδύνων,
να επεκταθούν και να αποκτήσουν ανταγωνιστικό µέγεθος µε ανάλογες συγχωνεύσεις,
να διαµορφώσουν ανταγωνιστικό κόστος µε αυτοµατοποίηση των διαδικασιών και συναλλαγών τους,
να προσελκύσουν και να εκπαιδεύσουν στελέχη ικανά να ανταποκριθούν στις νέες απαιτήσεις του εσωτερικού και διεθνούς ανταγωνισµού,
προσφέρουν ποικιλία επενδυτικών επιλογών,
να εκλογικεύσουν τα περιθώρια κέρδους τους
και να δηµιουργήσουν ευνοϊκότερες προϋποθέσεις για τη χρηµατοδότηση της µικρής και µεσαίας επιχειρηµατικότητας.
Η σταθερότητα του χρηµατοπιστωτικού συστήµατος αποτελεί προϋπόθεση για τον αναπτυξιακό προσανατολισµό του προς όφελος όχι µόνο των µετόχων, αλλά και της εθνικής οικονοµίας, των καταναλωτών και των εργαζοµένων σ’ αυτόν τον τοµέα.
Στο πλαίσιο αυτό δεσµευόµαστε: Για την προστασία του καταναλωτή στο σύνολο των προϊόντων του ευρύτερου Χρηµατοοικονοµικού Τοµέα (Τράπεζες, Ε.Π.Ε.Υ, ασφαλιστικές εταιρείες, αµοιβαία κεφάλαια, χρηµατιστηριακές, «εναλλακτικοί επενδυτές», leasing κ.λ.π.) να προχωρήσουµε στη µέγιστη δυνατή διεύρυνση του ανταγωνισµού,
την αποτελεσµατική εποπτεία, την καθιέρωση τυποποιηµένων συµβάσεων για κάθε κατηγορία υπηρεσιών και προϊόντων ώστε να δίνεται η δυνατότητα στον καταναλωτή να συγκρίνει οφέλη και κόστος, να έχει ακριβή εικόνα της συνολικής του χρέωσης και να επιλέγει µε επαρκή πληροφόρηση.
Το Ταχυδροµικό Ταµιευτήριο παραµένει υπό δηµόσιο έλεγχο
και εξελίσσεται σε ειδικό πιστωτικό ίδρυµα προσανατολισµένο στη µικρο-τραπεζική και τροφοδοτεί υψηλότερα επίπεδα ανταγωνισµού στο χρηµατοπιστωτικό σύστηµα προς όφελος των καταναλωτών.
Στην καθιέρωση ενιαίας εποπτείας των Χρηµατοπιστωτικών Ιδρυµάτων, των Ασφαλιστικών Εταιρειών και των µη τραπεζικών χρηµατοπιστωτικών θεσµών µε βάση τους σύγχρονους κανόνες.
Να στηρίξουµε την ανταγωνιστική, διαφανή και αποτελεσµατική λειτουργία του Χρηµατιστηρίου Αθηνών και των άλλων αγορών κεφαλαίου,
τη διασύνδεση της κεφαλαιαγοράς µε τις άλλες γειτονικές αγορές κατά το πρότυπο του Χρηµατιστηρίου Αθηνών – Κύπρου για την αµοιβαία αύξηση των επενδυτικών ευκαιριών και τη διεύρυνση του όγκου των συναλλαγών.
Να καθιερώσουµε τη νέα µικροµεσαία κεφαλαιαγορά, τη λεγόµενη ‘ηµι-εποπτευόµενη’ για µικρές δυναµικές επιχειρήσεις.
Οι δεσµεύσεις µας για το χρηµατοοικονοµικό σύστηµα: Ενιαία εποπτεία των Χρηµατοπιστωτικών Ιδρυµάτων, των Ασφαλιστικών Εταιρειών, του Χρηµατιστηρίου, της Κεφαλαιαγοράς και των µη τραπεζικών χρηµατοπιστωτικών θεσµών για ένα πιο δυναµικό και υπεύθυνο χρηµατοπιστωτικό σύστηµα.
Τα δηµόσια έργα ως εργαλείο ανάπτυξης
Παρά την θεαµατική πρόοδο της τελευταίας δεκαετίας, η υποδοµή της χώρας συνεχίζει να υστερεί σηµαντικά έναντι αυτής των πιο προηγµένων χωρών της ΕΕ.
Για το λόγο αυτό, τα δηµόσια έργα συνεχίζουν να αποτελούν µια µεγάλη πρόκληση για την ανάπτυξη της χώρας και ιδιαίτερα της περιφέρειας.
Τα δηµόσια έργα θα πρέπει να καταστούν ξανά ατµοµηχανή της ανάπτυξης.
Η πολιτική που θα εφαρµόσουµε στον τοµέα των δηµοσίων έργων έχει ως στόχο: Η ανάθεση των δηµοσίων έργων, να αποκτήσει αντικειµενικά χαρακτηριστικά που θα εγγυώνται τη διαφάνεια, τον υγιή ανταγωνισµό και την απλότητα των διαδικασιών.
Τη βελτίωση του συστήµατος παραγωγής δηµοσίων έργων για τη διασφάλιση της ολοκλήρωσης των έργων εντός του προϋπολογισµού, του χρονοδιαγράµµατος και µε την προβλεπόµενη ποιότητα.
Την αναβάθµιση του περιβάλλοντος, κυρίως µέσω των έργων που θα µειώσουν τις συνέπειες του φαινοµένου του θερµοκηπίου και των µεταβολών του κλίµατος.
Τη βελτίωση της αισθητικής των πόλεων και της ποιότητας ζωής των πολιτών µε έµφαση στα έργα αναβάθµισης του οικιστικού περιβάλλοντος, και της ανάπλασης των πόλεων.
Την αξιοποίηση και ενίσχυση του επιστηµονικού και τεχνικού δυναµικού της χώρας, τόσο στο εσωτερικό όσο και στο εξωτερικό, προς όφελος της εθνικής οικονοµίας.
Οι προτεραιότητες για την αναβάθµιση και βελτίωση του συστήµατος παραγωγής δηµοσίων έργων της χώρας µας είναι: Αλλαγές και βελτιώσεις στο θεσµικό πλαίσιο ανάθεσης των δηµοσίων έργων και  µελετών.
Βελτίωση και απλοποίηση των διοικητικών διαδικασιών προκειµένου να επιταχυνθεί ο χρόνος για την ανάθεση των έργων και των µελετών.
Αλλαγή του θεσµικού πλαισίου των ΣΔΙΤ.
Θέσπιση προγραµµατισµού των δηµοσίων έργων κατά περιόδους, καθώς και τακτική παρουσίαση της εξέλιξής τους και των σχετικών διαδικασιών, ώστε ο πολίτης να κρίνει την αποτελεσµατικότητα και την αξιοπιστία των εξαγγελιών.
Αξιοποίηση της ευρωπαϊκής εµπειρίας και δηµιουργία κατάλληλου µηχανισµού για άµεση και στενή συνεργασία µε τα κοινοτικά όργανα.
Οι δεσµεύσεις µας για τα δηµόσια έργα
Αλλαγές στο θεσµικό πλαίσιο ανάθεσης των δηµοσίων έργων και µελετών και στα ΣΔΙΤ ώστε τα δηµόσια έργα να ξαναγίνουν εργαλείο ανάπτυξης και περιφερειακής συνοχής.
Προτεραιότητατο περιβάλλον
III. ΠΡΑΣΙΝΗ ΟΙΚΟΝΟΜΙΑ ΚΑΙ ΠΡΑΣΙΝΗ ΣΥΝΕΙΔΗΣΗ
Το περιβάλλον είναι δηµόσιο αγαθό και βρίσκεται στο επίκεντρο των πολιτικών µας επιλογών.
Αποτελεί για µας αναπτυξιακό πόρο και συγκριτικό πλεονέκτηµα.
Η πολιτική µας για το περιβάλλον, ο νέος ενεργειακός σχεδιασµός και η πολιτική µας για τις µεταφορές, αποτελούν τους τρεις πυλώνες για να οδηγηθούµε σε µια πράσινη οικονοµία.
Μια οικονοµία που θα αποτελεί τη βάση της βιώσιµης ανάπτυξης,
που θα δηµιουργεί νέες θέσεις εργασίας
και θα προστατεύει το περιβάλλον.
Μια οικονοµία που θα διασφαλίζει ασφάλεια στην παροχή της ενέργειας αλλά και θα καθιστά ανταγωνιστική τη χώρα µας στις νέες υπηρεσίες και τα νέα προϊόντα.
Μόνο αν συνδυάσουµε το περιβάλλον, την εξορυκτική βιοµηχανία, την ενέργεια και τις µεταφορές, θα µπορέσουµε να συµβάλουµε αποτελεσµατικά και στην κρίσιµη παγκόσµια προσπάθεια για την αντιµετώπιση της κλιµατικής αλλαγής.
Περιβάλλον και χωροταξία
Στόχοι: Η Ελλάδα πράσινη χώρα έως το 2020
Θέλουµε το περιβάλλον να αποτελέσει τη βάση όχι µόνο για την προστασία της δηµόσιας υγείας και την αναβάθµιση της ποιότητας της ζωής µας
αλλά και για την ανάπτυξη της χώρας και την ενίσχυση της ανταγωνιστικότητας της ελληνικής οικονοµίας.
Για το ΠΑΣΟΚ, η ενίσχυση της οικολογικής βιοµηχανίας και της «πράσινης» επιχειρηµατικότητας είναι σηµαντικές προτεραιότητες,
µε στόχο την αύξηση των θέσεων εργασίας.
Τώρα, είναι η στιγµή να διαµορφώσουµε µια νέα «πράσινη» συνείδηση στον κάθε πολίτη καλύπτοντας το έλλειµµα στην πληροφόρηση και αναδεικνύοντας τα θετικά αποτελέσµατα της συλλογικής δράσης.
Τα περιβαλλοντικά προβλήµατα µπορούν να αντιµετωπισθούν µόνο µε τη συµµετοχή όλων των πολιτών και την ποιοτική αναβάθµιση της κρατικής λειτουργίας.
Θεσµικές µεταρρυθµίσεις
Δηµιουργία αυτοτελούς Υπουργείου Περιβάλλοντος, Χωροταξίας και Οικισµού, Υ.ΠΕ.ΧΩ. µε αντικείµενο την προστασία και διαχείριση του φυσικού και δοµηµένου περιβάλλοντος και µε οριζόντια δράση σε όλες τις επιµέρους τοµεακές πολιτικές.
Στο νέο Υπουργείο θα υπάγονται και οι αρµοδιότητες προστασίας και διαχείρισης των δασών και του αιγιαλού.
Με ευθύνη του Υ.ΠΕ.ΧΩ. θα συντάσσεται Σχέδιο «Εθνικής Στρατηγικής Βιώσιµης Ανάπτυξης» σε συνεργασία µε άλλα Υπουργεία και οργανισµούς.
Τα συµµετέχοντα Υπουργεία και οργανισµοί θα υποβάλουν την δική τους «Στρατηγική Βιώσιµης Ανάπτυξης» η οποία θα περιγράφει τους στόχους και το στρατηγικό σχέδιο για την ενσωµάτωση της βιώσιµης ανάπτυξης στις πολιτικές, τα προγράµµατα και τις λειτουργίες τους.
Η «Εθνική Στρατηγική Βιώσιµης Ανάπτυξης» θα δηµοσιοποιείται ανά τριετία και η εκπλήρωση των στόχων της ανά Υπουργείο και οργανισµό θα ελέγχεται από ειδική Υπηρεσία η οποία θα καταθέτει συνολική ετήσια έκθεση πεπραγµένων στη Βουλή.
Σύσταση «Εθνικού Συµβουλίου Ολοκληρωµένης Περιβαλλοντικής Διαχείρισης στη Δηµόσια Διοίκηση» µε συµµετοχή Υπουργείων, Φορέων και Περιβαλλοντολογικών Οργανώσεων στην κατεύθυνση της δηµιουργίας πράσινης συνείδησης στο δηµόσιο τοµέα.
Προώθηση και εφαρµογή Συστηµάτων Περιβαλλοντικής Διαχείρισης σε όλο το δηµόσιο τοµέα, εφαρµογή πολιτικής «πράσινων» προµηθειών, εξοικονόµηση ενέργειας.
Αναδιοργάνωση και πανελλαδική δικτύωση του Εθνικού Κέντρου Περιβάλλοντος και Αειφόρου Ανάπτυξης (ΕΚΠΑΑ) και µετατροπή του σε Οργανισµό Περιβάλλοντος και Αειφόρου Ανάπτυξης µε στόχο την υποστήριξη και τον συντονισµό της έρευνας, την τεχνική υποστήριξη του Υ.ΠΕ.ΧΩ. σε θέµατα περιβάλλοντος, τον έλεγχο και την παρακολούθηση των δεικτών, την εκπαίδευση και την ενηµέρωση των πολιτών.
Καθιέρωση δεικτών για το περιβάλλον σε όλα τα επίπεδα του κράτους και κυρίως στην Τ.Α.
Οι δείκτες αυτοί είναι απλοί και πρακτικοί, όπως η αύξηση του πρασίνου, η ανακύκλωση των σκουπιδιών, οι καθαρές ακτές.
Θα αναβαθµίσουν την Τ.Α., θα αξιολογούν το έργο της και θα δραστηριοποιήσουν όλους τους πολίτες της χώρας.
Αξιοποίηση και εφαρµογή των υπαρχόντων Ευρωπαϊκών Περιβαλλοντικών Δεικτών και Δεικτών Ποιότητας Ζωής.
Επανενεργοποίηση και στελέχωση του «Σώµατος Ελεγκτών Περιβάλλοντος» για την εφαρµογή της κοινοτικής και ελληνικής νοµοθεσίας για το περιβάλλον.
Κωδικοποίηση της ισχύουσας περιβαλλοντικής & χωροταξικής νοµοθεσίας.
Θεσµική κατοχύρωση της περιβαλλοντικής παιδείας στην πρωτοβάθµια και δευτεροβάθµια εκπαίδευση, της πληροφόρησης και της επιµόρφωσης των πολιτών και των κοινωνικών οµάδων στα θέµατα του περιβάλλοντος.
Χωροταξική ανασυγκρότηση – Οικιστική αναβάθµιση
Δεσµευόµαστε για τη σύνδεση του χωροταξικού περιβαλλοντικού και πολεοδοµικού σχεδιασµού µε τον αναπτυξιακό προγραµµατισµό της χώρας
καθώς και για την εφαρµογή µιας χωροταξικής πολιτικής που θα συµφιλιώσει την ανάγκη για ανάπτυξη µε την επιταγή της προστασίας της φυσικής και πολιτιστικής µας κληρονοµιάς.
Πρώτο αυτονόητο µέτρο είναι να εφαρµόζονται τα Σχέδια που εκπονούνται και να εκπονούνται τα Σχέδια που αποφασίζονται.
Σύνδεση του χωροταξικού, περιβαλλοντικού και πολεοδοµικού σχεδιασµού καθώς και του Σχεδίου Natura 2000 µε τον αναπτυξιακό προγραµµατισµό της χώρας.
Γενικό Πλαίσιο Χωροταξικού Σχεδιασµού και Αειφόρου Ανάπτυξης
και Ειδικά Πλαίσια για συγκεκριµένους παραγωγικούς τοµείς (Ανανεώσιµες Πηγές Ενέργειας, Βιοµηχανία, Τουρισµός) καθώς και για ειδικές περιοχές του εθνικού χώρου (παράκτιος και ορεινός χώρος, υπερτοπικά δίκτυα).
Γενικά Πολεοδοµικά Σχέδια και Σχέδια Χωρικής Οικιστικής Οργάνωσης Ανοιχτής Πόλης σε όλους τους δήµους της χώρας.
Ειδικές Χωροταξικές Μελέτες που αντιστοιχούν σε ειδικές περιοχές νοµών µε ιδιαίτερα χαρακτηριστικά φυσικού και δοµηµένου περιβάλλοντος, παραγωγικής δραστηριότητας και ειδικής προστασίας.
Καθορισµός Περιοχών Οργανωµένης Ανάπτυξης Παραγωγικών Δραστηριοτήτων µε τις οποίες εισάγονται ενιαίες προδιαγραφές στην πολεοδόµηση των επαγγελµατικών ζωνών του πρωτογενούς, δευτερογενούς και τριτογενούς τοµέα.
Διαµόρφωση Περιοχών Ειδικά Ρυθµιζόµενης Πολεοδόµησης για χωροθέτηση οργανωµένης οικιστικής σύµφωνα µε τις κατευθύνσεις του Γενικού Πλαισίου Χωροταξικού Σχεδιασµού
«Δορυφόροι» οικισµοί στα µεγάλα πολεοδοµικά συγκροτήµατα που θα αντικαθιστούν τις άναρχες αστικές επεκτάσεις µε το σύστηµα της οργανωµένης δόµησης, σύµφωνα µε τους κανόνες της σύγχρονης αρχιτεκτονικής και πολεοδοµίας, µε υψηλό ποσοστό πρασίνου και ελεύθερων χώρων.
Ολοκληρώνεται το Εθνικό Κτηµατολόγιο, το δασολόγιο και οι χρήσεις γης σε όλη τη χώρα.
Αποτελεσµατικός µηχανισµός για την πρόληψη της αυθαίρετης δόµησης και την παράνοµη κατάτµηση της γης µε γρήγορη προώθηση των σχεδίων χρήσεων γης στον εξωαστικό χώρο.
Ανάπτυξη οργανωµένων παραθεριστικών περιοχών µε σεβασµό στη φέρουσα ικανότητα των ευαίσθητων νησιωτικών, πεδινών περιοχών καθώς και των ορεινών όγκων µε στόχο την κατάργηση του σηµερινού µοντέλου της εκτός οικισµών δόµησης για κατοικία.
Συνδυασµό µε αντισταθµιστικά µέτρα: δηµιουργία τράπεζας γης και φορολογικές ελαφρύνσεις όπως η απαλλαγή φόρου σε γη που δεν τελεί υπό οικοδοµική εκµετάλλευση.
Οριοθέτηση, ανάδειξη και ολοκληρωµένη διαχείριση των περιοχών που διαθέτουν ιδιαίτερης σηµασίας περιβαλλοντικούς και πολιτιστικούς πόρους (εθνικοί δρυµοί, προστατευόµενες περιοχές, µεσογειακά τοπία).
Προστασία όλων των αξιόλογων αρχιτεκτονικά και πολεοδοµικά οικισµών και οικιστικών συνόλων µε την θεσµοθέτηση µορφολογικών όρων και κανόνων δόµησης µε προτεραιότητα στη συντήρηση των δηµόσιων υποδοµών και την σταδιακή υπογειοποίηση των ηλεκτρικών δικτύων στα νησιά, τους παραδοσιακούς οικισµούς και τα τοπία ιδιαιτέρου φυσικού κάλλους.
Κλιµατικές αλλαγές – (βλ. και «Νέο Ενεργειακό Σχεδιασµό»)
Πρώτη προτεραιότητα η εξοικονόµηση ενέργειας και η µείωση της ενεργειακής έντασης.
Θέσπιση νοµικά δεσµευτικών στόχων για άµεση µείωση της ενεργειακής κατανάλωσης.
Άµεση παροχή κινήτρων µε σκοπό την εξοικονόµηση ενέργειας στα υπάρχοντα και τα νέα κτίρια, καθώς και τη βελτίωση του εσωτερικού περιβάλλοντος των κτιρίων.
Ξεκινάµε από τις παρεµβάσεις στα κτήρια του δηµόσιου τοµέα.
Προδιαγραφές και κίνητρα για µια νέα γενιά κατοικιών, που θα αξιοποιούν το βιοκλίµα της χώρας µας.
Αξιοποίηση των σύγχρονων µεθόδων συνεκτίµησης του περιβαλλοντικού κόστους λαµβάνοντας υπόψη ταυτόχρονα και κοινωνικά κριτήρια, έτσι ώστε οι τιµές των διαφόρων πηγών ενέργειας να αντικατοπτρίζουν το συνολικό κοινωνικό τους κόστος.
Αξιοποίηση του συνόλου του ενεργειακού δυναµικού των ΑΠΕ.
Λήψη όλων των απαραίτητων µέτρων για την ανάπτυξη των Ανανεώσιµων Πηγών Ενέργειας (µεγάλα αιολικά, γεωθερµικά, ηλιοθερµικά, φωτοβολταϊκά πάρκα και πάρκα βιοµάζας).
Δηµιουργία επαρκών τεχνικών υποδοµών (δικτύων).
Καθαροί κανόνες για την ανάπτυξη των ΑΠΕ και ελαχιστοποίηση των σηµερινών εξαιρετικά χρονοβόρων διαδικασιών έκδοσης αδειών εγκατάστασης.
Απλοποίηση της νοµοθεσίας και προσαρµογή της ανά τεχνολογία ΑΠΕ.
Προώθηση της διείσδυσης του φυσικού αερίου και των ΑΠΕ τόσο στην ηλεκτροπαραγωγή, όσο και στους τοµείς τελικής ζήτησης (οικιακός και τριτογενής τοµέας, βιοµηχανία και µεταφορές).
Προώθηση τεχνολογιών συµπαραγωγής ηλεκτρισµού – θερµότητας.
Ατµοσφαιρική ρύπανση
Συστηµατική παρακολούθηση των ρύπων µε προτεραιότητα στους πλέον επικίνδυνους.
Τακτική ενηµέρωση πολιτών.
Προώθηση συνδυασµένων µέσων µεταφοράς και ΙΧ χαµηλής κατανάλωσης.
Δηµιουργία ζωών χωρίς αυτοκίνητο στις πόλεις.
Οικονοµικά κίνητρα για οµαδικές µετακινήσεις (λεωφορεία και car-pooling) προς και από τους χώρους εργασίας σε µεγάλους οργανισµούς και επιχειρήσεις.
Διαχείριση απορριµµάτων
Πρωταρχικό µέληµα η µείωση του όγκου των απορριµµάτων.
Οικονοµικά κίνητρα για τη µείωση του όγκου των συσκευασιών
και λιπασµατοποίηση οργανικών απορριµµάτων σε οικιακή ή µεγαλύτερη κλίµακα.
Κίνητρα για την επαναχρησιµοποίηση, ανάκτηση υλικών και ενέργειας.
Αναθεώρηση του συστήµατος κοστολόγησης στερεών αποβλήτων µε βάση την παραγόµενη ποσότητα ανά νοικοκυριό
και εισαγωγή κινήτρων για την ανακύκλωση.
Αξιοποίηση των σύγχρονων τεχνολογιών διαχείρισης, επεξεργασίας και αξιοποίησης απορριµµάτων για τη µετάβαση από τους Χώρους Υγειονοµικής Ταφής Απορριµµάτων (ΧΥΤΑ) στους Χώρους Υγειονοµικής Ταφής Υπολειµµάτων (ΧΥΤΥ) σε ορίζοντα πενταετίας.
Αντιµετώπιση των άµεσων προβληµάτων Αττικής και Θεσσαλονίκης µε την ολοκλήρωση του υφιστάµενου σχεδιασµού και τη λειτουργία των εγκεκριµένων Οργανωµένων Εγκαταστάσεων Διαχείρισης Απορριµµάτων (ΟΕΔΑ).
Άµεση κατάργηση και αποκατάσταση των χώρων µη ελεγχόµενης εναπόθεσης απορριµµάτων.
Ίδρυση νέων διαδηµοτικών ή διανοµαρχιακών φορέων διαχείρισης απορριµµάτων που να απορροφούν τα οικονοµικά οφέλη της εναλλακτικής διαχείρισης.
Πριµοδότηση των ΟΤΑ που συµµετέχουν αποτελεσµατικά και επιτυγχάνουν τους ποσοτικούς και ποιοτικούς στόχους των σχεδίων εναλλακτικής διαχείρισης των απορριµµάτων.
Υδάτινο περιβάλλον
Ενεργοποίηση όλων των θεσµικών οργάνων σχεδιασµού και χάραξης της εθνικής υδατικής πολιτικής.
Εφαρµογή της Ευρωπαϊκής Στρατηγικής για το Θαλάσσιο Περιβάλλον.
Οριστικός καθορισµός θαλάσσιων προστατευόµενων περιοχών µε διατήρηση των ιχθυαποθεµάτων.
Αξιοποίηση και υποστήριξη των ήδη τρεχουσών δράσεων καθορισµού θαλάσσιων Προστατευόµενων Περιοχών, νοµική κατοχύρωση και διαχείριση των οριζόµενων περιοχών που προκύπτουν.
Ασφάλεια πλοίων, µείωση εκποµπών των πλοίων και άµεση αντιµετώπιση θαλάσσιων ατυχηµάτων.
Περιορισµός των εισροών στη θάλασσα και τους άλλους υδάτινους αποδέκτες, από αστικά λύµατα, βιοµηχανικά απόβλητα και γεωργικές απορροές.
Ολοκληρωµένη διαχείριση και επεξεργασία των αστικών λυµάτων µε την κατασκευή των αναγκαίων συµπληρωµατικών υποδοµών και λειτουργία τους στη βάση της διαδηµοτικής συνεργασίας.
Επαναχρησιµοποίηση επεξεργασµένων υγρών αποβλήτων για να ανάγκες µη ευαίσθητων χρήσεων.
Το νερό δεν είναι εµπορικό προϊόν αλλά φυσικό αγαθό σε ανεπάρκεια.
Είναι αυτονόητη η διατήρηση του ελέγχου της διοίκησης της ΕΥΔΑΠ από το δηµόσιο για την κατοχύρωση του κοινωνικού και αναπτυξιακού της ρόλου.
Σύνδεση της πολιτικής αναδιάρθρωσης των καλλιεργειών µε την υδάτινη πολιτική για τον περιορισµό της αλόγιστης κατανάλωσης του νερού άρδευσης και τη δροµολόγηση µη υδροβόρων καλλιεργειών σύµφωνα µε την αναθεωρηµένη ΚΑΠ.
Κατάργηση και εγκατάλειψη ανορθολογικών και παρωχηµένων σχεδίων διαχείρισης υδάτων.
Πρόγραµµα συλλογής όµβριων υδάτων ανά οικία και ΟΤΑ µε έµφαση στις νησιωτικές περιοχές.
Κατασκευή λιµνοδεξαµενών και τεχνητός εµπλουτισµός υπογείων υδροφορέων και µέσω φραγµάτων.
Ανάκτηση του κόστους της χρήσης νερού λαµβάνοντας υπόψη κοινωνικά και περιβαλλοντικά δεδοµένα.
Επίτευξη συµφωνιών για τα νερά των διακρατικών ποταµών µας.
Φυσικό περιβάλλον – Προστατευόµενες περιοχές
Επανενεργοποίηση των Διοικητικών Συµβουλίων των τοπικών φορέων διαχείρισης των προστατευόµενων περιοχών.
Επαρκής στελέχωση, χρηµατοδότηση και πολιτική υποστήριξη του έργου των φορέων διαχείρισης, για την προστασία και ανάδειξη των οικοσυστηµάτων, της φυσικής κληρονοµιάς και του τοπίου.
Επανεργοποίηση της Επιτροπής «Φύση» και σύνδεσή της µε το σχεδιαζόµενο Οργανισµό Περιβάλλοντος και Αειφόρου Ανάπτυξης.
Επιλογή συγκεκριµένων περιοχών, όπως πχ ο Σχοινιάς, ο Αµβρακικός, το Μεσολόγγι, οι Πρέσπες, οι Β. Σποράδες, και ανάδειξή τους ως µοντέλα διαφορετικής ανάπτυξης.
Επιλογή συγκεκριµένων αγροτικών περιοχών και ανάδειξή τους ως µοντέλα εναλλακτικής αγροτικής ανάπτυξης.
Αναδασώσεις και δράσεις σε επιλεγµένα περιαστικά δάση και ορεινούς όγκους, όπως ο Υµηττός, η Πάρνηθα, η Πεντέλη, το Σείχ Σου
Κλείσιµο όλων των λατοµείων που δεν πληρούν τις προδιαγραφές και υποβαθµίζουν το περιβάλλον
και αποκατάσταση του τοπίου σε ανενεργά ή εγκαταλελειµµένα λατοµεία µε προτεραιότητα στις περιαστικές περιοχές.
Αποκατάσταση µολυσµένων εδαφών.
Πράσινη διπλωµατία
Ενίσχυση της παρουσίας της χώρας στο ευρωπαϊκό δίκτυο περιβαλλοντικής διπλωµατίας που συστήσαµε επί ελληνικής Προεδρίας της ΕΕ
καθώς και ενίσχυση της διεθνούς παρουσίας της χώρας µας για την καταπολέµηση της κλιµατικής αλλαγής.
Αξιοποίηση των ευκαιριών που προκύπτουν από την διαχείριση προστατευόµενων περιοχών και κοινών περιβαλλοντικών θεµάτων µε τις όµορες χώρες.
Συνεργασία στο επίπεδο τεχνογνωσίας και ενδυνάµωσης της κοινωνίας των πολιτών σε θέµατα περιβάλλοντος.
Οικονοµικά εργαλεία
Καταγραφή του συνόλου του φυσικού πλούτου της χώρας δηµιουργώντας τους «Πράσινους Εθνικούς Λογαριασµούς», µιας ηλεκτρονικής βάσης δεδοµένων, απλής, χρηστικής και ανοικτής σε όλους τους πολίτες.
Παρακολούθηση των µεταβολών µε χρήση απλών και πρακτικών δεικτών σε όλα τα επίπεδα του κράτους και κυρίως στους ΟΤΑ.
Τον συντονισµό της καταγραφής θα έχει η Εθνική Στατιστική Υπηρεσία και την ευθύνη δηµοσιοποίησης των αποτελεσµάτων αναλαµβάνει ο Οργανισµός Περιβάλλοντος και Αειφόρου Ανάπτυξης.
«Πρασίνισµα» του φορολογικού συστήµατος έτσι ώστε να µετακινηθεί το φορολογικό βάρος προς λειτουργίες και προϊόντα που προκαλούν περιβαλλοντική επιβάρυνση και να εξαλειφθούν σταδιακά οι φορολογικές ελαφρύνσεις και επιδοτήσεις προς αυτά.
Τα έσοδα από τις δράσεις αυτές θα συγκεντρώνονται αποκλειστικά σε ειδικό λογαριασµό, το «Πράσινο Ταµείο» και µπορούν να χρησιµοποιηθούν είτε για την χρηµατοδότηση της περιβαλλοντικής πολιτικής (συγκεκριµένες δράσεις και έρευνα)
είτε για την µείωση της φορολογίας περιβαλλοντικά φιλικών δραστηριοτήτων και προϊόντων και της εργασίας.
«Πράσινα» Ταµεία θα δηµιουργηθούν και σε κάθε βαθµίδα διοίκησης (Περιφέρεια, Νοµαρχία, ΟΤΑ) τα έσοδα των οποίων θα προορίζονται για πολύ συγκεκριµένα έργα προστασίας περιβάλλοντος.
Εισαγωγή της περιβαλλοντικής διάστασης σε όλες τις πολιτικές κινήτρων για την ανάπτυξη καθαρών τεχνολογιών ώστε να πετύχουµε βελτίωση της ποιότητας του περιβάλλοντος,
δηµιουργία νέων θέσεων εργασίας
και ενίσχυση της διεθνούς ανταγωνιστικότητας.
Προγραµµατικές συµφωνίες, µεταξύ κυβέρνησης και επιχειρήσεων, για τον περιορισµό των ρύπων και εκποµπών.
Δηµιουργία «Πράσινων Πιστοποιητικών» τα οποία θα δίνονται από το Υ.ΠΕ.ΧΩ. και θα αφορούν όλες τις δραστηριότητες που αναβαθµίζουν το περιβάλλον.
Περιβάλλον και χωροταξία – οι δεσµεύσεις µας
Μείωση των εκποµπών των αερίων του θερµοκηπίου κατά 25% από τις αναµενόµενες τιµές µέχρι το 2020
10% εξοικονόµηση ενέργειας στο σύνολο του κτηριακού τοµέα µέχρι το 2020 και 20% για τις καινούριες κατασκευές την επόµενη τετραετία
Μείωση της σπατάλης στη χρήση του νερού κατά 10% µέχρι το 2013
Διπλασιασµός της ανακύκλωσης µέχρι το 2011
Μείωση κατά 60% των απορριµµάτων που οδηγούνται για ταφή µέχρι το 2015 σε σχέση µε τη σηµερινή κατάσταση
7% βιολογικές καλλιέργειας και 7% βιολογική κτηνοτροφία µέχρι το 2013.
100% αύξηση των ελληνικών προϊόντων ποιότητας στη διεθνή αγορά την επόµενη τετραετία.
Επιλογή 3-5 νησιών για την εφαρµογή ολοκληρωµένου πακέτου µέτρων για τη βιώσιµη ανάπτυξη µε µέγιστη δυνατή αυτονοµία των νησιών αυτών στη χρήση νερού, την διαχείριση των απορριµµάτων, την παραγωγή ενέργειας.
Άµεση στελέχωση, χρηµατοδότηση και ενεργοποίηση των φορέων διαχείρισης των προστατευόµενων περιοχών
Θεσµική κατοχύρωση της περιβαλλοντικής παιδείας στην πρωτοβάθµια και δευτεροβάθµια εκπαίδευση
Ο νέος ενεργειακός σχεδιασµός
Στόχοι
Στο σηµερινό κόσµο όπου η ενέργεια αποτελεί προϋπόθεση και µέσο για κάλυψη ακόµη και των στοιχειωδέστερων αναγκών επιβίωσης, µετακίνησης, πληροφόρησης και γενικά της δυνατότητας συµµετοχής στην κοινωνική και οικονοµική δραστηριότητα, η πρόσβαση στα ενεργειακά αγαθά και υπηρεσίες αποτελεί βασικό δικαίωµα κάθε πολίτη.
Κεντρικός µας στόχος ο σχεδιασµός µιας µακροχρόνιας ενεργειακής στρατηγικής (για την µετάβαση στην εποχή των µη συµβατικών καυσίµων) µε στόχο την προστασία του περιβάλλοντος και την ασφάλεια των ενεργειακών πόρων.
Η επάρκεια εφοδιασµού,
η εξοικονόµηση ενέργειας,
η σταδιακή µείωση της εξάρτησης από το πετρέλαιο,
η µεταβολή της σύνθεσης του ενεργειακού ισοζυγίου της χώρας µε µεγαλύτερο βαθµό συµµετοχής των περιβαλλοντικά φιλικών µορφών ενέργειας, πρωτίστως των ΑΠΕ,
η αναβάθµιση της χώρας µας σε ισχυρό ενεργειακό κόµβο,
η συγκρότηση και αποτελεσµατική λειτουργία της περιφερειακής αγοράς ενέργειας στην Ν.Α. Ευρώπη
αλλά και η επίτευξη χαµηλών τιµών στην ενέργεια για καταναλωτές και επιχειρήσεις αποτελούν βασικούς στόχους του νέου ενεργειακού µας σχεδιασµού.
Ηλεκτρική ενέργεια
Εξασφαλίζεται µακροπρόθεσµα η τροφοδοσία της χώρας µε ηλεκτρική ενέργεια και η διάθεση επαρκούς εφεδρικής ισχύος στις ιδιαίτερες ελληνικές συνθήκες της ανισορροπίας παραγωγής – κατανάλωσης
καθώς η παραγωγή συγκεντρώνεται κυρίως στο βόρειο τµήµα της χώρας και η κατανάλωση στο νότιο ενώ διαµορφώνεται εξαιρετικά υψηλή ζήτηση για λίγες µόνο ώρες το χρόνο.
Εκσυγχρονισµός των λιγνιτικών σταθµών ώστε να περιορίζονται µε προοπτική να δεσµεύονται τα αέρια θερµοκηπίου τα οποία επιβαρύνουν το κόστος των µονάδων λόγω των περιβαλλοντικών υποχρεώσεων του Πρωτοκόλλου του Κιότο.
Εισάγονται τεχνολογίες «καθαρής καύσης».
Νέες µονάδες φυσικού αερίου στο σύστηµα παραγωγής του Νότου οι οποίες θα αυξήσουν την ευστάθεια του συστήµατος.
Προτεραιότητα αποτελεί η ηλεκτρική διασύνδεση της Κρήτης.
Οι ενέργειες αυτές θα περιορίσουν τις οικονοµικές και περιβαλλοντικές συνέπειες του συστήµατος.
Υδροηλεκτρικά έργα πολλαπλού σκοπού.
Ιδιαίτερη µέριµνα για την ελαχιστοποίηση των επιπτώσεων στο περιβάλλον µε την προώθηση των έργων µικρού και µεσαίου µεγέθους.
Αποκεντρωµένη διάσπαρτη παραγωγή µικρών, σύγχρονων ηλεκτροπαραγωγικών σταθµών και υβριδικών συστηµάτων κοντά στα σηµεία κατανάλωσης.
Αντιµετώπιση των σηµερινών στρεβλώσεων της Ηµερήσιας Αγοράς.
Ενισχύεται ο υγιής ανταγωνισµός στους τοµείς παραγωγής και προµήθειας ηλεκτρικής ενέργειας.
Η ΔΕΗ παραµένει υπό δηµόσιο έλεγχο και διατηρεί τον πρωταγωνιστικό ρόλο της στις νέες συνθήκες απελευθέρωσης της αγοράς ενέργειας,
αποκτά µάνατζµεντ υψηλού επιπέδου, εξυγιαίνει τα οικονοµικά και τη δοµή του κόστους της,
βελτιώνει ποιοτικά και κάνει ανταγωνιστικές τις υπηρεσίες της, εκµεταλλεύεται αποδοτικά την ακίνητη περιουσία της,
οικοδοµεί στρατηγικές συµµαχίες για την επέκταση της στις γειτονικές χώρες µε εξαγορές ορυχείων, µονάδων ηλεκτροπαραγωγής και συµµετοχή σε µεγάλα ενεργειακά έργα.
Ανάπτυξη των δικτύων του Εθνικού Διασυνδεδεµένου Συστήµατος προκειµένου αφ‘ ενός να αξιοποιηθούν οι ΑΠΕ
και αφ’ ετέρου, µέσω των διασυνδέσεών του µε τα συστήµατα των γειτονικών χωρών, να ενισχυθεί ο στρατηγικός ρόλος της χώρας στο πλαίσιο της περιφερειακής αγοράς της Ν.Α. Ευρώπης.
Αγορά πετρελαιοειδών
Το κεντρικό ζήτηµα στην αγορά πετρελαιοειδών είναι το έλλειµµα ανταγωνισµού το οποίο καταγράφεται στις υψηλές προ φόρων τιµές
και µπορεί να οδηγήσει τα επόµενα χρόνια σε πολύ υψηλά επίπεδα τις τιµές καταναλωτή καθώς η χώρα θα αυξάνει τον φόρο καυσίµων σύµφωνα µε τις Οδηγίες της ΕΕ.
Αντιµετωπίζονται οι εναρµονισµένες πρακτικές και στα τρία επίπεδα (Διυλιστήρια, Εµπορία, Πρατήρια) µε την αποτελεσµατική δραστηριοποίηση των αρµόδιων Υπηρεσιών (Ρυθµιστική Αρχή Ενέργειας, Επιτροπή Ανταγωνισµού, ΚΕΔΑΚ, Υπηρεσία Ειδικών Ελέγχων).
Διαχείριση των εθνικών αποθεµάτων ασφαλείας για τη διασφάλιση επάρκειας και απρόσκοπτης τροφοδοσίας καυσίµων, απόκτηση αποθηκευτικών χώρων ώστε να δίνεται η δυνατότητα εισαγωγής προϊόντων σε ανταγωνιστικές τιµές και πρόσβασή τους σε πιστοποιηµένους αποθηκευτικούς χώρους καυσίµων του Δηµοσίου και των εταιριών διύλισης - εµπορίας.
Κατασκευή αγωγών για τη µείωση του κόστους µεταφοράς.
Επενδύσεις εκσυγχρονισµού των Διυλιστηρίων για τη συνεχή βελτίωση της ποιότητας των καυσίµων.
Πάταξη της νοθείας και λαθρεµπορίας καυσίµων µε ανάπτυξη σε κάθε περιφέρεια της χώρας Κλιµακίων Ελέγχου Διακίνησης και Αποθήκευσης Καυσίµων (ΚΕΔΑΚ) και ηλεκτρονική παρακολούθηση όλης της αλυσίδας.
Επιδότηση της µετατροπής των αποθηκευτικών χώρων των πρατηρίων υγρών καυσίµων ώστε να δίνεται η δυνατότητα ηλεκτρονικής παρακολούθησης των πραγµατικών αποθεµάτων τους.
Το κράτος διατηρεί τον στρατηγικό και αναπτυξιακό του ρόλο στα ΕΛΠΕ.
Φυσικό Αέριο
Στόχος είναι το µερίδιο του Φυσικού Αερίου να προσεγγίσει τον ευρωπαϊκό µέσο όρο µέχρι το 2020
µε: ενθάρρυνση της χρήσης του Φυσικού Αερίου στις αστικές και βιοµηχανικές δραστηριότητες µε παροχή κινήτρων (επιχορηγήσεις µετατροπών, επιδότηση επιτοκίου δανείων, φορολογικά κίνητρα)
ώστε να φτάνει στον τελικό καταναλωτή και να υποκαθιστά το πετρέλαιο και τον ηλεκτρισµό µε πολλαπλή ωφέλεια σε ενεργειακή απόδοση και εξοικονόµηση ρύπων.
επέκταση των δικτύων Φυσικού Αερίου και ίδρυση νέων Επιχειρήσεων Παροχής Αερίου (ΕΠΑ) σε νέες περιοχές της χώρας.
διεύρυνση της χρήσης Φυσικού Αερίου στα λεωφορεία, τα απορριµµατοφόρα, τα φορτηγά Δηµόσιας Χρήσης και τα ΙΧ αυτοκίνητα µε παροχή κινήτρων και δηµιουργία της αναγκαίας υποδοµής.
άνοιγµα στον ανταγωνισµό της εγχώριας αγοράς Φυσικού Αερίου.
διατήρηση του ελέγχου του διαχειριστή του εθνικού συστήµατος φυσικού αερίου (ΔΕΣΦΑ) από το δηµόσιο.
Ανανεώσιµες Πηγές Ενέργειας (ΑΠΕ) – (Βλ. και «Κλιµατικές αλλαγές»)
Στόχος η µέγιστη δυνατή διείσδυση των τεχνολογιών, του εξοπλισµού και των εφαρµογών των Ανανεώσιµων Πηγών Ενέργειας (ΑΠΕ) σ’ όλους τους τοµείς της εθνικής οικονοµίας µε ενεργό συµµετοχή καταναλωτών και τοπικών κοινωνιών.
Εκπλήρωση και υπέρβαση των ποσοτικών στόχων που έχουν συµφωνηθεί στο πλαίσιο των Κοινοτικών µας δεσµεύσεων.
Υποστηρικτικά µέτρα για την έρευνα και ανάπτυξη εγχώριας τεχνολογίας ΑΠΕ και λειτουργίας µονάδων παραγωγής βασικού εξοπλισµού ΑΠΕ (ηλιακοί θερµοσίφωνες, φωτοβολταϊκά, ανεµογεννήτριες, µονάδες βιοµάζας και παραγωγής βιοκαυσίµων, συστήµατα ελέγχου).
Εµπορικές εφαρµογές Ανανεώσιµων Πηγών Ενέργειας αυξηµένης τοπικής σηµασίας όπως υβριδικών συστηµάτων ΑΠΕ για την ηλεκτροδότηση µικρών νησιών και αποµονωµένων οικισµών.
Μικρής κλίµακας αυτοπαραγωγή/ ιδιοκατανάλωση ΑΠΕ µε ισχυρά κίνητρα για την εγκατάσταση στα κτίρια φωτοβολταϊκών στεγών, ηλιακών συστηµάτων για θέρµανση και κλιµατισµό, γεωθερµικών αντλιών.
Υλοποίηση των αναγκαίων έργων υποδοµής στις περιοχές υψηλού δυναµικού ΑΠΕ και κυρίως ενίσχυση και επέκταση των ηλεκτρικών δικτύων µεταφοράς.
Ορυκτοί πόροι
Η Ελλάδα διαθέτει ποικιλία ορυκτών πόρων (µεταλλικά ορυκτά, πολύτιµα µέταλλα, ενεργειακά ορυκτά, βιοµηχανικά, διακοσµητικά πετρώµατα, λατοµικά ορυκτά).
Η βιώσιµη ανάπτυξη της εξορυκτικής/µεταλλευτικής βιοµηχανίας µπορεί και πρέπει να είναι ιδιαίτερα επωφελής για την εθνική οικονοµία, υπό την προϋπόθεση ότι ακολουθούνται οι κανόνες προστασίας του περιβάλλοντος.
Στο πλαίσιο αυτό πρέπει να εξασφαλίζεται: Η κοινωνική αποδοχή της δραστηριότητας ύστερα από δηµόσια διαβούλευση και συµφωνία των Συµµετόχων (stakeholders).
Ο εκσυγχρονισµός του νοµοθετικού πλαισίου, η απλούστευση της αδειοδοτικής διαδικασίας
Η εξασφάλιση εφαρµογής του νόµου, κυρίως όσον αφορά στις περιβαλλοντικές επιπτώσεις µε αξιόπιστους, διαφανείς και επαρκείς ελεγκτικούς µηχανισµούς.
Η παροχή αντισταθµιστικών ωφεληµάτων στις τοπικές κοινωνίες, στη γειτονιά των οποίων αναπτύσσεται η αξιοποίηση ορυκτών πόρων.
Ο νέος ενεργειακός σχεδιασµός - Οι δεσµεύσεις µας:
Μακροχρόνιος ενεργειακός σχεδιασµός για την ασφάλεια του εφοδιασµού, την ανάπτυξη των ενεργειακών συστηµάτων και του ανταγωνισµού στις επιµέρους αγορές επ’ ωφελεία των καταναλωτών, τον καθορισµό του µίγµατος καυσίµου, την αξιοποίηση των εγχώριων και κυρίως των ανανεώσιµων Π.Ε, την εξοικονόµηση ενέργειας και τέλος την ισόρροπη-αειφόρο ανάπτυξη των Περιφερειών της χώρας.
Αναβάθµιση της χώρας µας σε ισχυρό ενεργειακό κόµβο
και διατήρηση χαµηλών τιµών στην ενέργεια για καταναλωτές και επιχειρήσεις.
Διασφάλιση της τροφοδοσίας µε ηλεκτρική ενέργεια µε εκσυγχρονισµό των λιγνιτικών σταθµών και εισαγωγή καθαρών τεχνολογιών.
Ένταξη νέων µονάδων φυσικού αερίου στο σύστηµα ηλεκτροπαραγωγής.
Δηµιουργία συνθηκών ανταγωνισµού στην αγορά ηλεκτρικής ενέργειας στα πλαίσια της εθνικής και περιφερειακής αγοράς µε ενίσχυση των διασυνδέσεων και συµµετοχή των ιδιωτικών µονάδων ηλεκτροπαραγωγής.
Διατήρηση δηµοσίου ελέγχου στη ΔΕΗ µε βελτίωση των υπηρεσιών της και επέκταση στις γειτονικές χώρες µε ίδιες δυνάµεις και στρατηγικές συµµαχίες.
Εξάλειψη του ελλείµµατος ανταγωνισµού, των εναρµονισµένων πρακτικών της νοθείας και λαθρεµπορίας στην αγορά πετρελαιοειδών.
Ενθάρρυνση της χρήσης του Φυσικού Αερίου και αύξηση του µεριδίου του ώστε να προσεγγίσει τον ευρωπαϊκό µέσο όρο µέχρι το 2020.
Νοµικά δεσµευτικοί στόχοι για την άµεση µείωση της ενεργειακής κατανάλωσης µε κίνητρα για τα υπάρχοντα και τα νέα κτίρια.
10% ΑΠΕ τουλάχιστον, στο σύνολο της πρωτογενούς κατανάλωσης ενέργειας µέχρι το 2012.
10% µείωση της ενεργειακής έντασης της χώρας µέχρι το 2015.
Μεταφορές για ανταγωνιστικότητα και ποιότητα ζωής
Στόχοι
Δεσµευόµαστε να ενθαρρύνουµε την ορθολογική και ασφαλή χρήση του αυτοκινήτου
και τη µερική µετατόπιση από τους κορεσµένους δρόµους προς εναλλακτικούς τρόπους µεταφοράς ανθρώπων και εµπορευµάτων που µειώνουν τη ρύπανση και το κόστος και αυξάνουν την ασφάλεια.
Η Ελλάδα διεθνές διαµετακοµιστικό κέντρο της ευρύτερης περιοχής.
Εγγυόµαστε το δικαίωµα των πολιτών, ιδιαίτερα των αποµακρυσµένων περιοχών και νησιών, στις βασικές µετακινήσεις τους και την παροχή καθολικής υπηρεσίας.
Θέλουµε την Ελλάδα παγκόσµια πρωταθλήτρια της ποντοπόρου ναυτιλίας.
Θεσµικές µεταρρυθµίσεις
Δηµιουργία Μητροπολιτικού Φορέα για τον ενιαίο σχεδιασµό και τη διαχείριση της κυκλοφορίας στο Λεκανοπέδιο της Αττικής και στη Θεσσαλονίκη που ξεπερνά τον διοικητικό τεµαχισµό και τις συγκρούσεις αρµοδιοτήτων, συλλέγει αυτόµατα τις πληροφορίες και ενηµερώνει τους οδηγούς σε πραγµατικό χρόνο για τις συνθήκες της κυκλοφορίας.
Στις υπόλοιπες πόλεις, ο Δήµος ή µια ένωση Δήµων και κοινοτήτων ανάλογα µε την περίπτωση, εκπονεί τοπικό σχέδιο µεταφορών στο οποίο απεικονίζεται µε βάση την υπάρχουσα κατάσταση και τις πολεοδοµικές προοπτικές, το δίκτυο των αστικών συγκοινωνιών και η εξέλιξή του.
Μετακινήσεις στον Αστικό Χώρο – Δηµόσιες Αστικές Συγκοινωνίες µε κοινωνικό ρόλο
«Έξυπνα» συστήµατα περιορισµού της κυκλοφορίας των ΙΧ αυτοκινήτων στις ώρες αιχµής και διαχείρισης της στάσης και της στάθµευσης.
Επέκταση της επιδότησης για µαζικούς ιδιωτικούς χώρους στάθµευσης εκτός οδού.
Αύξηση των θέσεων στάθµευσης σε ιδιωτικά κτίρια κατοικιών µε ανάλογα φορολογικά κίνητρα.
Αναβαθµίζεται το σύστηµα παροχής πληροφοριών ώστε κάθε πολίτης στο Λεκανοπέδιο Αττικής και στη Θεσσαλονίκη να παίρνει πληροφορίες σε πραγµατικό χρόνο σχετικά µε το βέλτιστο δροµολόγιο µετακίνησης από οποιοδήποτε σηµείο εκκίνησης σε οποιοδήποτε σηµείο προορισµού για το σύνολο των µεταφορικών µέσων και δροµολογίων.
Ολοκλήρωση των επεκτάσεων των γραµµών του Μετρό, του Τραµ, των ΗΣΑΠ και του Προαστιακού Σιδηρόδροµου και υλοποίηση των Σταθµών Μετεπιβίβασης.
Επέκταση και σωστή λειτουργία του δικτύου λεωφορειοδρόµων για το σύνολο της διαδροµής όλων των γραµµών κορµού και αντίστοιχη βελτιστοποίηση των ανταποκρίσεων σ’ όλες τις γραµµές κορµού.
Διευκολύνεται η χρήση ποδηλάτων και µοτοποδηλάτων, η πεζή µετακίνηση καθώς και η κίνηση ατόµων µε ειδικές ανάγκες.
Επιτρέπεται στα άτοµα της τρίτης ηλικίας άνω των 65 ετών η δωρεάν µετακίνηση µε Μέσα Μαζικής Μεταφοράς.
Διαχείριση της κυκλοφορίας, της στάσης και της στάθµευσης των ειδικών κατηγοριών οχηµάτων (ταξί, οχήµατα τροφοδοσίας, φορτηγά, οχήµατα άµεσης επέµβασης) µε κατάλληλο ευέλικτο κανονιστικό πλαίσιο και ειδικές ρυθµίσεις.
Θεσµοθέτηση των µελετών κυκλοφοριακών επιπτώσεων για κάθε νέα πολεοδοµική ή συγκοινωνιακή παρέµβαση και κάθε νέο πόλο παραγωγικής, εµπορικής και διοικητικής δραστηριότητας ώστε να προληφθεί µια χαοτική µαζική προσέλκυση νέων µετακινήσεων δίχως ανάλογες υποδοµές.
Πρόγραµµα Διαχείρισης των Μετακινήσεων για τους µεγάλους εργοδότες.
Κάθε εταιρεία µε πάνω από 50 εργαζόµενους οφείλει να υποβάλει ετησίως έκθεση για τις ενέργειες που κάνει ώστε να µειωθούν οι µετακινήσεις µε το ΙΧ αυτοκίνητο προς και από την εργασία.
Οδική Ασφάλεια
Η οδική ασφάλεια αποτελεί εθνική προτεραιότητα.
Δηµιουργία Συντονιστικής Αρχής αρµόδια για την καθιέρωση προτύπων και τον έλεγχο υλοποίησής τους και στους τρεις συντελεστές οδικής ασφάλειας (δρόµος, αυτοκίνητο, οδηγός).
Δείκτες µέτρησης των τελικών αποτελεσµάτων από τα προγράµµατα για τη βελτίωση του οδικού περιβάλλοντος, τα ασφαλή οχήµατα, τη γνώση και ποιότητα των οδηγών και την αποτελεσµατική αντιµετώπιση των τροχαίων ατυχηµάτων µε στόχο τη δραστική µείωση των θανάτων και των τραυµατισµών.
Η κυκλοφοριακή αγωγή εισάγεται στο παιδαγωγικό πρόγραµµα πρωτοβάθµιας και δευτεροβάθµιας εκπαίδευσης.
Σιδηρόδροµος – Εµπορευµατικές Μεταφορές
Εκσυγχρονισµός της υποδοµής των σιδηροδρόµων.
Μαζί µε την ολοκλήρωση του σιδηροδροµικού ΠΑΘΕ δίνεται νέα πνοή σε όλο το περιφερειακό σιδηροδροµικό δίκτυο της χώρας (Πελοπόννησος, Δυτ. Μακεδονία, Ανατ. Μακεδονία και Θράκη).
Έναρξη και πρόοδος των εργασιών της σιδηροδροµικής Εγνατίας (τµήµα Κοζάνη – Καλαµπάκα – Ηγουµενίτσα) µε προοπτική την ολοκλήρωση του Δυτικού Σιδηροδροµικού Άξονα.
Επεκτείνεται ο προαστιακός προς Λαύριο και Ραφήνα.
Λειτουργία Προαστιακού Σιδηροδρόµου στη Θεσσαλονίκη.
Βελτιώνεται η σιδηροδροµική γραµµή Αλεξανδρούπολη – Κωνσταντινούπολη.
Ο δηµόσιος φορέας εκµετάλλευσης αναβαθµίζει την επιχειρηµατικότητα του στο επερχόµενο νέο ανταγωνιστικό περιβάλλον.
Σύνδεση των βασικών λιµανιών της χώρας, των βιοµηχανικών περιοχών και των εµπορευµατικών κέντρων µε τον σιδηρόδροµο.
Ενθάρρυνση των συνενώσεων των µικρών κατακερµατισµένων µεταφορικών εταιρειών καθώς και ολοκληρωµένη διαχείριση της εφοδιαστικής αλυσίδας (logistics) για να φτάνουν τα εµπορεύµατα στον τόπο και το χρόνο που τα χρειάζονται οι πελάτες, µειώνοντας την απαίτηση µεγάλων αποθεµάτων και το σχετικό κόστος.
Ακτοπλοϊκές Μεταφορές και Ναυτιλία
Επανασχεδιασµός του δίκτυου ακτοπλοϊκών συνδέσεων µε την ουσιαστική συµµετοχή της Τοπικής Αυτοδιοίκησης και µε διασφάλιση της αρχής: «Κάθε ηµέρα πλοίο σε όλα τα νησιά».
Ενίσχυση του υγιούς ανταγωνισµού στις ακτοπλοϊκές συγκοινωνίες.
Στις«άγονες γραµµές» διασφαλίζεται η τακτική ακτοπλοϊκή σύνδεση µε δηµοπράτηση και συµβάσεις ανάθεσης υπηρεσίας µε προδιαγραφές που επιτρέπουν την ποιότητα και την ανανέωση του στόλου και µε σχετική επιδότηση από τον κρατικό προϋπολογισµό.
Θα επιδιωχθεί µέρος του κόστους να καλυφθεί από τους περιφερειακούς πόρους της ΕΕ.
Επαναλειτουργία της Ρυθµιστικής Αρχής Θαλάσσιων Ενδοµεταφορών (ΡΑΘΕ) µε στόχο την κατοχύρωση του δηµόσιου συµφέροντος, την ανάπτυξη υγιούς ανταγωνισµού, την εξάλειψη των αθέµιτων πρακτικών καθορισµού των ναύλων, τη γενικότερη προστασία του καταναλωτή και την αποτελεσµατική εφαρµογή των κανόνων και µέτρων για την ασφάλεια της ναυσιπλοΐας.
Ενισχύεται ο επιτελικός ρόλος του Υπουργείου Εµπορικής Ναυτιλίας και περιορίζεται ο λεπτοµερειακός παρεµβατισµός του.
Δηµιουργία των προϋποθέσεων για την αποστρατικοποίηση των Διοικητικών Υπηρεσιών του Τοµέα της Ναυτιλίας (Υπουργείο Εµπορικής Ναυτιλίας, Ακαδηµίες Εµπορικού Ναυτικού).
Σύγχρονη επιχειρηµατική διαχείριση των λιµανιών ώστε να αυξηθεί η συµβολή τους στην παραγωγή κοινωνικού πλούτου,
συµπράξεις δηµόσιου – ιδιωτικού τοµέα για την προώθηση µεγάλων επενδύσεων και την αναβάθµιση της διεθνούς θέσης των ελληνικών λιµανιών,
αποδοτική εξυπηρέτηση εντός του λιµένα (φορτία και επιβάτες) και ανάπτυξη βιοµηχανιών και υπηρεσιών προστιθέµενης αξίας στη χερσαία περιοχή του λιµένα.
Στήριξη του επιτυχούς µοντέλου µεταρρύθµισης των ελληνικών λιµανιών που προωθήθηκαν από το ΠΑΣΟΚ.
Μέτρα τόνωσης της ανταγωνιστικότητας της ελληνικής ναυτιλίας και ενίσχυσης της ποιότητας της Ελληνικής Σηµαίας.
Συντονισµένη και συνεκτική δράση ενός δικτύου της Θάλασσας για τον εντοπισµό και την ανάλυση, την προβολή και προώθηση όλων των δράσεων που αφορούν τη ναυτιλία και όλες τις συνέργιες που αυτή έχει µε την οικονοµία, µε την κοινωνία, από τους ναυτότοπους και τον ναυταθλητισµό και την εκπαίδευση µέχρι τα λιµάνια, τις επιχειρήσεις και τον πολιτισµό (µουσεία, ναυτική τέχνη κλπ), αλλά και την επιστηµονική έρευνα και την τεχνολογία.
Ελκυστικό για τους νέους και ανταποκρινόµενο στις σηµερινές ανάγκες και συνθήκες σύστηµα ναυτικής εκπαίδευσης ενταγµένο στην τριτοβάθµια εκπαίδευση για τους Αξιωµατικούς και στην επαγγελµατική κατάρτιση για τις άλλες ειδικότητες.
Διευκόλυνση της επικοινωνίας των αγορών εργασίας στεριάς και θάλασσας, µέσω κατάρτισης και επανακατάρτισης και ασφαλιστικών ρυθµίσεων, για να αυξηθεί η ελκυστικότητα του ναυτικού επαγγέλµατος.
Αεροµεταφορές
Προώθηση προγράµµατος εκσυγχρονισµού των αεροδροµίων της χώρας.
-Κατοχύρωση υγιούς ανταγωνισµού στις αεροµεταφορές και αποτροπή δηµιουργίας µονοπωλιακών καταστάσεων.
Ο Όµιλος της Ολυµπιακής αξιοποιεί τα νέα δεδοµένα ιδιαίτερα µετά τη δυνατότητα αναγνώρισης των οφειλών του δηµοσίου προς τον εθνικό αεροµεταφορέα, για ένα νέο ξεκίνηµα µε τη δυναµική ανασυγκρότησή του, την καθιέρωση ενιαίου αποτελεσµατικού µάνατζµεντ, την ανάληψη µεγαλύτερης συµµετοχής και ευθύνης από το προσωπικό του, τον εξορθολογισµό του δικτύου και του στόλου του,
την εξέλιξη της τεχνικής του βάσης σε τεχνικό – επισκευαστικό κέντρο της Μεσογείου, την στρατηγική συνεργασία µε διεθνή αεροµεταφορέα, την επιχειρηµατική εκµετάλλευση της επίγειας εξυπηρέτησής του ώστε να επιτευχθεί µια οριστική βιώσιµη λύση µε βάση τις δυνατές επιλογές στις συγκεκριµένες νέες συνθήκες.
Εκλογίκευση των τιµών του αεροδροµίου «Ελευθέριος Βενιζέλος» ώστε να γίνει ανταγωνιστικό.
Προσέλκυση ξένων εταιρειών στα διεθνή ελληνικά αεροδρόµια.
Διατήρηση και επέκταση των «άγονων γραµµών» µε αντισταθµιστική καταβολή.
Προωθείται ο κανονισµός για τον Ενιαίο Ευρωπαϊκό Εναέριο Χώρο.
Σύγχρονες µεταφορές - Οι δεσµεύσεις µας:
Διασύνδεση των περιφερειακών και εθνικών δικτύων και ολοκλήρωση των Διευρωπαϊκών Δικτύων µεταφοράς.
Αύξηση στο 50% του συνόλου των µετακινήσεων των καθηµερινά µετακινούµενων πολιτών µε Μέσα Μαζικής Μεταφοράς σε Περιφέρεια Αττικής και Θεσσαλονίκης και στα άλλα µεγάλα πολεοδοµικά συγκροτήµατα.
Προτεραιότητα στον εκσυγχρονισµό της υποδοµής των σιδηροδρόµων.
Εγγύηση του δικαιώµατος των πολιτών των αποµακρυσµένων περιοχών και νησιών στην παροχή καθολικής υπηρεσίας.
Επανασχεδίαση του δικτύου ακτοπλοϊκών συνδέσεων µε εφαρµογή της αρχής «κάθε µέρα πλοίο σε όλα τα νησιά».
Διασφάλιση του υγιούς ανταγωνισµού στις αεροµεταφορές και αποτροπή µονοπωλιακών καταστάσεων.
Τουρισµός 12 µήνες το χρόνο
Ο τοµέας του τουρισµού αποτελεί παγκοσµίως την πλέον αναπτυσσόµενη οικονοµική δραστηριότητα.
Ο Τουρισµός είναι η «ανανεώσιµη πηγή» ενέργειας της Εθνικής Οικονοµίας
και στόχος µας είναι ένας µακροχρόνιος σχεδιασµός για µια νέα τουριστική πολιτική που αφορά την ενίσχυση της ζήτησης και µέτρα για τη βελτίωση της προσφοράς.
Θέλουµε η Ελληνική τουριστική οικονοµία να µπορέσει να ανταποκριθεί µε επιτυχία στην πρόκληση του νέου ανταγωνισµού από αναδυόµενους µεσογειακούς προορισµούς ιδιαίτερα σε επίπεδο τιµών
και να αξιοποιήσει τα µοναδικά φυσικά και ιστορικά πλεονεκτήµατα της καθώς και τις νέες υποδοµές της µεταολυµπιακής Ελλάδας.
Στόχος µας η Ελλάδα να αποκτήσει µια µακροχρόνια πολιτική τουριστικής ανάπτυξης που: υπερβαίνει το κλασσικό πρότυπο «ήλιος – θάλασσα» της έντονης εποχικότητας µε την υποαπασχόληση του ξενοδοχειακού δυναµικού, το χαµηλό βαθµό χρήσης των κλινών και συνεπώς µε το υψηλό κόστος.
προσφέρει δώδεκα µήνες το χρόνο τουριστικό προϊόν µε ισχυρή ταυτότητα, αναγνωρίσιµο και βιώσιµο, σε πολλούς ανταγωνιστικούς συνδυασµούς ποιότητας και τιµής έναντι των άλλων χωρών.
διευρύνει την εθνική προέλευση της πελατείας της η οποία προέρχεται κυρίως από λίγες µεγάλες ευρωπαϊκές χώρες µε όλες τις απαραίτητες ενέργειες διαφήµισης και προβολής της χώρας.
επαναπροσανατολίζει τις µεγάλες επενδύσεις και σε νέες περιοχές της χώρας για να σταµατήσει την υπερσυγκέντρωση σε ορισµένες περιφέρειες και να εξασφαλιστεί η ισόρροπη και ποιοτική τουριστική ανάπτυξη.
προσελκύει πελάτες από την εγχώρια αγορά και προσφέρει δώδεκα µήνες το χρόνο σε όλους τους Έλληνες και τις Ελληνίδες σε όλες τις περιοχές της Ελλάδας.
Στη βάση αυτή αναδιοργανώνονται η πολιτική αδειών, οι σχολικές εκδροµές και διακοπές, ο κοινωνικός τουρισµός και εξασφαλίζεται το δικαίωµα των διακοπών στην Τρίτη Ηλικία, τους αγρότες.
εµπλουτίζει το «τουριστικό χαρτοφυλάκιο» µε νέα καινοτόµα ποιοτικά προϊόντα και το κυριότερο προωθεί δώδεκα µήνες το χρόνο όλο το φάσµα των µορφών εναλλακτικού τουρισµού: Τουρισµός Πόλεων – Συνεδριακός Τουρισµός – Αγροτουρισµός – Πολιτιστικός Τουρισµός – Τουρισµός Υγείας – Ιαµατικός Τουρισµός – Διατροφικός Τουρισµός – Αθλητικός Τουρισµός – Τουρισµός Σκαφών – Εκπαιδευτικός Τουρισµός – Θρησκευτικός Τουρισµός – Φυσιολατρικός Τουρισµός -Κρουαζιέρα – Καταδυτικός Τουρισµός.
στηρίζει τις µικρές και µεσαίες επιχειρήσεις για τις αναγκαίες επενδύσεις.
Δηµιουργεί ευνοϊκό σταθερό και διαφανές περιβάλλον τουριστικών επενδύσεων για επενδύσεις εκσυγχρονισµού των εγκαταστάσεων, προσφορά ποιοτικών υπηρεσιών, αυξηµένη χρήση του διαδικτύου, διευκόλυνση της δικτύωσης και των κοινοπραξιών τους καθώς και των εξαγορών και των συγχωνεύσεών τους ώστε να αποκτούν ανταγωνιστικό µέγεθος.
αναδεικνύει νέες διεθνοποιηµένες επιχειρήσεις µε ικανοποιητικό µέγεθος και πρόσβαση στις βασικές αγορές του εξωτερικού και ισχυρότερη διαπραγµατευτική δύναµη.
προσφέρει οργανωµένη τουριστική κατοικία για αγορά ή ενοικίαση σε αλλοδαπούς πελάτες για µόνιµη ή ηµι-µόνιµη διαβίωση στη χώρα µας (ιδιαίτερα µετά την αποχώρηση τους από την εργασία.
διασφαλίζει ως δηµόσιο αγαθό την ποιότητα της διατροφής και της τοπικής γαστρονοµίας, την ησυχία, την καθαριότητα, τη φιλικότητα, την πρόσβαση στους αρχαιολογικούς χώρους, τη διασκέδαση και την καλή νυχτερινή ζωή, τη λειτουργική ζωή του κέντρου των πόλεων, την άνεση του ταξιδιού και τις ποιοτικές υπηρεσίες υγείας.
ενισχύει τις περιφερειακές υποδοµές.
αναβαθµίζει την τουριστική εκπαίδευση σ’ όλες τις βαθµίδες της, αξιολογεί και πιστοποιεί την ποιότητα των σπουδών µε βάση διεθνή τουριστικά πρότυπα σε στενή συνεργασία µε την τουριστική βιοµηχανία, εξασφαλίζει στελέχη υψηλού επιπέδου µε ανάλογη ανώτατη προπτυχιακή και µεταπτυχιακή εκπαίδευση.
επιτυγχάνει διαχείριση κρίσεων µε ταχύτητα και επάρκεια έναντι απρόβλεπτων διεθνών οικονοµικών µεταβολών, φυσικών καταστροφών, επιδηµιών και τροµοκρατικών ενεργειών.
καλλιεργεί την τουριστική παιδεία στο σύνολο της κοινωνίας και των θεσµών.
Εξασφαλίζει την ενεργητική συµµετοχή και στήριξη της τοπικής κοινωνίας και της τοπικής αυτοδιοίκησης και τη συνειδητοποίηση από όλους τους εµπλεκόµενους φορείς – δηµόσιους και ιδιωτικούς – ότι και οι τουρίστες «ψηφίζουν».
σχεδίαση, χωροθέτηση και οργάνωση των προϋποθέσεων µε σεβασµό στο περιβάλλον και στο τοπίο ώστε να αναπτυχθεί η τουριστική κατοικία σαν συµπληρωµατική υποδοµή παράλληλα µε την ξενοδοχειακή υποδοµή.
βασική προϋπόθεση για την τουριστική ανάπτυξη της χώρας αποτελεί η προστασία του φυσικού περιβάλλοντος και η ποιότητα της υπαίθρου
Θέλουµε επίσης να δώσουµε τη δυνατότητα σε όλους τους Έλληνες και τις Ελληνίδες να κάνουν διακοπές µε ελκυστικά πακέτα ποιότητας – τιµής.
Στη βάση αυτή θα αναδιοργανωθεί η πολιτική αδειών, οι σχολικές εκδροµές και διακοπές, ο κοινωνικός τουρισµός και θα εξασφαλίσουµε το δικαίωµα των διακοπών στην Τρίτη Ηλικία.
Οι δεσµεύσεις µας για τον Τουρισµό
• Νέα πολιτική για τον τουρισµό µε στόχο υπηρεσίες 12 µήνες το χρόνο, διεύρυνση της εθνικής προέλευσης της πελατείας σε νέες αγορές,
δυνατότητα σε όλους τους Έλληνες και τις Ελληνίδες να κάνουν διακοπές και οργανωµένο πλαίσιο συνεργασίας κράτους και Τοπικής Αυτοδιοίκησης.
Πολιτικές για την απασχόληση των νέων και τους άνεργους
IV. Η ΚΟΙΝΩΝΙΚΗ ΣΥΜΦΩΝΙΑ
Μια νέα αναπτυξιακή και κοινωνική συµφωνία σε εθνικό και περιφερειακό επίπεδο
Μια δουλειά για τον καθένα, ευκαιρίες για όλους
Στόχοι
Θέλουµε να κριθούµε από την ικανότητά µας να δηµιουργήσουµε συνθήκες για την αύξηση της απασχόλησης.
Να δώσουµε προοπτική εργασίας στον άνεργο.
Γιατί η ανεργία παραµένει το σηµαντικότερο πρόβληµα στην ελληνική κοινωνία και αγγίζει πια σχεδόν κάθε οικογένεια.
Η ανεργία είναι η πιο ακραία και άγρια µορφή κοινωνικής αδικίας –και γι’ αυτό έχουµε ανοιχτό πόλεµο µαζί της.
Η ΝΔ εξαπάτησε τους νέους και κυρίως τους συµβασιούχους, διέλυσε την αγορά εργασίας και βύθισε την κοινωνία σε γενικευµένη ανασφάλεια.
Οι πολίτες είδαν την απειλή της ανεργίας να αφορά τον καθένα.
Για µας αντίθετα οι πολιτικές που θα δώσουν περισσότερες και ποιοτικές θέσεις εργασίας,
η υπεράσπιση του «ευρωπαϊκού κοινωνικού µοντέλου»
και της ασφάλειας στην εργασία που επιτρέπει µεγαλύτερη προσαρµοστικότητα, είναι πρώτη προτεραιότητα.
Κεντρική µας προτεραιότητα η πλήρης απασχόληση, η δηµιουργική δουλειά για όλους, όσους θέλουν και µπορούν.
Θεσµοθετούµε το δικαίωµα του εργαζοµένου στην εκπαίδευση σε όλη τη διάρκεια του εργασιακού του βίου.
Αναδεικνύουµε, µέσω του θεσµού της ΟΚΕ, τον τριµερή διάλογο και τις Συλλογικές Διαπραγµατεύσεις, ως βασική προϋπόθεση για τον σχεδιασµό κοινά αποδεκτών πολιτικών, που αφορούν την απασχόληση, την οικονοµική ανάπτυξη και τη στήριξη των ανέργων.
Οι µετανάστες µε ίσα δικαιώµατα και ίσες ευθύνες ενσωµατώνονται στο παραγωγικό δυναµικό της χώρας µε πλήρη σεβασµό όλων των νοµικών δεσµεύσεων που καθορίζουν τους κανόνες εργασίας και ασφάλισης.
Πολιτικές
Προτεραιότητα στις ενεργές πολιτικές απασχόλησης µε στόχευση και εξατοµικευµένη στήριξη σε ευάλωτες οµάδες όπως οι νέοι, οι µακροχρόνια άνεργοι, οι ηλικιωµένοι.
Η µεγάλη ανεργία των γυναικών είναι βασική πηγή ανισότητας και φτώχειας και δεσµευόµαστε για ένα σύνολο οριζόντιων µέτρων που θα µειώσουν δραστικά τη γυναικεία ανεργία.
Ενίσχυση των µηχανισµών εποπτείας της λειτουργίας της αγοράς εργασίας, ώστε να εφαρµόζονται οι διατάξεις για δίκαιη και ισότιµη µεταχείριση των εργαζοµένων, µε την ενίσχυση του Σ.ΕΠ.Ε. (Σώµα Επιθεωρητών Εργασίας) ειδικότερα στους κλάδους του τουρισµού και του εµπορίου.
Μόνο όταν εξασφαλίσουµε την ασφάλεια των εργαζόµενων µπορούµε να µιλάµε για παραγωγικότητα προσαρµοστικότητα και ευελιξία.
Ενίσχυση της κοινωνικής εργασίας.
Υπάρχει µεγάλο έλλειµµα σε τοµείς κοινωνικής εργασίας στη χώρα µας.
Τοµείς όπως η προστασία περιβάλλοντος, η δασοπροστασία, η φύλαξη σχολείων, ο καθαρισµός ακτών.
Γι’ αυτό και θα δηµιουργήσουµε θεσµικό πλαίσιο ενίσχυσης της κοινωνικής εργασίας.
Θέλουµε να υπάρχει δικαίωµα επιλογής ανάµεσα στο επίδοµα ανεργίας, το επίδοµα απασχόλησης αλλά και η κοινωνική εργασία για ειδικές κατηγορίες όπως µακροχρόνια άνεργοι, πολύτεκνοι, µητέρες µονογονεϊκών οικογενειών, Α.µεΑ.
Αύξηση στο επίδοµα ανεργίας.
Δεσµευόµαστε σε µία γενναιόδωρη αύξηση στο ύψος και επέκταση του χρόνου χορήγησης του επιδόµατος ανεργίας ώστε αυτό να φτάσει στην τετραετία το επίπεδο του επιδόµατος τα αντίστοιχα άλλων Ευρωπαϊκών χωρών, δηλαδή στο 70% του βασικού µισθού.
Είναι ελάχιστη υποχρέωση απέναντι στους ανέργους.
Δικαίωµα στην κατάρτιση.
Θέλουµε την πλήρη κατοχύρωση του δικαιώµατος των ανέργων για κατάρτιση και επανακατάρτιση.
Επενδύουµε ελάχιστα ως χώρα στους εργαζόµενους, επενδύουν ελάχιστα οι επιχειρήσεις.
Θα καλέσουµε τους κοινωνικούς εταίρους να πάρουν την ευθύνη των µηχανισµών κατάρτισης και στήριξης των ανέργων, τον ΟΑΕΔ και το ΛΑΕΚ στο πλαίσιο της τριµερούς συµµετοχής.
Θα σχεδιάσουµε µαζί τους τα προγράµµατα απασχόλησης για να αντιµετωπίσουµε τις εργασιακές επιπτώσεις βιοµηχανικών και παραγωγικών αναδιαρθρώσεων σε κάθε κλάδο ή περιοχή της χώρας.
Πολιτικές για τις φθίνουσες περιοχές.
Στις σηµερινές ανοιχτές αγορές, δεν µπορούµε πάντα να προστατέψουµε τις θέσεις εργασίας.
Μπορούµε όµως να προστατέψουµε τους ανέργους και να τους δώσουµε πάλι προοπτική.
Με προγράµµατα ανασυγκρότησης στις φθίνουσες περιοχές.
Με εξατοµικευµένη στήριξη του ανέργου που του επιτρέπει να επανενταχθεί στην αγορά εργασίας.
Δίνοντας επιλογές: κατάρτιση, κίνητρα για πρόσληψη από επιχειρήσεις, επιδοτήσεις επιχειρηµατικών πρωτοβουλιών και αυταπασχόλησης των ανέργων.
Και δίνοντας στους απολυµένους µεγαλύτερης ηλικίας τη δυνατότητα απασχόλησης σε θέσεις κοινωνικής εργασίας.
Με εισοδηµατική ενίσχυση, που όµως δεν βαρύνει τα συνταξιοδοτικά ταµεία.
Ενίσχυση των συλλογικών διαπραγµατεύσεων.
Βασικό όχηµα αυτής της αναδιαρθρωτικής πορείας αποτελούν οι Συλλογικές Διαπραγµατεύσεις και οι Εθνικές Κοινωνικές Συµφωνίες, που κατανέµουν µε δίκαιο τρόπο τα θετικά αποτελέσµατα της νέας προσαρµογής των κανόνων εργασίας, και αναβαθµίζοντας τη θέση των ίδιων των εργαζοµένων, προωθώντας ταυτόχρονα και την ανταγωνιστικότητα της οικονοµίας.
Οι συλλογικές διαπραγµατεύσεις και οι κοινωνικές συµφωνίες είναι ο αναντικατάστατος µηχανισµός εξέλιξης και προσαρµογής των εργασιακών σχέσεων στις νέες συνθήκες και όχι η µονοσήµαντη αποδοχή της «ευελιξίας».
Εφαρµογή Εθνικών και Περιφερειακών Σχεδίων Δράσης για την Απασχόληση, που συνδέονται µε τα Περιφερειακά και Εθνικά Αναπτυξιακά Προγράµµατα.
Δραστική αντιµετώπιση του φαινοµένου της αδήλωτης εργασίας, µε την αξιοποίηση σύγχρονων συστηµάτων πληροφορικής στις ελεγκτικές υπηρεσίες και ειδικότερα του ΣΕΠΕ (Σώµα Επιθεώρησης Εργασίας), για τη βελτίωση της αποτελεσµατικότητας των ελέγχων
αλλά και µε τη θεσµοθέτηση κινήτρων προς τις επιχειρήσεις, οι οποίες προσαρµόζουν τη λειτουργία τους σε συνθήκες απόλυτης παραγωγικής διαφάνειας.
Εκσυγχρονισµός του συστήµατος προσφοράς και ζήτησης θέσεων εργασίας του ΟΑΕΔ, µε τη δηµιουργία διαδραστικού συστήµατος µε δυνατότητα ελεύθερης πρόσβασης, στις επιχειρήσεις, στους πολίτες και σ’ όλους τους πιστοποιηµένους φορείς προώθησης της απασχόλησης.
Στόχος µας «σε µια οθόνη, σ’ ένα λεπτό όλες οι ευκαιρίες για δουλειά» σε κάθε σηµείο της Ελλάδας.
Ριζική αναδιάρθρωση του ΟΑΕΔ, µε την υλοποίηση των παρακάτω αλλαγών: Ο Δηµόσιος ΟΑΕΔ, ως ΝΠΔΔ, ανασυγκροτείται και αποκεντρώνεται σε περιφερειακό επίπεδο µε τη δηµιουργία Περιφερειακών ΟΑΕΔ, µε πλήρη οργανωτική, λειτουργική και οικονοµική αυτοδυναµία.
Οι Περιφερειακοί ΟΑΕΔ, καθώς και η κεντρική συντονιστική δοµή τους, διοικούνται από Δ.Σ. µε ισότιµη τριµερή εκπροσώπηση, Κράτους, Εργαζοµένων και Εργοδοτών.
Οι Σχολές του ΟΑΕΔ µετασχηµατίζονται σε Κέντρα Εκπαίδευσης και Κατάρτισης, ανοικτά στην αξιοποίησή τους από τους Δήµους, τα Επιµελητήρια, τα Συνδικάτα και τις Επιχειρήσεις.
Θεσµοθέτηση της δυνατότητας των επιχειρήσεων, να επιλέγουν τις σχολές του ΟΑΕΔ ή ιδιωτικά ΚΕΚ, για την εκπαίδευση έως και διπλάσιου αριθµού ατόµων από αυτούς που πρόκειται να προσλάβουν.
Το κόστος της εκπαίδευσης εντάσσεται στα εθνικά σχέδια δράσης για την απασχόληση
Αποκέντρωση του Εθνικού Κέντρου Επαγγελµατικού Προσανατολισµού, µε τη δηµιουργία Δηµοτικών Κέντρων Επαγγελµατικού Προσανατολισµού και τη στέγαση τους στις σχολές του ΟΑΕΔ.
Διαβατήριο ένταξης στην επαγγελµατική ζωή
Θεσµοθέτηση του Διαβατηρίου Ένταξης στην Επαγγελµατική Ζωή που κατοχυρώνει για όλους τα παρακάτω δικαιώµατα: Για τους ενήλικες που χάνουν τη θέση εργασίας εφαρµόζουµε ουσιαστικά και αποτελεσµατικά πολιτικές για την επανένταξη τους στην παραγωγή
όπως: Μετατροπή του επιδόµατος ανεργίας σε επίδοµα απασχόλησης και αυτοαπασχόλησης.
Ένταξη όσων βρίσκονται στο στάδιο προσυνταξιοδότησης σε κοινωνικές θέσεις εργασίας σε δήµους, σε ΜΚΟ και στις επιχειρήσεις.
Συµµετοχή στα Κέντρα Εκπαίδευσης Ενηλίκων  για την απόκτηση νέων γνώσεων και δεξιοτήτων.
Ένταξη των ανέργων, σε προγράµµατα επαγγελµατικής κατάρτισης µε χρονική διεύρυνση της επιδότησης της ανεργίας κατά τον χρόνο της εκπαίδευσης τους.
Για τους νέους έως την ηλικία των 24 ετών και τους απόφοιτους ΑΕΙ και ΤΕΙ έως την ηλικία των 28 ετών: Ειδικό τετραετές πρόγραµµα ένταξης των νέων, για πλήρη και 12µηνη απασχόληση, σ’ όλες τις ιδιωτικές επιχειρήσεις.
Γι’ αυτές τις θέσεις εργασίας, οι ασφαλιστικές εισφορές, σε ποσοστό 100% το πρώτο έτος, 75% το δεύτερο έτος, 50% το τρίτο και 25% το τέταρτο έτος, καταβάλλονται από το κράτος και από άλλους πόρους που µπορεί να εξευρεθούν µετά από συµφωνία της ΓΣΕΕ µε τις εργοδοτικές οργανώσεις.
Ουσιαστικά και όχι ρουσφετολογική και αντιπαραγωγική αξιοποίηση των προγραµµάτων STAGE, µε την επιδότηση θέσεων απασχόλησης για απόκτηση εργασιακής εµπειρίας κυρίως από τις ιδιωτικές επιχειρήσεις, µε τον σαφή καθορισµό των υποχρεώσεων των επιχειρήσεων για την µεταφορά γνώσεων και εµπειριών, µε ενδοεπιχειρισιακή εκπαίδευση και κατάρτιση.
Ένταξη στα δηµόσια ΙΕΚ ή πριµοδότηση µε συγκεκριµένο χρηµατικό ποσό, για την ένταξη σε κύκλους εκπαίδευσης πιστοποιηµένων ιδιωτικών ΙΕΚ.
Οικονοµική ενίσχυση για την εκκίνηση επαγγελµατικής δραστηριότητας για αυτοαπασχόληση.
Αποτελεσµατική υποστήριξη του Διαβατηρίου Ένταξης στην Επαγγελµατική Ζωή, µέσω της ανάπτυξης ολοκληρωµένου διαδραστικού πληροφορικού συστήµατος προσφοράς και ζήτησης, µε ελεύθερη πρόσβαση σε αυτό, από όλους τους πολίτες και τις επιχειρήσεις.
Ειδική οικονοµική ενίσχυση προς του Ο.Τ.Α, τις Μ.Κ.Ο και κίνητρα προς επιχειρήσεις, για την ενίσχυση της κοινωνικής εργασίας, στους τοµείς της κοινωνικής µέριµνας, της προστασίας του περιβάλλοντος και της πολιτιστικής µας κληρονοµιάς,
µε τη δηµιουργία θέσεων εργασίας για µακροχρόνια ανέργους, που βρίσκονται πλησίον του ορίου συνταξιοδότησης, για άνεργες µητέρες µε τρία και πάνω παιδιά, για τους αρχηγούς µονογονεϊκών οικογενειών, για άτοµα µε αναπηρίες.
Δουλειά για όλους - Οι δεσµεύσεις µας:
Μείωση της ανεργίας κάτω από το µέσο όρο της ΕΕ στην τετραετία.
Καθιέρωση του δικαιώµατος εργαζοµένων και ενηλίκων στην δια βίου µάθηση.
Στροφή των προγραµµάτων για την απόκτηση εργασιακής εµπειρίας (STAGE), κυρίως προς τις ιδιωτικές επιχειρήσεις.
Πραγµατική εξατοµικευµένη στήριξη των ανέργων.
Δυνατότητα απασχόλησης για 4 συνεχή έτη για νέους µε πλήρη ασφάλιση και (κλιµακούµενη) καταβολή ασφαλιστικών εισφορών.
Αποτελεσµατική εποπτεία της αγοράς εργασίας ώστε να εφαρµόζεται η εργατική νοµοθεσία και οι προβλέψεις για την υγιεινή και ασφάλεια.
Σε µια οθόνη, σ’ ένα λεπτό όλες οι ευκαιρίες για δουλειά σε κάθε σηµείο σ’ όλη την Ελλάδα.
Ουσιαστική αύξηση του επιδόµατος ανεργίας στο 70% του βασικού µισθού εντός τετραετίας.
Ανάληψη ευθύνης των µηχανισµών κατάρτισης και στήριξης των ανέργων (ΟΑΕΔ, ΛΑΕΚ) από τους κοινωνικούς εταίρους στο πλαίσιο της τριµερούς συµµετοχής.
Προγράµµατα ανασυγκρότησης στις φθίνουσες περιοχές.
Θεσµοθέτηση της Κοινωνικής Εργασίας για απασχόληση, των µακροχρόνια ανέργων άνω των 55 ετών, των άνεργων µητέρων πολύτεκνων οικογενειών, των αρχηγών µονογονεϊκών οικογενειών, των ατόµων µε αναπηρία.
Δραστική αντιµετώπιση της αδήλωτης εργασίας.
Ίσα δικαιώµατα και ευθύνες για όλους τους µετανάστες.
Ένα σύγχρονο κοινωνικό κράτος
Ανάπτυξη και αλλαγές χωρίς αίσθηµα δικαίου στην κοινωνία, χωρίς κοινωνική συνοχή δεν µπορεί να υπάρξει.
Οι πόροι για το κοινωνικό κράτος αυξήθηκαν σηµαντικά τα χρόνια που το ΠΑΣΟΚ ήταν κυβέρνηση και έχουν συγκλίνει µε τον κοινοτικό µέσο όρο.
Όµως η ποιότητα των υπηρεσιών και η αποτελεσµατικότητα της παρέµβασης δεν είναι αυτή που θα έπρεπε να είναι.
Τα χρήµατα που δίνει ο φορολογούµενος µειώνουν πολύ λίγο την ανισότητα και τη φτώχεια σε σύγκριση µε τις άλλες χώρες της ΕΕ.
Δίνουν λιγότερες ευκαιρίες.
Και βέβαια µε τη διακυβέρνηση της ΝΔ τα τελευταία δυόµιση χρόνια, και αυτά που είχαµε πετύχει κινδυνεύουν.
Δεσµευόµαστε σήµερα απέναντι στους Έλληνες και τις Ελληνίδες για ένα κοινωνικό κράτος, προσανατολισµένο στο µέλλον.
Με επαρκή χρηµατοδότηση, ευρεία διαβούλευση, νέες δοµές και υπηρεσίες κοινωνικής προστασίας.
Με φιλόδοξους και πρακτικούς στόχους, όπως είναι η ελάττωση του ποσοστού φτώχειας µετά τις κοινωνικές µεταβιβάσεις, η καταπολέµηση της µακροχρόνιας ανεργίας, η ενίσχυση ασθενών οµάδων, η ισότητα ευκαιριών.
Με ένα δίχτυ ασφάλειας που προλαβαίνει κοινωνικά προβλήµατα, αντιµετωπίζει την ρίζα τους και βάζει φρένο στον κοινωνικό κατήφορο.
Με ένα βιώσιµο δηµόσιο και καθολικό σύστηµα κοινωνικής ασφάλισης που εγγυάται αξιοπρεπείς συντάξεις.
Η αναµόρφωση του κοινωνικού κράτους είναι ένα από τα µεγάλα στοιχήµατα για τη χώρα µας.
Και εµείς θα ανταποκριθούµε στην πρόκληση.
Όχι στην φτώχεια και στον κοινωνικό αποκλεισµό
Το ΠΑ.ΣΟ.Κ. στην τριαντάχρονη πολιτική του πορεία ταυτίστηκε µε την οικοδόµηση του σύγχρονου ελληνικού κοινωνικού κράτους.
Το σύνολο των νοµοθετικών ρυθµίσεων που αφορούν στην ενίσχυση των συνταξιούχων, των αγροτών, των ανέργων, των ανασφάλιστων, των φτωχών, των ατόµων που απειλούνται από κοινωνικό αποκλεισµό, των υπερηλίκων, των µεταναστών, των πολυτέκνων και των µητέρων µονογονεϊκών οικογενειών έχουν την πολιτική σφραγίδα των κυβερνήσεων ΠΑ.ΣΟ.Κ.
Δεν είµαστε όµως ικανοποιηµένοι και δεν θα είµαστε ποτέ, όσο υπάρχουν φτωχοί, άστεγοι, άνεργοι, απροστάτευτοι και παιδιά που αδυνατούν να αποκτήσουν τις βασικές γνώσεις εκπαίδευσης.
Δεν συµβιβαζόµαστε µε ό,τι δηµιουργεί και αναπαράγει την φτώχεια και κυρίως δεν αποδεχόµαστε να υπάρχουν δίπλα µας πολίτες και κοινωνικές οµάδες που στερούνται των βασικών αναγκών για αξιοπρεπή διαβίωση.
Η φτώχεια δεν είναι απλώς κοινωνικό φαινόµενο.
Ήταν, είναι και θα είναι το πολιτικό πρόβληµα που αντικατοπτρίζει αδυναµίες και ανεπάρκειες του πολιτικού, οικονοµικού και διοικητικού µας συστήµατος, για την διασφάλιση, σε όλους, ίσων ευκαιριών ένταξης στον παραγωγικό και κοινωνικό ιστό.
Στην επόµενη τετραετία, έχουµε χρέος και το αναλαµβάνουµε πλήρως, µε γνώση των ευθυνών µας, απέναντι σε εκατοντάδες χιλιάδες συµπολίτες µας που ωθούνται όλο και περισσότερο στην φτώχεια και στην παραγωγική και κοινωνική αποµόνωση, να εφαρµόσουµε ένα ολοκληρωµένο πλαίσιο γενικευµένων µέτρων πολιτικής και στοχευµένων δράσεων, που θέτουν τις βάσεις για την καταπολέµηση της φτώχειας µέσω ενός διαρκώς βελτιούµενου συστήµατος διασφάλισης και κατοχύρωσης ενός εγγυηµένου επιπέδου αξιοπρεπούς ζωής, σε όλους.
Η νέα φτώχεια και οι νέες µορφές αποκλεισµού πρέπει να αντιµετωπιστούν µε νέες πολιτικές και νέες δοµές.
Δεσµευόµαστε για ένα ολοκληρωµένο σχέδιο καταπολέµησης της φτώχειας και του κοινωνικού αποκλεισµού µε: Στοχευµένες παρεµβάσεις, δηλαδή δράσεις που χτυπάνε την κάθε µορφή φτώχειας στη ρίζα της.
Προτεραιότητα έχουν οι οµάδες εκείνες του πληθυσµού που είναι οι πλέον αδύναµες και οι οποίες πρέπει να ενταχθούν αποτελεσµατικά στην οικονοµία και την κοινωνία ώστε «η φτώχεια να µην παράγει φτώχεια».
Οι στοχευµένες παρεµβάσεις αφορούν κατά προτεραιότητα την φτώχεια των παιδιών, των ηλικιωµένων, των αναπήρων και των οµάδων που αντιµετωπίζουν πολλαπλό κοινωνικό αποκλεισµό.
Οριζόντιες πολιτικές για την καταπολέµηση των σταθερών παραµέτρων της φτώχειας.
Ενίσχυση της πρόσβασης στην αγορά εργασίας, προαγωγή της ποιότητας στην εργασία,
προστασία της οικογένειας και του παιδιού,
µείωση της σχολικής διαρροής και της αποτελεσµατικότητας της εκπαίδευσης,
βελτίωση των πολιτικών κοινωνικής ασφάλισης και υγείας (οι επιµέρους θέσεις µας αναπτύσσονται στα αντίστοιχα κεφάλαια).
Κάθε τρία χρόνια καταρτίζεται το εθνικό σχέδιο καταπολέµησης της φτώχειας και του αποκλεισµού µε τη συµµετοχή κοινωνικών εταίρων και φορέων.
Τίθενται µετρήσιµοι εθνικοί στόχοι και προτεραιότητες τόσο σε ετήσιο όσο και σε µακροπρόθεσµο ορίζοντα.
Ευκαιρίες ένταξης.
Η κάθε µορφή ενίσχυσης επιδόµατος ή προνοµίου συνδέεται άρρηκτα και µε αντίστοιχες ευκαιρίες ένταξης.
Κάθε επίδοµα συνοδεύεται µε µια ευκαιρία γι’ αυτούς που µπορούν.
Ευκαιρία για κατάρτιση, ευκαιρία για εθελοντικές δράσεις, ευκαιρία για κοινωνική εργασία και συµµετοχή σε κοινωνικά δρώµενα, ώστε να διευκολυνθεί η ένταξή τους στην οικονοµία και στην κοινωνία.
Νέες δοµές.
Φέρνουµε τις κοινωνικές υπηρεσίες δίπλα στον πολίτη που τις χρειάζεται.
Οι αρµοδιότητες και οι πόροι µεταφέρονται σε τοπικό επίπεδο (πρωτοβάθµιο και δευτεροβάθµιο).
Το κεντρικό κράτος θέτει το πλαίσιο και τους στόχους της πολιτικής για τη φτώχεια και τον κοινωνικό αποκλεισµό: θεσπίζει νέους θεσµούς και προδιαγραφές, πιστοποιεί δοµές, οργανώσεις και άτοµα που υλοποιούν τις πολιτικές, αξιολογεί και ελέγχει.
Σε κάθε Δήµο ενεργοποιείται µε αποτελεσµατικό τρόπο η κοινωνία των πολιτών.
Δίνονται κίνητρα και δηµιουργούνται προϋποθέσεις για ένα ευέλικτο Δίκτυο Κοινωνικής Παρέµβασης (Δ.Κ.Π.) µε την καταγραφή και συµµετοχή όλων των φορέων, οργανώσεων και υποδοµών του κράτους, της αυτοδιοίκησης, της Εκκλησίας, των ΜΚΟ, των επιστηµονικών οργανώσεων, των οργανώσεων των κοινωνικών εταίρων και των µεµονωµένων πολιτών.
Το κοινωνικό δίκτυο συνδυάζει ενισχύσεις και ενεργές δράσεις για την ένταξη των αποκλεισµένων.
Το δίκτυο υποστηρίζεται από τη Δηµόσια Κοινωνική Υπηρεσία του Δήµου.
Οι δράσεις του δικτύου ενισχύονται οικονοµικά από το Ταµείο Κοινωνικής Αλληλεγγύης (Τ.Κ.Α.) που δηµιουργείται στο Δήµο όπου και κατατίθενται τόσο η συµµετοχή του κράτους και του Δήµου, όσο και η συµµετοχή φορέων, οργανώσεων, ατόµων ή επιχειρήσεων που θέλουν να συµβάλουν στην αντιµετώπιση κοινωνικών ζητηµάτων.
Η οργάνωση και η επέκταση των Δ.Τ.Κ.Α. στους µεγάλους Δήµους, θα πραγµατοποιηθεί µετά από διάλογο µε την ΚΕΔΚΕ, την αξιολόγηση των αποτελεσµάτων εφαρµογής του µέτρου στους Καποδιστριακούς Δήµους και την προσαρµογή του προνοιακού συστήµατος της χώρας στις σύγχρονες κοινωνικές ανάγκες.
Το κοινωνικό δίκτυο παρουσιάζει κάθε χρόνο µε διαφάνεια τον προϋπολογισµό και το έργο του ενώ καταθέτει το σχεδιασµό και τους στόχους της επόµενης χρονιάς.
Έτσι εξασφαλίζεται συντονισµός όλων των φορέων και καλύτερη χρήση των πόρων, δηµοσίων, δηµοτικών και ιδιωτικών.
Βασικές πολιτικές
Εγγυόµαστε Ελάχιστο Επίπεδο Αξιοπρεπούς Διαβίωσης για κάθε πολίτη που ζει µόνιµα στην Ελλάδα.
Με ορίζοντα τετραετίας, εξειδικεύεται και περιλαµβάνει: Ένταξη όλων όσων στερούνται δικαιωµάτων συνταξιοδότησης, µετά το 65ο έτος ηλικίας ασφάλισης και έχουν ετήσια εισοδήµατα κάτω από 7.700 €.
Παρέχεται µηνιαίο επίδοµα και υπηρεσίες υγείας και ιατροφαρµακευτικής περίθαλψης.
Το αυτοτελές µηνιαίο επίδοµα είναι 550 ευρώ για τον µεµονωµένο και 950 ευρώ για το ζευγάρι.
Την ευθύνη υλοποίησης της παροχής του µηνιαίου επιδόµατος και των αναγκών ιατροφαρµακευτικής περίθαλψης την αναλαµβάνει ο ΟΓΑ.
-Την ενίσχυση των µη χρηµατικών παροχών µε προγράµµατα όπως το «Βοήθεια στο Σπίτι».
-Επίδοµα θέρµανσης στα χαµηλά εισοδήµατα µε κλιµάκωση ανάλογα µε τις περιοχές της χώρας.
Το εγγυηµένο επίπεδο αξιοπρεπούς διαβίωσης κατοχυρώνεται και ενισχύεται περαιτέρω από συµπληρωµατικές πολιτικές στους τοµείς της εργασίας, της οικογένειας, της υγείας, της κοινωνικής ασφάλισης.
Αναπηρία: Το θέµα της αναπηρίας αφορά όλους τους τοµείς πολιτικής.
Ενιαίος σχεδιασµός και διάχυση της διάστασης της αναπηρίας σε όλες τις πολιτικές, µετά από διάλογο µε τις αντιπροσωπευτικές τους οργανώσεις.
Θέσπιση της υποχρεωτικής εκπαίδευσης των παιδιών µε αναπηρία.
Επέκταση του θεσµού του ολοήµερου σχολείου και στα Ειδικά Σχολεία.
Ειδικός νόµος για την απασχόληση και την κατάρτιση των ατόµων µε αναπηρία.
Εκπόνηση και Εφαρµογή Προγράµµατος Ανεξάρτητης και Προστατευµένης Διαβίωσης στην Κοινότητα
-Αποϊδρυµατοποίηση - µε την ίδρυση των αντίστοιχων δοµών µε βάση τα ειδικά χαρακτηριστικά της κάθε κατηγορίας.
Ένταξη των Α.µε.Α στο σύστηµα του Ελάχιστου Εγγυηµένου Εισοδήµατος και αναµόρφωση της επιδοµατικής πολιτικής µε βάση τη βαρύτητα της αναπηρίας, την υποστήριξη της οικογένειας και την ένταξη του Α.µεΑ. στην κοινωνία.
Πρώιµη διάγνωση – έγκαιρη παρέµβαση, ως ο βασικότερος άξονας αποτελεσµατικότερης αποκατάστασης και ένταξης.
Αναβάθµιση των παρεχόµενων υπηρεσιών υγείας στα άτοµα µε χρόνιες παθήσεις όπως, διαβήτης, µεσογειακή αναιµία, νεφροπάθεια.
Τήρηση των αρχών προσβασιµότητας σ’ όλα τα έργα, τις υποδοµές, τις µεταφορές, τις υπηρεσίες και την Κοινωνία της Πληροφορίας.
Δηµιουργία θεσµικού πλαισίου για την ανάπτυξη συµπράξεων, στο πλαίσιο του κοινωνικού δικτύου παρέµβασης, µεταξύ των φορέων της τοπικής αυτοδιοίκησης και των αναπηρικών οργανώσεων για τη δηµιουργία υπηρεσιών µικρής κλίµακας (Κέντρα Ηµερησίας Φροντίδας, Συµβουλευτικοί Σταθµοί), µε παροχή και της δυνατότητας στους ΟΤΑ για θεσµοθέτηση ειδικού ανταποδοτικού τέλους.
Στοχευµένες Φορολογικές Ελαφρύνσεις για τα Α.µεΑ. και τις οικογένειες που έχουν άτοµα µε αναπηρία.
Στοχευµένες ασφαλιστικές ρυθµίσεις για τα Α.µεΑ.
Θέσπιση µέτρων για την υποστήριξη των οικογενειών που έχουν στους κόλπους τους µέλος µε αναπηρία.
Αναµόρφωση της κοινωνικής ασφάλισης
Η κοινωνική ασφάλιση αποτελεί δηµόσιο κοινωνικό αγαθό που η Πολιτεία οφείλει να διασφαλίζει για κάθε πολίτη.
Ο αναδιανεµητικός, καθολικός και δηµόσιος χαρακτήρας του ασφαλιστικού συστήµατος αποτελούν τις σταθερές του.
Τη βιωσιµότητα και την επάρκειά του την εγγυάται το κράτος: αυτές είναι οι αδιαπραγµάτευτες αρχές του ΠΑΣΟΚ, που οδηγούν και σήµερα την πολιτική µας.
Τριµερής χρηµατοδότηση του ασφαλιστικού συστήµατος, καµιά µείωση των συντάξεων, καταβολή του µη ανταποδοτικού σκέλους, της κατώτερης σύνταξης από τον κρατικό προϋπολογισµό –αυτές είναι οι εγγυήσεις µας.
Οι στόχοι µας:
Η εµπέδωση κλίµατος ασφάλειας και σιγουριάς στους πολίτες για το παρόν και το µέλλον του συστήµατος
Η δηµιουργία ενός νέου αποθεµατικού που θα διασφαλίζει τις επόµενες γενιές.
Η εφαρµογή της ισχύουσας νοµοθεσίας ως ελάχιστη προϋπόθεση δηµιουργίας ασφαλιστικής συνείδησης και στέρεης οικονοµικής βάσης.
Ο εκσυγχρονισµός της λειτουργίας των Ταµείων, η αξιοποίηση των πόρων τους και η αναβάθµιση της ποιότητας των παρεχόµενων υπηρεσιών.
Η παράταση του ασφαλιστικού βίου µε κίνητρα οικειοθελούς  παραµονής στην εργασία.
Η αντιµετώπιση και θεραπεία αδικιών και στρεβλώσεων που οδηγούν στην αποφυγή της ασφάλισης.
Ο διαχωρισµός των προνοιακών παροχών από τις ασφαλιστικές παροχές.
Η βελτίωση των συντάξεων και των άλλων παροχών, όχι µόνο στο επίπεδο των χαµηλοσυνταξιούχων αλλά και στις µεσαίου επιπέδου συντάξεις.
Η ενίσχυση της ανταποδοτικής σχέσης εισφορών- παροχών.
Πολιτικές
Στο πλαίσιο του Ελάχιστου Εγγυηµένου Επιπέδου Αξιοπρεπούς Διαβίωσης: Για τους συνταξιούχους του ΟΓΑ, Βασική Σύνταξη 950 ευρώ για το ζευγάρι και 550 ευρώ για τον µεµονωµένο.
Ενίσχυση της ανταποδοτικής κύριας σύνταξης του Ο.Γ.Α.
Για τους συνταξιούχους του Ι.Κ.Α., του Ο.Α.Ε.Ε. και των άλλων Ταµείων, αναµόρφωση του θεσµού του Ε.Κ.Α.Σ., µε βάση τις νέες κοινωνικές ανάγκες και στόχο τη µετεξέλιξη του σε βασική σύνταξη.
Στην κατεύθυνση αυτή και σε πρώτο στάδιο που απαιτεί µια µεταβατική περίοδο δεκαετίας, δεσµευόµαστε για την διεύρυνση και επικαιροποίηση των εισοδηµατικών κριτηρίων, προκειµένου να καλυφθούν 300 χιλ. περίπου επιπλέον συνταξιούχοι.
Σε κάθε περίπτωση πάντως, µε ή χωρίς ΕΚΑΣ, οι χορηγούµενες στους συνταξιούχους των Ταµείων κατώτερες συντάξεις θα υπερβαίνουν το ποσό που καταβάλλεται στους ανασφάλιστους.
Σε κάθε περίπτωση πάντως, µε ή χωρίς ΕΚΑΣ, οι χορηγούµενες στους συνταξιούχους όλων των άλλων Ταµείων, κατώτερες συντάξεις θα υπερβαίνουν το ποσό των 550 ευρώ που καταβάλλεται στους ανασφάλιστους.
Θέτουµε στη βάση των παρακάτω δεσµεύσεων το πλαίσιο ενίσχυσης και µετεξέλιξης της δηµόσιας κοινωνικής ασφάλισης και δεσµευόµαστε για την κατάργηση νοµοθετικών διατάξεων που ψήφισε η κυβέρνηση της Ν.Δ. που αντιστρατεύονται αυτό το πλαίσιο.
Δεσµευόµαστε για την τήρηση των ορίων και των προϋποθέσεων συνταξιοδότησης που θεσπίστηκαν µε το Ν.3029/02, καθώς και για τη συνεχή ανταπόκριση του κράτους στις υποχρεώσεις του στο πλαίσιο της τριµερούς χρηµατοδότησης
Άµεση προώθηση των διαδικασιών ενοποίησης των Ταµείων Κύριας Ασφάλισης µε τη δηµιουργία τριών οµάδων ταµείων, (Μισθωτοί-Αυτοαπασχολούµενοι – Αγρότες).
Ενοποίηση των Επικουρικών Ταµείων σε 5-6 Ταµεία.
Δηµιουργία ενιαίου µηχανισµού βεβαίωσης και είσπραξης των εισφορών.
Ολοκλήρωση σε µια διετία της µηχανοργάνωσης όλων των Ταµείων.
Δηµιουργία σύγχρονων και ευέλικτων δοµών χρηµατοοικονοµικής διαχείρισης των αποθεµατικών των ταµείων στο πρότυπο της ΕΔΕΚΤ-ΟΤΕ, που θεσµοθέτησε η Κυβέρνηση του ΠΑΣΟΚ και όπου σήµερα µε τις υψηλές αποδόσεις επιβεβαιώνει την αποτελεσµατικότητά της.
Δηµιουργία νέων σύγχρονων µηχανισµών και δοµών χρηµατοοικονοµικής αξιοποίησης της ακίνητης περιουσίας όλων των ταµείων.
Καθιέρωση κάρτας υγείας και κοινωνικής ασφάλισης.
Θα αποτελεί το εισιτήριο πρόσβασης του πολίτη στις υπηρεσίες και ενηµέρωσής του από αυτές.
Διαχωρισµός των προνοιακών από τις ασφαλιστικές παροχές.
Η παρακολούθηση της πορείας του ασφαλιστικού και των αντίστοιχων δαπανών, επιβάλλουν το σαφή διαχωρισµό από τις προνοιακού τύπου παροχές, τις οποίες οφείλει να χρηµατοδοτεί το Κράτος.
Ενίσχυση της ανταποδοτικής σχέσης εισφορών- παροχών.
Περισσότερες ηµέρες ασφάλισης και περισσότερες εισφορές θα πρέπει να οδηγούν οπωσδήποτε και σε µεγαλύτερη σύνταξη.
Καµιά ηµέρα ασφάλισης δεν θα πρέπει να θεωρείται “χαµένη “.
Βελτίωση στο καθεστώς διαδοχικής ασφάλισης.
Η κινητικότητα που υπάρχει στην αγορά εργασίας, αλλά και οι αδικίες που δηµιουργεί το ισχύον καθεστώς διαδοχικής ασφάλισης, επιβάλλουν την αναµόρφωση και βελτίωση του.
Παράταση ασφαλιστικού βίου.
Η παραµονή στην εργασία και µετά τη θεµελίωση συνταξιοδοτικού δικαιώµατος θα πρέπει να αποτελεί δικαίωµα για κάθε εργαζόµενο.
Παράλληλα επιβάλλεται να θεσµοθετηθούν κίνητρα για την παραµονή αυτή µε προσαύξηση της σύνταξης.
Αναµόρφωση του κανονισµού βαρέων και ανθυγιεινών επαγγελµάτων.
Η αναµόρφωση και επικαιροποίηση του κανονισµού βαρέων και ανθυγιεινών επαγγελµάτων θα πρέπει να στοχεύει και να υπακούει στην ίση µεταχείριση των εργαζοµένων Δηµόσιου και Ιδιωτικού τοµέα,
και στην αποτύπωση των σηµερινών συνθηκών εργασίας µέσα από επιστηµονική τεκµηρίωση για την επιβάρυνση που υφίστανται εργαζόµενοι σε διάφορα επαγγέλµατα.
Αξιοποίηση της περιουσίας των ταµείων -- Σύσταση Εθνικού Κεφαλαίου Αλληλεγγύης.
Δηµιουργείται Εθνικό Κεφάλαιο Αλληλεγγύης των Γενεών το οποίο θα είναι κλειδωµένο τουλάχιστον για µια δεκαετία ώστε µε τις εγγυηµένες αποδόσεις του να στηρίξει από την πλευρά του δηµοσίου συµπληρωµατικά το ασφαλιστικό σύστηµα στη δυσκολότερη καµπή του.
Πρόκειται για ένα «επενδυτικό κεφάλαιο» µε τις πιο σύγχρονες και διαφανείς διεθνείς χρηµατοοικονοµικές προδιαγραφές στο οποίο θα εισρέουν καταρχήν τα έσοδα από την επενδυτική εκµετάλλευση της ακίνητης περιουσίας του δηµοσίου, τις µετοχοποιήσεις Δηµόσιων επιχειρήσεων και οργανισµών, τις αδειοδοτήσεις στο χώρο της ηλεκτρονικής επικοινωνίας καθώς και άλλοι πόροι ανάλογα µε την οικονοµική συγκυρία.
Το Εθνικό Κεφάλαιο Αλληλεγγύης αυξάνει την εθνική ασφαλιστική αποταµίευση – επένδυση, κατανέµει πιο δίκαια τα βάρη του ασφαλιστικού µεταξύ των γενεών, λειτουργεί σαν σταθεροποιητικό κεφάλαιο έναντι των οικονοµικών διακυµάνσεων και στην πράξη ισοδυναµεί µε τη δραστική µείωση του «αφανούς» δηµόσιου χρέους από τις ακάλυπτες ασφαλιστικές υποχρεώσεις του µέλλοντος.
Ενιαίες προϋποθέσεις και διαδικασίες για τις συντάξεις αναπηρίας.
Από την κοινοπραξία των 4 µεγάλων κλάδων (Ι.Κ.Α.- Ε.Τ.Α.Μ., Ο.Γ.Α., Ο.Α.Ε.Ε., Ο.Π.Α.Δ.) δηµιουργούνται ενιαία κέντρα στην Αθήνα και την περιφέρεια για την αξιολόγηση και εκτίµηση του ποσοστού αναπηρίας, µε ενιαίους, διαφανείς και αντικειµενικούς κανόνες και διαδικασίες.
Ανάπτυξη Συµπληρωµατικών Συστηµάτων.
Ενθαρρύνουµε την ίδρυση και λειτουργία των επαγγελµατικών ταµείων, µέσα από συλλογικές συµβάσεις εργασίας, µε στόχο την εξασφάλιση πρόσθετων συµπληρωµατικών παροχών.
Τα συµπληρωµατικά συστήµατα πάντως δεν υποκαθιστούν το Δηµόσιο Σύστηµα και δεν περιορίζουν τις υποχρεώσεις και τις εγγυήσεις του Κράτους.
Σύσταση κεντρικής υπηρεσίας ”Ασφαλιστικού Συµβούλου” η οποία θα εποπτεύεται από το Υπουργείο Απασχόλησης και Κοινωνικής Προστασίας, µε σκοπό τη σωστή και έγκυρη ενηµέρωση των πολιτών για τα ασφαλιστικά και συνταξιοδοτικά τους δικαιώµατα.
Θεσµοθέτηση της σύµπραξη των Ταµείων και προώθηση της συνεργασία τους στον τοµέα υγειονοµικής περίθαλψης στους Κλάδους Υγείας.
Δηµιουργία σε πρώτο χρόνο, χωρίς να καταργείται η διοικητική αυτοτέλειά τους, κοινοπραξίας των 4 µεγάλων Κλάδων Υγείας του ΙΚΑ-ΕΤΑΜ, του Ο.Γ.Α., του Ο.Α.Ε.Ε. και του Ο.Π.Α.Δ.
Συµµετοχή της κοινοπραξίας των ταµείων στη σύσταση των τοπικών συστηµάτων πρωτοβάθµιας φροντίδας υγείας.
Ένα σύγχρονο κοινωνικό κράτος και αναµόρφωση της κοινωνικής ασφάλισης - Οι δεσµεύσεις µας: Νέες υποδοµές κοινωνικών υπηρεσιών – δίκτυα κοινωνικής παρέµβασης
Βασική Σύνταξη 950 € για το ζευγάρι και 550 € για τον µεµονωµένο συνταξιούχο του ΟΓΑ και τους ανασφάλιστους.
Με ή χωρίς ΕΚΑΣ, οι χορηγούµενες στους συνταξιούχους όλων των άλλων Ταµείων, κατώτερες συντάξεις θα υπερβαίνουν το ποσό των 550 ευρώ που καταβάλλεται στους ανασφάλιστους.
Επίδοµα θέρµανσης για τα χαµηλά εισοδήµατα µε κλιµάκωση ανάλογα µε τις περιοχές της χώρας.
Λογαριασµοί Κοινωνικής Αλληλεγγύης στους Καποδιστριακούς Δήµους για άµβλυνση ακραίων κοινωνικών προβληµάτων.
Καθιέρωση Κάρτας Υγείας και Κοινωνικής Ασφάλισης.
Ενίσχυση της ανταποδοτικής σχέσης εισφορών - παροχών στην ασφάλιση.
Δηµιουργία Εθνικού Κεφαλαίου Αλληλεγγύης το οποίο θα είναι “κλειδωµένο” τουλάχιστον για µια δεκαετία ώστε µε τις εγγυηµένες αποδόσεις του να στηρίξει συµπληρωµατικά το ασφαλιστικό σύστηµα
Προώθηση της ενοποίησης των Ταµείων Κύριας Ασφάλισης µε στόχο να οδηγηθούµε σταδιακά σε τρία Ταµεία, οµαδοποίηση των επικουρικών, ενθάρρυνση των επαγγελµατικών Ταµείων
Εφαρµογή ολοκληρωµένης πολυτοµεακής πολιτικής για τα ΑµΕΑ.
Ποιοτικές υπηρεσίες υγείας και φροντίδας για όλους και για τον καθένα χωριστά
Για το ΠΑΣΟΚ η άµεση ανατροπή της σηµερινής πορείας του ΕΣΥ προς την παρακµή και την απαξίωση είναι πολιτικό µας χρέος προς τους πολίτες και χρέος προς την ιστορία µας.
Και αποτελεί προτεραιότητα για εµάς να µειώσουµε τις δαπάνες για την υγεία στον οικογενειακό προϋπολογισµό προσφέροντας ποιοτικές δωρεάν υπηρεσίες.
Δεσµευόµαστε για ένα ισχυρό και οικονοµικά βιώσιµο δηµόσιο σύστηµα υγείας το οποίο παρέχει υπηρεσίες υγείας υψηλής ποιότητας σε όλους τους Έλληνες και τις Ελληνίδες και διασφαλίζει την πρόσβασης στις υπηρεσίες υγείας στα φτωχότερα στρώµατα και σε αποµακρυσµένες γεωγραφικές περιοχές.
Για τη µείωση των ανισοτήτων στην υγεία µε την αύξηση της δηµόσιας δαπάνης και τη µείωση της ιδιωτικής σε ένα νέο πλαίσιο συνύπαρξης και συνεργασίας δηµόσιου και ιδιωτικού τοµέα υγείας.
Τη µείωση των προλήψηµων νοσηµάτων και των πρόωρων θανάτων από σοβαρά νοσήµατα.
Τη φροντίδα και στήριξη των ευπαθών οµάδων του πληθυσµού, και την προάσπιση της ψυχικής υγείας.
Στόχοι
Μείωση των προλήψηµων νοσηµάτων και των πρόωρων θανάτων από σοβαρά νοσήµατα (καρδιαγγειακά, καρκίνοι), χρόνια νοσήµατα (υπέρταση, διαβήτης), λοιµώδη νοσήµατα (AIDS) αλλά και τα ατυχήµατα, που µπορούν να προληφθούν σε µεγάλο βαθµό µε την υιοθέτηση διατοµεακών στρατηγικών, υγιών συµπεριφορών και διενέργεια βασικών προληπτικών εξετάσεων και εξάλειψη των κοινωνικών νοσηµάτων στην υγεία.
Παροχή υπηρεσιών υγείας υψηλής ποιότητας σε όλους τους Έλληνες και τις Ελληνίδες
Σεβασµός της αξιοπρέπειας και των δικαιωµάτων των ασθενών και εφαρµογή των κανόνων βιο-ηθικής σε όλες τις µονάδες υγείας και πρόνοιας.
Διασφάλιση της πρόσβασης στις υπηρεσίες υγείας σε όλους χωρίς διακρίσεις και ιδιαίτερα στα φτωχότερα στρώµατα, σε ευπαθείς και άλλες ειδικές οµάδες του πληθυσµού και σε αποµακρυσµένες γεωγραφικές περιοχές µε ελεύθερη επιλογή γιατρού.
Μείωση του χρόνου στις λίστες αναµονής των ασθενών στις µονάδες του ΙΚΑ και τα εξωτερικά ιατρεία των νοσοκοµείων.
Αντιµετώπιση των ανισοτήτων στην υγεία µε την αύξηση της δηµόσιας δαπάνης και τη µείωση της ιδιωτικής δαπάνης υγείας. Η σηµερινή κατάσταση αναιρεί την παροχή δωρεάν περίθαλψης στη χώρας µας που αποτελεί θεµελιακή αξία του ΕΣΥ.
Οι Έλληνες και οι Ελληνίδες έχουν τις υψηλότερες ιδιωτικές δαπάνες στην ΕΕ.
Ισχυρό και οικονοµικά βιώσιµο δηµόσιο σύστηµα υγείας.
Η απουσία κάθε προσπάθειας βελτίωσης του ΕΣΥ, η καθυστέρηση των προσλήψεων, η µείωση της κρατικής χρηµατοδότησης, ο διπλασιασµός των χρεών των νοσοκοµείων, αποτελούν σοβαρές απειλές για τη µελλοντική βιωσιµότητα του δηµόσιου συστήµατος.
Πρόσβαση σε εµβόλια και φάρµακα χωρίς φραγµούς
Εξάλειψη κάθε φαινοµένου διαφθοράς στο σύστηµα υγείας (προµήθειες – «φακελάκι» - κατευθυνόµενη συνταγογραφία).
Προάσπιση της ψυχικής υγείας.
Η αναµενόµενη έξαρση των ψυχικών διαταραχών απαιτούν επίσπευση της ψυχιατρικής µεταρρύθµισης στη χώρα µας.
Βελτίωση των υπηρεσιών αποκατάστασης και επανένταξης των ατόµων µε αναπηρία
Φροντίδα και στήριξη των ευπαθών οµάδων του πληθυσµού.
Καταπολέµηση των επιδηµιών του καπνίσµατος και των ναρκωτικών
Διαµόρφωση υγιεινού περιβάλλοντος στους χώρους κατοικίας, εργασίας και εκπαίδευσης.
Προτεραιότητα στη δηµόσια υγεία και την πρόληψη
Διαµόρφωση εξειδικευµένων διατοµεακών στρατηγικών για τους βασικότερους παράγοντες που προσδιορίζουν την υγεία: κάπνισµα (ιδιαίτερα στην εφηβεία), διατροφή (ιδιαίτερα η µεσογειακή δίαιτα), άσκηση, αλκοόλ, µόλυνση περιβάλλοντος και τροχαία και εργατικά ατυχήµατα.
Εφαρµογή συγκεκριµένων προληπτικών εξετάσεων ανάλογα µε τις ανάγκες του καθενός (ΠΑΠ-τεστ, µαστογραφία και εξέταση µαστού, PSA, καρκινικοί δείκτες, οι επιστηµονικά απαραίτητες εξετάσεις σε ειδικές περιπτώσεις µε προδιάθεση νόσων).
Εφαρµογή ενιαίων σύγχρονων πρωτοκόλλων προαγωγής της υγείας και διαχείρισης των νόσων (παχυσαρκία, υπέρταση, σακχαρώδης διαβήτης, οστεοπόρωση, στοµατική υγεία)
και εφαρµογή υποχρεωτικού πακέτου για την υγιεινή του στόµατος για όλα τα παιδιά ηλικίας µέχρι 18 ετών.
Δωρεάν υποχρεωτικοί εµβολιασµούς σε όλον τον πληθυσµό και σε όλες τις ηλικίες
Δράσεις δηµόσιας υγείας για το περιβάλλον και την υγιεινή (επιδηµίες, νόσοι περιβάλλοντος, τρόφιµα, ύδρευση, φυτοφάρµακα, λιπάσµατα) που πραγµατοποιούνται από τις αρµόδιες υπηρεσίες της Νοµαρχιακής και Τοπικής Αυτοδιοίκησης µετά από εκσυγχρονισµό και ενίσχυσή τους µε αρµοδιότητες και µε εξειδικευµένο προσωπικό.
Αυστηρή εφαρµογή της απαγόρευσης του καπνίσµατος στους δηµόσιους κλειστούς χώρους και στους χώρους εργασίας και απαγόρευση αγοράς τσιγάρων και αλκοόλ σε άτοµα κάτω των 18ετών.
Ένταξη της Αγωγής Υγείας στο ωρολόγιο πρόγραµµα της πρωτοβάθµιας και δευτεροβάθµιας εκπαίδευσης.
Λειτουργία ολοκληρωµένου συστήµατος πρωτοβάθµιας φροντίδας υγείας
Διαµόρφωση ενός ενιαίου βασικού πακέτου παροχών ΠΦΥ για όλους τους πολίτες, που περιλαµβάνει: -τη διάγνωση και θεραπεία των κοινών νοσηµάτων.
-τη συνέχεια στην παρακολούθηση και στην φαρµακευτική αγωγή των χρόνιων νοσηµάτων.
-την πρόληψη.
-την 24ωρη κάλυψη και την αντιµετώπιση των εκτάκτων περιστατικών (µε την 12ωρη ηµερήσια λειτουργία όλων των µονάδων ΠΦΥ και την ετοιµότητα για τις υπόλοιπες ώρες).
-την κατ’ οίκον νοσηλεία σε συνεργασία µε τα προγράµµατα Βοήθειας στο σπίτι (νοσηλευτές πρωτοβάθµιας φροντίδας υγείας, επισκέπτες υγείας).
-την αποκατάσταση και επανένταξη.
Δηµιουργία Τοπικών Συστηµάτων Πρωτοβάθµιας Φροντίδας Υγείας (Τ.Σ.Π.Φ.Υ.) που θα πιστοποιούνται από το Υπουργείο Υγείας και που θα λειτουργούν µε ευθύνη των Περιφερειακών Συστηµάτων Υγείας και αργότερα της Αυτοδιοίκησης.
Τα Τ.Σ.Π.Φ.Υ συστήνονται µε ίδιες προδιαγραφές, από τους σχηµατισµούς της πρωτοβάθµιας φροντίδας του Ε.Σ.Υ., του ΙΚΑ και των άλλων Ταµείων καθώς και των νέων µονάδων οικογενειακής ιατρικής.
Τη δηµιουργία στις πόλεις νέων Μονάδων Οικογενειακής Ιατρικής του Εθνικού Συστήµατος Υγείας, µε τη συµµετοχή παθολόγων, γενικών γιατρών και παιδιάτρων, που θα καλύπτουν το σύνολο των ασφαλισµένων (ανεξάρτητα από το Ταµείο στο οποίο ανήκουν).
Διασφαλίζουµε δωρεάν ιατρική φροντίδα 24 ώρες την ηµέρα, 365 µέρες το χρόνο κι έτσι απαλλάσσουµε τα νοσοκοµεία από τον υπερβολικό φόρτο.
Αναβάθµιση των Κέντρων Υγείας µε την χρήση σύγχρονων πρωτοκόλλων, κάλυψη των κενών θέσεων, αντικατάσταση του αγροτικού γιατρού από ειδικευµένους γιατρούς, δηµιουργία Πολυδύναµων Περιφερειακών Ιατρείων σε όλη τη χώρα και την ολοκλήρωση των υπό κατασκευή Αστικών Κέντρων Υγείας.
Κάλυψη των Κέντρων Υγείας και των µονάδων πρωτοβάθµιας φροντίδας υγείας του ΙΚΑ µε τις απαραίτητες ιατρικές ειδικότητες και ενίσχυσή τους στον τοµέα διάγνωσης.
Ανάπτυξη δικτύου τηλεϊατρικής σε όλες τις µονάδες Υγείας αποµακρυσµένων περιοχών και σύνδεση του δικτύου µε το ΕΚΑΒ.
Αξιοποίηση της νέας τεχνολογίας για την εξυπηρέτηση του πολίτη
Εφαρµογή «Ηλεκτρονικής Κάρτας Υγείας» για κάθε πολίτη για γρήγορη και εύκολη πρόσβαση σε όλες τις υπηρεσίες, διασφαλίζοντας το απόρρητο των ιατρικών πληροφοριών.
Πλήρης µηχανοργάνωση όλων των µονάδων Υγείας και Πρόνοιας και ηλεκτρονική διασύνδεση των µονάδων του ΕΣΥ µε τους φορείς της κοινωνικής ασφάλισης για την συστηµατική και συνεχή διαχείριση των ιατρικών πληροφοριών, τον έλεγχο των δαπανών, τη βελτίωση της διοίκησης και την αξιοποίηση της επιστηµονικής γνώσης.
Τη δηµιουργία του Ηλεκτρονικού Χάρτη Υγείας θα χρησιµεύσει στην καλύτερη πληροφόρηση του πολίτη για τις υπηρεσίες που υπάρχουν καθώς και στο σχεδιασµό της ανάπτυξης των υπηρεσιών µε βάση τις πραγµατικές ανάγκες.
Δηµιουργία νέων µορφών περίθαλψης και ανάπτυξη της υποδοµής του ΕΣΥ
Δηµιουργία Δικτύου Μονάδων Αποκατάστασης και ανάπτυξης υπηρεσιών φυσιοθεραπείας.
Δηµιουργία Ξενώνων Χρόνιων Ασθενών και ασθενών Τελικού Σταδίου, καθώς και Μονάδων Γηριατρικής και Αύξηση των κλινών αποκατάστασης στα νοσοκοµεία,
Ανάπτυξη Κλινικών και Χειρουργείων Ηµέρας σε κάθε νοσοκοµείο του ΕΣΥ.
Αναδιοργάνωση των εξωτερικών ιατρείων και των Τµηµάτων Επειγόντων Περιστατικών (ΤΕΠ) και την ανάπτυξη Μονάδων Εντατικής Θεραπείας (ΜΕΘ), Μονάδων Αυξηµένης Φροντίδας (ΜΑΦ) και Μονάδων Ηµερήσιας Νοσηλείας σε όλα τα δηµόσια νοσοκοµεία,
Εφαρµογή νέου συστήµατος εφηµεριών στα νοσοκοµεία.
Αναβάθµιση, επέκταση και περιφερειακή ανάπτυξη των υπηρεσιών του ΕΚΑΒ, δηµιουργία νέας υπηρεσίας για τους χρόνιους ασθενείς και αναδιοργάνωση των αεροδιακοµιδών.
Λειτουργία νέων νοσοκοµείων (Παιδιατρικό και Ογκολογικό Βορείου Ελλάδος, Ανατολική Αττικής) και όλων των προγραµµατισµένων νοσοκοµείων που σταµάτησε τα τελευταία 3 χρόνια η ανέγερσή τους (Ζάκυνθο, Αγρίνιο, Κέρκυρα, Κατερίνη, Νάξος, Χαλκίδα).
Ανάπτυξη της εξειδικευµένης φροντίδας
Διαµόρφωση Εθνικού Σχεδίου κατά των Ναρκωτικών µε εξασφάλιση των αναγκαίων πόρων για την κάλυψη όλων των νοµών µε Κέντρα Πρόληψης και την ανάπτυξη πλουραλιστικών θεραπευτικών υποδοµών και προγραµµάτων.
Προώθηση της ψυχιατρικής µεταρρύθµισης µε την ολοκλήρωση της από-αποσυλοποίησης και επανένταξης των ψυχικά ασθενών και τη σύνδεση των νέων δοµών ψυχικής υγείας µε τις υπηρεσίες της Πρωτοβάθµιας Φροντίδας Υγείας και Πρόνοιας και µε την Τοπική Αυτοδιοίκηση.
Αναβάθµιση του Εθνικού Οργανισµού Μεταµοσχεύσεων µε στόχο να υπερβούµε τον µέσο ευρωπαϊκό όρο χορηγικής οργάνωσης και µεταµοσχεύσεων εντός της 4ετίας.
Ανάθεση στην Εθνική Επιτροπή Αιµοδοσίας της συνολικής ευθύνης για την ασφάλεια, την επάρκεια, την επεξεργασία και την ποιότητα του αίµατος και δηµιουργία σε κάθε Περιφέρεια ενός τουλάχιστον Κέντρου Αιµοδοσίας µε σύγχρονο εξοπλισµό ελέγχου.
Εφαρµογή µιας σύγχρονης πολιτικής για το φάρµακο, µε τη χρήση ενιαίου τύπου µηχανογραφικά ελεγχόµενης συνταγής (για όλα τα Ταµεία), τον περιορισµό της πολυφαρµακίας, την αντιµετώπιση των ελλείψεων, την εισαγωγή θεραπευτικών πρωτοκόλλων και την κατάρτιση «θετικής λίστας» για τον έλεγχο της φαρµακευτικής δαπάνης.
Νέο πλαίσιο συνύπαρξης και συνεργασίας δηµόσιου και ιδιωτικού τοµέα υγείας
Δηµιουργία Επιστηµονικού Φορέα Πιστοποίησης Υπηρεσιών Υγείας για την εξασφάλιση της υψηλής ποιότητας των παροχών των υπηρεσιών υγείας του δηµόσιου και ιδιωτικού τοµέα
Ίδρυση και λειτουργία υπηρεσίας «Εξασφάλισης Ποιότητας» σε όλα τα νοσοκοµεία του ΕΣΥ και του ιδιωτικού τοµέα.
Θεσµοθέτηση νέου πλαισίου οργάνωσης και λειτουργίας του ιδιωτικού τοµέα υγείας, που θα ελέγχεται και θα αξιολογείται από τις αρµόδιες υπηρεσίες.
Αξιοποίηση υποδοµών και υπηρεσιών του ιδιωτικού τοµέα από την κοινωνική ασφάλιση µέσω διµερών διαπραγµατευτικών διαδικασιών, ιδιαίτερα σε κρίσιµους τοµείς, όπως της εντατικής θεραπείας, των καρδιοχειρουργικών επεµβάσεων.
Ενίσχυση και ανάπτυξη του ανθρώπινου δυναµικού
Ενίσχυση του προσωπικού του ΕΣΥ, ιδίως του νοσηλευτικού.
Δηµιουργία υποχρεωτικού προγράµµατος συνεχούς εκπαίδευσης όλων των επιστηµών υγείας µε τη στήριξη του υπουργείου Υγείας και τη συνεργασία των επιστηµονικών εταιρειών.
Διοργάνωση προαιρετικού προγράµµατος εκπαίδευσης των νοσηλευτών του Δηµοσίου και δυνατότητα ενός έτους απασχόλησης όλων των νοσηλευτών στο ΕΣΥ για εκπαίδευση και απόκτηση εµπειρίας.
Εφαρµογή νέου µισθολογίου στους εργαζόµενους του ΕΣΥ.
Εφαρµογή του νέου ωραρίου των ιατρών µε προσλήψεις και µε αναπροσαρµογή των εφηµεριών.
Αναδιοργάνωση της διαδικασίας χορήγησης ειδικότητας στους γιατρούς, µε την εισαγωγή ενιαίου εκπαιδευτικού προγράµµατος ανά ειδικότητα, ενιαίου διορισµού για όλες τις ειδικότητες, σύστηµα κυκλικής εκπαίδευσης και σταδιακή εφαρµογή της κατατακτήριας εξέτασης για την έναρξη της ειδικότητας.
Ανάπτυξη των νέων ιατρικών ειδικοτήτων της Γενικής Ιατρικής, της Κοινωνικής Ιατρικής, της Ιατρικής της Εργασίας, της Ιατρικής αποκατάστασης και της Γενετικής.
Επέκταση και αναβάθµιση των νοσηλευτικών ειδικοτήτων και των άλλων επαγγελµατιών υγείας (ιατρικής πληροφορικής, τεχνολογίας, διοίκησης).
Τη διαµόρφωση πλαισίου διαλόγου για την εξέταση της δυνατότητας ανάπτυξης νέων και εναλλακτικών επιστηµονικών πεδίων απασχόλησης και εξειδίκευσης των επαγγελµάτων υγείας.
Αναβάθµιση των συνθηκών εργασίας και της εκπαίδευσης των άλλων επιστηµόνων υγείας (κοινωνικοί λειτουργοί, φυσιοθεραπευτές, εργασιοθεραπευτές, λογοθεραπευτές, κλπ.).
Συµµετοχή της Τοπικής Αυτοδιοίκησης, των κοινωνικών εταίρων και των πολιτών στη λειτουργία του δηµόσιου συστήµατος υγείας
Δηµιουργία γνωµοδοτικών Περιφερειακών και Τοπικών Συµβουλίων Υγείας µε τη συµµετοχή εκπροσώπων της Διοικητικής Περιφέρειας, της επιστηµονικής κοινότητας και των πολιτών (ενώσεις καταναλωτών, ασθενών, εθελοντών, κτλ).
Ανάθεση στη διοικητική Περιφέρεια (όταν συγκροτηθεί ως αιρετή) της ευθύνης λειτουργίας των Περιφερειακών Συστηµάτων Υγείας.
Ανάθεση στη δηµοτική Αυτοδιοίκηση της ευθύνης λειτουργίας των Τοπικών Συστηµάτων ΠΦΥ µέσω 4ετούς σχεδίου µετάβασης.
Λειτουργική και θεσµική σύνδεση των Κέντρων Υγείας, των Περιφερειακών Ιατρείων, των υπηρεσιών ΠΦΥ των Ταµείων Υγείας και των προγραµµάτων «Βοήθεια στο Σπίτι» που λειτουργούν µε ευθύνη των ΟΤΑ.
Ανάπτυξη του εθελοντισµού και συµµετοχή των εθελοντικών οργανώσεων στην παροχή υπηρεσιών υγείας και πρόνοιας καθώς και στα γνωµοδοτικά Περιφερειακά και Τοπικά Συµβούλια.
Αξιοποίηση του νέου θεσµού της Κοινωνικής Εργασίας.
Αναβάθµιση του ρόλου του Συνηγόρου του Πολίτη σε ότι αφορά τα θέµατα υγείας.
Σύγχρονη οργάνωση και διοίκηση του ΕΣΥ
Οργάνωση-διοίκηση του ΕΣΥ σε κεντρικό, περιφερειακό και τοπικό επίπεδο, µε ισχυρά Περιφερειακά Συστήµατα και Τοπικά Συστήµατα Πρωτοβάθµιας Φροντίδας Υγείας.
Τα Περιφερειακά Συστήµατα θα σχεδιάζουν, θα συντονίζουν, θα ελέγχουν και θα αξιολογούν τις δηµόσιες υπηρεσίες υγείας και θα εποπτεύουν τις ιδιωτικές (υπό την ευθύνη της αιρετής Περιφερειακής Διοίκησης όταν αυτή συγκροτηθεί).
Τα νοσοκοµεία (και οι Β’ βάθµιες µονάδες της Πρόνοιας) θα αποτελούν αυτόνοµες λειτουργικές παραγωγικές-διοικητικές µονάδες, µε σύγχρονη επαγγελµατική διοίκηση,
Την εφαρµογή του διπλογραφικού συστήµατος και του σφαιρικού προϋπολογισµού στα νοσοκοµεία και την προετοιµασία της χρηµατοδότησης που βασίζεται στις Οµοειδείς Διαγνωστικές Οµάδες (DRG), δηλαδή στην πληρωµή των νοσοκοµείων ανάλογα µε τη διάγνωση,
Την ανακοστολόγηση των παρεχόµενων υπηρεσιών.
Εφαρµογή πλήρως αποκεντρωµένου συστήµατος προµηθειών βασισµένο στους κανόνες της ελεύθερης αγοράς και στη διαφάνεια των προµηθειών, µε ενιαίο µητρώο υλικών, κωδικοποίηση και ενιαίες προδιαγραφές.
Μεταφορά πόρων από τον ιδιωτικό τοµέα στο δηµόσιο µε συµβάσεις των νοσοκοµείων µε φορείς ιδιωτικής ασφάλισης και µε την επέκταση του θεσµού των απογευµατινών ιατρείων.
Ένταξη των νοσοκοµείων του ΙΚΑ στο ΕΣΥ.
Διαµόρφωση κώδικα αρχών καλής λειτουργίας και χρηστής διοίκησης των υπηρεσιών υγείας και εφαρµογή αντικειµενικών κριτηρίων αξιολόγησης του προσωπικού.
Μετεξέλιξη του Υπ. Υγείας σε επιτελικό φορέα πολιτικής υγείας
Το υπουργείο Υγείας σχεδιάζει, συντονίζει και υλοποιεί εθνικές πολιτικές υγείας, και διαµορφώνει τη στρατηγική για τη Δηµόσια Υγεία και την Πρόληψη.
Ασκεί διατοµεακή πολιτική υγείας για τον παιδικό πληθυσµό σε συνεργασία µε το Υπ. Παιδείας, για τους εργαζόµενους σε συνεργασία µε το υπουργείο Απασχόλησης, µε το Υπ. Περιβάλλοντος, καθώς και για τα ατυχήµατα, τα τρόφιµα, µε τα συναρµόδια υπουργία ή Οργανισµούς.
Έχει την ευθύνη του σχεδιασµού της πολιτικής για την Πρόνοια και την αντιµετώπιση της φτώχειας και του κοινωνικού αποκλεισµού σε συνεργασία µε την Τοπική Αυτοδιοίκηση.
Έχει τη συνολική ευθύνη για την πολιτική φαρµάκου και τη διαµόρφωση νέου κανονιστικού πλαισίου για την παραγωγή και τη διακίνηση του φαρµάκου, που υλοποιείται από τον αναβαθµισµένο Εθνικό Οργανισµό Φαρµάκου.
Υγεία και φροντίδα για όλους - Οι δεσµεύσεις µας: Αύξηση της δηµόσιας χρηµατοδότησης του ΕΣΥ κατά 1% του ΑΕΠ.
Μείωση της ιδιωτικής δαπάνης για την υγεία στο µέσο ελληνικό νοικοκυριό.
Πρόσληψη 3.000 ατόµων κάθε χρόνο, πέραν των συνταξιοδοτήσεων, κυρίως νοσηλευτικού προσωπικού, ώστε να καλυφθούν τα σηµερινά κενά στο ΕΣΥ και στις Μονάδες Πρόνοιας εντός 5ετίας.
Χορήγηση Κάρτας Υγείας σε όλους τους πολίτες.
Εξασφάλιση 24ωρης κάλυψης και κατ’ οίκον νοσηλείας σε όλο τον πληθυσµό µε τη λειτουργία του νέου συστήµατος ολοκληρωµένης Πρωτοβάθµιας Φροντίδας Υγείας.
Βελτίωση των δεικτών υγείας των Ελλήνων.
Νέα πολιτική ανθρώπινου δυναµικού στην υγεία.
Εφαρµογή διπλογραφικού συστήµατος και σφαιρικού προϋπολογισµού στα νοσοκοµεία.
Το παιδί και η οικογένεια στο επίκεντρο της πολιτικής µας
V. ΦΡΟΝΤΙΔΑ ΓΙΑ ΤΟ ΠΑΙΔΙ – ΥΠΟΣΤΗΡΙΞΗ ΣΤΗΝ ΟΙΚΟΓΕΝΕΙΑ– ΕΝΑΡΜΟΝΙΣΗ ΟΙΚΟΓΕΝΕΙΑΚΗΣ-ΠΡΟΣΩΠΙΚΗΣΕΠΑΓΓΕΛΜΑΤΙΚΗΣ ΖΩΗΣ
Στόχοι
Το ΠΑΣΟΚ άλλαξε το 1983 το αναχρονιστικό, πατριαρχικό Οικογενειακό Δίκαιο και καθιέρωσε την έννοια της οικογένειας της ισότητας.
Σήµερα που αλλάζουν η µορφή και το µέγεθος της οικογένειας και οι απαιτήσεις των µελών της, ενώ ταυτόχρονα προκύπτουν νέες οµάδες ευάλωτων οικογενειών, η νέα κυβέρνηση του ΠΑΣΟΚ θα είναι αρωγός για κάθε στάδιο ζωής κάθε οικογένειας.
Η δέσµευσή µας είναι καθαρή.
Θα αναπτύξουµε συγκροτηµένη πολιτική για την οικογένεια κάθε τύπου.
Αναπτύσσουµε ειδικές στοχευµένες πολιτικές για όλα τα στάδια, από το ξεκίνηµά της οικογένειας, την ανατροφή και εκπαίδευση των παιδιών, µέχρι την Τρίτη Ηλικία:
Πολιτικές από το πρώτο παιδί, πολιτικές για τη µονογονεϊκή οικογένεια και την ανύπαντρη µητέρα, για την τρίτεκνη και την πολύτεκνη οικογένεια, για την οικογένεια µε ανάπηρο γονιό ή παιδί.
Στο πλαίσιο αυτό ενδυναµώνουµε επίσης τη δράση µας για την οµαλή ένταξη και ανάπτυξη, µε ίσα δικαιώµατα, των οικογενειών των µεταναστών στη χώρα µας.
Στηρίζουµε τη γονεϊκότητα (µητρότητα και πατρότητα) ως κοινωνικό αγαθό
και επιτυγχάνουµε την εφαρµογή της αρχής της ισότητας των δύο φύλων.
Στηρίζουµε το ρόλο του πατέρα, από κοινού και ισότιµα µε της µητέρας, στην οικογενειακή ζωή και στις ευθύνες ανατροφής των παιδιών
και αντιµετωπίζουµε τα εµπόδια για την ισότιµη και οµαλή ένταξη των γυναικών στην εργασία.
Αντιµετωπίζουµε το δηµογραφικό πρόβληµα µε πολιτική ευθύνη και ευαισθησία απέναντι στις ελεύθερες επιλογές των πολιτών.
Ενθαρρύνουµε τις γεννήσεις και καταπολεµάµε την παιδική φτώχεια µε συνδυασµένα µέτρα παροχών, συστήµατος φορολογικών ελαφρύνσεων, υπηρεσιών, δοµών και διευκολύνσεων στους γονείς και το παιδί αυτοτελώς.
Το ζήτηµα δεν είναι να βοηθήσουµε την οικογένεια µόνον όταν ήδη βρίσκεται σε κρίση (βία, φτώχεια, αποκλεισµός) αλλά κυρίως να δράσουµε προληπτικά.
Δεν θα µπορέσουµε να λύσουµε τα προβλήµατα αν δεν ολοκληρώσουµε τις κοινωνικές µας υποδοµές.
Ταυτόχρονα βάζουµε τα παιδιά σε πρώτη προτεραιότητα.
Δίνουµε τη δυνατότητα σε κάθε παιδί να ξεκινήσει µε καλές συνθήκες τη ζωή του, µε πρόσθετη στήριξη στα παιδιά που έχουν αυξηµένες ανάγκες λόγω φτώχειας, αναπηρίας ή κοινωνικών διακρίσεων.
Εξασφαλίζουµε, µε δεσµεύσεις σε όλο µας το πρόγραµµα, πολιτικές φιλικές προς το παιδί.
Το παιδί, ως αυτόνοµη ύπαρξη, προστατεύεται από ό,τι το απειλεί και βοηθιέται να αναπτύξει την προσωπικότητά του.
Η αντιµετώπιση της παιδικής φτώχειας και εκµετάλλευσης αποτελεί κεντρικό µας στόχο.
Ολοκληρωµένη βρεφονηπιακή φροντίδα
Για να µπορέσουµε να κάνουµε πράξη την εναρµόνιση και εξισορρόπηση της οικογενειακής µε την επαγγελµατική και κοινωνική δραστηριότητα, δεσµευόµαστε να παρέχουµε ολοκληρωµένη βρεφονηπιακή φροντίδα.
Διπλασιάζουµε τον αριθµό των παιδικών σταθµών και την κάλυψη του 50% των αναγκών, για τις ηλικίες από 0 µηνών - 4 ετών, µέχρι το τέλος της πρώτης τετραετίας.
Ταυτόχρονα καθιερώνουµε το ολοήµερο νηπιαγωγείο, σταδιακά από την ηλικία των 3 ετών.
Η χρηµατοδότηση κατασκευής των υποδοµών τους θα γίνει µε συνδυασµό πόρων του κρατικού προϋπολογισµού, της Εργατικής Εστίας, της Αγροτικής Εστίας, του προϋπολογισµού των δήµων και από συµπράξεις δηµοσίου-ιδιωτικού τοµέα.
Γνωρίζοντας ότι οι ανάγκες των νέων εργαζόµενων γονιών δεν µπορούν να περιµένουν τέσσερα χρόνια επιχορηγούµε το κόστος φύλαξης των παιδιών στους σταθµούς από τον κρατικό/δηµοτικό προϋπολογισµό.
Το ύψος της επιχορήγησης θα ποικίλλει ανάλογα µε τα φορολογητέα οικογενειακά δεδοµένα.
Η προτεραιότητα υποδοχής των παιδιών θα καθορίζεται µε βάση επίσης εισοδηµατικά και κοινωνικά κριτήρια και µε βάση την απασχόληση και των δύο γονιών ή του ενός και µοναδικού.
Εξασφαλίζουµε προτεραιότητα στις µονογονεϊκές οικογένειες και κυρίως στα παιδιά άνεργων, ανασφάλιστων άγαµων µητέρων.
Η κάλυψη των τροφείων µε βάση την τριµερή συµµετοχή (κράτος– δήµος-οικογένεια) ισχύει και για την φιλοξενία παιδιών σε ιδιωτικούς σταθµούς, ώστε να υπάρχει η δυνατότητα επιλογής των παρεχόµενων υπηρεσιών βάσει κριτήριων ποιότητας, ενώ ταυτόχρονα να λειτουργήσει και ως αναπτυξιακό κίνητρο για τον ιδιωτικό τοµέα.
Ενισχύουµε το θεσµικό πλαίσιο λειτουργίας των δοµών αυτών, ώστε να εξασφαλίζει τη µέγιστη δυνατή ευελιξία για την διευκόλυνση των εργαζόµενων γονέων, µε επιµήκυνση των ωρών λειτουργίας, µε απογευµατινές βάρδιες και µε λειτουργία όλους τους θερινούς µήνες κυρίως για την εξυπηρέτηση αγροτικών περιοχών ή όπου αλλού χρειάζεται.
Διασφαλίζουµε την ισότιµη συµµετοχή παιδιών µε αναπηρία στην προσχολική φύλαξη.
Προωθούµε µέτρα για την εξυπηρέτηση ολιγόωρης ή έκτακτης ανάγκης φύλαξης βρεφών και νηπίων.
Εισάγουµε καινοτόµα προγράµµατα κατ’ οίκον φύλαξης των παιδιών, µε χρηµατοδότηση και επιστηµονική υποστήριξη των ΟΤΑ για δηµιουργία µητρώου πιστοποιηµένων επαγγελµατιών και συνεταιρισµών γονέων, µε προτεραιότητα σε γυναίκες άνεργες, ιδίως µεγαλύτερης ηλικίας ή µονογονείς, στο πλαίσιο της κοινωνικής εργασίας.
Δίνουµε κίνητρα επιχειρηµατικότητας και ενεργοποίηση της εταιρικής κοινωνικής ευθύνης για τη δηµιουργία ιδιωτικών δοµών προσχολικής φροντίδας και εκπαίδευσης, µε διευρυµένο ωράριο λειτουργίας.
Προωθούµε τη δηµιουργία βρεφονηπιακών σταθµών από µεσαίες και µεγάλες επιχειρήσεις (έκπτωση τέτοιων δαπανών από το φόρο ή τα κέρδη τους) σε περιοχές µε χρήσεις γης επαγγελµατικώνεπιχειρηµατικών δραστηριοτήτων και σε µεγάλα συγκροτήµατα (ΒΙΠΕ, ΒΙΟΠΑ, βιοµηχανίες, πολυκαταστήµατα, εµπορικά κέντρα, αεροδρόµια).
Η κυβέρνηση θέτει τις προδιαγραφές, τους όρους λειτουργίας των βρεφονηπιακών σταθµών για όλη την χώρα (δηµόσιους, δηµοτικούς, ιδιωτικούς) και καταρτίζει-πιστοποιεί το προσωπικό τους, ενώ κάνει και την αξιολόγηση αυτών των δοµών.
Η αδειοδότηση, οι προδιαγραφές, ο έλεγχος και η εποπτεία θα εκπονούνται από τον δεύτερο βαθµό Αυτοδιοίκησης.
Η οργάνωση-εφαρµογή- υλοποίηση και λειτουργία των σταθµών θα γίνεται σε δηµοτικό ή διαδηµοτικό επίπεδο.
Νέα ζευγάρια
Το ΠΑΣΟΚ µε συγκεκριµένα µέτρα βοηθά τα νέα ζευγάρια να αποκτήσουν παιδιά και υποστηρίζει την ανατροφή τους:
Εφάπαξ παροχή 2.000 € για τη γέννηση κάθε παιδιού µε εισοδηµατικά κριτήρια.
Ολοκληρωµένη κάλυψη των εξόδων της ιατρικώς υποβοηθούµενης σύλληψης µε θέσπιση ενιαίων κανόνων παροχών από τους ασφαλιστικούς φορείς και κάλυψη από τον κρατικό Προϋπολογισµό των δαπανών για τις άνεργες, ανασφάλιστες ή άπορες γυναίκες.
Πρόσβαση όλων των πολιτών σε ιατρικές υπηρεσίες ελέγχου της γονιµότητας και θεραπείας της υπογονιµότητας, πρόληψης και θεραπείας ασθενειών σχετικών µε την αναπαραγωγή.
Επαναξιολόγηση του συστήµατος των γονικών αδειών µε στόχο την ουσιαστική διευκόλυνση των γονέων, την ελκυστικότητα της ισότιµης χρήσης τους και από τους πατέρες, την άρση των ανισοτήτων δικαιωµάτων και παροχών και την οµαλή παραµονή των γονέων, κυρίως των µητέρων, στην ενεργό κοινωνική δραστηριότητα και την επαγγελµατική τους θέση.
Ενδυνάµωση των µηχανισµών ελέγχου εφαρµογής της εργατικής νοµοθεσίας για τα ωράρια εργασίας, τις γονικές άδειες και την προστασία της κύησης.
Στεγαστική πολιτική η οποία στηρίζει τους νέους που θέλουν να κάνουν οικογένεια.
Επέκταση των δικαιούχων του ΟΕΚ, απλοποίηση των προϋποθέσεων, διεύρυνση των παροχών ως προς τις προϋποθέσεις αλλά και το είδος τους (δάνεια, κατοικίες, επιδοτήσεις ενοικίου κλπ)
Φορολογικές ελαφρύνσεις, ανάλογα και µε τον αριθµό των παιδιών.
Έµφαση στη στήριξη των µονογονεϊκών, τρίτεκνων και πολύτεκνων οικογενειών καθώς και των οικογενειών µε ανάπηρα παιδιά.
Ανάδειξη του ρόλου των επιχειρήσεων και των συνδικαλιστικών οργανώσεων στο πλαίσιο της εταιρικής κοινωνικής ευθύνης για καθιέρωση δράσεων και µέτρων φιλικών προς την οικογένεια.
Πυρήνες κοινωνικής παρέµβασης
Δηµιουργούµε Δίκτυο Κοινωνικής Παρέµβασης (Δ.Κ.Π.) σε δηµοτικό επίπεδο, δίπλα σε όσους έχουν ανάγκη, για να αντιµετωπίσουµε άµεσα και αποτελεσµατικά προβλήµατα όπως η βία στην οικογένεια ή µεταξύ ανηλίκων, η σχολική διαρροή, η ρήξη των οικογενειακών σχέσεων, η χρήση ναρκωτικών, η αναπηρία, η απώλεια συντρόφου ή γονιού, ο κοινωνικός αποκλεισµός κ.α., και για να καλύψουµε την ανάγκη για την ανάπτυξη συµβουλευτικών υπηρεσιών επιµόρφωσης γονέων και οικογενειακού προγραµµατισµού.
Σύµβουλος ψυχολόγος στα σχολεία.
Σε κάθε Δίκτυο Κοινωνικής Παρέµβασης θα υπάρχει τουλάχιστον ένας ειδικός επιστήµονας µε αρµοδιότητα την παρακολούθηση της εκπαίδευσης και την συµβουλευτική µαθητών, και την καθοδήγηση γονιών και καθηγητών.
Εξασφαλίζουµε τη συνεργασία και συµπληρωµατικότητα του Δικτύου µε την ενεργοποιηµένη τοπική κοινωνία των πολιτών
Δεσµευόµαστε για ειδικά µέτρα για την στήριξη οικογενειών που έχουν παιδί µε αναπηρία, όπως η ολοκλήρωση της στελέχωσης των ειδικών σχολείων, η λειτουργία προστατευµένων εργαστηρίων µετά τα 22 έτη για παιδιά µε ειδικές εκπαιδευτικές ανάγκες,
και για επεξεργασία επαρκών πολιτικών για τη διασφάλιση της αξιοπρεπούς διαβίωσής τους σε περίπτωση απώλειας των γονιών ή κηδεµόνων.
Το κεντρικό κράτος θέτει το πλαίσιο και τους στόχους της κοινωνικής πολιτικής: θεσπίζει νέους θεσµούς και προδιαγραφές, πιστοποιεί δοµές, οργανώσεις και άτοµα που υλοποιούν τις πολιτικές, αξιολογεί και ελέγχει.
Ενεργός και αξιοπρεπής γήρανση
Επέκταση της υπηρεσίας «Βοήθεια στο Σπίτι» και ενίσχυση των υπηρεσιών της µε επιπλέον ειδικότητες επαγγελµατιών, ώστε να µπορέσει σταδιακά να αναλάβει και άλλες ευπαθείς κοινωνικά οµάδες, όπως τα άτοµα µε αναπηρία.
Αύξηση των Κέντρων Ηµερήσιας Φροντίδας Ηλικιωµένων και νέες δράσεις στα ΚΑΠΗ για την ενεργό γήρανση των ατόµων (δια βίου µάθηση, κοινωνική εργασία).
• Αναθεώρηση των προδιαγραφών και άµεση βελτίωση του πλαισίου παροχής ιδρυµατικής φροντίδας για ανήµπορους ηλικιωµένους.
Παιδική φροντίδα
Εθνικός λογαριασµός για το παιδί, µε χρηµατική κατάθεση από τον κρατικό προϋπολογισµό 1.000€ σε προθεσµιακό επενδυτικό λογαριασµό για κάθε παιδί που γεννιέται, που στη συνέχεια ενισχύεται από Τοπική Αυτοδιοίκηση, τους κοινωνικούς εταίρους και των γονιών του, εφόσον έχουν τη δυνατότητα.
Άµεσος και µόνος δικαιούχος είναι το παιδί τη στιγµή που θα κλείσει τα 18 έτη.
Αύξηση και ετήσια αναπροσαρµογή του επιδόµατος απροστάτευτου παιδιού για την εξασφάλιση ενός ελάχιστα εγγυηµένου επιπέδου διαβίωσης του παιδιού.
Δέσµευση για εφαρµογή και παρακολούθηση της Χάρτας Δικαιωµάτων του Παιδιού, λαµβάνοντας όλα τα αναγκαία µέτρα.
Παραβατική συµπεριφορά ανηλίκων και νέων
Δίνουµε βαρύτητα στην κοινωνική διάσταση της παραβατικότητας.
Ο ανήλικος που εκδηλώνει παραβατική συµπεριφορά είναι και ο ίδιος συνήθως θύµα µιας καθηµερινότητας που παραβιάζει τα δικαιώµατά του.
Αποτρέπουµε την εκδήλωση επιθετικότητας στους ανήλικους µε συµβουλευτική, µε τη δηµιουργία θετικών προτύπων για τη ζωή τους.
Διαµορφώνουµε πολιτικές που εξασφαλίζουν την οµαλή κοινωνικοποίηση και προλαµβάνουν την κοινωνική αποµόνωσή τους.
Βελτιώνουµε το σύστηµα ποινικής δικαιοσύνης, δηµιουργώντας εναλλακτικές λύσεις αντί της εύκολης προσφυγής σε ποινικά µέτρα.
Δίνουµε έµφαση στη σωστή και επαρκή στελέχωση των υπηρεσιών που χειρίζονται ζητήµατα παραβατικότητας ανηλίκων, στην περαιτέρω εξειδίκευση των επαγγελµατιών, στη βελτίωση των υποδοµών και της λειτουργίας των ειδικών καταστηµάτων κράτησης.
Νέοι θεσµοί
Βελτίωση και προσαρµογή του Οικογενειακού Δικαίου στα σύγχρονα ζητήµατα της οικογένειας µε ειδική µέριµνα σε θέµατα χειρισµού του διαζυγίου (επιµέλειας των παιδιών, επιδίκασης και καταβολής διατροφής κλπ), µε στόχο την προστασία των δικαιωµάτων και των συµφερόντων των παιδιών, δίνοντας σηµαντικό ρόλο και στους δυο γονείς.
Εξασφάλιση κανόνων αξιοπρεπούς διευθέτησης των συζυγικών και οικογενειακών διαφορών µε βάση τις αρχές της ισότητας και του αλληλοσεβασµού.
Απάλειψη των περιοριστικών κριτηρίων συνταξιοδότησης και κατανοµής της σύνταξης των διαζευγµένων.
Το σύµφωνο συµβίωσης γίνεται αναγνωρισµένη νοµική µορφή ελεύθερης επιλογής συµβίωσης ανεξάρτητα από φύλο.
Εκσυγχρονισµός του πλαισίου αντιµετώπισης φαινοµένων ενδοοικογενειακής βίας σε βάρος κυρίως γυναικών και παιδιών, µε ταυτόχρονη εξασφάλιση πόρων για προγράµµατα ευαισθητοποίησης του πληθυσµού και δηµιουργία κέντρων στήριξης των θυµάτων και προσωρινής φιλοξενίας.
Τα κέντρα αυτά εντάσσονται στο Δίκτυο Κοινωνικής Παρέµβασης.
Ιδρύονται και λειτουργούν µε συγχρηµατοδότηση από το κράτος, την ΤΑ και συνεργαζόµενους φορείς της κοινωνίας των πολιτών.
Αλλαγή στο καθεστώς Υιοθεσίας και Αναδοχής παιδιών µε στόχο την ουσιαστική υποστήριξη και διευκόλυνση όσων επιθυµούν να υιοθετήσουν από τη χώρα ή το εξωτερικό, µε κανόνες διαφάνειας και απλούστευσης των γραφειοκρατικών διαδικασιών, χωρίς να διακυβεύεται η ασφάλεια των παιδιών.
Ολοκληρώνουµε το καθεστώς αναδοχής των ηλικιωµένων.
Οικογένεια και παιδί - Οι δεσµεύσεις µας: Πλήρης κάλυψη των αναγκών φύλαξης βρεφών-νηπίων σε µια οκταετία.
Διπλασιασµός, µέσα σε 4 χρόνια, των υφιστάµενων σήµερα βρεφονηπιακών σταθµών.
Εφάπαξ παροχή 2.000 € για τη γέννηση κάθε παιδιού µε εισοδηµατικά κριτήρια.
Εθνικός Λογαριασµός για το Παιδί µε χρηµατική κατάθεση από τον κρατικό προϋπολογισµό 1.000 € σε προθεσµιακό επενδυτικό λογαριασµό για κάθε παιδί που γεννιέται.
Επιχορήγηση του κόστους φύλαξης των παιδιών στους σταθµούς από τον κρατικό/δηµοτικό προϋπολογισµό.
Δίκτυο κοινωνικής παρέµβασης σε κάθε δήµο, µε εξειδικευµένες υπηρεσίες για άµεση αντιµετώπιση των προβληµάτων της οικογένειας.
Ένα κέντρο ανά νοµαρχία για την αντιµετώπιση της ενδοοικογενειακής βίας.
Ποιότητα ζωής για όλους
VI. ΕΛΕΥΘΕΡΟΣ ΧΡΟΝΟΣ ΚΑΙ ΕΛΕΥΘΕΡΟΣ ΧΩΡΟΣ
Στρατηγικός στόχος του αναπτυξιακού µας σχεδίου είναι η ανάδειξη της ποιότητας ζωής και της φυσικής και πολιτιστικής κληρονοµιάς ως στρατηγικούς παράγοντες συγκριτικού πλεονεκτήµατος της Ελλάδας.
Η Ελλάδα µπορεί στους τοµείς αυτούς να γίνει µια πρότυπη χώρα για τα ευρωπαϊκά δεδοµένα.
Η ποιότητα ζωής, οι ελεύθεροι χώροι, η προσιτή στέγη για κατοίκους και επιχειρήσεις, η ελκυστικότητα των πόλεων, η φιλικότητα των µέσων µεταφοράς αποτελούν προϋπόθεση για την προσέλκυση και ανάπτυξη οικονοµικών δραστηριοτήτων υψηλής προστιθέµενης αξίας που θα ενισχύσουν την απασχόληση και τον δυναµισµό της ελληνικής οικονοµίας.
Βελτίωση της ποιότητας ζωής στις πόλεις
Στόχοι
Θέλουµε την πόλη ανταγωνιστική και δηµιουργική.
Πόλη όπου αξίζει κανείς να ζει, να σπουδάζει, να εργάζεται, να επενδύει, να διασκεδάζει.
Πόλη που σέβεται την αρχιτεκτονική, τα µνηµεία, τον πολιτισµό.
Στόχος µας να αποκτήσει ο πολίτης ταυτότητα µε την πόλη του.
Να ξανααγαπήσει την δηµόσια ζωή, τη συµµετοχή.
Να αισθανθεί η γνώµη του µετράει.
Υποστηρίζουµε ένα σχέδιο αστικής αναγέννησης που περιλαµβάνει όλες εκείνες τις αρµοδιότητες και ευθύνες που αναφέρονται στη ζωή µίας πόλης: κοινωνική φροντίδα, πολιτιστικές δράσεις, οικονοµικές δραστηριότητες, εκπαιδευτικές υπηρεσίες, περιβαλλοντικός σχεδιασµός.
Πολιτικές
Η πόλη ως κέντρο καινοτοµίας.
Σειρά µέτρων, όπως η παροχή κινήτρων για τη δηµιουργία επιχειρηµατικών και βιοµηχανικών κοιτίδων υπό την αιγίδα των πόλεων, η εισαγωγή της ηλεκτρονικής διακυβέρνησης σε τοπικό / περιφερειακό επίπεδο και η σύσταση τοπικών γραφείων επιχειρηµατικότητας.
Πόλη οικονοµικά αυτοτελής.
Πιστεύουµε στην οικονοµικά αυτοτέλεια των πόλεων µέσα από µια δίκαιη φορολογική µεταρρύθµιση που θα διασφαλίζει την κοινωνική συνοχή και θα δίνει τη δυνατότητα για άσκηση πολιτικής.
Πόλη προσβάσιµη.
Για όλα τα άτοµα που µπορεί να εµποδίζονται και για τα άτοµα µε αναπηρία.
Πρόληψη απέναντι στα φαινόµενα γκετοποίησης.
Επενδύσεις σε λαϊκές γειτονιές, για να µετατραπούν σε θύλακες δηµιουργικότητας και κοινωνικής δραστηριοποίησης.
Κοινωνική πόλη.
Περισσότερες εκπαιδευτικές και κοινωνικές αρµοδιότητες στην αρµοδιότητα της πόλης.
Από τη διαχείριση των σχολείων στα αστικά κέντρα υγείας.
Και από τα κέντρα προσχολικής αγωγής στη βοήθεια στο σπίτι.
Πόλη του πολιτισµού και του αθλητισµού.
Θέλουµε η πόλη να διηγείται την ιστορία της.
Δίνουµε έµφαση στον πολιτισµό των αιθουσών αλλά και του δρόµου.
Ανάδειξη της πολιτικής των αναπλάσεων ως βασικό εργαλείο της νέας πολιτικής για την πολεοδοµία και προγράµµατα ενοποίησης αρχαιολογικών χώρων για κάθε ΟΤΑ.
Προστασία όλων των αξιόλογων -αρχιτεκτονικά και πολεοδοµικά -οικισµών.
Θεσµοθέτηση µορφολογικών όρων και κανόνων δόµησης.
Πράσινη πόλη – λιγότερα αυτοκίνητα, καθαρότερο αέρα, περισσότερο πράσινο, λιγότερα απορρίµµατα.
Στοχεύουµε στη χρήση µόνο µέσων µαζικής µεταφοράς στο κέντρο των πόλεων από το 2011 και στη δηµιουργία εκτεταµένων δικτύων ποδηλατοδρόµων.
Προτεραιότητα στη µείωση της ατµοσφαιρικής ρύπανσης δεύτερης γενιάς (αιωρούµενα σωµάτια, βενζόλιο).
Πριµοδοτούµε τη χρήση ηλεκτροκίνητων οχηµάτων, κατά προτεραιότητα από τις δηµόσιες και δηµοτικές αρχές.
Εξοικονόµηση της ενέργειας στα δηµόσια και ιδιωτικά κτίρια.
Δηµιουργία κήπων στις ταράτσες των κτιρίων και χρήση ψυχρών υλικών στις ελεύθερες δοµηµένες επιφάνειες της πόλης.
Ανακαίνιση των όψεων των κτηρίων και τη διατήρηση της αρχιτεκτονικής φυσιογνωµίας των πόλεων.
Αξιοποίηση των ακάλυπτων χώρων των πολυκατοικιών µε ενοποίηση και µετατροπή τους σε χώρους πρασίνου.
Υποστηρίζουµε ένα νέο πρότυπο διαχείρισης απορριµµάτων (µείωση του όγκου των απορριµµάτων, διαλογή στην πηγή, ανακύκλωση, κοµποστοποίηση, ανάκτηση ενέργειας, ταφή) που οδηγεί από τους χώρους υγειονοµικής ταφής απορριµµάτων στους χώρους υγειονοµικής ταφής υπολειµµάτων.
Δίνουµε έµφαση στην ανακύκλωση.
Η “χειραφετηµένη” πόλη.
Μεταφορά στην Τοπική Αυτοδιοίκηση της διαχείρισης των ελεύθερων δηµόσιων χώρων και χώρων πρασίνου µε παράλληλη θεσµική κατοχύρωση των χώρων αυτών µέσα από τα Γενικά Πολεοδοµικά Σχέδια.
Κατάρτιση από τους δήµους των πολεοδοµικών µελετών σε ένα γενικό πλαίσιο θεσµοθετηµένο από την κεντρική διοίκηση και απλοποίηση των διαδικασιών για συντοµότερη θεσµοθέτηση των γενικών πολεοδοµικών σχεδίων των ΟΤΑ.
Συµµετοχική πόλη.
Προτείνουµε την ετήσια λογοδοσία όλων των αιρετών οργάνων διοίκησης
και υποστηρίζουµε τη δεσµευτική διαβούλευση µε τους φορείς της κοινωνίας και τις ΜΚΟ που αναπτύσσονται στην πόλη.
Στηρίζουµε τα αποφασιστικά δηµοψηφίσµατα για θέµατα τοπικού χαρακτήρα.
Βελτίωση της ποιότητας ζωής στις πόλεις -- oι δεσµεύσεις µας σε συνεργασία µε την ΚΕΔΚΕ: Μείωση της κυκλοφορίας στο κέντρο κάθε πόλης κατά 5-10%.
Εξασφάλιση προσβασιµότητας για όλα τα εµποδιζόµενα άτοµα και για τα άτοµα µε αναπηρία.
Μεταφορά εκπαιδευτικών και κοινωνικών αρµοδιοτήτων στους Δήµους.
Μετακίνηση µόνον µε τη χρήση µέσων µαζικής µεταφοράς από το 2011, στα κέντρα των µεγάλων πόλεων.
Δηµιουργία εκτεταµένων δικτύων ποδηλατοδρόµων.
Αύξηση των ελεύθερων χώρων και των χώρων πρασίνου στις µεγάλες και µεσαίες πόλεις κατά 20% µέσα στην πρώτη τετραετία.
Ετήσια λογοδοσία όλων των αιρετών οργάνων διοίκησης της πόλης.
Αποφασιστικά δηµοψηφίσµατα για θέµατα τοπικού χαρακτήρα.
Πολιτισµός: Η ταυτότητα µας
Στόχοι
Το πολιτιστικό κεφάλαιο της χώρας αποτελεί δηµόσιο αγαθό και είναι άµεσα συνδεδεµένο µε την ποιότητα ζωής, την εκπαίδευση, την οικονοµική ανάπτυξη, την απασχόληση.
Η πολιτιστική µας παράδοση κάνει την πατρίδα µας ξεχωριστή.
Η σχετικά πρόσφατη αναβίωση σε διεθνές επίπεδο του αρχαίου θεσµού της Ολυµπιακής Εκεχειρίας, κατέδειξε ότι αν ξεφύγουµε από την αποστειρωµένη αντίληψη που έχει ο συντηρητισµός για την παράδοση, τότε µπορούµε να την µετατρέψουµε σε πηγή απελευθέρωσης, δηµιουργίας, αναζήτησης, πηγή µάθησης και έµπνευσης για το παρόν και το µέλλον.
Ο πολιτισµός διαπερνά όλες τις πολιτικές µας µε στόχο τη διευκόλυνση της δηµιουργικής καλλιτεχνικής έκφρασης και την αναδιατύπωση της πολιτιστικής µας ταυτότητας µε όρους του 21ου αιώνα για να διασφαλίζεται η δυναµική µας παρουσία στη διεθνή σκακιέρα του πολιτισµού.
Επαναφέρουµε τον πολιτισµό στο προσκήνιο µε την παραγωγική διασύνδεση του Πολιτισµού µε την Παιδεία, τις τεχνολογίες της Πληροφορικής και του Διαδικτύου, καθώς και µε την τουριστική βιοµηχανία.
Χρειάζεται να συνδέσουµε αποφασιστικά τον πολιτισµό µε την Κοινωνία της Πληροφορίας για να πετύχουµε την πολιτιστική αποκέντρωση.
Πόλεις και πολιτισµός
Πολιτική διαχείριση του πολιτιστικού αποθέµατος να αποτελέσει αυτοδύναµη συνιστώσα του χωροταξικού σχεδιασµού.
Επενδύουµε σε πολιτιστικές υποδοµές σε περιοχές και γειτονιές υποβαθµισµένες.
Προγράµµατα ενοποίησης των αρχαιολογικών χώρων και των µνηµείων στον αστικό ιστό των πόλεων και δηµιουργούµε δηµοσίους χώρους αναψυχής.
Περιορισµός των πολιτιστικών ανισοτήτων για να έχουν όλοι οι πολίτες την δυνατότητα να ονειρευτούν και να γευτούν το πολιτιστικό προϊόν.
Φορείς και νέες αρµοδιότητες
Νέος ρόλος στο Υπ. Πολιτισµού, ώστε να ανταποκρίνεται στις σύγχρονες πολιτιστικές προκλήσεις.
Ενίσχυση του ανθρώπινου δυναµικού, στελέχωση εποπτευόµενων οργανισµών µε εξειδικευµένο προσωπικό αυξηµένων προσόντων.
Ενίσχυση των Δικτύων Τεχνών και µέσων δράσης των βασικών φορέων εφαρµογής της πολιτικής για τον Πολιτισµό (ΟΠΕΠ, ΤΑΠΑ, Ελληνικό Φεστιβάλ, Ελληνικό Ίδρυµα Πολιτισµού, Ελληνικό Κέντρο Κινηµατογράφου).
Προώθηση του προγράµµατος ένταξης Αρχείων και  Βιβλιοθηκών στο ΥΠ.ΠΟ.
Δηµιουργία των δοµών για την ουσιαστική συνέργια του ΥΠ.ΠΟ. µε την Εκπαίδευση, το Περιβάλλον, την Απασχόληση, τον Τουρισµό.
Έµφαση στην άσκηση εξωτερικής πολιτιστικής πολιτικής, ώστε η χώρα να είναι διαρκώς παρούσα στο Ευρωπαϊκό και διεθνές πολιτιστικό γίγνεσθαι.
Δηµιουργία δοµών και δικτύων διάχυσης, διανοµής και διακίνησης κάθε είδους πολιτιστικών αγαθών και υπηρεσιών, καταπολεµώντας µια βασική αιτία πολιτιστικού αποκλεισµού.
Ενίσχυση της κινητικότητας της καλλιτεχνικής δηµιουργίας και παραγωγής, µέσα από γεγονότα που αναδεικνύουν το σύγχρονο πολιτιστικό πρόσωπο της χώρας.
Ολοκλήρωση των µεγάλων µουσειακών υποδοµών µε την Επέκταση του Εθνικού Αρχαιολογικού Μουσείου, µε την ίδρυση του Μουσείου Αθηνών στην Ακαδηµία Πλάτωνος, µε την οριστική εγκατάσταση του Κρατικού Μουσείου Σύγχρονης Τέχνης.
Συνεργασία δηµοσίων και ιδιωτικών κεφαλαίων για την προώθηση πολιτιστικών γεγονότων, µε την καθιέρωση σαφών κριτηρίων, την ενίσχυση των µικροµεσαίων επιχειρήσεων και την δηµιουργία δικτύων διανοµής, καθώς και την προώθηση κανόνων πιστοποίησης βάσει αυστηρών κριτηρίων.
Χάρτες πολιτιστικών προορισµών των τουριστών και προώθηση «έξυπνων» τουριστικών πακέτων δηµιουργώντας δίκτυα διαδροµών και θεµατικών πολιτιστικών επισκέψεων.
Πολιτισµός- νέες τεχνολογίες- εκπαίδευση
Αναβάθµιση της καλλιτεχνικής παιδείας σε όλες τις βαθµίδες, µε δηµιουργία σχολών ερµηνευτών πανεπιστηµιακού επιπέδου µε αντικειµενικό σύστηµα εισαγωγής σ’ αυτές.
Ένταξη της εκπαίδευσης των καλλιτεχνών στην τριτοβάθµια εκπαίδευση και πιστοποίηση των προγραµµάτων εκπαίδευσης -κατάρτισης -επιµόρφωσης στο πλαίσιο των προγραµµάτων Δια Βίου Μάθησης.
Αναβάθµιση µαθηµάτων τέχνης και πολιτιστικής κληρονοµιάς στην τυπική εκπαίδευση.
Ένταξη του τοπικού πολιτισµού στη λειτουργία του ανοικτού σχολείου, σεµινάρια για τους εκπαιδευτικούς µε αντικείµενο έννοιες όπως πολιτιστική συνέχεια, σύνδεση πολιτισµού και περιβάλλοντος, αξία της παράδοσης.
«Βιβλιοθήκη του µαθητή» µε τη δωρεάν παροχή σε κάθε µαθητή τριών βιβλίων κάθε χρόνο και τριών εκπαιδευτικών προγραµµάτων για τον πολιτισµό σε ψηφιακή µορφή.
Σύνδεση των σχολικών εκδροµών µε τους πολιτιστικούς τόπους.
Ψηφιοποίηση του συνόλου του πολιτιστικού πλούτου και πλήρες, µε διαρκή ενηµέρωση Εθνικό Αρχείο Μνηµείων.
Νέες τεχνολογίες για την διάσωση και την καλλιέργεια της ελληνικής γλώσσας απευθυνόµενοι ιδιαίτερα στον χώρο των αποδήµων.
Αξιοποίηση των εδρών Αρχαίων και Νεοελληνικών Σπουδών στο εξωτερικό.
Ψηφιοποίηση και προβολή στο Διαδίκτυο των εκπαιδευτικών προγραµµάτων του Υπ. Πολιτισµού για εκπαιδευτική χρήση, καθώς και µετάφρασή τους σε 3 ξένες γλώσσες.
Πολιτισµός για όλους και από όλους
Επέκταση της Κάρτας Πολιτισµού, που υιοθετήθηκε για πρώτη φορά στο διάστηµα 2000-2004, σε όλους τους Έλληνες και τις Ελληνίδες και ειδική τιµολογιακή πολιτική και εκπτώσεις στην προµήθεια πολιτιστικών προϊόντων.
Ένταξη στην οικονοµία του ελεύθερου χρόνου των προγραµµάτων ενοποίησης αρχαιολογικών χώρων και µνηµείων των αστικών κέντρων και της περιφέρειας.
Συνέχεια του προγράµµατος εκσυγχρονισµού των περιφερειακών µουσείων.
Προγράµµατα διάσωσης και διάδοσης της άϋλης κληρονοµιάς (αρχαία και νεότερη γραµµατεία, λογοτεχνία, µουσική).
Περιφερειακά πολιτιστικά εργαστήρια στα οποία οι πολίτες γνωρίζουν τους δηµιουργούς και γίνονται και οι ίδιοι δηµιουργοί.
Νέοι θεσµοί πολιτιστικής αποκέντρωσης, µε στόχο την ανάπτυξη της πολιτιστικής φυσιογνωµίας των πόλεων στην περιφέρεια, όπως την ανά διετία Πολιτιστική Πρωτεύουσα της Ελλάδας.
Διεύρυνση των Περιφερειακών Δικτύων Τεχνών (Θεατρικό Δίκτυο, Μουσικό Δίκτυο, Εικαστικό Δίκτυο, Δίκτυο Χορού, Κινηµατογραφικό Δίκτυο, Φωτογραφικό Δίκτυο, Λαογραφικό Δίκτυο, Δίκτυο Βιβλίου, Δίκτυο Πολιτιστικής Οργάνωσης και Διαχείρισης).
Καθιέρωση δικτύου αριστείας µε βραβεία σύγχρονης πολιτιστικής δηµιουργίας, προστασίας και ανάδειξης του πολιτιστικού αποθέµατος.
Εξωστρέφεια και όσµωση
Έµφαση στην οργάνωση εκπαιδευτικών προγραµµάτων µε σκοπό την εξοικείωση των νέων στα θέµατα πολιτισµικής διαφορετικότητας.
Προγράµµατα πολιτισµικής όσµωσης µε τους µετανάστες.
Δυνατότητες ανάληψης πρωτοβουλιών που αναδεικνύουν την πολιτιστική φυσιογνωµία ιδιαίτερων κοινωνικών οµάδων και Μουσείο Μετανάστευσης.
Καθιέρωση διαγωνιστικής διαδικασίας σε νέους καλλιτέχνες και νέους επιστήµονες.
Πολιτισµός – οι δεσµεύσεις µας
Άµεση διαπραγµάτευση µε την ΕΕ για την αναθεώρηση του Δ’ ΚΠΣ στον τοµέα του Πολιτισµού και σταδιακή αύξηση των κονδυλίων του πολιτισµού µε στόχο σε µια δεκαετία να πετύχουµε τη σύγκλιση µε τον µέσο όρο της ΕΕ.
Διασφάλιση αξιοκρατικών διαδικασιών στις προσλήψεις, στις αξιολογήσεις, στις επιχορηγήσεις καθώς και βελτίωση των αποδοχών και των βασικών εργασιακών σχέσεων επιστηµόνων και καλλιτεχνών.
Διασφάλιση των πνευµατικών δικαιωµάτων και ουσιαστική προστασία τους.
Καθιέρωση περισσότερου χρόνου στη δηµόσια τηλεόραση για τον πολιτισµό.
Μαζικός Αθλητισµός: πηγή υγείας, επικοινωνίας, συλλογικότητας
Στόχοι
Κεντρικός µας στόχος η «άθληση για όλους».
Θέλουµε το διάστηµα 2008-2012 να αναδιαρθρώσουµε το µοντέλο του αθλητισµού στη χώρα µας µέσα από το τρίπτυχο «Μακροχρόνιος εθνικός προγραµµατισµός», «Αποκεντρωµένη διοίκηση αθλητισµού», «Ενίσχυση του σωµατειακού αθλητισµού».
Πολιτικές
Η κληρονοµιά των Ολυµπιακών και Παραολυµπιακών Αγώνων.
Αλλάζουµε το µεταολυµπιακό «σχεδιασµό» της σηµερινής Κυβέρνησης και ανοίγουµε τις εγκαταστάσεις στους πολίτες µέσα από σχήµατα διαχείρισης τους που θα επιτρέπουν τη συνέργεια του δηµόσιου και του ιδιωτικού τοµέα.
Άθληση και Αθλητικές εγκαταστάσεις για όλους.
Κάθε πολίτης να συµµετέχει σε πρόγραµµα µαζικού αθλητισµού, σε εγκαταστάσεις που θα είναι σύγχρονες, καθαρές και καλά οργανωµένες.
Σε συνεργασία µε την τοπική αυτοδιοίκηση θα δροµολογήσουµε ένα δεσµευτικό εθνικό πρόγραµµα για τη δηµιουργία νέων αθλητικών εγκαταστάσεων µε ορίζοντα το 2015.
Ενίσχυση του σωµατειακού αθλητισµού.
Πριµοδοτούµε την συγχώνευση σωµατείων της ίδιας περιοχής και διασφαλίζουµε τη διαφάνεια στις επιχορηγήσεις, µε χρηµατοδότηση συγκεκριµένων επιχειρησιακών προγραµµάτων µε αξιοκρατικά κριτήρια και κανόνες.
Εµπιστευόµαστε τις αθλητικές οµοσπονδίες.
Τετραετής προγραµµατισµός και σχεδιασµός.
Κάθε οµοσπονδία χρηµατοδοτείται στη βάση των δράσεων και των αναγκών που προβλέπονται στον κάθε προγραµµατισµό.
Αξιολογούµε το έργο των οµοσπονδιών και καταργούµε τις «έκτακτες επιχορηγήσεις» που συχνά εκλαµβάνονται ως πελατειακές σχέσεις.
Επεκτείνουµε την Κάρτα Πολιτισµού και στον αθλητισµό: για τους νέους, τις οικογένειες, τις ευαίσθητες κοινωνικές οµάδες ώστε να έχουν ελεύθερη πρόσβαση στα προγράµµατα άθλησης των δήµων.
Επένδυση στο σχολικό και πανεπιστηµιακό αθλητισµό.
Η επένδυση στο σχολικό αθλητισµό θα εξασφαλίσει ότι µέχρι το 2012 όλα τα παιδιά θα λαµβάνουν τρεις ώρες υψηλής ποιότητας γυµναστικής ή αθλητισµού την εβδοµάδα.
Μέσα από το σχολικό αθλητισµό θα αποκαταστήσουµε τον «αθλητισµό της γειτονιάς».
Προτεραιότητα στον αθλητισµό για άτοµα µε αναπηρίες.
Σήµερα o αθλητισµός για τα άτοµα µε αναπηρίες θεωρείται ως ο φτωχός συγγενής του αθλητισµού στη χώρα µας.
Πρόκειται για µια βαθιά κοινωνική αδικία που θα αποκαταστήσουµε σε πρώτη προτεραιότητα µε γενναία ενίσχυση προς όλες τις οµοσπονδίες και τα σωµατεία που εντάσσονται στον αθλητισµό για ΑΜΕΑ.
Νέο και αποκεντρωµένο µοντέλο ανάπτυξης του αθλητισµού και διασύνδεση µε τον τουρισµό.
Δηµιουργούµε το Εθνικό Συµβούλιο Αθλητισµού και υλοποιούµε την αποκέντρωση στον αθλητισµό µεταφέροντας διοικητικές αρµοδιότητες που σήµερα ασκούνται από τη Γενική Γραµµατεία Αθλητισµού, στις περιφέρειες.
Προωθούµε ένα φιλόδοξο πρόγραµµα προσέλκυσης ξένων οµοσπονδιών για τις προπονητικές τους ανάγκες αλλά και ένα µακροπρόθεσµο πρόγραµµα διεκδίκησης µεγάλων αθλητικών γεγονότων.
Στηρίζουµε τον επαγγελµατικό αθλητισµό και εγγυόµαστε την τήρηση της νοµοθεσίας.
Η οικονοµική του επαγγελµατικού αθλητισµού δεν πρέπει να µας οδηγήσει στην αποβολή του από τον αθλητισµό και στην αποκλειστική του ένταξη στις οικονοµικές δραστηριότητες της κοινωνίας.
Για το αθλητικό σκέλος την ευθύνη έχει η οικεία αθλητική οµοσπονδία, ενώ για το οικονοµικό σκέλος ισχύουν οι κανόνες που αφορούν κάθε οικονοµική δραστηριότητα, µε τον έλεγχο να παραµένει στους κρατικούς µηχανισµούς.
Αθλητισµός – οι δεσµεύσεις µας
Προτεραιότητα σε προγράµµατα µαζικού αθλητισµού
Μέχρι το 2012 προβλέπουµε όλα τα παιδιά θα λαµβάνουν τρεις ώρες υψηλής ποιότητας γυµναστικής ή αθλητισµού την εβδοµάδα.
Ενίσχυση του σωµατειακού αθλητισµού
Αξιολόγηση και χρηµατοδότηση των αθλητικών οµοσπονδιών µε βάση το έργο τους.
Τέρµα στις πελατειακές σχέσεις
Διαφάνεια και λογοδοσία στη δηµόσια διοίκηση
VII. ΕΝΑ ΚΡΑΤΟΣ ΑΣΦΑΛΕΣ, ΑΠΟΤΕΛΕΣΜΑΤΙΚΟ ΚΑΙ ΔΙΚΑΙΟ
Στο επίκεντρο ο πολίτης
Από τον τρόπο διακυβέρνησης ενός κράτους κρίνονται ιδεολογίες, εφαρµογές πολιτικών και πρόσωπα.
Καµιά µεγάλη αλλαγή και καµιά ριζική µεταρρύθµιση δεν µπορεί να πετύχει, αν δεν αγγίξει την καρδιά του κράτους:
εκεί βρίσκεται η πηγή της παθογένειας, που παράγει και αναπαράγει αγκυλώσεις, τρέφεται από τον αναχρονισµό και τροφοδοτεί τη στασιµότητα, δυναστεύει τον τόπο, ταλαιπωρεί τους πολίτες, στρεβλώνει την οικονοµία και δεσµεύει την κοινωνία και τις δηµιουργικές της δυνάµεις.
Για να κάνει ο τόπος το µεγάλο βήµα προς το µέλλον, πρέπει να κλείσει τους λογαριασµούς του µε αυτή την πηγή της καθυστέρησης και της αδράνειας.
Το ΠΑΣΟΚ και θέλει και ξέρει και µπορεί να το πράξει.
Το κράτος αποτελεί το βασικότερο εργαλείο της πολιτικής και των πολιτικών υπέρ της κοινωνίας των πολιτών για τη διατήρηση και διεύρυνση των πολιτικών, κοινωνικών και οικονοµικών δικαιωµάτων του ανθρώπου.
Το κράτος δεν πρέπει να είναι ουδέτερο, αµήχανο και αδύναµο απέναντι στο φαινόµενο της παγκοσµιοποίησης και τις δυνάµεις της αγοράς.
Πρώτιστο καθήκον της προοδευτικής παράταξης είναι η πλήρης αναδιοργάνωση του κράτους προκειµένου να υπερασπιστεί την αυτονοµία και την ηγεµονία της πολιτικής
και µια θεσµική παράδοση που ενσωµατώνει τις αξίες του διαφωτισµού και τους πολιτικούς και κοινωνικούς αγώνες τριών αιώνων.
Βασικός µας στόχος είναι τα πάντα να σχεδιάζονται και να υλοποιούνται µε επίκεντρο τον πολίτη και τις ανάγκες του.
Δεσµευόµαστε να διαµορφώσουµε ένα κράτος απλό – αποτελεσµατικό – δίκαιο, στην υπηρεσία των πολιτών, που θα είναι µαζί µε τις ιδέες µας το βασικό µας οπλοστάσιο για την οικοδόµηση µιας δίκαιης κοινωνίας.
Για το σκοπό αυτό θα προωθήσουµε ριζοσπαστικές µεταρρυθµίσεις στο ΠΟΛΙΤΙΚΟ ΣΥΣΤΗΜΑ, τη ΔΗΜΟΣΙΑ ΔΙΟΙΚΗΣΗ, στη ΔΗΜΟΣΙΑ ΑΣΦΑΛΕΙΑ, στη ΔΙΚΑΙΟΣΥΝΗ.
Πολιτικό σύστηµα για διαφάνεια και λογοδοσία
Στόχοι
Θέλουµε το πολιτικό σύστηµα να εξασφαλίζει διαφάνεια και να βελτιώνει την ποιότητα της αντιπροσωπευτικής δηµοκρατίας.
Μόνο αν δηµιουργήσουµε ένα εκλογικό σύστηµα διαφάνειας, ένα εκλογικό σύστηµα που ελαχιστοποιεί την κρισιµότητα του λεγόµενου πολιτικού χρήµατος, ένα εκλογικό σύστηµα που διασφαλίζει στο µέγιστο δυνατό βαθµό την ανεξαρτησία του βουλευτή, δίνουµε πειστική απάντηση.
Μόνο έτσι απαντάµε στην καθολική καχυποψία για τη διαφθορά, στο µεγάλο ζήτηµα της σχέσης της πολιτικής µε την οικονοµική και επικοινωνιακή εξουσία.
Στόχος µας το Κοινοβούλιο να ξαναγίνει επίκεντρο της πολιτικής ζωής.
Εκεί κρίνεται καθηµερινά το επίπεδο και η ποιότητα της Δηµοκρατίας. Κορυφαίος στόχος µας είναι η ριζική αναβάθµιση των λειτουργιών της Βουλής και του ρόλου του Βουλευτή.
Ο συνδυασµός της πολυνοµίας µε το δυσνόητο χαρακτήρα πολλών νοµοθετικών διατάξεων αλλά και της διατήρησης αναχρονιστικών διατάξεων συγκρούονται µε τη λογική του σύγχρονου κράτους δικαίου.
Τα χαρακτηριστικά αυτά οδηγούν σε επικαλύψεις και ασάφειες που δηµιουργούν αδιαφάνεια και λειτουργούν σε βάρος της καλής διοίκησης, και δηµιουργούν συνθήκες διαφθοράς.
Βασικός στόχος µας είναι η καθιέρωση της διαφάνειας στη νοµοθετική λειτουργία.
Εκλογικό σύστηµα
Προτείνουµε να συζητηθεί ένα µεικτό εκλογικό σύστηµα το οποίο αξιοποιώντας την εµπειρία άλλων ευρωπαϊκών κρατών, θα έχει δύο κύρια χαρακτηριστικά: τον συνδυασµό µονοεδρικών και ευρέων εκλογικών περιφερειών καθώς και τον συνδυασµό της εκλογής µε σταυροδοσία µε την εκλογή µε λίστα.
Το εκλογικό σύστηµα θα αποτυπώνει την ανάγκη ισότιµης συµµετοχής και των δύο φύλων στην πολιτική.
Πιστεύουµε ότι ένα τέτοιο εκλογικό σύστηµα αποτελεί µια ουσιαστική όσο και κρίσιµη συµβολή στην ανάγκη διαφάνειας του πολιτικού συστήµατος και εµβάθυνσης της αντιπροσωπευτικής Δηµοκρατίας.
Το ΠΑΣΟΚ δεσµεύεται να καταργήσει την αντιδηµοκρατική ρύθµιση του 42% στο νόµο για τις εκλογές της Αυτοδιοίκησης.
Κοινοβούλιο
Δεσµευόµαστε για την αναβάθµιση του κύρους του Κοινοβουλίου και των Βουλευτών µε τα παρακάτω µέτρα: Δηµόσια Διαβούλευση: Καθιερώνεται υποχρεωτικό στάδιο δηµόσιας διαβούλευσης για κάθε σχέδιο νόµου.
Η δηµόσια διαβούλευση θα αποτυπώνεται υποχρεωτικά σε ιστοσελίδα, ώστε κάθε βάση που θα διατυπώνεται να είναι προσβάσιµη στους ενδιαφερόµενους πολίτες και ανοιχτή σε περαιτέρω δηµόσιο έλεγχο και κριτική.
Μετά την πρώτη εφαρµογή του µέτρου στα σχέδια νόµου, το υποχρεωτικό στάδιο δηµόσιας διαβούλευσης θα προηγείται της έγκρισης όλων των κανονιστικών κειµένων της Δηµόσιας Διοίκησης (Κεντρικής και Περιφερειακής Διοίκησης, Νοµαρχιακής/Περιφερειακής Αυτοδιοίκησης και Τοπικής Αυτοδιοίκησης).
Έλεγχος Ποιότητας: Κάθε σχέδιο νόµου πρέπει να συνοδεύεται υποχρεωτικά από έκθεση ποιότητας, η οποία θα περιλαµβάνει αναλυτική εκτίµηση και αξιολόγηση των επιπτώσεων του νόµου (ιδίως στην οικονοµία, στην κοινωνία, στο περιβάλλον, στα νησιά) και µελέτη ως προς την εφαρµογή αυτού,
καθώς και από έκθεση µε την οποία θα αξιολογούνται τα πορίσµατα της δηµόσιας διαβούλευσης και θα αιτιολογείται ο λόγος για τον οποίο δεν υιοθετήθηκαν προτάσεις που κατατέθηκαν σε αυτήν.
Τροπολογίες: Στη Βουλή θα απαγορεύεται η κατάθεση τροπολογιών µετά την ολοκλήρωση της συζήτησης ενώπιον της κοινοβουλευτικής επιτροπής, ενώ υποχρεωτικά όλα τα νοµοσχέδια θα υποβάλλονται σε δύο «αναγνώσεις» ενώπιον της αρµόδιας επιτροπής, που θα απέχουν µεταξύ τους ικανό χρόνο.
Θέµατα Ευρωπαϊκής Ένωσης: Θεσµοθέτηση της υποχρέωσης για ενηµέρωση του Κοινοβουλίου και της κοινής γνώµης για τα θέµατα που συζητούνται, καθώς και για τις θέσεις που προτίθεται να λάβει η Κυβέρνηση της χώρας µας, δεδοµένου ότι ένα µεγάλο µέρος της νοµοθεσίας θεσπίζεται στην Ευρωπαϊκή Ένωση.
Επίσης, ενισχύουµε θεσµούς συµµετοχής των πολιτών και θεσµούς άµεσης δηµοκρατίας (όπως το δηµοψήφισµα και η λαϊκή νοµοθετική πρωτοβουλία).
Επιτελική κυβέρνηση και Αυτοδιοίκηση
Μετά τις µεγάλες τοµές της δηµιουργίας των περιφερειών, της ΝΑ και του Καποδίστρια προχωράµε στο επόµενο µεγάλο βήµα αποκέντρωσης της χώρας ενίσχυσης της αυτοδιοίκησης και ολοκλήρωσης της περιφερειακής της αναδιάρθρωσης.
Φέρνουµε, έτσι, πιο κοντά την εξουσία στον πολίτη.
Διαµορφώνουµε µια απλή – ευδιάκριτη – αποκεντρωµένη δοµή σε τρία επίπεδα µε τα πιο κάτω χαρακτηριστικά: Επιτελική Κυβέρνηση µε λιγότερα Υπουργεία µε κύρια αποστολή την παραγωγή, την παρακολούθηση και την αξιολόγηση των Δηµόσιων πολιτικών, απαλλαγµένα από τοπικές και περιφερειακές λειτουργίες.
Οι αποκλειστικές ευθύνες της Κυβέρνησης διατηρούνται στα Υπουργεία, που διαχειρίζονται αµιγώς Εθνικές Υποθέσεις (π.χ. εθνική άµυνα, ασφάλεια, δηµόσια οικονοµικά, πολιτιστική κληρονοµιά).
Όλες οι άλλες δηµόσιες λειτουργίες µεταφέρονται στα δύο επίπεδα αυτοδιοίκησης (περιφερειακής και τοπικής).
Η µείωση του αριθµού των Περιφερειών θα γίνει µε κριτήρια γεωγραφικά, ιστορικά, αναπτυξιακά, διοικητικά και λειτουργικά.
Περιφερειακή αυτοδιοίκηση µε µικρότερο αριθµό Περιφερειών, µε τη µορφή τοπικής κυβέρνησης µε αιρετό περιφερειακό συµβούλιο και αιρετό περιφερειάρχη.
Η κύρια αποστολή της είναι η περιφερειακή ανάπτυξη, σε συνδυασµό µε το σχεδιασµό και την εφαρµογή δηµόσιων πολιτικών που της ανατίθενται (παιδεία, υγεία, πρόνοια κ.ο.κ.).
Οι Νοµαρχίες λειτουργούν µε τη µορφή «Νοµαρχιακών Διαµερισµάτων» της οικείας Περιφέρειας.
Τοπική Αυτοδιοίκηση µε ισχυρούς Δήµους που θα προκύψουν ύστερα από νέο κύµα συγχωνεύσεων) µε κύρια αποστολή – πέρα από το κεκτηµένο της τοπικής ανάπτυξης – την παροχή υπηρεσιών υψηλού επιπέδου στους πολίτες.
Στη σηµερινή εποχή ό,τι χρειάζεται ο πολίτης (π.χ. παιδεία, υγεία, πρόνοια, απασχόληση, επενδύσεις, πολιτισµό, πολεοδοµικό σχεδιασµό, αθλητισµό κλπ) πρέπει να το βρίσκει στο Δήµο του,
µε έµφαση τη µέριµνα για την αντιµετώπιση του κοινωνικού αποκλεισµού.
Επίσης θα προωθήσουµε παράλληλα την οικονοµική αυτοτέλεια των Δήµων µε τη πρόβλεψη γενναίας φορολογικής αποκέντρωσης (µε ενεργοποίηση και της συνταγµατικής διάταξης για τα τοπικά έσοδα), που θα συνοδεύεται από ελεγκτικούς µηχανισµούς (διοικητικούς και κοινωνικούς) διαχείρισης του δηµοτικού χρήµατος.
Δηµιουργείται Ταµείο Συνοχής για τους αδύνατους Ο.Τ.Α. και ιδίως των νησιών.
Οι νέες συνενώσεις των Ο.Τ.Α. θα γίνουν µε βάση ένα προγραµµατικό σχέδιο ανάπτυξης για κάθε νέο δήµο και για τα διαµερίσµατά του
και εποµένως δεσµευόµαστε για ένα καινούριο Πρόγραµµα «ΚΑΠΟΔΙΣΤΡΙΑΣ ΙΙ» που θα χρηµατοδοτεί την αναπτυξιακή συγκρότηση και την ενδοδηµοτική σύγκλιση των νέων Δήµων.
Ιδιαίτερη µέριµνα θα δοθεί στους µικρούς Ο.Τ.Α. που θα γίνουν Δηµοτικά Διαµερίσµατα νέων µεγάλων Δήµων.
Επίσης, κάθε νησί και Δήµος, µε εξαίρεση τα µεγάλα νησιά.
Τα ΜΜΕ στη σύγχρονη εποχή
Οι κυβερνήσεις του ΠΑΣΟΚ έβαλαν τις βάσεις για την λειτουργία των ηλεκτρονικών ΜΜΕ µε το Νόµο 2328/ 1995.
Σήµερα, όπου η σύγκλιση των τεχνολογιών της επικοινωνίας και πληροφόρησης είναι γεγονός και η ψηφιακή τεχνολογία ανοίγει νέες δυνατότητες παροχής δικτύων και υπηρεσιών χρειάζονται προσαρµογές και παρεµβάσεις σε θεσµικό επίπεδο στο πλαίσιο των ευρωπαϊκών δεδοµένων και των κατευθύνσεων του Ευρωπαϊκού Δικαίου.
Γι’ αυτό είναι επιτακτική ανάγκη: Η άµεση αδειοδότηση τηλεοπτικών και ραδιοφωνικών σταθµών µε αντικειµενικά κριτήρια σε ένα σύγχρονο και λειτουργικό κανονιστικό πλαίσιο που θα θέτει τις αναγκαίες προϋποθέσεις για την µετάβαση στην ψηφιακή τεχνολογία.
Η επίσπευση της εφαρµογής της ψηφιακής τεχνολογίας στην τηλεόραση και το ραδιόφωνο η οποία σύµφωνα και µε τη σχετική ανακοίνωση της Ευρωπαϊκής Επιτροπής θα πρέπει να έχει ολοκληρωθεί το αργότερο το 2012.
Η κατάργηση του νόµου για τον βασικό µέτοχο και θέσπιση πραγµατικής διασφάλισης της διαφάνειας και της πολυφωνίας στα ηλεκτρονικά µέσα σύµφωνα και µε την ευρωπαϊκή εµπειρία.
Η ανάπτυξη των περιφερειακών ΜΜΕ και αναβάθµιση του ρόλου τους σε αποσαφηνισµένο θεσµικό περιβάλλον, χωρίς εξαρτήσεις από την κεντρική εξουσία.
Η ενίσχυση και ενθάρρυνση καινοτόµων πρωτοβουλιών ανάπτυξης των ΜΜΕ που ενεργοποιούνται στο Διαδίκτυο µέσω των ευρυζωνικών δικτύων.
Η διαµόρφωση, µετά από διαβούλευση, ενός σύγχρονου ρυθµιστικού πλαισίου για τη λειτουργία των εταιριών δηµοσκοπήσεων και πολιτικών αναλύσεων.
Σχέσεις πολιτείας – εκκλησίας
Στόχος µας µια νέα ρύθµιση των σχέσεων πολιτείας και εκκλησίας που θα οδηγεί στη διάκριση των ρόλων τους.
Μια ρύθµιση που θα απαλλάξει την εκκλησία από κρατικές εξαρτήσεις, ξένες µε την πνευµατική και κοινωνική της και την πολιτεία από πρακτικές ξένες µε τον ευρωπαϊκό συνταγµατικό πολιτισµό.
Κατά τη διαδικασία αυτή θα συζητηθούν µε την εκκλησία τρόποι ώστε να αντιµετωπιστούν τα προβλήµατα του κατώτερου κλήρου καθώς και τρόποι οργάνωσης της εθελοντικής οικονοµικής συµβολής των πιστών στην εκκλησία.
Κοινωνία των πολιτών, Μη Κυβερνητικές Οργανώσεις και Εθελοντισµός
Η άνθηση της κοινωνίας των πολιτών αποτελεί θεµελιώδη στόχο της πολιτικής του ΠΑΣΟΚ.
Η πολιτική της κυβέρνησης του ΠΑΣΟΚ θα κινηθεί παράλληλα προς δυο κατευθύνσεις: Τη δηµιουργία µιας Ανεξάρτητης Αρχής και ενός Εθνικού Μητρώου για τις ΜΚΟ.
Αρµοδιότητα της Ανεξάρτητης Αρχής θα είναι η εξασφάλιση της διαφάνειας και της αξιοκρατίας, η ρύθµιση των σχέσεων ΜΚΟ και Δηµόσιο, καθώς και η αποτροπή κάθε ενδεχόµενης χειραγώγησης από κρατικούς, κυβερνητικούς ή εµπορικούς φορείς.
Βασική της αποστολή η κατάρτιση και η τήρηση ενός Εθνικού Μητρώου των ΜΚΟ το οποίο θα αποτελέσει τη βάση για τη συνεργασία του Δηµοσίου και των ΜΚΟ.
Την οικονοµική τους στήριξη.
Η οικονοµική ενίσχυση µπορεί να επιτευχθεί µε τη θέσπιση ενός νοµοθετικού πλαισίου που θα ευνοεί και θα ενθαρρύνει τις δωρεές και τις χορηγίες, µε τη δηµόσια οικονοµική στήριξη και τη διευκόλυνση χρηµατοδοτήσεων από ευρωπαϊκές πηγές και από ιδιωτικούς φορείς.
Η ενίσχυση όλη αυτή θα πρέπει να διασφαλίζεται από αυστηρούς κανόνες διαφάνειας, αντιπροσωπευτικότητας, λογοδοσίας και αξιοκρατίας.
Πολιτικό σύστηµα – οι δεσµεύσεις µας
Μεικτό εκλογικό σύστηµα µε συνδυασµό µονοεδρικών και ευρέων εκλογικών περιφερειών καθώς και συνδυασµό της εκλογής µε σταυροδοσία µε την εκλογή µε λίστα.
Αλλαγή στις δοµές του Κράτους: Επιτελική Κυβέρνηση µε λιγότερα Υπουργεία, µε µικρότερο αριθµό Περιφερειών µε αιρετό περιφερειάρχη, λίγοι και ισχυροί δήµοι, οι οποίοι θα προκύψουν ύστερα από νέο κύµα συγχωνεύσεων.
Υποχρεωτικό στάδιο δηµόσιας διαβούλευσης για κάθε σχέδιο νόµου και έλεγχος ποιότητας.
Απαγόρευση κατάθεσης τροπολογιών µετά την ολοκλήρωση της συζήτησης ενώπιον της κοινοβουλευτικής επιτροπής
Θεσµοθέτηση της υποχρέωσης για ενηµέρωση του Κοινοβουλίου και της κοινής γνώµης για τα θέµατα που συζητούνται στην ΕΕ.
Ανθρώπινα Δικαιώµατα
Στόχοι
Θέλουµε ένα κράτος το οποίο θα θέτει την ανεµπόδιστη άσκηση των δικαιωµάτων και των ελευθεριών όλων των πολιτών, ανεξαρτήτως εθνικής προέλευσης, θρησκευτικών ή πολιτικών πεποιθήσεων και σεξουαλικού προσανατολισµού, θεµέλιο λίθο της πολιτικής του.
‘Ένα κράτος το οποίο θα λειτουργεί προληπτικά και όχι κατασταλτικά, το οποίο θα προστατεύει τους πολίτες του από την κρατική βία και την αστυνοµική αυθαιρεσία και θα συµµορφώνεται µε τους διεθνείς κανόνες.
Ένα κράτος το οποίο θα εκλαµβάνει τη διαφορετικότητα ως αφορµή δηµιουργίας και ανάπτυξης.
Μεταναστευτική πολιτική
Η µαζική είσοδος µεταναστών κατά τα τελευταία είκοσι χρόνια διαµόρφωσε µια νέα πραγµατικότητα στην Ελλάδα.
Το ΠΑΣΟΚ έχει εµπράκτως αποδείξει ότι πιστεύει στη συµβολή των µεταναστών στην οικονοµία της χώρας, ότι δεν τιµωρεί τη διαφορετικότητα αλλά αντιθέτως τη θεωρεί ως ένα στοιχείο εµπλουτισµού της ελληνικής κοινωνίας.
Το ΠΑΣΟΚ ως κυβέρνηση θέτει ως κεντρικό άξονα της µεταναστευτικής του πολιτικής την πλήρη, οµαλή και χωρίς διακρίσεις κοινωνική ένταξη των µεταναστών.
Προτεραιότητες µας ως κυβέρνηση θα καταστούν:
Η διασφάλιση των κοινωνικών και εργατικών δικαιωµάτων των µεταναστών.
Η χορήγηση ιθαγένειας σε όσα παιδιά µεταναστών γεννιούνται και µεγαλώνουν στην Ελλάδα και αυτόµατη απόκτηση µετά την παρέλευση τριετίας για όλα τα υπόλοιπα που είναι µαθητές στη χώρα µας.
Η εισαγωγή στα σχολεία της διδασκαλίας της µητρικής γλώσσας των κύριων χωρών προέλευσης, µε έµφαση στην προσχολική ηλικία.
Η θεσµοθέτηση του δικαιώµατος του εκλέγειν και εκλέγεσθαι στις τοπικές εκλογές για όσους αλλοδαπούς έχουν συµπληρώσει πέντε χρόνια νόµιµης διαµονής στην Ελλάδα.
Η πάταξη της αδήλωτης εργασίας και της εισφοροδιαφυγής των εργοδοτών µε ενίσχυση του θεσµού της Επιθεώρησης Εργασίας.
Η βελτίωση των διοικητικών µηχανισµών και η ενίσχυσή τους µε τη δηµιουργία Γενικής Γραµµατείας Μεταναστευτικής Πολιτικής, µε τη στελέχωση των ΚΕΠ µε υπαλλήλους µε γλωσσική επάρκεια να εξυπηρετούν τους κύριους µεταναστευτικούς πληθυσµούς και µε τη θεσµοθέτηση του Συµβουλίου των Αλλοδαπών στο επίπεδο της τοπικής αυτοδιοίκησης κατόπιν εκλογών µεταξύ των µεταναστών του δήµου ή της κοινότητας.
Παρόµοια πρόβλεψη και για τα κύρια ασφαλιστικά ταµεία (ΙΚΑ, ΟΓΑ).
Οι διακρατικές συµφωνίες για την κατοχύρωση ασφαλιστικών δικαιωµάτων και την αποφυγή διπλών ασφαλιστικών εισφορών για τη συνταξιοδότηση και την ιατροφαρµακευτική περίθαλψη.
Η δωρεάν ιατροφαρµακευτική περίθαλψη µε χρήση των παραβόλων για την κάλυψη της δαπάνης.
Η διεύρυνση των όρων νοµιµοποίησης των παράτυπων µεταναστών.
Η επικύρωση της Συνθήκης του Παλέρµο και η εναρµόνιση της εθνικής νοµοθεσίας για τα θέµατα παράνοµης διακίνησης και εµπορίας ανθρώπων (trafficking)
και η δυνατότητα επιλογής από το θύµα του εθελοντικού επαναπατρισµού ή της εγκατάστασης στην Ελλάδα.
Πολιτική Ασύλου
Ο αριθµός των προσφύγων υπολείπεται σηµαντικά σε σχέση µε αυτόν των οικονοµικών µεταναστών.
Το γεγονός αυτό όµως δε δικαιολογεί την έλλειψη συγκροτηµένης πολιτικής και τη διοικητική αυθαιρεσία απέναντί τους.
Στα πλαίσια αυτά δεσµευόµαστε για µια πολιτική µε τα ακόλουθα χαρακτηριστικά : Πλήρη και εµπρόθεσµη εναρµόνιση του εθνικού δικαίου µε όλες τις κοινοτικές οδηγίες,
εφαρµογή των διεθνών συµβάσεων και του ελληνικού δικονοµικού δικαίου
και απλοποίηση της διαδικασίας πρόσβασης στην αίτηση πολιτικού ασύλου.
Πλήρη ενηµέρωση για τα δικαιώµατά τους σε γλώσσα που κατανοούν και δυνατότητα νοµικής εκπροσώπησής τους.
Δυνατότητα υποβολής ασύλου σε περιπτώσεις µαζικών αφίξεων αλλοδαπών σε παραµεθόριες περιοχές, διαφανείς διαδικασίες εξέτασης των αιτήσεων και αντικειµενική εξέταση των αιτηµάτων.
Αξιοπρεπείς συνθήκες διαµονής των αιτούντων άσυλο στα κέντρα υποδοχής, δηµιουργία ειδικών χώρων για γυναίκες και παιδιά, κοινωνική υποστήριξη των ασυνόδευτων ανηλίκων προσφύγων.
Αυτόµατη παροχή ασύλου στα αποδεδειγµένα θύµατα βασανιστηρίων, βιασµών ή άλλης µορφής ηθικής, φυσικής ή σεξουαλικής βίας.
Πόντιοι Παλιννοστούντες
Οι κυβερνήσεις ΠΑΣΟΚ εκπόνησαν και άρχισαν να εφαρµόζουν ένα σηµαντικό έργο για το πολύπαθο αυτό κοµµάτι του ελληνισµού το οποίο όµως διεκόπη βίαια από τη Νέα Δηµοκρατία.
Έχοντας ανοίξει ένα ευρύ πεδίο διαλόγου µε τους οµογενείς µας γνωρίζουµε τα προβλήµατά τους
και δεσµευόµαστε να εργαστούµε στις εξής κατευθύνσεις: Απλούστευση και εξορθολογισµό των διαδικασιών απονοµής της ελληνικής ιθαγένειας.
Θέσπιση ρύθµισης για αποφυγή απελάσεων οµογενών που έχουν αιτηθεί την ελληνική ιθαγένεια.
Επανεργοποίηση και ολοκλήρωση του προγράµµατος στεγαστικής αποκατάστασης.
Εξέταση των ευαίσθητων πτυχών του ασφαλιστικού τους προβλήµατος.
Εκπόνηση ειδικών προγραµµάτων για την αντιµετώπιση της ανεργίας.
Ροµά (Τσιγγάνοι)
Οι Έλληνες Ροµά πρέπει να αντιµετωπισθούν σε πολιτικό και κοινωνικό επίπεδο ως ευάλωτη κοινωνική οµάδα µε ιδιαίτερα πολιτιστικά χαρακτηριστικά, ίσα δικαιώµατα και ίσες δυνατότητες πρόσβασης στη στέγη, στην υγεία και στην εκπαίδευση.
Στα πλαίσια αυτά αναλαµβάνουµε τις ακόλουθες δεσµεύσεις: Καταπολέµηση των σε βάρος τους διακρίσεων, ιδίως µέσω της επικύρωσης του Πρωτοκόλλου 12 της Ευρωπαϊκής Σύµβασης για τα Δικαιώµατα του Ανθρώπου,
της συστηµατικής επιµόρφωσης των αρµόδιων φορέων υλοποίησης της νοµοθεσίας για την καταπολέµηση των διακρίσεων,
της εξέτασης σε εύλογο χρόνο των εκκρεµουσών καταγγελιών κακοµεταχείρισης Ροµά εκ µέρους αστυνοµικών οργάνων,
της άµεσης τακτοποίησης των αστικοδηµοτικών εκκρεµοτήτων,
της εκτενούς καµπάνιας ευαισθητοποίησης του κοινωνικού σώµατος.
Κατά προτεραιότητα υλοποίηση των προβλεποµένων αλλά και λήψη πρόσθετων µέτρων για µετεγκατάσταση καταυλισµών και βελτίωση των συνθηκών διαβίωσης σε αυτούς.
Διευκόλυνση της εγκατάστασης Ροµά σε γειτονιές εκτός καταυλισµών.
Κατά προτεραιότητα συµµετοχή σε ειδικά προγράµµατα σε επίπεδο τοπικής αυτοδιοίκησης, απορρόφηση ως εργατικού δυναµικού σε µεγάλα έργα και ένταξη σε σχολές επαγγελµατικής αποκατάστασης µέσω του ΟΑΕΔ και του ΟΕΚ.
Εξασφάλιση ίσης µε τους άλλους πολίτες πρόσβασης στις βασικές υπηρεσίες εκπαίδευσης, αποκλείοντας τη δηµιουργία χωριστών σχολείων για τους Ροµά.
Μειονότητα Θράκης
Η ισότιµη και ουσιαστική παρουσία της µειονότητας της Θράκης στο κοινωνικό γίγνεσθαι και η ανάπτυξη του συνόλου της περιοχής είναι ζήτηµα µε επιρροή στην όλη ποιότητα της δηµοκρατίας µας.
Παρά τα µέτρα τα οποία έχουν ληφθεί τα τελευταία δεκαπέντε χρόνια, υπάρχουν ακόµη αποµεινάρια προκαταλήψεων και αρνητικών πρακτικών τα οποία δηµιουργούν προσκόµµατα στη δυναµική προσαρµογή της µειονότητας στο σύγχρονο κοινωνικό κεκτηµένο.
Το ΠΑΣΟΚ έχει ακολουθήσει µια ενεργή πολιτική συµµετοχής των στελεχών της µειονότητας σε καίριες θέσεις στην τοπική αυτοδιοίκηση, στο συνδικαλισµό, στους κοµµατικούς θεσµούς.
Ενθάρρυνε τη συµµετοχή τους σε διαδικασίες διαβούλευσης για τα προβλήµατα της µειονότητας και όχι µόνο.
Πιστεύουµε ότι η ανάπτυξη της µειονότητας είναι άρρηκτα συνυφασµένη µε τη συνολική ευηµερία της περιοχής.
Η εγγύηση της απαράβατης λειτουργίας των κανόνων της ισοπολιτείας απέναντι σε όλους τους πολίτες αποτελεί θέµα αρχής.
Οµογενείς από Βόρειο Ήπειρο
Από τις αρχές της δεκαετίας του 90 το ΠΑΣΟΚ εργάστηκε για τη βελτίωση των διµερών σχέσεων µε την Αλβανία και την προσέγγισή της µε την ΕΕ
ενώ παράλληλα υιοθέτησε σηµαντικές πολιτικές στήριξης και ένταξης των οµογενών στην ελληνική κοινωνία.
Με τις εµπειρίες που αποκοµίσαµε, αναλαµβάνουµε για την επόµενη κυβερνητική µας θητεία τις ακόλουθες δεσµεύσεις: Άµεση και µε διαφάνεια απόδοση της ιθαγένειας σε όλους τους οµογενείς που τη δικαιούνται.
Ειδική ρύθµιση της στρατιωτικής θητείας των οµογενών.
Συµµετοχή στα όργανα του κόµµατός µας.
Εκπόνηση στρατηγικού σχεδίου ανάπτυξης και επενδύσεων στις περιοχές της Αλβανίας µε έντονο ελληνικό στοιχείο.
Διευκολύνσεις για την εισαγωγή φοιτητών στα ελληνικά Πανεπιστήµια, παροχή επιδοµάτων.
Εξέταση των ασφαλιστικών εκκρεµοτήτων των οµογενών.
Ανθρώπινα δικαιώµατα - οι δεσµεύσεις µας
Προστασία και προώθηση των δικαιωµάτων όλων ανεξαιρέτως των πολιτών.
Λήψη αποτελεσµατικών µέτρων για την κοινωνική ένταξη των µεταναστών και πρόνοια για τη δεύτερη γενιά των µεταναστών.
Πρόνοια και στήριξη των ευαίσθητων κοινωνικών οµάδων, των κοινωνικά αποκλεισµένων και των περιθωριοποιηµένων.
Δηµόσια διοίκηση µε στόχους και αποτελέσµατα για τους πολίτες
Στόχοι
Το όραµά µας είναι το τρίπτυχο: προσβασιµότητα – ποιότητα – καθολικότητα στις υπηρεσίες που προσφέρει το κράτος στους πολίτες του.
Με απλά λόγια θέλουµε οι πολίτες της χώρας µας, όπου κι αν βρίσκονται (γεωγραφικά), ανεξάρτητα από το εισόδηµά τους, την εθνικότητα, το φύλο, τη θρησκεία τους να έχουν την ίδια πρόσβαση στις υπηρεσίες του κράτους (προσβασιµότητα), να απολαµβάνουν το ίδιο υψηλό επίπεδο υπηρεσιών (ποιότητα) και αυτές οι υπηρεσίες να βρίσκονται παντού (καθολικότητα).
Τα Κέντρα Εξυπηρέτησης Πολιτών (ΚΕΠ) είναι ένα τέτοιο παράδειγµα, που προωθεί τη Δηµοκρατία της Καθηµερινότητας.
Βασικός µας στόχος είναι να µετατρέψουµε το σηµερινό γραφειοκρατικό σύστηµα Διοίκησης - µε ένα νέο τρόπο λειτουργίας της Δηµόσιας Διοίκησης – σε ένα σύστηµα µε στόχους και µετρήσιµα αποτελέσµατα σε όλες τις βαθµίδες της:
από την κυβέρνηση µέχρι την τελευταία κοινότητα της χώρας.
Ταυτόχρονα καθιερώνεται παντού η αξιολόγηση, η οποία θα αποτελεί κριτήριο επιδοτήσεων του κρατικού προϋπολογισµού για τις οργανικές µονάδες (πχ δήµοι, νοσοκοµεία, πανεπιστήµια), καθώς και κριτήριο για τις αµοιβές των δηµοσίων υπαλλήλων (πριµ παραγωγικότητας).
Γνωρίζουµε επίσης ότι χωρίς ριζικές αλλαγές στη Δηµόσια Διοίκηση καµία άλλη µεγάλη προοδευτική µεταρρύθµιση δεν µπορεί να αποδώσει.
Προκειµένου να επιτύχουµε τους στόχους αυτούς, θα προωθήσουµε τις παρακάτω µεταρρυθµίσεις.
Εσωτερικές λειτουργίες της Δηµόσιας Διοίκησης
Οι εσωτερικές λειτουργίες της Δηµόσιας Διοίκησης (ροή αποφάσεων και εγγράφων) έχουν προσλάβει µια εντελώς διαφορετική µορφή και δυναµική µέσα στο περιβάλλον της κοινωνίας της πληροφορίας.
Θέλουµε να δηµιουργήσουµε µια Δηµόσια Διοίκηση χωρίς σύνορα ανάµεσα σε διαφορετικούς θεσµούς και διαφορετικά επίπεδα διοίκησης.
Πλάι στην απλή δοµή της παραθέτουµε την οριζόντια λειτουργία της.
Αυτό θα µας βοηθήσει στην επίτευξη αφενός µεν µεγάλων εθνικών στόχων (πχ ανεργία απασχόληση),
αφετέρου δε στην παροχή υψηλού επιπέδου υπηρεσιών στους πολίτες και ετοιµότητα στη διαχείριση κρίσεων, από τις πιο µικρές (π.χ. διακοπή ηλεκτροδότησης σε µια περιοχή) µέχρι τις πιο µεγάλες (πχ σεισµός σε πυκνοκατοικηµένες περιοχές.
Η πολιτική προστασία είναι ο πιο σκληρός πυρήνας ενός σύγχρονου και αποτελεσµατικού κράτους.
Διαχωρίζουµε µε σαφή τρόπο τη διοίκηση της Δηµόσιας Διοίκησης από την πολιτική διεύθυνσή της (διάκριση αρµοδιοτήτων και ευθυνών µεταξύ των πολιτικών προϊσταµένων και των διευθυντικών στελεχών της Δηµόσιας Διοίκησης)
και εµµένουµε στη δέσµευσή µας για την αποκοµµατικοποίηση του Κράτους.
Καθολική ηλεκτρονική επικοινωνία µεταξύ των δηµοσίων υπηρεσιών, και των πολιτών µε όλες τις δηµόσιες αρχές, έως το 2012.
Όλοι οι δηµόσιοι υπάλληλοι µε ψηφιακή υπογραφή, γρήγορη σύνδεση και ηλεκτρονική διεύθυνση στο ΣΥΖΕΥΞΙΣ και πιστοποίηση στη χρήση των νέων τεχνολογιών.
Προώθηση του Ελεύθερου Λογισµικού στη δηµόσια διοίκηση.
Επιτάχυνση των δηµοσίων έργων πληροφορικής.
Όλα τα στοιχεία και οι πληροφορίες που χειρίζεται το κράτος εισάγονται σε βάσεις δεδοµένων και κατοχυρώνουµε ενιαίο και ανοιχτό προς τους πολίτες Σύστηµα Διαχείρισης της Δηµόσιας Πληροφορίας.
Εφαρµόζονται σύγχρονα Συστήµατα Διοίκησης Ποιότητας στη Δηµόσια Διοίκηση.
Επίσης, συστήµατα αξιολόγησης και µέτρησης αποδοτικότητας όλων των οργανικών µονάδων του κράτους µε συγκεκριµένους δείκτες και µετρήσιµα αποτελέσµατα.
Προγραµµατισµός – Συντονισµός – Αξιολόγηση είναι τα σύγχρονα εργαλεία που θέλουµε να εισάγουµε στη Δηµόσια Διοίκηση.
Προγραµµατικές Συµφωνίες (Συµβάσεις) που διαµορφώνουν «συνυπεύθυνη εταιρική σχέση των συµβαλλοµένων» ως εργαλείο εφαρµογής δηµόσιων πολιτικών (πχ Πανεπιστήµια, Νοσοκοµεία)
Τα Κέντρα Εξυπηρέτησης Πολιτών (ΚΕΠ) πλήρη υποκαταστήµατα του κράτους για ΟΛΕΣ (1.200 περίπου) τις υποθέσεις των Πολιτών (από το απλό πιστοποιητικό γέννησης ως τη σύνταξη) που αναλαµβάνουν την ολοκλήρωση των υποθέσεων µε µια απλή επίσκεψη του πολίτη.
Ταυτόχρονα θα προωθήσουµε για όλες τις υποθέσεις των πολιτών υποχρεωτικό χρόνο διεκπεραίωσης, που όταν δεν τηρείται, ο Πολίτης θα δικαιούται οικονοµική αποζηµίωση από το κράτος.
Εµπιστοσύνη της δηµόσιας διοίκησης προς τους πολίτες.
Αντικαθιστούµε πιστοποιητικά και βεβαιώσεις µε την Υπεύθυνη Δήλωση του πολίτη («αυτοπιστοποίηση»), µε παράλληλη καθιέρωση αυστηρών ποινών για την ψευδή δήλωση.
Επαναπροσδιορισµός, συγχωνεύσεις και εξορθολογισµός των ΝΠΔΔ και ΝΠΙΔ
Ανάπτυξη του ανθρώπινου δυναµικού
Αξιολόγηση – κινητικότητα – συνεχής εκπαίδευση από τη στιγµή που ο δηµόσιος λειτουργός εισέρχεται στο Δηµόσιο µέχρι τη συνταξιοδότησή του.
Η κινητικότητα επεκτείνεται και στον ιδιωτικό τοµέα για τις θέσεις των γενικών διευθυντών.
Θέλουµε οι νέοι της χώρας µας να αποκοπούν από το όνειδος των πελατειακών δικτύων και να εισέρχονται αξιοκρατικά στο Δηµόσιο: τους το οφείλουµε.
Θέλουµε το δηµόσιο υπάλληλο πραγµατικά Δηµόσιο λειτουργό, θωρακισµένο από την πολιτική ηγεσία µε ανεξαρτησία και αξιοπρέπεια, πραγµατικό πρωταγωνιστή και παραγωγό της Δηµόσιας ζωής.
Για να υλοποιήσουµε τις παρακάτω πολιτικές καθιερώνουµε: Ετήσιο πολυµορφικό διαγωνισµό εισαγωγής στο δηµόσιο µε συνδυασµό µορίων και γραπτών εξετάσεων.
Ο Διαγωνισµός θα καλύπτει όλες τις ειδικότητες και θα ισχύει για όλο το χρόνο.
Οι συµβάσεις έργου µε φυσικά πρόσωπα καταργούνται µε το απαραίτητο µεταβατικό στάδιο για τους ήδη υπηρετούντες.
Όλες οι διαδικασίες χωρίς εξαίρεση διενεργούνται από το ΑΣΕΠ.
Σχεδιάζουµε και εφαρµόζουµε νέες πολιτικές προσωπικού στο δηµόσιο τοµέα που αξιολογούν αντικειµενικά και αξιοκρατικά την προσφερόµενη εργασία, ενθαρρύνουν την άµιλλα, επιβραβεύουν τις αποκτώµενες δεξιότητες και αµείβουν το παραγόµενο έργο.
Η αξιολόγηση γίνεται µε βάση τις επιδόσεις του εργαζοµένου στην οργανική µονάδα που υπηρετεί.
Το έργο της αξιολόγησης ανατίθεται στο Εθνικό Κέντρο Δηµόσιας Διοίκησης και Αυτοδιοίκησης, που αναβαθµίζεται για τον µείζονα αυτό σκοπό και συµπεριλαµβάνει όλες τις υφιστάµενες εκπαιδευτικές δοµές του Δηµοσίου.
Το Εθνικό Κέντρο Δηµόσιας Διοίκησης και Αυτοδιοίκησης (Ε.Κ.Δ.Δ.Α.) σχεδιάζει και εφαρµόζει ένα πρόγραµµα εκπαίδευσης, κατάρτισης και δια βίου µάθησης κατά δηµόσιο φορέα, που θα συνδέεται πλήρως µε το αντίστοιχο πρόγραµµα λειτουργικού εκσυγχρονισµού του δηµοσίου φορέα
και θα αξιολογείται µε βάση τον βαθµό συµβολής του στην επιτυχία των προγραµµατικών στόχων αυτού του φορέα.
Η εκπαίδευση και η κατάρτιση γίνονται εργαλείο µεταρρύθµισης και εκσυγχρονισµού.
Όλα αυτά θα τα πετύχουµε µε τη συνεργασία των δηµοσίων υπαλλήλων και γι’ αυτό δηµιουργούµε σταθερούς θεσµούς διαβούλευσης µε τα συλλογικά όργανά τους, όχι µόνο για τα συνδικαλιστικά ζητήµατα αλλά και για όλες τις σηµαντικές διοικητικές αλλαγές.
Διαφάνεια και συµµετοχή των πολιτών παντού
Θέλουµε να διαµορφώσουµε ένα νέο «διοικητικό πολιτισµό»
µε τα πιο κάτω χαρακτηριστικά: Εισαγωγή της «Διαβούλευσης», ως θεσµού συµµετοχής των Πολιτών σε µείζονες αποφάσεις των θεσµικών οργάνων της χώρας.
Η δηµόσια διαβούλευση µπορεί να καθιερωθεί από την παραγωγή των νόµων της χώρας από το Εθνικό Κοινοβούλιο µέχρι τις αποφάσεις των Δηµοτικών Συµβουλίων.
Διεύρυνση της συµµετοχής µέσα από πρακτικές δηµοκρατίας µέσω του Διαδικτύου.
Έµφαση σε πλατφόρµες που διευκολύνουν τον έλεγχο του έργου των εκλεγµένων αντιπροσώπων (e-petitions, ηλεκτρονικές ψηφοφορίες) αλλά και το σχεδιασµό πολιτικής και διαχείριση του δηµοσίου χρήµατος.
Όλα τα υπουργεία δηµοσιοποιούν σε ιστοχώρο δηµόσιας διαβούλευσης όλα τα σχέδια προεδρικών διαταγµάτων, αποφάσεων και νοµοσχέδια για δηµόσια διαβούλευση
Δηµοσιότητα µέσω του Διαδικτύου για όλες τις αποφάσεις των Διοικητικών και Οικονοµικών οργάνων της χώρας.
Διαφάνεια και φως στη ροή εγγράφων και τα οικονοµικά.
Δηµοσιότητα πχ στις αποφάσεις της Βουλής, των Υπουργών, των Δικαστηρίων, των Δηµοτικών Συµβουλίων κλπ.
Λογοδοσία όλων των δηµοσίων φορέων και όλων των οργάνων, που εκλέγονται από το λαό σε τακτά χρονικά διαστήµατα.
Για κάθε στέλεχος που αναλαµβάνει διευθυντική πολιτική θέση δηµοσιοποιούνται τα περιουσιακά στοιχεία του (π.χ. το έντυπο Ε9), κατά την ανάληψη των καθηκόντων του και κατά τη λήξη της θητείας του.
Συµµετοχή των Πολιτών σε κάθε σηµαντική απόφαση στο χωριό τους, στην πόλη τους, στη χώρα τους.
Η συµµετοχή µπορεί να έχει τη µορφή παράλληλων οργάνων (πχ Δηµοτικά Συµβούλια Νεολαίας, Βουλή των Εφήβων), δηµοψηφισµάτων τοπικών και εθνικών (µε προαιρετικό ή υποχρεωτικό χαρακτήρα), καθώς και συζητήσεις σηµαντικών θεµάτων σε όλα τα θεσµικά όργανα της χώρας από τα Δηµοτικά Συµβούλια έως το Εθνικό Κοινοβούλιο, ύστερα από τη συλλογή ικανού αριθµού υπογραφών από τους Πολίτες.
Ανάπτυξη κινήµατος διαφάνειας στη Δηµόσια ζωή
µε: Ενοποίηση των ελεγκτικών µηχανισµών µε τη συγκρότηση ενιαίου σώµατος επιθεωρητών – ελεγκτών της Δηµόσιας Διοίκησης µε εσωτερική τοµεακή εξειδίκευση.
Εσωτερικό έλεγχο εφαρµογής των προδιαγεγραµµένων στόχων της διοικητικής δράσης, σε όλους τους φορείς του δηµόσιου τοµέα.
Εσωτερικό αυτοέλεγχο: Καθιέρωση κανόνων δεοντολογίας από τους Δηµόσιους Υπαλλήλους για τη λειτουργία τους, τους οποίους θα είναι δεσµευµένοι να τηρούν.
Κοινωνικό έλεγχο: Καθιέρωση οµάδων Πολιτών (πάνελ Πολιτών) σε βάση εθελοντική, που θα εκλέγονται µε δηµόσια κλήρωση για ένα έτος και θα συγκροτούν όργανα προτάσεων, αλλά και κοινωνικού ελέγχου σε όλους τους θεσµούς της χώρας.
Τα σώµατα αυτά µπορούν να ξεκινήσουν τη λειτουργία τους από τα σηµεία που εµφανίζουν έντονα προβλήµατα διαφθοράς (Νοσοκοµεία, Εφορίες, Πολεοδοµίες).
-Συγκρότηση Εθνικής Επιτροπής Διαφάνειας, µε αυξηµένη τεχνογνωσία, η οποία υπό την προεδρία προσώπου µε εθνικό κύρος, θα υποβάλει προτάσεις προς το σύνολο των πολιτικών δυνάµεων της χώρας, κάνοντας χρήση και της δηµόσιας διαβούλευσης.
Επεκτείνουµε στον «στενό δηµόσιο τοµέα», µε κατάλληλη προσαρµογή, τις ρυθµίσεις του νόµου 2414/1996, σε θέµατα προγραµµατισµού (στρατηγικό και επιχειρησιακό σχέδιο) και ανωτάτων διευθυντικών στελεχών (δηµόσια προκήρυξη, αξιολόγηση, θητεία).
Δηµόσια διοίκηση µε στόχους και αποτελέσµατα – οι δεσµεύσεις µας
Ηλεκτρονική διασύνδεση όλων των υπηρεσιών του δηµοσίου, για δηµόσιες υπηρεσίες χωρίς «σύνορα».
Καθιέρωση υποχρεωτικής προθεσµίας διεκπεραίωσης για ΟΛΕΣ τις υποθέσεις των πολιτών µέσω των ΚΕΠ (περίπου 1.200) µε αποζηµίωση τους από το κράτος, όταν δεν τηρείται η προθεσµία.
Αντικατάσταση πιστοποιητικών και βεβαιώσεων µε την Υπεύθυνη Δήλωση και καθιέρωση αυστηρών ποινών για ψευδή δήλωση.
Ετήσιος διαγωνισµός µε συνδυασµό µορίων και γραπτών εξετάσεων για ΟΛΑ τα µόνιµα στελέχη του Δηµοσίου.
Κατάργηση των συµβάσεων έργου σε φυσικά πρόσωπα µε το απαραίτητο µεταβατικό στάδιο για τους ήδη υπηρετούντες.
ΟΛΕΣ οι διαδικασίες από το ΑΣΕΠ.
Καθιέρωση της αξιολόγησης και του προγραµµατισµού παντού µε συγκεκριµένους δείκτες και µετρήσιµα αποτελέσµατα σε όλες τις οργανικές µονάδες της χώρας (Υπουργεία, Περιφέρειες, Δήµοι, Νοσοκοµεία, Πανεπιστήµια, Αστυνοµικά Τµήµατα) µε παράλληλη αξιολόγηση ΟΛΩΝ των δηµοσίων υπαλλήλων.
Καθιέρωση πλήρους διαφάνειας και συµµετοχής των πολιτών µέσω των νέων θεσµών της διαβούλευσης, της κοινωνικής λογοδοσίας των δηµοψηφισµάτων.
Δυναµική και σταδιακή ανάπτυξη των νέων αυτών θεσµών µε συνεχή βελτίωσή τους.
Νέα µορφή λειτουργίας του δηµοσίου τοµέα µε την χρήση προγραµµατικών συµφωνιών σε όλους τους τοµείς
Η µεταρρύθµιση και ο εκσυγχρονισµός της Δηµόσιας Διοίκησης δεν θα γίνουν αποσπασµατικά, αλλά µε «Συνολικό Πρόγραµµα Μεταρρύθµισης» και «Κεντρική Δοµή» για τη διοίκηση της εφαρµογής του.
Εµπέδωση αισθήµατος ασφάλειας – Η ασφάλεια, δικαίωµα του πολίτη χωρίς περιορισµό των ελευθεριών του
Στόχοι
Βασικός µας στόχος είναι η ασφάλεια του πολίτη χωρίς εκπτώσεις στις ελευθερίες και τα ατοµικά του δικαιώµατα.
Με µια αστυνοµία, ένα πυροσβεστικό σώµα και ένα λιµενικό σώµα που να σέβονται τον πολίτη και να τα σέβεται.
Να εξασφαλίζουν στους πολίτες άµεση συνδροµή όταν και όπου την χρειαστούν.
Με µια αστυνοµία που εξασφαλίζει περιβάλλον ασφάλειας µε την αποτελεσµατική αντιµετώπιση κρίσιµων περιστατικών, σύγχρονων µορφών εγκλήµατος (trafficking, οργανωµένο έγκληµα) και της τροµοκρατίας.
Να προστατεύει αποτελεσµατικά τη δηµόσια και την κρατική ασφάλεια.
Μια αστυνοµία η οποία θα αποτελεί στυλοβάτη των δηµοκρατικών ελευθεριών και των δικαιωµάτων των πολιτών,
αλλά ταυτόχρονα θα είναι ένας αποτελεσµατικός µηχανισµός πρόληψης και καταστολής κάθε µορφής εγκληµατικότητας.
Πολιτικές
Σε ένα σύγχρονο ευρωπαϊκό κράτος δικαίου δεν υπάρχουν διλήµµατα µεταξύ ελευθερίας και ασφάλειας.
Ασφάλεια για τον πολίτη υπάρχει µόνο όταν γίνονται σεβαστά τα συνταγµατικά δικαιώµατά του και οι θεµελιώδεις ελευθερίες του.
Όταν ισχύουν οι εγγυήσεις του δηµοκρατικού κράτους δικαίου.
Αυτός είναι ο πυρήνας του ευρωπαϊκού νοµικού και πολιτικού πολιτισµού.
Θέλουµε µια κοινωνία ενεργών πολιτών, απαλλαγµένη όχι µόνον από τον κίνδυνο εγκληµάτων, αλλά και από το φόβο.
Με συµπαραστάτη το κράτος στην υπηρεσία της ασφάλειας των πολιτών.
Η ραγδαία ανάπτυξη της εγκληµατικότητας και οι νέοι κίνδυνοι ασφάλειας που διαφαίνονται στο παγκόσµιο σύστηµα, απαιτούν τολµηρές πολιτικές και δράσεις.
Απαιτούν µια σύγχρονη αντιεγκληµατική πολιτική, που θα λαµβάνει υπόψη της την εξέλιξη της εγκληµατικότητας, τις κοινωνικές αλλαγές και µετασχηµατισµούς, την πολυπολιτισµικότητα, τις αλλαγές στην αγορά εργασίας και στη δοµή της οικογένειας, στην εµφάνιση νέων µορφών φτώχειας και κοινωνικού αποκλεισµού.
Μια πολιτική που θα αξιοποιεί τις δυνατότητες στην αστυνοµική και πυροσβεστική έρευνα, που θα δίνει η χρήση των νέων τεχνολογιών, αλλάζοντας τη λειτουργία των Σωµάτων Ασφαλείας σε σχέση µε προηγούµενες περιόδους.
Στο πλαίσιο αυτό, θα πρέπει να λειτουργεί µια σύγχρονη αστυνοµία και να επιτελεί τον κοινωνικό της ρόλο µε γνώµονα την αρχή του κράτους δικαίου, την αρχή της νοµιµότητας και το σεβασµό του Συντάγµατος και της Ευρωπαϊκής Σύµβασης των Δικαιωµάτων του Ανθρώπου.
Η οργάνωση και η λειτουργία της αστυνοµίας είναι αρµοδιότητα του κράτους.
Πρέπει όµως να ασκείται σε στενή συνεργασία µε την περιφερειακή και τοπική αυτοδιοίκηση προς όφελος της κοινωνίας των πολιτών.
Το επίπεδο της γειτονιάς είναι το πιο κρίσιµο για το µεγαλύτερο αριθµό θεµάτων, που απασχολούν τους πολίτες.
Στο Υπουργείο Δηµόσιας Τάξης κατοχυρώνουµε τη διάκριση της πολιτικής διεύθυνσης των δηµόσιων πολιτικών ασφάλειας των πολιτών, από τη διοικητική διεύθυνση της Αστυνοµίας.
Το Υπουργείο Δηµόσιας Τάξης συγχωνεύεται µε το Υπουργείο Εσωτερικών, Δηµόσιας Διοίκησης και Αποκέντρωσης.
Κατοχυρώνουµε την αξιοκρατία και τη διαφάνεια στην επιλογή της ηγεσίας των Σωµάτων Ασφαλείας, µε την ενεργό συµµετοχή της Βουλής στη διαδικασία.
Προωθούµε σύγχρονη οργάνωση στα Αστυνοµικά Τµήµατα, τα Τµήµατα Ασφαλείας, την Πυροσβεστική και το Λιµενικό.
Ενισχύουµε τη Δηµοτική Αστυνοµία.
Διασφαλίζουµε την απεµπλοκή των αστυνοµικών από τη φύλαξη «επωνύµων», καθώς και την απαλλαγή του προσωπικού της ΕΛΑΣ από αλλότρια καθήκοντα και πάρεργα, ώστε να απασχολούνται στα κύρια καθήκοντά τους που είναι η προστασία των πολιτών.
Εµπέδωση αισθήµατος ασφαλείας – οι δεσµεύσεις µας
Εκ βάθρων αναδιοργάνωση των Σωµάτων Ασφαλείας µε τη δηµιουργία νέας Δοµής και νέου Μοντέλου λειτουργίας.
Οι αλλαγές να συνδυαστούν µε τη σχεδιαζόµενη νέα διοικητική δοµή της χώρας και να διαµορφώσουν ένα επιχειρησιακό µοντέλο, που θα δίνει βάρος: α) Στην πρόληψη, στη συνεργασία µε την κοινωνία των πολιτών.
Άµεση επέκταση Δικτύου Συµβουλίων Πρόληψης της Παραβατικότητας σε όλη την Ελλάδα.
β) Στην εµπέδωση του αισθήµατος ασφάλειας των πολιτών.
Προτεραιότητά µας είναι οι πεζές περιπολίες και ο αστυνοµικός της γειτονιάς.
Δηµιουργία Πανεπιστήµιου για τα Σώµατα Ασφαλείας και αναβάθµιση του ΚΕΜΕΑ (Κέντρο Μελετών Ασφάλειας) σε Ινστιτούτο Αντιεγκληµατικής Πολιτικής και Πολιτικής Ασφάλειας διεθνούς επιστηµονικού κύρους.
Δικαιοσύνη ανεξάρτητη, µε ποιότητα και ταχύτητα στην απονοµή
Στόχοι
Θέλουµε µια Δικαιοσύνη ανεξάρτητη µε ταχύτητα, ποιότητα και διαφάνεια κατά την απονοµή της, µε ελεύθερη πρόσβαση των πολιτών στη δίκαιη δίκη.
Πρωταρχικός µας στόχος το δικαίωµα δικαστικής προστασίας, το δικαίωµα στη δίκαιη δίκη, που είναι το θεµέλιο του κράτους δικαίου.
Η δραστική επιτάχυνση και απλούστευση των δικονοµικών διαδικασιών είναι προϋπόθεση για ένα αποτελεσµατικό, σύγχρονο και λειτουργικό κράτος στην υπηρεσία του πολίτη.
Πολιτικές
Το δίπτυχο για το οποίο θα εργασθούµε, είναι η ανεξαρτησία του δικαστή και η ποιότητα στη δικαιοσύνη.
Αυτό σηµαίνει στην πράξη προώθηση των παρακάτω πολιτικών: Αύξηση των οργανικών θέσεων, κυρίως των κατώτατων δικαστικών λειτουργών, µε παράλληλη διαρκή επιµόρφωση.
Ανεξάρτητος δικαστής σηµαίνει καλός και σύγχρονος νοµικός, ελεύθερος και υπεύθυνος δικαστικός λειτουργός.
Αυτό απαιτεί διαρκή επιµόρφωση υψηλού επιπέδου και πολυεπίπεδη, να καλύπτει δηλαδή όλες τις πτυχές της λειτουργίας του δικαστή.
Σε αυτό θα συµβάλει η ουσιαστική αναβάθµιση του ρόλου της Εθνικής Σχολής Δικαστών µε πανελλήνια κάλυψη επιµορφωτικών σεµιναρίων.
Για την ταχύτερη απονοµή της δικαιοσύνης θα θεσπίσουµε νέες εναλλακτικές µορφές επίλυσης διαφορών, όπως η διαµεσολάβηση ή οι ταχείες µορφές διαιτησίας.
Κορυφαίο ρόλο σ’ αυτό µπορούν να παίξουν και οι Δικηγορικοί Σύλλογοι µε την καθιέρωση κινήτρων, που θα αφαιρέσουν ύλη από τα δικαστήρια, θα δηµιουργήσουν παράλληλα ύλη για τους δικηγόρους, βελτιώνοντας το νοµικό πολιτισµό µας και εντέλει την κοινωνία µας.
Διότι και ο πολίτης, όταν µαθαίνει να διαβουλεύεται, όταν γνωρίζει ότι υπάρχει διαµεσολάβηση, αναζητά το δίκαιο συµβιβασµό και έτσι οικοδοµείται ο πολιτισµός µεταξύ των πολιτών.
Έτσι θα περιοριστούν οι διαφορές που θα καταλήγουν στα δικαστήρια, µε συνέπεια να βελτιωθούν σηµαντικά και οι χρόνοι απονοµής της δικαιοσύνης σε όσες υποθέσεις χρειάζεται.
Παράλληλα, για να ανταποκριθούµε στο αίτηµα της ποιότητας της Δικαιοσύνης, πρέπει να προχωρήσουµε σε ένα γενικό εκσυγχρονισµό του υλικοτεχνικού επιπέδου του Δικαστή,
που πρέπει να στηρίζεται σε τρεις πυλώνες: Τη ριζική δικονοµική απλούστευση,
Την εθνική κωδικοποίηση της νοµοθεσίας,
Τον καθολικό τεχνολογικό εκσυγχρονισµό της Δικαιοσύνης (όπως είναι η εισαγωγή των τεχνολογιών πληροφορικής και επικοινωνιών, η µαγνητοφώνηση της διαδικασίας κάθε δίκης στο ακροατήριο κλπ.).
Βασική επίσης πολιτική επιλογή ενός κράτους δικαίου είναι ο θεσµικός και λειτουργικός εκσυγχρονισµός του σωφρονιστικού συστήµατος. (Εκσυγχρονισµός των υφισταµένων και ολοκλήρωση του προγράµµατος ανέγερσης νέων Καταστηµάτων Κράτησης.
Αποσυµφόρηση των Καταστηµάτων Κράτησης µε την ενίσχυση του κοινωνικού χαρακτήρα της ποινής και τη διεύρυνση των εναλλακτικών µορφών της έκτισής της.
Επέκταση του προγράµµατος απεξάρτησης τοξικοµανών κρατουµένων και δηµιουργία Τµηµάτων Απεξάρτησης για ανηλίκους και γυναίκες.
Ενίσχυση της εκπαίδευσης των ανήλικων κρατουµένων.
Λειτουργία των Μονάδων Μέριµνας Νέων για την εφαρµογή µέτρων πρόληψης της παρανοµίας.
Επέκταση των προγραµµάτων εκπαίδευσης – κατάρτισης κρατουµένων κυρίως στις Αγροτικές Φυλακές και σε νέους τοµείς.
Εκπόνηση και εφαρµογή νέων συστηµάτων κοινωνικής επανένταξης για τους αποφυλακισµένους.
Επιµόρφωση των σωφρονιστικών υπαλλήλων µε τη συνεργασία ΑΕΙ και ΤΕΙ).
Δικαιοσύνη – οι δεσµεύσεις µας
Αύξηση των οργανικών θέσεων των δικαστικών λειτουργών µε παράλληλη, διαρκή και πολυεπίπεδη επιµόρφωση από την αναβαθµισµένη Σχολή Δικαστών.
Θέσπιση και εφαρµογή νέων, εναλλακτικών µορφών επίλυσης διαφορών, όπως η διαµεσολάβηση.
Σύγχρονοι κώδικες µε τη θεσµοθέτηση ριζικών δικονοµικών απλουστεύσεων.
Κωδικοποίηση της νοµοθεσίας -- στόχος ανάλογης κρισιµότητας µε το Εθνικό Κτηµατολόγιο.
Πλήρης ψηφιοποίηση όλων των διαδικασιών απονοµής δικαιοσύνης και διασύνδεση όλων των υπηρεσιών που αφορούν στη δικαιοσύνη σε όλη τη χώρα.
Υποχρεωτική δηµοσίευση των δικαστικών αποφάσεων όλων των δικαστηρίων στο διαδίκτυο.
Εξυπηρέτηση των πολιτών µε εγκατάσταση συστηµάτων «αυτόµατης εξυπηρέτησης» των πολιτών και των δικηγόρων, αναφορικά µε την πορεία µιας υπόθεσης στα µεγάλα δικαστήρια της χώρας.
Αξιοποίηση των νέων τεχνολογιών και για την ηλεκτρονική κατάθεση δικογράφων.
Εκσυγχρονίζουµε θεσµικά και λειτουργικά το σωφρονιστικό σύστηµα.
Νέα πολιτική για την ύπαιθρο
VIII. ΑΝΑΠΤΥΞΗ ΣΕ ΟΛΗ ΤΗΝ ΕΛΛΑΔΑ
Η ανάπτυξη των περιφερειών, της υπαίθρου και των νησιωτικών περιοχών προωθείται µε την πλήρη και πραγµατική αποκέντρωση
και µε βάση το νέο αναπτυξιακό υπόδειγµα της Βιώσιµης Ανάπτυξης µε έµφαση στη γνώση και καινοτοµία, την εξωστρέφεια, την επιχειρηµατικότητα, την αειφόρο διαχείριση των εδαφικών και υδάτινων πόρων.
Το αναπτυξιακό κοίτασµα της περιφέρειας
Το δίπτυχο περιφερειακή ανάπτυξη – αποκέντρωση αποτελεί τον πυρήνα του αναπτυξιακού µας σχεδίου.
Ανάπτυξη για εµάς σηµαίνει µείωση των περιφερειακών και ενδοπεριφερειακών ανισοτήτων, µία νέα ισορροπία κέντρου – περιφέρειας στις αρµοδιότητες, τους πόρους
και η ανάδυση νέων πόλων ανάπτυξης µε έµφαση στη γνώση και καινοτοµία, την εξωστρέφεια, την επιχειρηµατικότητα, την αειφόρο διαχείριση των φυσικών πόρων.
Το κύριο µελλοντικό κοίτασµα βιώσιµης ανάπτυξης βρίσκεται στις δυναµικές περιφέρειες που πρωταγωνιστούν εντός και εκτός Ελλάδας.
Κύριος µοχλός ανάπτυξης και σύγκλισης των περιφερειών αποτελεί η αναπτυξιακή πολιτική που εφαρµόζει το Κράτος µε έµφαση στις Δηµόσιες Επενδύσεις και στην αξιοποίηση των Κοινοτικών πόρων.
Δεσµευόµαστε για δηµόσιες επενδύσεις ύψους 5% του ΑΕΠ
καθώς και για την διάθεση τουλάχιστον του 80% των πόρων του Εθνικού Στρατηγικού Πλαισίου Αναφοράς 2007-2013 («Δ’ ΚΠΣ») στην περιφέρεια
µε το 50% του Δ’ ΚΠΣ απευθείας στα Περιφερειακά Επιχειρησιακά Προγράµµατα.
Αυτό αποτελεί εγγύηση της αξιοπρεπούς χρηµατοδότησης µιας πολιτικής ανάπτυξης σε όλη την Ελλάδα και σε κάθε περιφέρειά της.
Οι υπηρεσίες που παρέχει το Κράτος αποτελούν πρωταρχικό παράγοντα για την ελκυστικότητα µιας περιοχής ως τόπου διαµονής, επίσκεψης και οικονοµικής δραστηριότητας.
Πρώτος στόχος µας η επάρκεια της κρατικής παρουσίας και φροντίδας σε όλη την Ελλάδα:
σύγχρονα, καλά στελεχωµένα και εξοπλισµένα σχολεία,
επαρκείς υπηρεσίες υγείας και προσβάσεις, ιδίως σε περίπτωση έκτακτης ανάγκης,
βελτιωµένες δηµοτικές υπηρεσίες,
δηµόσια ασφάλεια.
Θέλουµε οι Έλληνες και οι Ελληνίδες να απολαµβάνουν της ίδιας κρατικής µέριµνας, σε όποιο µέρος της Ελλάδας και αν κατοικούν.
Το Κράτος να εγγυηθεί την ισότητα µεταχείρισης των πολιτών του.
Θέλουµε ζωντανές και ελκυστικές τοπικές κοινωνίες στην ύπαιθρο και στα νησιά.
Να κρατήσουµε και προσελκύσουµε σε αυτές ακµαίους δηµογραφικά πληθυσµούς, αναβαθµίζοντας την ποιότητα ζωής τους, εµπεδώνοντας αίσθηµα ασφάλειας και προοπτικής.
Για την αυτοδύναµη ανάπτυξη µιας περιοχής δεν αρκούν οι δηµόσιες επενδύσεις σε βασικές υποδοµές, τα επαρκή κίνητρα για την επιχειρηµατικότητα και τα αναγκαία µέτρα ενεργητικής στήριξης της απασχόλησης.
Προϋπόθεση είναι επίσης η συγκέντρωση και ενεργοποίηση µιας κρίσιµης µάζας δηµιουργικών ανθρώπων της γνώσης, της επιχειρηµατικότητας, του πολιτισµού, της τοπικής αυτοδιοίκησης
και η καλλιέργεια πνεύµατος ανάληψης επιχειρηµατικών, αναπτυξιακών, εκπαιδευτικών και πολιτιστικών πρωτοβουλιών.
Θέλουµε η κάθε περιφέρεια να καταστεί ξεχωριστή σε εθνικό και ευρωπαϊκό επίπεδο.
Να αποκτήσει τη δική της ισχυρή ταυτότητα, να είναι πρωτοπόρα στον τοµέα που αυτή θα διαλέξει, ανάλογα µε τα συγκριτικά πλεονεκτήµατα, τη γεωγραφική θέση, τους τοπικούς ανθρώπινους και υλικούς πόρους, την πολιτισµική και φυσική κληρονοµιά.
Η περιφερειακή εξειδίκευση µπορεί να αφορά την παραγωγή αγροτικών προϊόντων υψηλής ποιότητας,
την ανάπτυξη διεθνώς ανταγωνιστικού µεταποιητικού τοµέα,
την αξιοποίηση της γεωγραφικής θέσης στο νέο περιφερειακό γεωπολιτικό σύστηµα,
την επένδυση στο φυσικό περιβάλλον και την εφαρµογή πρότυπων συστηµάτων περιβαλλοντικής προστασίας,
την ανάπτυξη τοπικών ΑΕΙ και ερευνητικών κέντρων µε διεθνή ακτινοβολία,
την εξειδίκευση σε νέες µορφές τουρισµού.
Στην εποχή της παγκοσµιοποίησης η µαζικότητα και η οµοιοτυπία συµβαδίζουν µε την αναζήτηση της τοπικότητας και της ιδιαιτερότητας.
Οι νέες τεχνολογίες που συµπιέζουν χρόνους και µηδενίζουν αποστάσεις επιτρέπουν υπερτοπικές, χωρίς όρια, επικοινωνιακές και τηλεµατικές συνεργασίες και δικτυώσεις και συναλλαγές που αίρουν την αποµόνωση και ευνοούν την τοπική ανάπτυξη.
Τοπικά ολοκληρωµένα προγράµµατα εξειδικεύουν και αξιοποιούν τις δηµόσιες εθνικές και ευρωπαϊκές αναπτυξιακές πολιτικές.
Ενσωµατώνουν και ενθαρρύνουν τοπικές επιχειρηµατικές, κοινωνικές και συµµετοχικές πρωτοβουλίες.
Αναδεικνύουµε υψηλές προτεραιότητες, για την περιφερειακή ανάπτυξη.
Την ανάδυση του πόλου Θεσσαλονίκη – Μακεδονία σε πρωταθλήτρια περιφέρεια του εξωστρεφούς αναπτυξιακού υποδείγµατος στην ευρύτερη περιοχή.
Η Θεσσαλονίκη πόλη-περιφέρεια που ξεπερνά τις υπάρχουσες διοικητικές διαιρέσεις, θα αναδειχθεί µε συνδυασµένες παρεµβάσεις σε εµπορικό, διαµετακοµιστικό, χρηµατοπιστωτικό, εκπαιδευτικό, τεχνολογικό και τουριστικό κέντρο των Βαλκανίων και της Νοτιοανατολικής Ευρώπης.
Την ανάπτυξη του δυτικού άξονα της χώρας µε βάση τα δικά της συγκριτικά πλεονεκτήµατα.
Προτεραιότητα σε νέες υποδοµές όπως το Σιδηροδροµικό δίκτυο, η ανάπτυξη του οποίου είναι το νέο µεγάλο στοίχηµα, όπως και η διαχείριση των υδάτων.
Ολοκλήρωση του προγράµµατος λιµενικών εγκαταστάσεων της χώρας.
Αµεσα και µακρόπνοα σχέδια συγκεκριµένων υποδοµών σε κάθε περιφέρεια µε στόχο την ενδοπεριφερειακή σύγκλιση και τη σύγκλιση µε την Ευρώπη.
Εκπόνηση και εφαρµογή ειδικών πολιτικών στο εσωτερικό της κάθε περιφέρειας για τη µείωση των ενδοπεριφερειακών ανισοτήτων.
Οι δεσµεύσεις µας για ανάπτυξη σε όλη την Ελλάδα: Δηµόσιες επενδύσεις ύψους 5% του ΑΕΠ
και διάθεση τουλάχιστον του 80% του ΚΠΣ στην περιφέρεια
µε το 50% απευθείας στα περιφερειακά επιχειρησιακά προγράµµατα για τη χρηµατοδότηση της περιφερειακής ανάπτυξης.
Ισότητα µεταχείρισης των πολιτών µε επάρκεια κρατικής παρουσίας και φροντίδας σε όλη την Ελλάδα.
Περιφέρειες µε ισχυρή ξεχωριστή ταυτότητα σε εθνικό και ευρωπαϊκό επίπεδο, µε επένδυση στα συγκριτικά πλεονεκτήµατα της κάθε περιοχής.
Τοπικά ολοκληρωµένα προγράµµατα ανάπτυξης και απασχόλησης
Σιδηροδροµικό δίκτυο – το νέο µεγάλο σχέδιο για τη χώρα
Αναπτυξιακή απογείωση του µέχρι πρότινος αποκοµµένου δυτικού άξονα της χώρας.
Εκπόνηση και εφαρµογή ειδικών πολιτικών στο εσωτερικό της κάθε περιφέρειας για τη µείωση των ενδοπεριφερειακών ανισοτήτων.
Η ανάπλαση των υποβαθµισµένων περιοχών των αστικών κέντρων και αναγέννηση των πόλεων.
Αναγέννηση της υπαίθρου και αγροτική πολιτική
Στόχοι
Το ΠΑΣΟΚ έχει ακατάλυτους ιστορικούς δεσµούς µε τον αγροτικό κόσµο και την ύπαιθρο.
Θέλουµε να υπηρετήσουµε ένα νέο πρότυπο ανάπτυξης της υπαίθρου.
Θέλουµε την ελληνική ύπαιθρο προνοµιακό χώρο ανάπτυξης και ποιότητας ζωής.
Στην ύπαιθρο, τον κοινωνικό ιστό που συνθέτουν µικρές πόλεις και χωριά σε όλη την επικράτεια, κατοικεί και δραστηριοποιείται το εν τρίτον περίπου του πληθυσµού της χώρας µας.
Κάποτε η αγροτική δραστηριότητα στην ύπαιθρο ήταν η κυρίαρχη ή και η αποκλειστική.
Σήµερα δεν αρκεί για να δώσει από µόνη της το επιθυµητό επίπεδο απασχόλησης και εισοδήµατος σε όλους τους κατοίκους της.
Αυτό είναι απόρροια της τεχνικής προόδου αλλά και του βελτιωµένου βιοτικού επιπέδου που δικαίως επιδιώκουν οι οικογένειες στην ελληνική ύπαιθρο.
Στόχος µας να µετατρέψουµε τον αγροτικό τοµέα σε κυρίαρχο και δυναµικό τοµέα της οικονοµία της υπαίθρου
και να δηµιουργήσουµε δουλειές και εισοδήµατα σε συνδυασµό και πέρα από την αγροτική παραγωγή και σε νέους δυναµικούς κλάδους προσφοράς προϊόντων και υπηρεσιών.
Να δηµιουργήσουµε στις µικρές πόλεις και στα χωριά, ποιότητα ζωής που θα συγκρατήσει και προσελκύσει ακµαίο δηµογραφικά πληθυσµό.
Να υποστηρίξουµε ισχυρούς επαγγελµατίες αγρότες.
Να ανοίξουµε προοπτικές στους νέους.
Να εγγυηθούµε ασφάλεια και φροντίδα στις ηλικίες αγροτών που ολοκληρώνουν τον παραγωγικό τους κύκλο.
Τοµείς αιχµής
Θέλουµε να δοµήσουµε κατά προτεραιότητα, διεθνώς ανταγωνιστικά πλεονεκτήµατα σε κλάδους αιχµής που είναι: Ο αγροδιατροφικός (γεωργία, κτηνοτροφία, αλιεία)
Ο αγροτικός µη διατροφικός (γεωργικές πρώτες ύλες)
Η ενέργεια κυρίως µε τη χρήση των ανανεώσιµων πηγών
Οι υπηρεσίες, όπως ο θεµατικός τουρισµός που συνδέεται µε τα συγκριτικά πλεονεκτήµατα της κάθε περιοχής, ο αγροτουρισµός, η οργάνωση του εµπορίου µε εθνικά αλλά και ευρωπαϊκά δίκτυα, υπηρεσίες υγείας κλπ.
Ο αγροτικός τοµέας είναι κεντρικό στοιχείo αυτής της ανάπτυξης.
Θέλουµε οι αγροτικοί µας κλάδοι (επιδοτούµενοι ή µη) να οργανώνονται για να κατακτήσουν αγορές.
Να κερδίσουν την εµπιστοσύνη των καταναλωτών εγχώριων και ξένων.
Η ανάπτυξη των κλάδων αιχµής θα δηµιουργήσει σε περιφερειακά και τοπικά επίπεδα συνέργειες
καθώς και νέες υποστηρικτικές και παράγωγες των τοµέων αιχµής οικονοµικές δραστηριότητες µε πολλαπλασιαστικές επιπτώσεις στα εισοδήµατα και στην απασχόληση.
Νέα αγροτική πολιτική
Σήµερα οι συνθήκες έχουν αλλάξει.
Οι ραγδαίες εξελίξεις σ’ ολόκληρο τον κόσµο, η κατάργηση των συνόρων, η έκρηξη των τεχνολογιών, οι συνεχείς διαπραγµατεύσεις στον Π.Ο.Ε., η µεταρρυθµισµένη Κ.Α.Π. δηµιουργούν ένα νέο τοπίο για την ανάπτυξη του αγροτικού τοµέα.
Η Ευρώπη δεν µπορεί να αφήσει την γεωργία της έρµαιο της παγκοσµιοποίησης και του διεθνούς ανταγωνισµού.
Ταυτόχρονα, όµως, η ευρωπαϊκή γεωργία είναι υποχρεωµένη να δώσει πειστικές απαντήσεις στα µεγάλα ζητήµατα των καιρών: την ανεργία, την υποβάθµιση του περιβάλλοντος, την ασφάλεια των τροφίµων.
Η Κ.Α.Π. αποτελεί ένα σηµαντικό εργαλείο στη διαµόρφωση των πολιτικών µας για τον αγροτικό τοµέα και την ανάπτυξη της υπαίθρου.
Προωθούµε εντός αυτής κατά τις διαπραγµατεύσεις αλλά και µε τη βοήθειά της τα συµφέροντα της χώρας.
Μπορούµε και το έχουµε αποδείξει να υπερασπιστούµε την Κ.Α.Π. και την ελληνική Γεωργία στην Ευρωπαϊκή Ένωση και στον Π.Ο.Ε. µε σχέδιο και αποφασιστικότητα.
Δεσµευόµαστε να συγχρηµατοδοτήσουµε τα προγράµµατα της Ε.Ε. για την ύπαιθρο µε επαρκείς εθνικούς πόρους
Θα διαχειριστούµε µε σχέδιο, διαφάνεια και λογοδοσία τους κοινοτικούς αναπτυξιακούς πόρους και θα αξιοποιήσουµε τα αναδιανεµητικά εργαλεία της νέας Κ.Α.Π. για να ενισχύσουµε τους νέους αγρότες, την ποιοτική και φιλοπεριβαλλοντική γεωργία και κτηνοτροφία.
Το διοικητικό κόστος για τη διανοµή και πληρωµές των δικαιωµάτων της νέας Κ.Α.Π. θα βαρύνει αποκλειστικά το κράτος και όχι τους αγρότες.
Αξιοποιούµε τη νέα Κ.Α.Π. αναπτυξιακά.
Ταυτόχρονα σχεδιάζουµε εθνικές πολιτικές µε στόχο ένα δυναµικό – ανταγωνιστικό – εξωστρεφή αγροτικό τοµέα.
Κατοχύρωση του επαγγέλµατος του αγρότη
Η Ταυτότητα του Αγρότη, αποτελεί το κλειδί για την κατά προτεραιότητα πρόσβαση σε προγράµµατα, γνώσεις, κίνητρα και υπηρεσίες.
Πιστεύουµε σε επαγγελµατίες αγρότες που µε τη βοήθειά της Πολιτείας αναπτύσσουν παραγωγικές µεταποιητικές, εµπορικές και αγροτουριστικές πρωτοβουλίες, ενηµερώνονται, εκπαιδεύονται και επιµορφώνονται σε όλη τη διάρκεια του παραγωγικού τους βίου.
Θα στηριχθούµε στους νέους αγρότες για τη γεωργία του µέλλοντος.
Θα στηρίξουµε τους νέους αγρότες µε ένα ολοκληρωµένο σύστηµα κινήτρων, συνδέοντας τις αγροτικές σχολές µε τα προγράµµατα νέων αγροτών, µε το εθνικό απόθεµα δικαιωµάτων, µε τον αναπτυξιακό νόµο και τα προγράµµατα επιχειρηµατικότητας του Δ’ Κοινοτικού Πλαισίου Στήριξης.
Με στόχο την στήριξη των µικρών αγροτικών επιχειρήσεων, δηµιουργούµε Ταµείο Εγγυοδοσίας και στον αγροτικό τοµέα.
Το Ταµείο θα στηρίζει µικρές αγροτικές επιχειρήσεις, προσφέροντας εγγυητική κάλυψη στον µικροεπιχειρηµατία - επαγγελµατία αγρότη για την έγκριση δανείου του, µε εξαίρεση τις περιπτώσεις που ρητά αποκλείονται µε βάση τους κοινοτικούς κανονισµούς.
Στήριξη της ποιότητας
Ενίσχυση της ανταγωνιστικότητας των προϊόντων µας µε κατοχύρωση και ανάδειξη της ποιότητάς τους.
Αξιοποίηση των διατροφικών προϊόντων που συνθέτουν το γνωστό µεσογειακό διατροφικό πρότυπο.
Θα επιδιώξουµε να ταυτίσουµε τα ελληνικά προϊόντα µε τα ποιοτικά προϊόντα σε παγκόσµιο επίπεδο.
Επέκταση των πιστοποιηµένων προτύπων και στήριξη της παραγωγής ποιοτικών ελληνικών προϊόντων Ονοµασίας Προέλευσης και Γεωγραφικής Ένδειξης, Ολοκληρωµένης Διαχείρισης, Βιολογικής Γεωργίας και Κτηνοτροφίας που ταυτοποιούνται µέσω πιστοποιηµένων προτύπων.
Αξιολόγηση, εκσυγχρονισµός και ενίσχυση συστηµάτων πιστοποίησης και ελέγχου ποιότητας και ασφάλειας των αγροτικών προϊόντων.
Εναρµόνισή τους µε διεθνή καταναλωτικά πρότυπα,
Μείωση κόστους πιστοποίησης της ποιότητας των προϊόντων για τον Έλληνα παραγωγό.
Ενίσχυση «Τοπικών Συµφώνων Ποιότητας» µε ειδική σήµανση για προϊόντα και υπηρεσίες περιοχών.
Είµαστε κατηγορηµατικά αντίθετοι στη διάδοση των γενετικά τροποποιηµένων καλλιεργειών.
Θα επιβάλλουµε την σαφή και ευδιάκριτη σήµανση σε όσα προϊόντα περιέχουν Γενετικά Τροποποιηµένους Οργανισµούς.
Επένδυση στη γνώση
Θέλουµε να ανοίξουµε µέσω της γνώσης, προοπτικές, κυρίως στους νέους, που επιλέγουν συνειδητά το αγροτικό και άλλα επαγγέλµατα στην ύπαιθρο, επιζητώντας ενηµέρωση, εκπαίδευση, κατάρτιση βασική και δια βίου.
Δίκτυα ενηµέρωσης και πληροφόρησης των αγροτών µε ένα ενιαίο και αποτελεσµατικό Σύστηµα Παροχής Συµβουλών που καλύπτει όλο το φάσµα της ενηµέρωσης και της τεχνικής στήριξης των αγροτών.
Ένα σύγχρονο σύστηµα που εξασφαλίζει τη δραστηριοποίηση -σε ανταγωνιστικό και διαφανές περιβάλλον -του Δηµοσίου, των Αναπτυξιακών Φορέων της περιφέρειας, των Ο.Τ.Α., των Συνεταιριστικών Οργανώσεων και των ιδιωτών.
Το κράτος πιστοποιεί, αξιολογεί, ελέγχει και ενισχύει φορείς συµβουλευτικών υπηρεσιών, ώστε να παρέχουν υπηρεσίες κατά την περίπτωση δωρεάν ή προσιτού κόστους.
Ενισχύουµε µε γεωτεχνικούς τις υπηρεσίες των Ο.Τ.Α.
Στο σύνολο των αγροτικών δήµων της χώρας τα Κ.Ε.Π. παρέχουν υπηρεσίες µιας στάσης για την πληροφόρηση, ενηµέρωση και στήριξη της επιχειρηµατικής δράσης των αγροτών.
Έρευνα: Δίνουµε ιδιαίτερη βαρύτητα στην ανάπτυξη της έρευνας µέσω της αναβάθµισης του ΕΘΙΑΓΕ και της διασύνδεσής του µε τα πανεπιστηµιακά και τεχνολογικά ιδρύµατα κατά τα διεθνή πρότυπα.
Το ερευνητικό του έργο θα διεξάγεται στο πλαίσιο πολυετών προγραµµάτων για το κράτος και µε αµοιβή για τις επιχειρήσεις.
Δίνουµε προτεραιότητα στην εφαρµοσµένη έρευνα για το πολλαπλασιαστικό υλικό, τις εντόπιες φυλές ζώων, νέες καλλιέργειες και τους καλύτερους τρόπους αξιοποίησης των ήδη υπαρχουσών.
Η χρηµατοδότηση των προγραµµάτων συνδέεται µε την αποτελεσµατικότητα της εφαρµογής τους και τα µετρήσιµα αποτελέσµατα αυτής.
Καινοτοµία: Κίνητρα για παραγωγή και αξιοποίηση τεχνολογικών καινοτοµιών στις αγροτικές εκµεταλλεύσεις.
Πανελλαδικό δίκτυο «προτύπων» αγροκτηµάτων για εφαρµογή υποδειγµατικών µεθόδων αγροτικής παραγωγής.
Βραβεία αριστείας για ΑΕΙ, ΤΕΙ, Ερευνητικά Ιδρύµατα και Επιχειρήσεις και παραγωγούς που συµπράττουν.
Επαγγελµατική Εκπαίδευση-Κατάρτιση: Πρότυπες αγροτικές σχολές, µία σε κάθε αγροτική περιφέρεια, καθιστώντας τις επίσης κέντρα δια βίου κατάρτισης.
Ενισχύεται κατά προτεραιότητα στα Λύκεια και Γυµνάσια των µικρών πόλεων της υπαίθρου, η διδασκαλία ξένης γλώσσας και η χρήση Η/Υ .
Αγορά: Εξυγίανση και Οργάνωση
Θα συγκρουστούµε µε συµφέροντα που οδηγούν σε εναρµονισµένες πρακτικές των επιχειρήσεων που δραστηριοποιούνται στους κλάδους της εµπορίας και µεταποίησης των αγροτικών προϊόντων.
Έλεγχος της αγοράς αγροτικών εφοδίων µε στόχο µείωση του κόστους παραγωγής.
Αυστηρά µέτρα για την λειτουργία του υγιούς ανταγωνισµού µε στόχο την µείωση της ψαλίδας µεταξύ των τιµών παραγωγών και καταναλωτών.
Αναµόρφωση του καθεστώτος εµπορίας και διακίνησης των αγροτικών και αλιευτικών προϊόντων και της λειτουργίας των Λαϊκών Αγορών.
Μητρώο Εµπόρων Αγροτικών Προϊόντων.
Νέος τρόπος ελέγχου των µεταφορικών µέσων διακίνησης.
Μαύρη Λίστα για τους Εµπόρους Αγροτικών προϊόντων (ΕΑΠ) που θα έχουν ακάλυπτες επιταγές και τους αφαιρείται το δικαίωµα να ασκούν το επάγγελµα του εµπόρου για 5 χρόνια και σε περίπτωση υποτροπής για πάντα.
Γνωστοποιείται σε όλες τις αγροτικές συνεταιριστικές ενώσεις, οµάδες παραγωγών και άλλες µορφές αγροτικών οργανώσεων, το Μητρώο των Εµπόρων Αγροτικών Προϊόντων, καθώς και η Μαύρη Λίστα.
Νέα Πολιτική γης
Στόχος µας, η βιώσιµη οικονοµικά αγροτική εκµετάλλευση,
η συγκέντρωση του πολυτεµαχισµένου κλήρου,
η διαµόρφωση ευνοϊκών όρων χρήσης και ενοικίασης της γης.
Η αγροτική γη δηµόσια και ιδιωτική, προστατεύεται στα πλαίσια του χωροταξικού σχεδιασµού και διατίθεται αποκλειστικά για αγροτική εκµετάλλευση.
Καθορίζονται και χαρτογραφούνται οι βοσκότοποι, τα δάση, οι χορτολιβαδικές και οι δασικές εκτάσεις.
Με ειδικά µέτρα, µε φορολογικά κίνητρα και αντικίνητρα οδηγούµε τη γη σ’ αυτούς που την καλλιεργούν.
Δηµιουργείται Φορέας Διαχείρισης Αγροτικής Γης, ευέλικτος και αποκεντρωµένος σε περιφερειακό επίπεδο για τη διευκόλυνση αυτής της πολιτικής και την αξιοποίηση των δηµοσίων εκτάσεων και των εκτάσεων των Ο.Τ.Α. προς όφελος των αγροτών.
Περιβάλλον: Πηγή πλούτου και ζωής
Το περιβάλλον για εµάς αποτελεί ελληνικό συγκριτικό πλεονέκτηµα για την Ανάπτυξη της Υπαίθρου, που θα πρέπει να στηριχθεί πιο στέρεα στην ελληνική γη, στη θάλασσα και στα φυσικά τους αποθέµατα.
Στηρίζει εναλλακτικές οικονοµικές δραστηριότητες.
Δηµιουργεί πρόσθετες πηγές εισοδήµατος για τους κατοίκους της υπαίθρου.
Προσδίδει προστιθέµενη αξία στα παραγόµενα αγροτικά προϊόντα.
Αξιοποίηση των υδατικών πόρων της χώρας µε υποδοµές, όπως κατασκευή λιµνοδεξαµενών και µικροφραγµάτων, ολοκλήρωση των µεγάλων έργων, έργα αφαλάτωσης για τις ανάγκες κυρίως των νησιών µας, έργα επαναχρησιµοποίησης επεξεργασµένων υγρών αποβλήτων για την εξυπηρέτηση µη ευαίσθητων χρήσεων.
Ενθάρρυνση εφαρµογής συστηµάτων άρδευσης που εξασφαλίζουν οικονοµία νερού.
Εκσυγχρονισµός των παλαιών αρδευτικών έργων.
Δηµιουργία υπόγειων αρδευτικών δικτύων.
Συνδυασµένη διαχείριση των έργων αξιοποίησης υδατικών πόρων, ώστε να εξυπηρετούνται πολλαπλές χρήσεις.
Προστασία, ανάδειξη και αξιοποίηση των δασών.
Αναγνωρίζουµε τη σπουδαιότητα που έχει η διατήρηση και η αειφορική διαχείριση των δασικών οικοσυστηµάτων και η διατήρηση της βιοποικιλότητας στο φυσικό περιβάλλον.
Ο βαθµός χρήσης των δασών θα συναρτάται άµεσα µε τη δυνατότητα ανανέωσής τους.
Καταρτίζονται άµεσα οι δασικοί χάρτες και υλοποιούνται προγράµµατα εκτεταµένων αναδασώσεων και ορεινών υδρονοµικών έργων.
Θα αναπτυχθούν τα περιαστικά δάση, τα Δασικά Χωριά και οι ορεινοί ποδηλατόδροµοι.
Η ευθύνη του σχεδιασµού και της εφαρµογής της δασικής Πολιτικής, µαζί µε τις αρµόδιες γι’ αυτές υπηρεσίες του ΥπΑΑΤ, µεταφέρονται στο Υπουργείο Περιβάλλοντος.
Θα εκµεταλλευτούµε την φιλοπεριβαλλοντική διάσταση της νέας Κ.Α.Π., ενσωµατώνοντάς την στην παραγωγική διαδικασία και δίνοντας προστιθέµενη αξία στα προϊόντα.
Θα αντιµετωπίσουµε µε ειδικά προγράµµατα την νιτρορύπανση και την αλόγιστη χρήση φυτοφαρµάκων.
Αξιοποιούµε το δίκτυο προστατευµένων περιοχών (Natura 2000), µέσω των φορέων διαχείρισης και µε στοχευµένες αναπτυξιακές πρωτοβουλίες.
Αλιεία: Ενισχύουµε τον κλάδο των υδατοκαλλιεργειών µέσω ενός σύγχρονου θεσµικού πλαισίου.
Αναπτύσσουµε τη θαλάσσια αλιεία µε τη σύγχρονη εφαρµογή περιβαλλοντικών κανόνων που εξασφαλίζει το µέλλον του τοµέα της αλιείας και την αειφόρο διαχείριση των ιχθυοαποθεµάτων.
Συλλογικές µορφές οργάνωσης των Αγροτών
Η υπάρχουσα συνεταιριστική δοµή έχει κλείσει σε µεγάλο βαθµό τον κύκλο της.
Οι συνεταιρισµοί γενικού σκοπού το ίδιο, πολύ περισσότερο οι συνεταιρισµοί – σφραγίδες.
Τη θέση όλων αυτών πρέπει να πάρουν οι κλαδικοί συνεταιρισµοί ή άλλες µορφές συλλογικής οργάνωσης – οικονοµικές µονάδες, οι οποίες θα στηρίζονται σε υγιή επιχειρηµατική βάση.
Θέλουµε να αναβαθµίσουµε και να στηρίξουµε µε κίνητρα τον ρόλο και τη λειτουργική επάρκεια των συνεταιριστικών οργανώσεων ώστε να γίνουν ο αποτελεσµατικός κρίκος σύνδεσης της αγροτικής παραγωγής µε την αγορά.
Οι µορφές συλλογικής οργάνωσης, αποτελούν όρο και προϋπόθεση για την ενίσχυση της διαπραγµατευτικής δύναµης των αγροτών, την προώθηση της Συµβολαιακής Γεωργίας, την αποτελεσµατική πρόσβαση σε δίκτυα εµπορίας και διακίνησης αγροτικών προϊόντων, την µείωση του κόστους παραγωγής, την πρόσβαση στη γνώση και την πληροφορία για την διευκόλυνση των παραγωγών, την µετάβαση στη γεωργία της ποιότητας.
Ανανεώσιµες Πηγές Ενέργειας στην Ύπαιθρο
Θα αξιοποιήσουµε χώρους και φυσικούς πόρους της υπαίθρου για την ουσιαστική προώθηση των ΑΠΕ, βελτιώνοντας την ενεργειακή επάρκεια και απεξάρτηση της χώρας και των περιοχών της από τις αναλώσιµες και ρυπογόνες πηγές ενέργειας.
Στήριξη της καλλιέργειας ενεργειακών φυτών και απαλλαγή από τον Ειδικό Φόρο Κατανάλωσης των παραγόµενων από αυτές βιοκαυσίµων.
Ενθάρρυνση δηµιουργίας µονάδων παραγωγής βιοκαυσίµων από οµάδες παραγωγών.
Οικονοµικά κίνητρα για τη χρήση Ανανεώσιµων πηγών Ενέργειας σε γεωργικές και κτηνοτροφικές εκµεταλλεύσεις αξιοποιώντας τις αναπτυσσόµενες νέες τεχνολογίες στον τοµέα (π.χ. φωτοβολταϊκά).
Προώθηση της παραγωγής θερµότητας από βιοµάζα και αξιοποίηση γεωθερµικών πηγών.
Νέες Υπηρεσίες και δραστηριότητες στην ύπαιθρο
Θέλουµε να επενδύσουµε στο ανθρώπινο δυναµικό και σε νέου τύπου υποδοµές, ώστε να είναι δυνατή η ανάπτυξη δικτύων και υποστηρικτικών δοµών για την ανάπτυξη υπηρεσιών στην ύπαιθρο.
Σύνδεση του περιφερειακού σχεδίου ανάπτυξης µε τις τοπικές ιδιαιτερότητες και πλεονεκτήµατα κάθε περιοχής που βασίζονται στον πολιτισµό, στο περιβάλλον και στο διατροφικό µοντέλο.
Κίνητρα για θεµατικά πάρκα και δηµιουργία εθνικών θεµατικών δικτύων (π.χ. κρασί) ή ευρωπαϊκών θεµατικών δικτύων (π.χ. τουρισµός σε λίµνες).
Αγροτουρισµός: σε συνδυασµό µε τις άλλες µορφές τουρισµού, η συνιστώσα της πολύ-τοµεακής ανάπτυξης της υπαίθρου αλλά και βιώσιµη αναπτυξιακή στροφή του ελληνικού τουρισµού από το ισχύον µαζικό πρότυπο.
Το πρότυπο που προωθούµε χαρακτηρίζουν
η αρµονική σύνδεση τουριστικών υποδοµών και υπηρεσιών µε τη φυσιογνωµία της κάθε περιοχής και τη δηµιουργία δικτύου κοινωνικών εξυπηρετήσεων.
η µέριµνα για προστασία και ανάδειξη της ιδιαίτερης φυσικής οικιστικής, πολιτισµικής και γαστρονοµικής ταυτότητας του κάθε τόπου και των προϊόντων του.
Συγκρότηση ενός σύνθετου τουριστικού προϊόντος.
η επιµήκυνση της τουριστικής περιόδου
η λειτουργία συνεταιρισµών γυναικών
η λειτουργία «τοπικών συµφώνων ποιότητας»
πολιτιστική δηµιουργία αντίστοιχη µε αυτούς των αστικών κέντρων
η εκπαίδευση, κατάρτιση και τεχνική στήριξη του τοπικού πληθυσµού και των εµπλεκόµενων επιχειρηµατιών.
Οι δεσµεύσεις µας για την ύπαιθρο και τον αγροτικό τοµέα: Επαναδιαπραγµάτευση µε την Ευρωπαϊκή Επιτροπή, για να αµβλύνουµε τις αρνητικές επιπτώσεις από την πολιτική της Ν.Δ. σε κρίσιµους κλάδους (π.χ. καπνός).
Αντίθεση στην απόφαση της Ευρωπαϊκής Ένωσης να συζητήσει εκ νέου τη χρηµατοδότηση της ευρωπαϊκής γεωργίας, το 2008
Συγχρηµατοδότηση των προγραµµάτων της Ε.Ε. για την Ύπαιθρο µε επαρκείς εθνικούς πόρους.
Επιβάρυνση αποκλειστικά του κράτους και όχι των αγροτών, για το διοικητικό κόστος εφαρµογής της νέας Κ.Α.Π.
Μετατροπή του Υπουργείου Αγροτικής Ανάπτυξης και Τροφίµων σε επιτελικό όργανο σχεδιασµού της ανάπτυξης της Υπαίθρου.
Αποκεντρώνουµε αποτελεσµατικά υπηρεσίες και οργανισµούς όπως ΟΠΕΚΕΠΕ, ΟΠΕΓΕΠ κλπ.
Οι υπηρεσίες του Υπουργείου Αγροτικής Ανάπτυξης µεταφέρονται στους νέους Καποδιστριακούς Δήµους.
Στο σύνολο των αγροτικών δήµων της χώρας παρέχονται υπηρεσίες µιας στάσης για την πληροφόρηση, ενηµέρωση και στήριξη της δράσης των αγροτών.
Εκσυγχρονισµός του ΕΛΓΑ, αναµόρφωση του κανονισµού του και διεύρυνση της κάλυψης των ασφαλιστικών κινδύνων.
Ειδικό πρόγραµµα αντιµετώπισης των κλιµατικών αλλαγών.
Ένταξη των αγροτικών  επενδύσεων στις δράσεις του Δ’ Κ.Π.Σ. και στον Αναπτυξιακό Νόµο.
Δηµιουργία ενιαίου και αποτελεσµατικού Συστήµατος Παροχής Συµβουλών, που να καλύπτει όλο το φάσµα της ενηµέρωσης, τεχνικής στήριξης και επιχειρηµατικότητας των αγροτών.
Διαφάνεια στη διαχείριση των κοινοτικών ενισχύσεων, αξιοποίηση των αναδιανεµητικών εργαλείων του Εθνικού Αποθέµατος και των Ποιοτικών Παρακρατηµάτων (δηµοσιοποίηση ονοµάτων αποδεκτών, δηµοσιοποίηση κριτηρίων για την κατανοµή τους).
Απλοποίηση και επιτάχυνση των διαδικασιών ένταξης των επενδυτικών προγραµµάτων των αγροτών για δηµιουργία ή βελτίωση των εκµεταλλεύσεων τους.
Εξυγίανση και οργάνωση της αγοράς.
Μηνιαία προνοιακή σύνταξη για το ζευγάρι των αγροτών 950 ευρώ.
Ειδικά αναπτυξιακά προγράµµατα µε προτεραιότητα τις φθίνουσες αγροτικές περιοχές και τις περιοχές που πλήττονται βασικά προϊόντα.
Ενθάρρυνση της µεταβίβασης της γης σ’ αυτούς που την καλλιεργούν, µε την λήψη ειδικών µέτρων, συµπεριλαµβανοµένων και φορολογικών.
Προγράµµατα εγκατάστασης νέων επιστηµόνων στην ύπαιθρο για ενίσχυση της επιχειρηµατικής δραστηριότητας αλλά και τη δηµιουργία αγροτικών εκµεταλλεύσεων.
Ενίσχυση νέων ζευγαριών µε ειδικά κίνητρα παραµονής σε ορεινές, νησιωτικές, καθώς και φθίνουσες και µειονεκτικές περιοχές.
Κίνητρα για την παραγωγή και αξιοποίηση τεχνολογικών καινοτοµιών στις αγροτικές εκµεταλλεύσεις.
Δηµιουργία Ταµείου Εγγυοδοσίας για τη χρηµατοδότηση των µικρών αγροτικών επιχειρήσεων.
Στήριξη της ποιότητας των ελληνικών προϊόντων.
Επέκταση των πιστοποιηµένων προτύπων και στήριξη προϊόντων Ονοµασίας Προέλευσης και Γεωγραφικής Ένδειξης, Ολοκληρωµένης Διαχείρισης, Βιολογικής Γεωργίας και Κτηνοτροφίας.
Δηµιουργία πανελλαδικού δικτύου «πρότυπων αγροκτηµάτων».
Δηµιουργία συνεταιριστικής σχολής αγροτών σε τριτοβάθµιο επίπεδο για την εκπαίδευση πιστοποιηµένων αγροτών και στελεχών αγροτικής ανάπτυξης.
Ίδρυση πρότυπων αγροτικών σχολών στις αγροτικές περιφέρειες για την επέκταση της εκπαίδευσης και επιµόρφωσης των αγροτών σε όλη τη διάρκεια του παραγωγικού τους βίου.
Ενίσχυση νέων µορφών συλλογικής οργάνωσης των αγροτών.
Ενεργοποίηση του Ενιαίου Φορέα Διαχείρισης Υδατικών Πόρων και των αντίστοιχων περιφερειακών.
Ολοκλήρωση των µεγάλων και δηµιουργία µικρών έργων συλλογής και ταµίευσης υδάτων.
Εκσυγχρονισµός και επέκταση των αρδευτικών δικτύων µε στόχο την µείωση του κόστους παραγωγής και εξοικονόµηση υδατικών πόρων.
Μεταφορά της ευθύνης για την δασική πολιτική από το Υπουργείο Αγροτικής Ανάπτυξης στο Υπουργείο Περιβάλλοντος.
Άµεση κατάρτιση δασικών χαρτών, πρόγραµµα εκτεταµένων αναδασώσεων, αξιοποίηση και προστασία των περιαστικών δασών, δασικών χωριών και ορεινών ποδηλατοδρόµων.
Η µοναδικότητα του νησιωτικού µας συµπλέγµατος
Το χρέος µας απέναντι στα νησιά µας
Τα νησιά µας, κοιτίδες µεγάλων πολιτισµών, αφηγούνται διαχρονικά την ιστορία µας και αποτελούν ανεπανάληπτα µνηµεία της φύσης και της ανθρώπινης δηµιουργίας.
Καθήκον µας είναι να αναδείξουµε, να διαφυλάξουµε και να αξιοποιήσουµε αυτή την πολύτιµη κληρονοµιά.
Οι στόχοι µας
Κάθε δηµόσια πολιτική που εφαρµόζεται στα νησιά µας λαµβάνει υπόψη την ιδιαιτερότητά τους, έτσι ώστε να παράγει για τους νησιώτες τα ίδια αποτελέσµατα µε αυτά που απολαµβάνουν οι πολίτες της υπόλοιπης Ελλάδας.
Διασφαλίζουµε την εφαρµογή της αρχής της Καθολικής Υπηρεσίας προς όλους τους νησιώτες.
Αναδεικνύουµε το σύνολο των νησιών σε χώρο προηγµένων τηλεµατικών εφαρµογών και καινοτοµίας παντού(στην Υγεία, στην Διοίκηση, στην Εκπαίδευση, στην Απασχόληση, στην Επιχειρηµατικότητα).
Οι πολιτικές µας
Επανασχεδιάζουµε ΟΛΕΣ τις νησιώτικες πολιτικές µας, ενσωµατώνοντας το Ευρωπαϊκό και το Εθνικό Κεκτηµένο, µετατρέπουµε τη «Νησιωτικότητα» από µειονεξία σε συγκριτικό πλεονέκτηµα.
Με τις ενεργητικές Νησιώτικες Πολιτικές µας επιδιώκουµε: Προώθηση ενός νέου αναπτυξιακού µοντέλου για το νησιώτικο χώρο, που θα βασίζεται στην αειφορική αξιοποίηση των µοναδικών περιβαλλοντικών και πολιτισµικών πόρων των νησιών µας
και θα στοχεύει στην άρση των ενδοπεριφερειακών ανισοτήτων στο νησιώτικο χώρο.
Ανάπτυξη ενός σύγχρονου δικτύου συνδυασµένων µεταφορών, που θα εξασφαλίζει την άνετη προσπελασιµότητα κάθε νησιώτικης περιοχής.
Ολοκλήρωση των υποδοµών µεταφορών σε όλα τα νησιά και επανασχεδίαση του συστήµατος των θαλάσσιων µεταφορών, µε βάση τις πραγµατικές ανάγκες επικοινωνίας των νησιών µεταξύ τους και µε τη στεριανή Ελλάδα.
Ολοκληρωµένη υγειονοµική προστασία του νησιώτικου χώρου.
Δηµιουργία σύγχρονων υγειονοµικών µονάδων νησιώτικου τύπου όλων των βαθµίδων, µε ανάπτυξη δικτύου τηλεϊατρικής και σύνδεσή τους µε το ΕΚΑΒ.
Υγειονοµική θωράκιση του νησιώτικου χώρου µε σύγχρονες υγειονοµικές µονάδες νησιώτικου τύπου και µε την λειτουργία ενός αξιόπιστου συστήµατος αεροδιακοµιδών.
Θέσπιση ειδικών κινήτρων για την ενίσχυση της νησιώτικης επιχειρηµατικότητας,
µε στόχο την αναβάθµιση της ποιότητας υπηρεσιών και προϊόντων,
την διασφάλιση της απασχόλησης
και την προστασία του νησιώτικου περιβάλλοντος.
Διασφάλιση της ενεργειακής αυτονοµίας και της επαρκούς υδροδότησης των νησιών µας µε την αξιοποίηση των Ανανεώσιµων Πηγών Ενέργειας.
Δηµιουργία Ειδικού Ταµείου(Συνοχής) για τους αδύναµους ΟΤΑ, κυρίως του νησιώτικου χώρου.
Καθιέρωση διαδικασίας ελέγχου επιπτώσεων στο νησιώτικο χώρο, όλων των νοµοθετηµάτων.
Καθιέρωση ειδικών κινήτρων για την προσέλκυση και παραµονή στα νησιά εξειδικευµένου ανθρώπινου δυναµικού.
Οι δεσµεύσεις µας για τα νησιά µας:
Κάθε δηµόσια πολιτική µας, λαµβάνει υπόψη τις ιδιαιτερότητες των νησιωτικών περιοχών.
Απόλυτη εφαρµογή της αρχής της καθολικής υπηρεσίας στα νησιά µας.
Οργάνωση των θαλάσσιων µεταφορών µε βάση τις πραγµατικές ανάγκες επικοινωνίας των νησιών µεταξύ τους και µε τη στεριανή Ελλάδα.
«Κάθε µέρα πλοίο σε όλα τα νησιά».
Υγειονοµική θωράκιση του νησιώτικου χώρου και αξιόπιστο σύστηµα αεροδιακοµιδών.
Άµεση προώθηση τεχνολογικών υποδοµών, προκειµένου να εφαρµόσουµε τις πλέον προηγµένες τεχνολογίες σε όλα τα νησιά (ΤΗΛΕ-Διοίκηση, ΤΗΛΕ-Ιατρική, ΤΗΛΕ-Εκπαίδευση, ΤΗΛΕ-Εργασία).
Αειφορική αξιοποίηση των µοναδικών περιβαλλοντικών και πολιτισµικών πόρων των νησιών µας.
Διασφάλιση της ενεργειακής αυτονοµίας και της επαρκούς υδροδότησης µε την αξιοποίηση κυρίως των Ανανεώσιµων Πηγών Ενέργειας.
Ενίσχυση της νησιώτικης επιχειρηµατικότητας, µε ειδικά κίνητρα για την διασφάλιση της ποιότητας και της απασχόλησης.
Καθιέρωση ειδικών κινήτρων για την προσέλκυση και παραµονή στα νησιά εξειδικευµένου ανθρώπινου δυναµικού.
Ισχυρή και αξιόπιστη Ελλάδα
IX. Η ΕΛΛΑΔΑ ΤΩΝ ΑΝΟΙΚΤΩΝ ΟΡΙΖΟΝΤΩΝ
Νέα Εθνική Στρατηγική αυτοπεποίθησης και πρωτοβουλιών
Το νέο πατριωτικό στοίχηµα για την ελληνική προοδευτική και σοσιαλιστική παράταξη είναι, πέρα από την εδαφική µας ακεραιότητα, να εγγυηθούµε την ισχυρή και αποτελεσµατική φωνή του λαού µας στις παγκόσµιες εξελίξεις.
Να συµµετάσχουµε δυναµικά και αποφασιστικά στους περιφερειακούς και παγκόσµιους οργανισµούς, για να προβάλλουµε τα συµφέροντα των πολιτών µας.
Η Ευρώπη αποτελεί προνοµιακό µας χώρο συµµετοχής.
Στοίχηµά µας είναι ο αγώνας για µια πιο δηµοκρατική, κοινωνική και οικολογική Ευρώπη.
Μια πιο αυτόνοµη ευρωπαϊκή φωνή.
Μια Ευρώπη αλληλέγγυα µε τους φτωχούς του κόσµου.
Μια Ευρώπη της ειρήνης και της συνεργασίας.
Στοίχηµα πατριωτικό είναι να κατακτήσουµε στην συνείδηση των γειτόνων µας, της ευρωπαϊκής και διεθνούς κοινότητας, την ταυτότητα του φορέα ειρήνης, δικαιοσύνης και ανάπτυξης για την περιοχή µας.
Το ηθικό στοίχηµα του ελληνισµού είναι να αποτελέσει δύναµη προσφοράς στο νέο παγκόσµιο πολιτισµό που διαµορφώνεται.
Οι λέξεις, δηµοκρατία, φιλοσοφία, οικολογία, υγεία, αγορά, παιδεία, γνώση, βουλή, πόλη, πολίτης, εκεχειρία, είναι ταυτισµένες µε τον ελληνισµό.
Υπηρετώντας τις αξίες αυτές, εµπεδώνουµε αξίες αναγκαίες για µια δηµοκρατική και ειρηνική παγκόσµια κοινωνία
, που παρότι είναι πολυπολιτισµικό, µπορεί και πρέπει να αντλήσει την συνοχή της απ’ τις κοινές αξίες.
Σε αυτόν τον κόσµο έχουµε θέση, ρόλο και χρέος ως Έλληνες και Ελληνίδες.
Μια Ελλάδα των αξιών, µια ηθική Ελλάδα, θα αποτελέσει µια δυνατή Ελλάδα.
Η χώρα µας είχε τεθεί απ’ τις κυβερνήσεις του ΠΑΣΟΚ σε τροχιά αντιµετώπισης των παγκόσµιων κοινωνικοοικονοµικών προκλήσεων και ανακατατάξεων.
Φτιάξαµε µια δυνατή Ελλάδα.
Από τους Ολυµπιακούς Αγώνες, το διεθνές µας κύρος, την θέση µας στον ΟΗΕ (θητεία ως µη µόνιµο µέλος του Συµβουλίου Ασφαλείας, 2005-2006), αλλά και την θέση µας στην ευρύτερη περιοχή, την συµµετοχή µας στον στενό πυρήνα της Ευρωπαϊκής Ένωσης, την αναπτυξιακή µας πορεία.
Η Νέα Εθνική Στρατηγική
Η δυνατή Ελλάδα της ενεργού παρουσίας στις ευρωπαϊκές και διεθνείς εξελίξεις, της συµµετοχής στη διαµόρφωση των διεθνών αποφάσεων και στην ειρηνική επίλυση των προβληµάτων, του ρεαλισµού και της δυναµικής εξωστρέφειας, παραµένει για το ΠΑΣΟΚ ο σταθερός στρατηγικός στόχος για την Ελλάδα του 21ου αιώνα.
Η µεγιστοποίηση των ωφεληµάτων που απορρέουν από τη γεωγραφική και στρατηγική θέση της Ελλάδας στην ευρύτερη περιοχή, καθώς και από τη συµµετοχή της στους θεσµούς της Ευρωπαϊκής Ένωσης και στους διεθνείς οργανισµούς, αποτελεί την αναγκαία προϋπόθεση για την υπεράσπιση των εθνικών συµφερόντων, της ασφάλειας,
της οικονοµικής και κοινωνικής ανάπτυξης της πατρίδας µας.
Σήµερα, µε τη κυβέρνηση της ΝΔ η Ελλάδα είναι απούσα από την Ευρώπη και το διεθνές σύστηµα.
Τα φοβικά σύνδροµα της δεξιάς στην Ελλάδα οδηγούν στην αδράνεια και εναποθέτουν τις ελπίδες για την επίλυση των προβληµάτων της χώρας στις διαθέσεις τρίτων, στο χρόνο, στη συγκυρία.
Σήµερα η Ελλάδα στερείται στρατηγικής και περιορίζεται σε αποσπασµατικούς τακτικούς χειρισµούς στην εξωτερική πολιτική.
Η εξωτερική πολιτική της Ν.Δ. είναι εµφανώς κατώτερη των περιστάσεων.
Τα αδιέξοδα συσσωρεύονται και διαµορφώνονται αρνητικές εξελίξεις για τα εθνικά µας συµφέροντα.
Τα τελευταία τρία χρόνια, η Ελλάδα βρίσκεται ενώπιον συνεχών αιφνιδιασµών και σε ολοένα δυσχερέστερη θέση όσον αφορά στους εθνικούς µας στόχους.
Η αντίληψη ότι «η µη θέση είναι θέση» είναι αδιέξοδη.
Η µη θέση οδηγεί τη χώρα στο περιθώριο.
Αποτέλεσµα, η διαρκής µείωση του ειδικού βάρους της χώρας.
Η κυβέρνηση της ΝΔ άφησε τελείως αναξιοποίητο το γεγονός της ανάδειξης της Ελλάδας σε µέλος του Συµβουλίου Ασφαλείας του ΟΗΕ.
Μια θέση που κατέκτησε η χώρα χάρη στις προσπάθειες του ΠΑΣΟΚ.
Δεν αξιοποιεί τις δυνατότητες της χώρας για κρίσιµες πρωτοβουλίες διεθνούς πολιτικής, όπως η επίκαιρη συζήτηση για την ανάγκη διεθνούς συντονισµού στην αντιµετώπιση φυσικών καταστροφών και της βιώσιµης ανάπτυξης, αλλά και σε ζητήµατα όπως η ανάπτυξη της Δηµοκρατίας στον ισλαµικό κόσµο.
Το ΠΑΣΟΚ εµπνέεται και καθοδηγείται στην εξωτερική πολιτική από τις αρχές του διεθνούς δικαίου, το σεβασµό των διεθνών συνθηκών και αποφάσεων του ΟΗΕ και της ΕΕ,
την υπεράσπιση των δηµοκρατικών αρχών, των ανθρωπίνων δικαιωµάτων και των δικαιωµάτων των µειονοτήτων,
το σεβασµό της κυριαρχίας, της ανεξαρτησίας και της εδαφικής ακεραιότητας όλων των κρατών.
Η εξωτερική πολιτική του Κινήµατός µας ήταν και παραµένει, σταθερά, πολιτική ειρήνης, ασφάλειας και ευηµερίας για τον ελληνικό λαό
και ισότιµης συνεργασίας και συνύπαρξης µε όλους τους λαούς.
Το ΠΑΣΟΚ προωθεί µια ολοκληρωµένη, πολυδιάστατη και συνεπή Νέα Εθνική Στρατηγική για την εξωτερική πολιτική της Ελλάδας, για τη θέση της χώρας στο διεθνές σύστηµα, στην Ευρωπαϊκή Ένωση, στην ευρύτερη περιοχή της Νοτιοανατολικής Ευρώπης και της Μέσης Ανατολής.
Το ΠΑΣΟΚ µε την πολιτική του συνέβαλε στη διαµόρφωση ενός νέου πατριωτισµού, µιας νέας εθνικής αυτοπεποίθησης και σιγουριάς στις δυνάµεις του έθνους και του λαού µας.
Δηµιούργησε µε τις πρωτοβουλίες του, ένα σοβαρό κεφάλαιο σιγουριάς για τον Έλληνα πολίτη.
Η Ελλάδα βγήκε από την εσωστρέφεια και το φόβο.
Έγινε παράγοντας επίλυσης των προβληµάτων στην περιοχή µας.
Ο ελληνικός λαός θέλει τη χώρα ισχυρή και πρωτοπόρα στην Ευρώπη, στα Βαλκάνια, στη ΝΑ Μεσόγειο.
Αυτή την Ελλάδα θα υπερασπισθεί και πάλι το ΠΑΣΟΚ.
Το ΠΑΣΟΚ αναλαµβάνει την ευθύνη των αποφάσεων και των πρωτοβουλιών που απαιτεί η εποχή µας, σε µια περίοδο διαρκών αλλαγών και µεταβολών των συσχετισµών των δυνάµεων στην Ευρώπη αλλά και στην ευρύτερη περιοχή.
Ευρωπαϊκή Ένωση
Η Ευρώπη αποτελεί το φυσικό στρατηγικό χώρο για την Ελλάδα.
Άµεση προτεραιότητα της Κυβέρνησης του ΠΑΣΟΚ είναι να ανακτήσει η Ελλάδα στην Ένωση το κύρος, την αξιοπιστία και τα ερείσµατα που είχε,
πριν τα πλήξει η αποµονωτική, εσωστρεφής και κοντόφθαλµη εξωτερική πολιτική της Ν.Δ.
Η διασφάλιση της ισότιµης θέσης της Ελλάδας, και η ενεργός συµµετοχή στη συνδιαµόρφωση της µελλοντικής θεσµικής και πολιτικής αρχιτεκτονικής της ΕΕ αποτελούν βασικές προτεραιότητες της ευρωπαϊκής πολιτικής του ΠΑΣΟΚ.
Υποστηρίζουµε σταθερά τους στόχους για την ευρωπαϊκή ολοκλήρωση και την εµβάθυνση των κοινών πολιτικών,
για την Ευρώπη της ισχυρής οικονοµίας, της γνώσης και του σύγχρονου κοινωνικού κράτους,
για την Ευρώπη της δηµοκρατίας και των πολιτών,
για την Ευρώπη της πολιτιστικής και θρησκευτικής διαφορετικότητας,
για την ισχυρή Ευρώπη στο διεθνές σύστηµα,
για την Ευρώπη της βιώσιµης ανάπτυξης και της περιβαλλοντικής ισορροπίας.
Στο πλαίσιο αυτό, υποστηρίζουµε µια νέα αρχιτεκτονική στον προϋπολογισµό της ΕΕ, µε αύξηση των ιδίων πόρων και εγγύηση για την χρηµατοδότηση της συνοχής, της ανάπτυξης, της απασχόλησης, της έρευνας, της καινοτοµίας και της προστασίας του περιβάλλοντος.
Υποστηρίζουµε επίσης τη διεύρυνση των στόχων της Ευρωπαϊκής Κεντρικής Τράπεζας προς την κατεύθυνση της ανάπτυξης και της απασχόλησης.
Μετά την ένταξη στην ΟΝΕ, ο στρατηγικός µας στόχος είναι η δηµιουργία της πολιτικής Ένωσης και η συµµετοχή της Ελλάδας στην πρωτοπορία των χωρών, που θέλουν και µπορούν να προχωρήσουν.
Η επόµενη τετραετία θα είναι καθοριστικής σηµασίας για το µέλλον της Ευρώπης, αλλά και για τον µέλλον της χώρας µας στους νέους ευρωπαϊκούς θεσµούς.
Η νέα Κυβέρνηση του ΠΑΣΟΚ θα πρωταγωνιστήσει και πάλι στις διαπραγµάτευσης για τις θεσµικές µεταρρυθµίσεις και τη Συνθήκη για τη θέσπιση Ευρωπαϊκού Συντάγµατος.
Το Κίνηµά µας, µε την πλούσια εµπειρία τεσσάρων πετυχηµένων Προεδριών, θα αγωνισθεί για να είναι η Ελλάδα στην πρωτοπορία της ευρωπαϊκής ολοκλήρωσης και της πολιτικής ενοποίησης, της διαµόρφωσης µιας ισχυρής δηµοκρατικής, οικονοµικής και κοινωνικής Ευρώπης.
Νοτιοανατολική Ευρώπη
Η εθνική στρατηγική µας για τα Βαλκάνια, τις σχέσεις µε την Τουρκία, την επίλυση του Κυπριακού, την ανάπτυξη των σχέσεων µε τις δυνάµεις που καθορίζουν τις εξελίξεις στο διεθνές σύστηµα, αποτελεί για το ΠΑΣΟΚ δυναµικό στοιχείο της ευρύτερης ευρωπαϊκής στρατηγικής, που διαµορφώσαµε και ακολουθήσαµε ως Κυβέρνηση.
Αυτή η στρατηγική εδράζεται στο σεβασµό των αρχών του διεθνούς δικαίου, των διεθνών συνθηκών, των αποφάσεων του ΟΗΕ και στην υπεράσπιση, στη βάση των κοινών αποφάσεων της ΕΕ, της ευρωπαϊκής προοπτικής, µε στόχο την τελική ένταξη στους ευρωπαϊκούς θεσµούς.
Η κατοχύρωση της ενταξιακής προοπτικής των Βαλκανίων ήταν κορυφαίο επίτευγµα του Ευρωπαϊκού Συµβουλίου της Θεσσαλονίκης τον Ιούνιο του 2003.
Αυτή τη στρατηγική της Θεσσαλονίκης και τον πρωταγωνιστικό ρόλο της Ελλάδας εγκατέλειψε η κυβέρνηση της ΝΔ.
Η ένταξη της Βουλγαρίας και της Ρουµανίας στην ΕΕ αποτέλεσε γεγονός ιστορικής σηµασίας για την Νοτιοανατολική Ευρώπη και την Ελλάδα.
Η Ελλάδα για πρώτη φορά συνδέθηκε και εδαφικά µε τα υπόλοιπα Κράτη Μέλη της ΕΕ.
Η Κυβέρνηση της Ν.Δ. αδιαφόρησε να προετοιµάσει τη χώρα, ιδιαίτερα τη Μακεδονία και τη Θράκη, για τις ευκαιρίες αλλά και τις προκλήσεις της θετικής αυτής εξέλιξης.
Στις σχέσεις µας µε π.Γ.Δ.Μ., η παρατεταµένη ακινησία της ελληνικής διπλωµατίας επί Ν.Δ., µε αποκορύφωµα την αναγνώριση της π.Γ.Δ.Μ. µε το συνταγµατικό της όνοµα από τις ΗΠΑ, οι λαθεµένες στρατηγικές επιλογές συµµαχιών, η αποδοχή της δέσµης ιδεών Νίµιτς ως βάση διαπραγµάτευσης, έχουν φέρει την Ελλάδα σε δυσµενέστερη θέση για τις όποιες µελλοντικές διαπραγµατεύσεις.
Η Κυβέρνηση της Ν.Δ. µε την πολιτική της επιτρέπει να αµφισβητείται το δικαίωµα της Ελλάδας να υπερασπισθεί τα εθνικά της συµφέροντα, αξιοποιώντας τις ευρωπαϊκές και διεθνείς συνθήκες.
Η ευρωπαϊκή στρατηγική των χωρών της Βαλκανικής είναι µια µεγάλη επένδυση στην ειρήνη, την ασφάλεια, την κοινή ευηµερία.
Στο πλαίσιο αυτό η Ελλάδα πρέπει να προωθήσει µια κοινά αποδεκτή λύση στο θέµα της ονοµασίας της Π.Γ.Δ.Μ.
Μια ενιαία ονοµασία µε αµοιβαίο σεβασµό στα ιδιαίτερα γεωγραφικά, πολιτιστικά και ιστορικά χαρακτηριστικά των δύο λαών.
Στο πλαίσιο µίας συµφωνίας η υλοποίηση της οποίας αποτελεί βασική προϋπόθεση της ενταξιακής πορείας της χώρας στην Ε.Ε. σύµφωνα µε τα κριτήρια της Κοπεγχάγης.
ο ΠΑΣΟΚ δεσµεύεται να καταστήσει ξανά την Ελλάδα “ατµοµηχανή” της ευρωπαϊκής πορείας των χωρών των Βαλκανίων, ως τη µόνη αξιόπιστη στρατηγική για τη σταθερότητα, την ασφάλεια και την ευρωπαϊκή επίλυση των προβληµάτων.
Ειδικά για το θέµα του Κοσόβου, η τελική λύση, για τη βιωσιµότητα της οποίας είναι απαραίτητη η συναίνεση της όλων εµπλεκοµένων µερών, πρέπει να συνδεθεί άµεσα και δεσµευτικά µε την ενταξιακή προοπτική της περιοχής.
Μόνο στο πλαίσιο της ΕΕ µπορεί και πρέπει να αναζητηθεί λύση.
Επίλυση του Κυπριακού
Η ένταξη της Κυπριακής Δηµοκρατίας στην ΕΕ, στην οποία συνέβαλε µε καθοριστικό τρόπο το ΠΑΣΟΚ, δηµιουργεί νέα δεδοµένα για την επίλυση του πολιτικού προβλήµατος.
Το ΠΑΣΟΚ δεσµεύεται για την ανάληψη όλων των αναγκαίων πρωτοβουλιών στην ΕΕ και στον ΟΗΕ µε στόχο την επίλυση του Κυπριακού, σύµφωνα µε τις αποφάσεις του ΟΗΕ, τις Συνθήκες και αρχές της Ευρωπαϊκής Ένωσης και το ευρωπαϊκό κεκτηµένο.
Σταθερός στρατηγικός στόχος για το ΠΑΣΟΚ αποτελεί η δίκαιη, λειτουργική και βιώσιµη λύση
και η δηµιουργία διζωνικής-δικοινοτικής οµοσπονδίας, που θα διασφαλίζει τα συµφέροντα των Ε/Κ και των Τ/Κ πολιτών, στο πλαίσιο της ΕΕ.
Η αποτροπή της µε οποιοδήποτε τρόπο µονιµοποίησης της διχοτόµησης του νησιού, που συνιστά το σηµερινό απαράδεκτο status quo, είναι για το ΠΑΣΟΚ πάντα η προτεραιότητα.
Το ΠΑΣΟΚ, µεταξύ άλλων, θα αναλάβει ως Κυβέρνηση, διεθνή πρωτοβουλία για την απόσυρση των στρατευµάτων κατοχής από την Κύπρο στην κατεύθυνση της επίλυσης του πολιτικού προβλήµατος.
Στην ευρωπαϊκή οικογένεια δεν έχουν θέση στρατεύµατα κατοχής.
Στο πλαίσιο της εφαρµογής του διαπραγµατευτικού πλαισίου Τουρκίας-ΕΕ, για την Ελλάδα και το ΠΑΣΟΚ, παραµένει ισχυρή η απαίτηση για: την άµεση και πλήρη εφαρµογή του Πρωτοκόλλου της Τελωνειακής Ένωσης µε τα 10 νέα κράτη-µέλη της Ευρωπαϊκή Ένωσης, και την αναγνώριση της Κυπριακής Δηµοκρατίας.
Σχέσεις µε Τουρκία
Το ΠΑΣΟΚ υποστηρίζει µε συνέπεια την πολιτική που ακολούθησε έναντι της Τουρκίας για την εµπέδωση κλίµατος αµοιβαίας εµπιστοσύνης και την ευρωπαϊκή της προοπτική, σύµφωνα µε το ευρωπαϊκό κεκτηµένο.
Η υποστήριξη της ευρωπαϊκής πορείας της Τουρκίας, ποτέ δεν αποτέλεσε για µας λευκή επιταγή.
Συνοδευόταν από συγκεκριµένες υποχρεώσεις της Άγκυρας, όπως αυτές προέκυψαν – µε συγκεκριµένα χρονοδιαγράµµατα – µε βάση τις θέσεις του Ευρωπαϊκού Συµβουλίου στο Ελσίνκι, το Δεκέµβριο του 1999,
και αφορούσαν ιδιαίτερα: την υποχρέωση της Άγκυρας να συµβάλει εποικοδοµητικά στην επίλυση του Κυπριακού, στο πλαίσιο των αποφάσεων του ΟΗΕ, των ευρωπαϊκών συνθηκών και του κοινοτικού κεκτηµένου,
την υποχρέωση της Τουρκίας, όπως και κάθε υποψήφιας χώρας, να υιοθετήσει και να εφαρµόσει το ευρωπαϊκό κεκτηµένο στο οποίο περιλαµβάνονται οι διεθνείς συνθήκες που δεσµεύουν την Ένωση, µεταξύ των οποίων και η Σύµβαση για το Δίκαιο της Θάλασσας,
την επίλυση του προβλήµατος της υφαλοκρηπίδας µε την υποχρεωτική προσφυγή στο Διεθνές Δικαστήριο της Χάγης,
την επαναλειτουργία της Θεολογικής Σχολής της Χάλκης,
την αναγνώριση του Οικουµενικού ρόλου του Πατριαρχείου,
το σεβασµό των δικαιωµάτων της ελληνικής µειονότητας στην Κων/πολη, την Ίµβρο και την Τένεδο.
Η Κυβέρνηση της Ν.Δ. µε πολιτική επιλογή ακύρωσε στην πράξη τη στρατηγική του Ελσίνκι.
Η έναρξη των ενταξιακών διαπραγµατεύσεων µε την Τουρκία, εξέλιξη ιστορικής σηµασίας για ολόκληρη την Ευρώπη, δεν συνοδεύτηκε µε σαφείς πρόνοιες, συγκεκριµένες ασφαλιστικές δικλείδες και χρονοδιαγράµµατα για την κατοχύρωση των ελληνικών συµφερόντων.
Στο διαπραγµατευτικό πλαίσιο εξασφαλίστηκαν τα γενικά συµφέροντα της Ένωσης και τα ειδικά συµφέροντα των Κρατών Μελών, µε µόνη εξαίρεση τα συµφέροντα της Ελλάδας και της Κύπρου.
Το ΠΑΣΟΚ θα καλύψει το χαµένο έδαφος και µέσα στο ευρωπαϊκό πλαίσιο µε ένα νέο “Ελσίνκι”.
Για τη διασφάλιση των συµφερόντων της χώρας µας και των κυριαρχικών µας δικαιωµάτων.
Χωρίς φοβικά σύνδροµα, µε ξεκάθαρη στρατηγική, µε σχέδιο, µε σκληρή δουλειά.
Η ένταξη της Κύπρου στην Ευρωπαϊκή Ένωση είναι η αδιάψευστη απόδειξη ότι η Ελλάδα όταν θέλει,
Το ΠΑΣΟΚ θα επιδιώξει την επανατοποθέτησή των προϋποθέσεων βελτίωσης των ελληνοτουρκικών σχέσεων σε ευρωπαϊκό πλαίσιο, όπως είχε πετύχει µε την πολιτική του Ελσίνκι.
Στο πλαίσιο αυτό προτείνουµε µία Νέα Εθνική Στρατηγική για την ειρήνη και την ασφάλεια στην περιοχή:
Πρώτο βήµα είναι η ανάληψη πρωτοβουλίας για την αποκλιµάκωση και την ύφεση και η προετοιµασία των συνθηκών για έναν στοχευµένο πολιτικό διάλογο, σύµφωνα µε τις αρχές του διεθνούς δικαίου και τη διεθνή νοµιµότητα.
Η οριοθέτηση της υφαλοκρηπίδας γίνεται µε την παραποµπή του θέµατος, µε συνυποσχετικό, στο Διεθνές Δικαστήριο της Χάγης.
Αυτονόητο προηγούµενο, σε εκείνη τη φάση, είναι η άσκηση του δικαιώµατός µας για επέκταση των χωρικών µας υδάτων, σύµφωνα µε τις διεθνείς συνθήκες.
Στόχος: ένα Σύµφωνο Ειρήνης και Ασφάλειας µε την Τουρκία.
Για τη σταδιακή και ισόρροπη µείωση των εξοπλισµών.
Για τη διασφάλιση του “µερίσµατος ειρήνης” και την αποδέσµευση πόρων για την παιδεία, την υγεία, την πρόνοια, την κοινωνική πολιτική.
Προς όφελος και των δύο λαών.
Η Ελλάδα στο διεθνές στερέωµα
Με τις Κυβερνήσεις του ΠΑ.ΣΟ.Κ. η Ελλάδα, αποτινάσσοντας την υποτέλεια της συντήρησης, απέκτησε φωνή και παρουσία στο ευρωπαϊκό και διεθνές στερέωµα, µε αποκορύφωµα την «Πρωτοβουλία των 6» για την ειρήνη, τις τέσσερις ελληνικές προεδρίες στην Ευρωπαϊκή Ένωση, την εκλογή της Ελλάδας σε θέση µη µόνιµου µέλους στο Συµβούλιο Ασφαλείας του Ο.Η.Ε. και τη διοργάνωση των Ολυµπιακών Αγώνων της Αθήνας.
Η νέα Κυβέρνηση του ΠΑ.ΣΟ.Κ. δεσµεύεται να αποκαταστήσει το διεθνές κύρος της χώρας, που πλήττεται από την ανυπαρξία εξωτερικής πολιτικής της Κυβέρνησης της Ν.Δ.
Δεν θα αφήσουµε η υποτέλεια της Ν.Δ. να ξαναγίνει υποτέλεια για την Ελλάδα.
Στο πλαίσιο αυτό, η Κυβέρνηση του ΠΑ.ΣΟ.Κ., αξιοποιώντας και τα ερείσµατα του Κινήµατος στη Σοσιαλιστική Διεθνή, θα εργαστεί συστηµατικά για: α) Εκδηµοκρατισµό της Παγκοσµιοποίησης.
Θα φέρουµε ξανά την Ελλάδα στην πρωτοπορία του διεθνούς κινήµατος για: Την παγκόσµια, βιώσιµη ανάπτυξη,
Την εξάλειψη της φτώχιας,
Τη µη διάδοση των πυρηνικών όπλων, και τον περιορισµό της ανεξέλεγκτης δαπάνης χρηµάτων σε εξοπλισµούς,
προς όφελος της παιδείας και της υγείας.
Την άµεση αντιµετώπιση των αιτιών και συνεπειών της αλλαγής του κλίµατος.
Τον αγώνα για το σεβασµό των ανθρωπίνων δικαιωµάτων χωρίς εξαιρέσεις, µε την κατάργηση της θανατικής ποινής, την απαγόρευση των βασανιστηρίων και το κλείσιµο των στρατοπέδων συγκέντρωσης, τύπου Γκουαντάναµο.
Τον αγώνα για Δίκαιο Εµπόριο κι όχι απλά Ελεύθερο Εµπόριο.
Τον αγώνα για αξιοπρεπείς θέσεις εργασίας για κάθε πολίτη του κόσµου.
Την αντιµετώπιση των συνεπειών της µάστιγας του AIDS, ιδιαίτερα στην αφρικανική ήπειρο.
Αποβλέπουµε στη διαµόρφωση ενός πολυµερούς συστήµατος παγκόσµιας διακυβέρνησης, δηµοκρατικά νοµιµοποιηµένου, µε κέντρο έναν αναβαθµισµένο Ο.Η.Ε.
Οι µονοµερείς επεµβάσεις διαιωνίζουν το πρόβληµα, τροφοδοτούν τη βία, υπονοµεύουν την ειρηνική συνύπαρξη των πολιτισµών.
β) Σχέσεις ισοτιµίας µε µεγάλες και ανερχόµενες παγκόσµιες δυνάµεις.
Το ΠΑΣΟΚ δεσµεύεται για την προώθηση ισότιµων σχέσεων µε τις ΗΠΑ, την εµβάθυνση των σχέσεων µε τη Ρωσία και την προώθηση της συνεργασίας µε τις αναδυόµενες δυνάµεις, την Κίνα, την Ινδία.
Οι περιοχές της Μεσογείου, της Μέσης Ανατολής και του Ευξείνου αποτελούν στρατηγικής σηµασίας πεδία για την ενίσχυση της παρουσίας της χώρας µας.
γ) Την ειρήνευση στη Μέση Ανατολή και την επίλυση του “Παλαιστινιακού”.
Το ΠΑΣΟΚ λέει: «Όχι σε ένα νέο Ιράκ στην περιοχή της Μέσης Ανατολής».
Υποστηρίζουµε σθεναρά και µε συνέπεια την δηµιουργία δύο κρατών, του Ισραήλ και της Παλαιστίνης, βασισµένων στην αµοιβαία αναγνώριση, τα οποία θα συνυπάρχουν µε ειρήνη και ασφάλεια.
Η καταδίκη της βίας, η συνέχιση της ειρηνευτικής διαδικασίας, η οποία ξεκίνησε στο Όσλο το 1993, και η εφαρµογή του «Οδικού Χάρτη» του Κουαρτέτου αποτελούν τον καλύτερο δρόµο προς την διευθέτηση της διένεξης µεταξύ Ισραηλινών και Παλαιστινίων.
Η Κυβέρνηση του ΠΑΣΟΚ θα εργαστεί για την πραγµατοποίηση διεθνούς διάσκεψης για το Μεσανατολικό, όπως έχει ήδη προτείνει το Κίνηµα, µε τη συµµετοχή όλων των κρατών της περιοχής και όλων των ενδιαφεροµένων πλευρών της διεθνούς κοινότητας.
δ) Την ειρηνική συνύπαρξη των πολιτισµών, µε την εξάλειψη της φτώχιας
και τη διαµόρφωση νέων προτύπων ειρήνης για την επίλυση των ένοπλων συγκρούσεων και την δηµιουργία γεφυρών ειρήνης.
Δεν θα µπορέσουµε να εξαλείψουµε την τροµοκρατία εκτός και αν καταπολεµήσουµε τις αιτίες που την καλλιεργούν.
Αξιοποιούµε το κύρος και τις παραδοσιακές σχέσεις της χώρας που καλλιεργήθηκαν από τις Κυβερνήσεις του ΠΑΣΟΚ, για να προωθήσουµε το διάλογο των πολιτισµών και την ανάπτυξη της δηµοκρατίας στον ισλαµικό κόσµο.
Να κάνουµε ξανά την Ελλάδα “γέφυρα” συνεννόησης των πολιτισµών.
Νέες µορφές διπλωµατίας – Θεσµικές αλλαγές στον τοµέα εξωτερικής πολιτικής
Στις σύγχρονες συνθήκες των διεθνών σχέσεων απαιτείται η διαµόρφωση και η ανάπτυξη νέων µορφών και µέσων για την προώθηση των στόχων της εξωτερικής πολιτικής και των εθνικών µας συµφερόντων.
Μια σύγχρονη και δυναµική εξωτερική πολιτική απαιτεί την ανάπτυξη νέων µορφών διπλωµατίας (οικονοµική και επιχειρηµατική διπλωµατία, διπλωµατία της ανθρωπιστικής βοήθειας, της κοινωνίας των πολιτών και των Μ.Κ.Ο.).
Απαιτεί, επίσης, την ανασυγκρότηση και τον εκσυγχρονισµό των θεσµών και των διαδικασιών διαµόρφωσης, προώθησης και ελέγχου.
Η Κυβέρνηση του ΠΑΣΟΚ θα προωθήσει άµεσα: Ουσιαστική αναβάθµιση της Διαρκούς Επιτροπής Εξωτερικών και Άµυνας, καθώς και της Επιτροπής Ευρωπαϊκών Υποθέσεων της Βουλής.
Ανασυγκρότηση και νέο σύγχρονο οργανόγραµµα του Υπουργείου Εξωτερικών.
Δηµιουργία νέων Διευθύνσεων και εκσυγχρονισµός της διαδικασίας εισαγωγής στο διπλωµατικό κλάδο.
Εκσυγχρονισµός της λειτουργίας και της σύνθεσης του Εθνικού Συµβουλίου Εξωτερικής Πολιτικής, υπό το φως της εµπειρίας, για να αποτελέσει πραγµατικά το στρατηγικό σύµβουλο της Κυβέρνησης.
Συνεργασία του ΥΠΕΞ µε επιστηµονικά δίκτυα και Πανεπιστήµια στην Ελλάδα και στο εξωτερικό.
Ελληνισµός της Διασποράς
Ο Ελληνισµός της Διασποράς αποτελεί για το Κίνηµά µας το σταθερό και συνεπή υπερασπιστή των συµφερόντων της χώρας, της γλωσσικής, πολιτισµικής και εθνικής µας ταυτότητας.
Είµαστε υπερήφανοι για το θεσµικό έργο και τις πολιτικές που προωθήσαµε ως Κυβέρνηση.
Θα ενισχύσουµε το έργο και την αποστολή του Συµβουλίου Απόδηµου Ελληνισµού, και την οµογένεια των οργανώσεων, θα προωθήσουµε τα προγράµµατα και θα υποστηρίξουµε τις έδρες ελληνικών σπουδών στο εξωτερικό.
Προωθούµε, µετά από διαβούλευση, το ελληνικό Ινστιτούτο Προώθησης της Ελληνικής Γλώσσας του Πολιτισµού και των Τεχνών, που ενοποιεί, συντονίζει και ενισχύει τη σηµερινή παρουσία της οµογένειας σε όλο τον κόσµο.
Θα δυναµώσουµε τις σχέσεις µε τις νεότερες γενιές των Ελλήνων της διασποράς και θα δηµιουργήσουµε νέες γέφυρες εκπαιδευτικής, οικονοµικής, επιχειρηµατικής και πολιτιστικής επικοινωνίας µε την πατρίδα.
Προς την κατεύθυνση αυτή θα αξιοποιήσουµε και θα αναβαθµίσουµε τη λειτουργία και το ρόλο των Πρεσβειών και των Προξενείων µας.
Αποδίδουµε, επίσης, σηµαντική σηµασία από ρόλο της Ορθόδοξης Εκκλησίας, της διασποράς και των πρεσβυγενών Πατριαρχείων.
Η περαιτέρω ενίσχυση των δράσεών τους αποτελεί για το ΠΑΣΟΚ βασική προτεραιότητα της πολιτικής του για την ελληνική οµογένεια.
Ο ελληνισµός της διασποράς είναι γέφυρα φιλίας και συνεργασίας σε 140 χώρες - νέες πατρίδες του οικουµενικού ελληνισµού.
Εθνική Άµυνα – Ασφάλεια για τους Έλληνες και τις Ελληνίδες
Η ισχυρή και αξιόπιστη παρουσία της Ελλάδας στην περιοχή µας, στην Ευρώπη και στο διεθνές σύστηµα προϋποθέτει την ύπαρξη αξιόπιστων και αποτελεσµατικών ενόπλων δυνάµεων
και τη συνεχή ποιοτική ενίσχυση και εµβάθυνση της αποτρεπτικής τους δύναµης.
Στο κέντρο της πολιτικής του ΠΑΣΟΚ θα βρίσκεται πάντα ο ανθρώπινος παράγοντας, τα στελέχη και η στρατευµένη νεολαία µας.
Η βελτίωση της εκπαίδευσης, των συνθηκών εργασίας, στέγασης και διαβίωσης,
καθώς και η επίλυση των προβληµάτων τους αποτελεί για το ΠΑΣΟΚ πολιτική ευθύνη και υποχρέωση, στο πλαίσιο της οικονοµικής και κοινωνικής πολιτικής που θ’ ακολουθήσει.
Η ανατροπή του επιχειρησιακού σχεδιασµού και της δοµής των Ενόπλων Δυνάµεων, από την Κυβέρνηση της ΝΔ, έχει δηµιουργήσει σοβαρά προβλήµατα λειτουργικότητας και έχει συντελέσει στην αύξηση των δαπανών και του κόστους για την άµυνα της χώρας.
Στόχος µας είναι η µεγιστοποίηση του αισθήµατος ασφάλειας των πολιτών αλλά και ο σεβασµός των θυσιών του Έλληνα φορολογούµενου.
Ο εξορθολογισµός των αµυντικών δαπανών αποτελεί για το ΠΑΣΟΚ δυναµική συνάρτηση του εκσυγχρονισµού των Ενόπλων Δυνάµεων, της ανάπτυξης µιας ισχυρής, ανταγωνιστικής και πρωτοπόρας εθνική αµυντικής βιοµηχανίας και ενός ειρηνικού περιφερειακού περιβάλλοντος.
Υποστηρίζουµε µε συνέπεια τη διαφάνεια στους αµυντικούς εξοπλισµούς και έχουµε προτείνει, για όλες τις προµήθειες, ανοικτούς διεθνείς µειοδοτικούς διαγωνισµούς, υπό τον έλεγχο της αρµόδιας Επιτροπής της Ελληνικής Βουλής και την πλήρη κατάργηση των απευθείας αναθέσεων.
Έχουµε, συγχρόνως, διαµορφώσει ένα νέο πρόγραµµα για την ανάπτυξη των ελληνικών αµυντικών βιοµηχανιών, µε τη χρηµατοδότηση της έρευνας και της τεχνολογίας, µε τη σύνδεση µε την ευρωπαϊκή αµυντική βιοµηχανία και τον Ευρωπαϊκό Οργανισµό Εξοπλισµών, αλλά και µε τα Ελληνικά Πανεπιστήµια και Ερευνητικά Ινστιτούτα.
Η Ελληνική Αµυντική Βιοµηχανία αποτελεί εθνικό πλούτο και συµβάλλει στην οικονοµική και κοινωνική ανάπτυξη της χώρας.
Το ΠΑΣΟΚ τονίζει την ανάγκη ολοκληρωµένης στρατηγικής επενδύσεων και λέει όχι στην πολιτική απαξίωσης του παραγωγικού αµυντικού ιστού της χώρας από την Κυβέρνηση της ΝΔ.
Το ΠΑΣΟΚ, εκτιµώντας την απειλή και τους κινδύνους ασφαλείας στο σύγχρονο εγγύς και ευρύτερο γεωπολιτικό περιβάλλον και λαµβάνοντας υπ’ όψη τις υποχρεώσεις που απορρέουν από τη συµµετοχή της χώρας στους οργανισµούς συλλογικής ασφάλειας υιοθετεί πλαίσιο Πολιτικής Εθνικής Άµυνας, που θα εξυπηρετήσει το τρίπτυχο ειρήνη, ασφάλεια και συνεργασία.
Η Ελλάδα αξιοποιώντας τα διπλωµατικά θεσµικά και πολιτικά της πλεονεκτήµατα θα δηµιουργήσει ξανά τις προϋποθέσεις ειρήνης και σταθερότητας και έτσι τις προϋποθέσεις για το «µέρισµα ειρήνης».
Η υλοποίηση αυτής της πολιτικής προϋποθέτει Ένοπλες Δυνάµεις ικανές για την: Αποτροπή της απειλής κατά της χώρας
Προστασία της εδαφικής ακεραιότητας και εθνικής κυριαρχίας
Αντιµετώπιση κινδύνων από ασύµµετρες απειλές
Κάλυψη των αναγκών του δόγµατος του Ενιαίου Αµυντικού Χώρου Ελλάδας – Κύπρου.
Δυνατότητα ανταπόκρισης στις υποχρεώσεις που απορρέουν από τη συµµετοχή της χώρας στους Διεθνής Οργανισµούς Συλλογικής Ασφάλειας.
Ενεργό συµµετοχή στην αντιµετώπιση φυσικών και τεχνικών καταστροφών
Συστηµατοποίηση και βελτίωση της κοινωνικής προσφοράς
Μέτρα και δράσεις υλοποίησης: Νέα δοµή του Υπουργείου Εθνικής Άµυνας µε αναµόρφωση του θεσµικού πλαισίου
Αναδιοργάνωση των Ενόπλων Δυνάµεων µε βάση την αρχή αποτελεσµατικότητας/κόστος, µε προοπτική 15ετίας,
µε βάρος στη διακλαδικότητα,
µε ευρεία χρήση των νέων τεχνολογιών,
µε συγκρότηση µονάδων ευέλικτων, ταχυκίνητων, πλήρως στελεχωµένων, άριστα εκπαιδευµένων και εξοπλισµένων µε σύγχρονα όπλα µεγάλης ισχύος
και µε δυνατότητα εκτέλεσης αυτόνοµων και συνδυασµένων επιχειρήσεων
και µε παράλληλη κατάργηση, συγχώνευση και αναπροσανατολισµό σχηµατισµών και µονάδων, σύµφωνα µε τις επιχειρησιακές απαιτήσεις.
Εξορθολογισµός των αµυντικών δαπανών µε παράλληλη καθιέρωση νέου θεσµικού πλαισίου για ενίσχυση της διαφάνειας και του κοινοβουλευτικού ελέγχου στα εξοπλιστικά προγράµµατα.
Στήριξη βιώσιµης και ανταγωνιστικής αµυντικής βιοµηχανίας µε συµµετοχή σε διεθνείς κοινοπραξίες, σύνδεση µε την ευρωπαϊκή αµυντική βιοµηχανία, υποστήριξη των υπαρχόντων συστηµάτων και συµµετοχή σε ερευνητικά προγράµµατα.
Από τον εξορθολογισµό των δαπανών για τα παραπάνω θα εξοικονοµηθούν πόροι, οι οποίοι µαζί µε το «µέρισµα ειρήνης» θα αξιοποιηθούν προς όφελος κοινωνικών δαπανών.
Ανάπτυξη του ανθρώπινου δυναµικού ως βασικού παράγοντα ισχύος των Ενόπλων Δυνάµεων µε κύριους άξονες: την αναβάθµιση του ακαδηµαϊκού, επαγγελµατικού, κοινωνικού και οικονοµικού επιπέδου του στρατιωτικού και πολιτικού προσωπικού,
την κατοχύρωση της αξιοκρατίας και διασφάλιση ίσων ευκαιριών στην εκπαίδευση, στην αξιολόγηση και στην αξιοποίηση, µε σύνδεση της εξέλιξης µε την απόδοση κάθε στελέχους των ΕΔ (αλλαγή του θεσµικού πλαισίου)
την στήριξη – βελτίωση του θεσµού των επαγγελµατιών οπλιτών.
• Επανεξέταση του χρόνου θητείας, µε βάση τις αµυντικές ανάγκες αλλά και τα κοινωνικά προβλήµατα και σε συνάρτηση µε τη πρόσληψη επαγγελµατιών οπλιτών, µε επιδίωξη τη µείωση της θητείας κάτω από 12 µήνες.
Δίκαιη Κοινωνία
Δυνατή Ελλάδα
