
ChristenUnie
SAMEN LEVEN NAAR BIJBELSE WAARDEN
- RUIMTE VOOR GEZIN EN OPVOEDING
Gemeenschappen vormen het cement van de
samenleving. Mensen hebben verbanden nodig
om op krachten te komen en gemotiveerd
in de samenleving hun gaven en talenten te
ontplooien, om steun, liefde en zorg te krijgen.
Een vitale sociale basis is van betekenis
voor het welzijn van mensen.
Behalve de samenleving die alle inwoners van
Nederland tezamen vormen - de publieke samenleving
- zijn er talloze kleine gemeenschappen
die elk hun eigen waarde hebben: het gezin,
culturele gemeenschappen, kerkelijke gemeenschappen,
sportverenigingen, buurtclubs,
schoolverbanden. Het is van groot belang om
aan de verschillende soorten gemeenschappen
recht te doen. Dat betekent onder meer:
- dat er aandacht moet zijn voor de verschillende
culturele en godsdienstige groeperingen
in Nederland;
- dat er ruimte moet zijn voor gezin, familie,
vrijwilligerswerk, ontspanning en voor culturele
activiteiten;
- dat economische belangen in evenwicht
moeten zijn met andere belangen.
Sociale samenhang heeft alles te maken met
het nemen van verantwoordelijkheden op het
werk, binnen het gezin, voor de buurt en ten
aanzien van de natuurlijke omgeving. Gemeenschapsvorming
is eigenlijk alleen mogelijk
in een maatschappij waarin ruimte is voor
de (duurzame) verbanden waarin mensen
functioneren; als er, bij alle individualisme en
pluriformiteit, aandacht is voor gemeenschappelijke
doelen; als minderheden niet achtergesteld,
maar gerespecteerd en gehoord worden.
- Het gezin centraal
Dit alles is geen vanzelfsprekend gegeven.
Mensen moeten in staat worden gesteld verantwoordelijkheid
te nemen, alleen en samen
met de gemeenschappen waarin zij leven. De
overheid heeft hierin een duidelijke normerende
en voorwaardenscheppende taak. Zij
zal haar beleid zo moeten vormgeven dat de
natuurlijke sociale verbanden optimaal tot hun
recht kunnen komen. De beste omgeving om

- Durf te kiezen voor normen (herziene versie)
sociale samenhang te bevorderen, is nog altijd
het gezin. Een stabiel gezinsleven is van groot
belang voor een goede ontwikkeling van kinderen
en verdient daarom hoge prioriteit.
- Het huwelijk staat alleen open voor de
verbintenis van één man met één vrouw.
Andere samenlevingsvormen zijn van een
andere orde en kunnen niet aan het huwelijk
gelijkgesteld worden. De zogenaamde
wet op het ‘homohuwelijk’ dient daarom
te worden ingetrokken. Wel kan het nodig
zijn om ter bestrijding van onrechtvaardige
situaties een regeling te treffen waarin op
materiële punten rechtsgevolgen gelden die
vergelijkbaar zijn met die voor gehuwden.
- Adoptie en kunstmatige voortplantingstechnieken
worden alleen toegestaan binnen
het huwelijk. Draagmoederschap en
bemiddeling daarbij worden afgewezen.
Ieder mens heeft het recht alle relevante
informatie te verkrijgen over zijn genetische
en/of biologische ouders.
- De echtscheidingsprocedure moet voorzien
in een regeling waarin bemiddeling en
streven naar instandhouding van het huwelijk
centraal staan. Daarbij wordt de rechter
bevoegd de echtscheidingsprocedure op
te schorten, om daardoor deskundigen in
de gelegenheid te stellen op instandhouding
van het huwelijk gerichte hulp te bieden.
Het zogenaamde “flitsscheiden”, de mogelijkheid
om de wettelijke echtscheidingsprocedure
te omzeilen via omzetting van
het huwelijk in een geregistreerd partnerschap
- welke samenlevingsvorm veel sneller
dan een huwelijk kan worden ontbonden
- wordt onmogelijk gemaakt.
- De echtscheiding wordt als hoofdregel niet
eerder van kracht nadat eventuele kinderen
de leeftijd van 12 jaar hebben bereikt.
Ingeval zwaarwegende belangen in het geding
zijn kan, in het bijzonder indien deze
de kinderen of geweldssituaties betreffen,
van deze hoofdregel worden afgeweken.
- Voordat de echtscheiding wordt uitgesproken
moet de rechter controleren of overeenstemming
is bereikt met betrekking tot
zorg en onderhoud van de kinderen. Als
dat niet zo is, verwijst hij naar een bemiddelaar.
Bemiddeling, leidend tot echtscheiding,
zal slechts plaats mogen vinden indien
gewaarborgd wordt dat dit niet ten
koste gaat van de zwakkere partij.
- Er wordt toegezien op handhaving van de
tot stand gekomen alimentatie- en omgangsregelingen.
Op verzoek van de ontvangende
echtgenoot kan worden gevorderd
dat verhaal van onderhoudsbijdragen via de
werkgever plaatsvindt.
- De overheid stimuleert het opgroeien en
opvoeden van kinderen in een stabiele, sociale
omgeving, bij voorkeur in een situatie
van een huwelijk tussen man en vrouw.
- Natuurlijke afstamming en bloedverwantschap
vormen de basis voor het familierecht.
Uitgangspunt voor regelgeving is dat kinderen
geboren worden binnen een huwelijkse
relatie. Wanneer niet-gehuwde natuurlijke
ouders hun verantwoordelijkheid
tegenover hun kinderen willen nakomen
kan gezamenlijk ouderlijk gezag worden
toegestaan. Gezamenlijke voogdij is mogelijk
wanneer die wordt uitgeoefend in een
gezinssituatie.
- Evenwicht in werk, zorg en vrije tijd
Via betaald werk kunnen mensen zich ontplooien
en een bijdrage leveren aan het welzijn
van de samenleving. Werk is een goede
remedie tegen sociale uitsluiting en armoede.
Werk kan leiden tot arbeidsvreugde en het
besef zich daadwerkelijk in te zetten voor de
ander. Wanneer werk zo wordt opgevat, wordt
invulling gegeven aan de oorspronkelijke bestemming
die God met de mens had: leven
tot Zijn eer en bereid tot dienst aan de naaste.
Helaas wordt dit lang niet altijd zo beleefd en
ervaren. Werk is veelal verengd tot betaald
werk. De druk die betaald werk op de mensen
legt, beperkt de ruimte voor zorgarbeid en vrijwilligerswerk.
Op die manier is het werken in
de samenleving los komen te staan van de oorspronkelijke
bedoeling en niet zelden verworden
tot een keurslijf, nodig om te voldoen aan
de talloze eisen die de huidige maatschappij
stelt.
ChristenUnie - 2003

- De overheid heeft een belangrijke taak om de
verhouding tussen betaald werk, zorgarbeid,
maatschappelijke taken en verplichtingen, en
vrije tijd, weer in balans te brengen.
De huidige maatschappelijke ontwikkelingen
zijn daarbij van betekenis. Zonder deze ontwikkelingen
als norm te beschouwen, kunnen
ze wel een gegeven zijn op basis waarvan nieuw
beleid noodzakelijk is. Het is bijvoorbeeld een
gegeven dat de arbeidsverhoudingen steeds
meer individualiseren en dat collectieve voorzieningen
plaatsmaken voor individuele regelingen.
Het is ook een gegeven dat in veel sectoren
de grens tussen privé en werk vervaagt
en dat werken niet langer uitsluitend door één
kostwinner tussen ‘s morgens 9 uur en tot ‘s
middags 5 uur plaatsvindt. Deze ontwikkelingen
laten onverlet dat de overheid de taak heeft
de voorwaarden te scheppen zodat mensen hun
verantwoordelijkheid in de samenleving kunnen
nemen, niet alleen als het gaat om het
werk waarmee zij in het levensonderhoud voorzien,
maar ook als het gaat om gezin, familie,
zorg voor anderen en hun betrokkenheid en
verantwoordelijkheid voor de samenleving.
Voor het gezin betekent dit dat de verantwoordelijkheid
van de ouders en het perspectief van
het kind de uitgangspunten zijn. Ouders moeten
in staat worden gesteld, ook in financiële
zin, keuzes te maken tussen de verdeling van
arbeid en zorg. Dat vraagt bijvoorbeeld om
een meer rechtstreekse financiering van het
gezin, onder andere via de verhoging van de
kinderbijslag en door het verleggen van de
subsidiestroom. De kinderopvanggelden gaan
dan naar de ouders in plaats van naar de instellingen.
Het feit dat kinderopvang duur is,
maakt duidelijk dat zorg voor en opvang van
kinderen financiële offers vraagt. Deze offers
echter worden niet alleen door werknemers
gebracht, maar ook door gezinnen die de zorgtaken
volledig zelf op zich hebben genomen.
Dan is het merkwaardig dat de overheid alleen
bijdraagt aan de kosten van kinderopvang
die door werknemers worden gemaakt.
De nieuwe mogelijkheden van de wet arbeid
en zorg in de sfeer van zorgverlof, geven meer
ruimte aan het combineren van betaald werk
en zorgarbeid. Deze wet kan echter niet in de
plaats komen van de persoonlijke verantwoordelijkheid
van een ieder om duidelijke keuzes
te maken, om de zorgverantwoordelijkheden
ook werkelijk te nemen.
Naast de financiële compensaties is ook een
aantal sociale faciliteiten nodig. Zo moet bijvoorbeeld
iemand de mogelijkheid krijgen zich
te vestigen in het verpleeghuis, waar zijn of
haar (huwelijks)partner is opgenomen.
- Ouders zijn de eerstverantwoordelijken
voor de opvoeding en verzorging van kinderen
en moeten zoveel mogelijk in staat
worden gesteld deze verantwoordelijkheid
waar te maken.
- Uitgangspunt in het overheidsbeleid behoort
te zijn de vrije keuze in de taakverdeling
tussen man en vrouw. Nieuwe mogelijkheden
als zorgverlof en deeltijdarbeid
worden overeenkomstig dit uitgangspunt
gemodelleerd.
- In de arbeidswetgeving, de belastingwetgeving
en de sociale zekerheidsregelgeving
wordt rekening gehouden met
de eventuele zorgverantwoordelijkheid van
de ouder(s), met name in het geval van eenoudergezinnen.
In dat geval kan bijvoorbeeld
worden afgezien van een sollicitatieplicht.
- Omdat zorg en opvang van kinderen primair
een ouderlijke verantwoordelijkheid
zijn, moet de financiële ondersteuning hiervoor
bij alle gezinnen terechtkomen in de
vorm van een kindgebonden budget. In de
uitwerking kan dit betekenen dat het
subsidiegeld, dat nu wordt besteed aan kinderopvang,
wordt aangewend voor een
ophoging van de kinderbijslag.
- Werk ten dienste van de samenleving
Wanneer zorg centraal staat, betekent dat ook
erkenning van de waarde van vrijwilligerswerk.
Onbetaalde arbeid en vrijwilligerswerk vormen
de smeerolie van de samenleving. Zonder vrijwilligers
is er voor veel sociale verbanden geen
toekomst. Vrijwilligers brengen tot uitdrukking
dat het in de samenleving niet alleen gaat
om rechten. Het is goed wanneer mensen zich

- Durf te kiezen voor normen (herziene versie)
niet alleen afvragen wat de samenleving voor
hen kan doen, maar ook wat zij voor de samenleving
kunnen doen.
In deze 24-uurseconomie komt het traditionele
vrijwilligerswerk vooral neer op de wat
oudere generatie. Vrijwilligerswerk verdient
daarom wel een steuntje in de rug. Dat kan
onder meer door vrijwilligerswerk aantrekkelijker
te maken en door te bevorderen dat daar
tijd voor vrij gemaakt kan worden. Voor werknemers
valt te denken aan de mogelijkheid om
winstuitkeringen en bonussen niet alleen in
geld, maar ook in een ‘vrijwilligerscheque’ uit
te laten keren. Werknemers kunnen zo dagen
opsparen voor persoonlijke deelname aan vrijwilligerswerk.
Voor non-profitorganisaties geldt dat zij in
aanmerking moeten komen voor (extra) overheidssubsidie,
afhankelijk van het aantal vrijwilligers
dat zij in dienst hebben.
Naast vrijwilligerswerk is werk in de collectieve
sector (feitelijk: werk in het algemeen
belang) van een bijzondere betekenis. Dit komt
met name tot uitdrukking in sectoren als het
onderwijs, de zorg en de veiligheid. De overheid
kan de belangstelling voor het werk in de
collectieve sector stimuleren via facilitering van
bijvoorbeeld maatschappelijke stages.
1.13 De overheid faciliteert via de fiscus het
verstrekken van winstuitkeringen en bonussen
in de vorm van een vrijwilligerscheque.
- Ex-studenten worden in de gelegenheid
gesteld om hun studieschuld weg te werken
door middel van het verrichten van
gemeenschapstaken. Deze gemeenschapstaken
zijn vergelijkbaar met taken zoals die
in het verleden werden verricht tijdens vervangende
dienstplicht.
- Via onder meer uitbreiding van de wet
loopbaanonderbreking faciliteert de overheid
maatschappelijke stages.
- Sociale verhoudingen, werkgelegenheid en
inkomensbeleid
De werkgelegenheid is de afgelopen jaren sterk
gegroeid. Nu de werkgelegenheidsgroei weer
afvlakt en de werkloosheid toeneemt, baart het
des te meer zorg dat mensen met een arbeidshandicap
nog te vaak aan de kant staan. De
samenleving is het aan zichzelf verplicht om
juist voor hen plaats te maken op de arbeidsmarkt.
De dynamische economische ontwikkeling
heeft het zicht op de inkomensverhoudingen
in Nederland onttrokken. Er is veel particuliere
rijkdom, maar tegelijkertijd kunnen we
ook binnen de Nederlandse verhoudingen van
armoede spreken.
Sociale samenhang kan niet zonder een rechtvaardige
sociale ordening. Een rechtvaardige
sociale ordening komt niet vanzelf tot stand.
Daarvoor zijn politieke en morele keuzes nodig
die de sociale bodem onder de economie
gezond houden. De overheid moet zich inspannen
voor goede sociale verhoudingen en
goede sociale voorzieningen op een aanvaardbaar
minimumniveau. De overheid behoort,
als de koning uit Psalm 72, de armsten in de
samenleving hun rechten te geven en hen werkelijk
te helpen. Deze verantwoordelijkheid
brengt ook met zich dat er een beroep wordt
gedaan op financiële solidariteit van de werkenden
met de niet-werkenden, bescherming
van de werknemer op de werkvloer en effectieve
bestrijding van armoede en sociale uitsluiting.
Misbruik van regelingen en verschijnselen als
zwartwerken weerspiegelen een gebrek aan
solidariteit. Zwartwerken is een vorm van
broodroof en moet bestreden worden. Er is in
de achter ons liggende periode te weinig gedaan
om het hiervoor benodigde normbesef
in de samenleving aan te wakkeren.
Arbeidsverhoudingen
- In wetgeving moet worden vastgelegd dat
niet mag worden gestaakt dan nadat arbitrage
heeft plaatsgevonden. De positie van
werkwilligen verdient een geloofwaardige
bescherming. Arbeidsconflicten in vitale
diensten, zoals politie, brandweer en openbaar
vervoer worden via bindende arbitrage
opgelost.
- De overheid bevordert in het sociaal-economisch
leven het respect voor de zondagsrust.
Het inschakelen van de zondag als
‘normale’ werkdag wordt tegengegaan. Waar
ChristenUnie - 2003

- nodig worden wettelijke bepalingen daartoe
aangepast.
Werkgelegenheid
- De In- en Doorstroombanen moeten uitlopen
op reguliere banen in de collectieve
sector (verpleging, thuiszorg, politie, onderwijs
en bij de gemeentelijke overheid). Hiertoe
worden voldoende middelen beschikbaar
gesteld.
- Ter bestrijding van de groei van het aantal
arbeidsongeschikten vindt adequate uitvoering
van en controle op het arbeidsomstandighedenbeleid
plaats.
- De sollicitatieplicht voor alleenstaande
bijstandsgerechtigde ouders met minderjarige
kinderen wordt afgeschaft. Wel kan van
deze categorie ouders worden verwacht dat
- bij voorkeur onder schooltijd van de kinderen
- wordt voldaan aan een scholingsplicht.
De mogelijkheden van ontheffing
van de sollicitatieplicht wanneer de betrokkene
zorgtaken verricht, moeten worden
verruimd.
- Wanneer mensen die, nadat zij meerdere
jaren hebben afgezien van betaalde
arbeid in verband met de opvoeding, weer
betaalde arbeid willen verrichten, worden
zij daartoe ondersteund door een aanbod
van laagdrempelige cursussen en faciliteiten.
- Ter bevordering van de werkgelegenheid
vindt een verdere verschuiving plaats van
de lastendruk op arbeid naar milieubelastingen.
- Asielzoekers die nog in afwachting zijn
van een besluit over een verblijfsvergunning
mogen betaald werk verrichten. Zij bouwen
op deze manier echter geen sociale
zekerheidsrechten op. Dit zou een eventuele
terugkeer naar het land van herkomst bemoeilijken.
- De krapte op de arbeidsmarkt wordt zoveel
mogelijk bestreden door arbeidsdeelname
te bevorderen onder groepen die
langdurig werkeloos of arbeidsongeschikt
zijn. Instroom van niet-EU-onderdanen om
de vacatures op te vullen wordt afgewezen.
Inkomensbeleid
- Het inkomensbeleid wordt in beginsel
op rijksniveau bepaald. Gemeenten kunnen
een eigen minimabeleid voeren onder de
voorwaarde dat dit niet leidt tot onrechtvaardige
verschillen tussen gemeenten.
-De koopkracht van gezinnen moet worden
verhoogd door zowel de introductie van
een inkomens afhankelijke kop op de kinderbijslag
als een algemene verhoging van
de kinderbijslag. De kindertabel in de huursubsidie
kan vervolgens worden ingetrokken.
De paarse bezuinigingen op de kinderbijslag
moeten met name voor grotere
gezinnen worden teruggedraaid.
1.27 De koppeling tussen het sociaal minimum
en de geïndexeerde loonontwikkeling
blijft in stand.
- Het nettominimumloon moet stapsgewijs
op een zodanig niveau worden gebracht
dat inkomensafhankelijke toeslagen minder
noodzakelijk worden. In het bijzonder mensen
die langdurig op sociaal minimum zitten,
waaronder met name vroeg-gehandicapten,
verdienen een hogere uitkering.
- Armoedebestrijding is een wezenlijk onderdeel
van het inkomensbeleid. De
vrijlatingbepaling in de Bijstandswet wordt
versoepeld, zodat deze meer op de persoonlijke
situatie toegesneden kan worden. Op
deze manier kan er gemakkelijker gebruik
van worden gemaakt naarmate men langer
afhankelijk is van een uitkering. Bij de bestrijding
van armoede wordt samenwerking
gezocht met diaconieën en charitatieve instellingen.
Aan diegenen die zich langer dan
drie jaar op een sociaal minimum bevinden,
wordt jaarlijks een landelijk vastgestelde
toeslag verstrekt.
- Jaarlijks moet een landelijke minimarapportage
worden gepubliceerd. Daarin
worden van iedere gemeente in elk geval
de inkomensbestanddelen en de kosten voor
huishoudens met een inkomen op het sociaal
minimum vermeld. Op deze wijze kan
worden bepaald of de koopkracht van betrokkenen
onder het sociaal minimum is
gedaald.

- Durf te kiezen voor normen (herziene versie)
- Maatwerk in de sociale zekerheid
Het behoort tot de eigen verantwoordelijkheid
van mensen om zelf in het eigen levensonderhoud
en van de directe naasten te voorzien.
De overheid heeft tot taak zorg te dragen voor
degenen die niet in hun eigen levensonderhoud
kunnen voorzien. Deze taak is gekwalificeerd
door het recht, maar dat laat onverlet
de taak van de kerken en de individuele burgers
om vanuit barmhartigheid en liefde zich
in te zetten voor de medemens in nood. Het
geven van zorg dient gepaard te gaan met het
zoveel mogelijk stimuleren van de eigen verantwoordelijkheid
van de ‘zorgontvanger’. Dat
geldt ook de sociale zekerheid.
Nederland kent in vergelijking met de ons
omringende landen veel arbeidsongeschikten,
terwijl het aantal werklozen juist laag is. Leefdruk
en leefstress blijken in te veel gevallen
tot een uitkering te kunnen leiden, terwijl deze
factoren in beginsel buiten de sfeer van
arbeidsongeschiktheidsverzekeringen moeten
kunnen worden opgelost. In de nieuwe
kabinetsperiode moet de aandacht zich richten
op de realisatie van een arbeidsongeschiktheidsverzekering,
waarbij voor deze oneigenlijke
factoren al in het eerste (ziektewet) jaar
een oplossing wordt gezocht. Nog altijd belanden
veel werknemers in de WAO omdat te
weinig aandacht is besteed aan de preventie
van ziekteverzuim. De Arbeidsinspectie heeft
een belangrijke taak in het signaleren en voorkomen
daarvan. Arbeidsongeschikte werknemers
en hun werkgevers hebben er baat bij,
dat in een zo vroeg mogelijk stadium van de
ziekte wordt gestreefd naar reïntegratie, bij
voorkeur bij de eigen werkgever, maar als het
niet anders kan bij een andere werkgever. De
beschikbare reïntegratiebudgetten kunnen
daarbij veel doelmatiger worden ingezet, waarbij
meer dan nu recht wordt gedaan aan de
verantwoordelijkheid van de betrokken werknemer.
Maatwerk en meer persoonlijke verantwoordelijkheid
zijn ook noodzakelijk bij het
ouderenbeleid. In de komende jaren zal de
vergrijzing in Nederland en in de rest van West-
Europa toenemen. Vooral op Europees niveau
kunnen de gevolgen groot zijn vanwege de
toekomstige pensioenlasten. Eén van de oplossingen
is gelegen in het aanbieden van meer
keuzemogelijkheden. Ouderen moeten de keus
krijgen langer te werken (bijvoorbeeld tot 65
of nog langer), zodat ze een flexibele of een
extra AOW kunnen opbouwen. Deze gedifferentieerde
pensioenopbouw zal moeten samengaan
met de mogelijkheid tot diverse vormen
van verlof. Ouderen die eenmaal de betaalde
arbeidsmarkt hebben verlaten, zullen op andere
wijzen geprikkeld moeten worden zich
actief voor de maatschappij te blijven inzetten,
bijvoorbeeld via het vrijwilligerswerk en
de vervulling van zorgtaken.
Een goed armoedebeleid is het sluitstuk van
een goed stelsel van sociale zekerheid. Bepaalde
groepen, vooral zij die langdurig op uitkeringen
zijn aangewezen, of alleen laagbetaalde of
deeltijdbanen hebben, hebben te weinig inkomsten.
Afgezien van de belangrijke rol die
familie, vrienden, buurtbewoners of een kerkof
een buurtgemeenschap kunnen hebben in
de hulpverlening, is het aan de overheid om
ook hier recht te verschaffen. Te denken valt
aan de eenoudergezinnen, ouderen met alleen
een AOW en de langdurig bijstandsgerechtigden.
In deze gevallen is het de taak van overheden
in te springen, bijvoorbeeld via selectieve
verhogingen van de bijstand of verruiming
van de bijzondere bijstand. Inkomenspolitiek
is echter een zaak van de rijksoverheid.
Sociale zekerheid
1.31 De opdracht om in het eigen levensonderhoud
te voorzien geldt in beginsel ook,
naar de mate van het mogelijke, voor
uitkeringsgerechtigden. Tegenover uitkeringsrechten
behoren, voor wie tot de beroepsbevolking
behoort, naar de mate van
het mogelijke, ook plichten te staan, bijvoorbeeld
betreffende sollicitaties en scholing,
het accepteren van passende arbeid,
ook buiten de eigen woonplaats, of regio
en - na verloop van een half jaar - het verrichten
van vrijwilligerswerk en gemeenschapstaken.
In relatie hiermee moet de
bijverdienregeling worden versoepeld.
ChristenUnie - 2003

- De WW blijft recht bieden op een uitkering,
gebaseerd op het laatst verdiende loon.
- Degenen die zijn aangewezen op een
WAO-uitkering moeten erop kunnen rekenen
dat de overheid de hoogte en duur
van de uitkering niet aantast.
- In geval van ziekte dient al het mogelijke
te worden gedaan de zieke werknemer te
reïntegreren in het eigen bedrijf en, als dat
onverhoopt niet lukt, bij een ander bedrijf.
Werkgevers en werknemers die hierbij aantoonbaar
onwillig zijn, worden financiële
sancties opgelegd.
- De publieke uitvoerder (UWV) moet
vroeg in het eerste ziektejaar worden betrokken
bij advisering met betrekking tot
reïntegratiemogelijkheden in bedrijven met
een hoog verzuimrisico.
- De zieke werknemer dient zelf de verantwoordelijkheid
te krijgen voor een verantwoorde
besteding van het reïntegratiebudget
waarop hij recht heeft. Dit kan door
elke rechthebbende vrijwillig een persoonsgebonden
budget te geven. Hij ontvangt
daarbij optimale begeleiding, zonodig door
een persoonlijk arbeidsadviseur. Uiteraard
wordt rekening gehouden met de wensen
van de werkgever.
- Arbeidsongeschiktheid met als oorzaak
leefdruk of leefstress - ten gevolge van de
zware combinatie van arbeids- en zorgtaken
of arbeidsconflicten - zal in beginsel niet
kunnen leiden tot toegang tot de WAO,
maar zal aangepakt moeten worden door
bijvoorbeeld beperking van de arbeidsduur
of overplaatsing naar minder belastend
werk. Het behoort niet tot de publieke verantwoordelijkheden
om in een huishouden
meer dan anderhalf voltijds-inkomen collectief
te verzekeren.
- De AOW blijft welvaartsvast. Teneinde
de financiering van de AOW op een meer
solide basis te brengen, wordt het AOWfonds
voor een deel ook vanuit de belastingopbrengsten
gevoed.
- Een AOW-gerechtigde met een partner
jonger dan 65 jaar blijft recht houden op
een partnertoeslag indien de partner zelf
geen inkomsten heeft. Daarmee wordt voorkomen
dat men op zijn oude dag op de bijstand
is aangewezen.
- Het inkomensbegrip in inkomensafhankelijke
regelingen moet zo spoedig
mogelijk worden geharmoniseerd.
- De bestrijding van misbruik en oneigenlijk
gebruik in de sociale zekerheid verdient
prioriteit. Dit om het draagvlak voor de
sociale zekerheid in stand te houden.
- Ruimte voor het onderwijs
Voor de toekomst van een kennisintensieve
samenleving is onderwijs van groot belang. Een
goed stelsel van onderwijsvoorzieningen verzekert
de arbeidsmarkt van de toestroom van
voldoende en bekwame arbeidskrachten. Onderwijs
is echter meer dan het behalen van
een startbekwaamheid voor de arbeidsmarkt.
Het volgen van onderwijs stelt een ieder in
staat de zijn of haar gegeven talenten te ontwikkelen.
Onderwijs is de plaats waar normen
en waarden worden overgedragen en overtuigingen
en levenshoudingen worden aangeleerd.
In een klimaat waarin vooral het verwerven
van kennis als basis voor een economische
carrière wordt benadrukt, is het van
belang deze aspecten van onderwijs goed voor
ogen te houden en te accentueren.
De vrijheid van onderwijs is één van de belangrijkste
verworvenheden uit onze parlementaire
geschiedenis. De vrijheid van onderwijs
geeft ouders de mogelijkheid hun levensbeschouwelijke
overtuiging in het onderwijs tot
uitdrukking te brengen. Op deze manier zijn
ouders in staat invulling te geven aan de verantwoordelijkheid
die zij hebben voor het
onderwijs aan hun kinderen. De schoolbesturen
van het bijzonder onderwijs dragen de verantwoordelijkheid
voor de inhoud van het
onderwijs en de identiteit van de school. Scholen
worden alleen gecontroleerd aan de hand
van eisen die in de wet staan opgenomen. De
overheid hanteert de vrijheid van stichting,
richting en inrichting als leidraad in haar beleid
en beschermt deze vrijheid. Op de overheid
ligt de zorgplicht voor de beschikbaarheid
van algemeen toegankelijk en pluriform

- Durf te kiezen voor normen (herziene versie)
openbaar onderwijs. Betrokkenheid van ouders
bij openbare scholen is van belang.
Scholen moeten voldoende ruimte krijgen voor
het voeren van een eigen beleid en het maken
van eigen keuzes. De initiatieven tot deregulering
en autonomievergroting verdienen
daarom steun, maar moeten niet in goede
woorden blijven steken. Meer zelfstandigheid
voor scholen maakt het noodzakelijk dat zij
beschikken over een goed stelsel van kwaliteitszorg.
Door de paarse kabinetten is gehamerd op het
belang van onderwijs. Financieel heeft paars
deze woorden niet waargemaakt. De achterstanden
in het onderwijs zijn de laatste acht
jaren niet weggewerkt. De Nederlandse uitgaven
voor onderwijs liggen onder het OESOgemiddelde.
Het lijkt er op dat de overheid
haar verantwoordelijkheid voor een adequaat
stelsel aan onderwijsvoorzieningen wil ontlopen.
Er doet zich namelijk een kwalijke tendens
voor om de kosten van het onderwijs
steeds meer af te wentelen op ouders, bedrijven
en sponsors. De overheid behoort verantwoordelijk
te zijn en te blijven voor de volledige
bekostiging van het basis- en voortgezet
onderwijs. Behalve een beperkte ouderbijdrage
wordt private financiering in het primair en
voortgezet onderwijs niet toegestaan. Op deze
wijze wordt de toegankelijkheid van kwalitatief
goed onderwijs voor alle kinderen gegarandeerd.
Grootschalige voorzieningen kennen zeker in
het onderwijs de nodige nadelen. Scholen
worden gestimuleerd om ook bij bestuurlijke
of organisatorische schaalvergroting, de kleinere
schaal van de onderwijsvoorzieningen in
de stad of het dorp zelf, zoveel mogelijk te
handhaven.
- Betrokkenheid bij en invloed van ouders
op het beleid van een school is belangrijk.
Medezeggenschap laat evenwel de verantwoordelijk
van het schoolbestuur voor de
grondslag en de identiteit van de school
onverlet.
- Het lidmaatschap van een schoolbestuur
vergt tegenwoordig veel tijd en inspanning.
Er moet daarom een verlofregeling voor
vrijwillige schoolbestuurders komen. Werkgevers
ontvangen subsidie als een werknemer
gebruik maakt van deze regeling.
- De vrijheid van richting en inrichting in
het onderwijs, daaronder begrepen de
benoemingsvrijheid, stelt grenzen aan de
taakuitoefening van de Onderwijsinspectie.
- In het primair onderwijs wordt, daar waar
het mogelijk is, lumpsum financiering ingevoerd.
- Het lesgeld wordt afgeschaft. De hoogte
van de ouderbijdrage wordt aan een maximum
gebonden.
- Reiskosten mogen ouders niet belemmeren
in de keuze van een school van de door
hen gewenste richting.
- Vanuit het oogpunt van spreiding van
onderwijsvoorzieningen en van de wenselijkheid
van kleinschaligheid in het onderwijs
voert de overheid een ruimhartig
nevenvestigingsbeleid.
- Wegwerken van tekorten
Het tekort aan leraren dreigt de komende jaren
nog groter te worden. De kwaliteit van
het onderwijs dreigt daardoor onder druk te
komen staan. Er zullen forse inspanningen
verricht moeten worden om de aantrekkelijkheid
van het beroep van leraar te verbeteren.
Verhoging van de salarissen is één van de middelen
daartoe. De loonontwikkeling in het
onderwijs is de laatste vijftien jaar achtergebleven
bij andere sectoren. De afgelopen
kabinetsperiode is een begin gemaakt deze
achterstand weg te werken. Wil het onderwijs
een concurrerende werkgever zijn, dan zal er
de komende jaren verder geïnvesteerd moeten
worden in de primaire en de secundaire
arbeidsvoorwaarden van leraren.
Door docenten wordt aangegeven dat het plezier
in hun werk slechts ten dele afhangt van
het salarisniveau. De omstandigheden waaronder
zij hun werkzaamheden verrichten zijn
minstens zo belangrijk. Met deze omstandigheden
is het helaas slecht gesteld. Er bestaat
een aanzienlijke achterstand in het onderhoud
van de huisvesting. In klaslokalen staat oud
meubilair. Veel scholen hebben onvoldoende
ChristenUnie - 2003

- geld hun lokalen en sanitair op een aanvaardbare
wijze schoon te houden. Schoolgebouwen
zijn niet aangepast aan de onderwijsvernieuwingen
die de laatste tien jaar in het onderwijs
zijn doorgevoerd. Voor computeronderwijs
zijn bij voorbeeld ruime lokalen
nodig, maar in de hoogte van de financiële
middelen voor de huisvesting wordt daarmee
geen rekening gehouden. De ChristenUnie
vindt dat er meer geld beschikbaar moet komen
voor de huisvesting, het onderhoud en
de materiële instandhouding van scholen.
Hierdoor kan de werkomgeving van docenten
op een niveau gebracht worden dat voldoet
aan de eisen van deze tijd.
Het imago van het leraarschap hangt onder
meer af van het loopbaanperspectief. Eén van
de redenen dat een baan in het onderwijs als
onaantrekkelijk wordt ervaren, is het vooruitzicht
de hele loopbaan met lesgeven bezig te
zijn. Van belang is dat de variatie aan functies
binnen scholen toeneemt. Tevens moet de
mobiliteit op de onderwijsarbeidsmarkt sterker
worden. Een baan voor het leven wordt
steeds minder vanzelfsprekend. Leraren moeten
op een gegeven moment naar andere sectoren
kunnen uitstromen. Ook moet het normaal
gevonden worden dat mensen die een
carrière in het bedrijfsleven hebben doorlopen
de overstap maken naar het onderwijs.
- Nederland besteedt in vergelijking met
andere landen weinig geld aan onderwijs.
Gestreefd moet worden naar een verhoging
van het uitgavenpeil tot 6% van het BNP
(OESO-norm).
- De eindschaal voor leraren in het basisonderwijs
wordt opgetrokken naar schaal
10 (LB). De eindschaal voor schoolleiders
wordt schaal 11. Dit doet recht aan de inspanningen
die deze leraren en schoolleiders
verrichten. Met deze maatregelen wordt
tevens de vlucht vanuit het primair onderwijs
naar het voortgezet onderwijs tegengegaan.
- Onderwijsvernieuwingen als de Tweede
Fase en het VMBO in het voortgezet onderwijs
hebben consequenties voor de
onderwijshuisvesting. In de praktijk blijkt
dat hiervoor vaak onvoldoende financiële
middelen beschikbaar worden gesteld. In
de komende regeerperiode zullen hiervoor
extra middelen moeten worden vrijgemaakt.
- Inspanningen moeten worden gericht op
het zo snel mogelijk verhelpen van de belemmeringen
die zij-instromers ondervinden
bij het vinden van een baan op een
school. Scholen dienen te beschikken over
voldoende financiële middelen voor de
(bij)scholing van zij-instromers.
1.53 Onderwijshuisvestingsbeleid verdient een
verdere financiële impuls. Initiatieven om
de verantwoordelijkheid van de huisvesting
in het primair- en voortgezet onderwijs van
de gemeente naar de scholen over te dragen
(door decentralisatie huisvesting, renovatie
buiten- en binnenzijde) verdienen
steun.
- Basisonderwijs, voortgezet onderwijs,
achterstandenbeleid
Het is belangrijk dat de prestaties van kinderen
in achterstandssituaties verbeteren.
Daarom moet veel aandacht worden geschonken
aan het leren van de Nederlandse taal.
Scholen met veel achterstandsleerlingen krijgen
extra financiering. In het onderwijskansenbeleid
moet niet alleen aandacht zijn voor achterblijvende
allochtone leerlingen, maar ook
voor zwakke autochtone leerlingen. De Brede
School is zinvol als ze kan bijdragen aan de
bestrijding van onderwijsachterstanden. Het
mag niet de bedoeling zijn dat de Brede School
enkel gaat fungeren als opvang voor kinderen
van werkende ouders.
Het voortgezet onderwijs heeft de komende
jaren vooral rust nodig om de implementatie
van het studiehuis tot een goed einde te brengen
en de leerwegen bij het VMBO in te voeren.
De evaluatie van het studiehuis in 2003
zal duidelijkheid moeten scheppen over eventuele
aanpassingen. Het is noodzakelijk dat de
basisvorming wordt herijkt zonder dat daarbij
aan alle uitgangspunten van dit onderwijskundig
concept wordt getornd. Van belang is dat
leraren over voldoende tijd en scholingsmogelijkheden
beschikken om bekend te raken met

- Durf te kiezen voor normen (herziene versie)
onderwijskundige vernieuwingen en om
nieuwe lesprogramma’s te ontwikkelen. Het
beleid om voortijdig schoolverlaten tegen te
gaan, moet de komende jaren met kracht worden
uitgevoerd.
- Integratie van gehandicapte kinderen in
het basisonderwijs is een goede zaak. Scholen
moeten echter wel in staat gesteld worden
deze nieuwe taak waar te kunnen maken.
Ook mag het niet betekenen dat de
specifieke deskundigheid van het speciaal
onderwijs verloren gaat.
- Een lange wachttijd voor plaatsing op een
school voor speciaal onderwijs betekent een
ernstige belasting voor zowel het betreffende
kind als ook voor de ouders en de school.
De wachtlijsten in het speciaal onderwijs
moeten daarom zo snel mogelijk weggewerkt
worden.
- De kwaliteitszorg in het primair- en
voortgezet onderwijs dient verder versterkt
te worden.
- Binnen het basisonderwijs verdient het
onderwijs aan kleuters een nadere accentuering.
- Het niveau van de examens en de
kwaliteitszorg in het beroepsonderwijs biedt
reden tot zorg. De onderwijsinstellingen in
deze sector zullen extra inspanningen moeten
verrichten dit niveau te verbeteren.
- In goede samenwerking met sociale partners
zak gewerkt moeten worden aan een
versterking van de positie van het beroepsonderwijs.
Ook zal de aansluiting op de
arbeidsmarkt verbeterd moeten worden.
- Leraren aan scholen met veel achterstandsleerlingen
verrichten hun werk vaak
onder moeilijke omstandigheden. Van hen
worden extra inspanningen gevraagd. Een
ruimere financiële beloning van deze leraren
is daarom op zijn plaats.
- De afgelopen periode is geïnvesteerd in
de verkleining van de groepen in de onderbouw
van het primair onderwijs. De problematiek
van de te grote groepen doet zich
evenwel ook voor in de bovenbouw. Omdat,
vanwege het lerarentekort, groepsverkleining
in de bovenbouw niet voor de
hand ligt, moet ingezet worden op het aantrekken
van onderwijsassistenten.
- Bij de evaluatie van de eerste cyclus van
de Tweede Fase in het voortgezet onderwijs
(2003) zullen er gerichte maatregelen
genomen moeten worden om de werkdruk
van docenten en leerlingen te verlagen en
de overbeladenheid van het programma aan
te pakken.
- Hoger onderwijs
De invoering van een bachelor-masterstructuur
draagt bij aan een sterke internationale
positie van het Nederlands hoger onderwijs.
Universiteiten moeten financieel in staat gesteld
worden gedegen masterprogramma’s op
te stellen. De overheid is daarom verantwoordelijk
voor de bekostiging van de gehele master-
fase wat betreft het wetenschappelijk onderwijs.
In het universitair onderwijs moet meer aandacht
komen voor waarden en normen die in
wetenschap en samenleving tot gelding komen.
In de onderwijsprogramma’s van het hoger
beroepsonderwijs is behoefte aan ruimte voor
de vak-ethiek van het beroep waarvoor studenten
worden opgeleid. Het wetenschappelijk
onderwijs en het onderzoek op het gebied
van de geesteswetenschappen verdienen extra
bescherming. Wetenschappelijk onderzoek
moet gepaard gaan met bezinning op de
ethische aspecten ervan.
In de studiefinanciering is er alle aanleiding
meer rekening te houden met de positie van
grotere gezinnen. Om die reden wordt de
hoogte van de aanvullende beurs mede afhankelijk
van het aantal studerende kinderen binnen
een gezin. Voor elke student moet de
mogelijkheid bestaan onder gunstige condities
te lenen. Voor de langere termijn is er
onderzoek nodig naar een efficiëntere
financieringsstructuur van het hoger onderwijs,
waarbij de hoogte van de basisbeurs en
de hoogte van het collegegeld in onderlinge
samenhang moeten worden gezien.
- Het Nederlands is de voertaal in het hoger
onderwijs.
- Vanwege het ontbreken van goede toe-
ChristenUnie - 2003

- komstmogelijkheden zien teveel jonge en
getalenteerde wetenschappers zich gedwongen
het onderzoek te verlaten. Aan
onderzoeksinstituten en universiteiten moet
daarom een aantrekkelijk loopbaanbeleid
voor wetenschappelijke onderzoekers ontwikkeld
worden. De arbeidsvoorwaarden
van beginnende wetenschappers (assistenten
en onderzoekers in opleiding, de zogenaamde
Aio’s en Oio’s) worden sterk verbeterd.
- Bij de bepaling van de hoogte van de
inkomensafhankelijke aanvullende beurs
wordt meer rekening gehouden met het
aantal studerende kinderen binnen een gezin..
- In het universitair onderwijs dient meer
aandacht te worden besteed aan waarden
en normen die in de wetenschap en in de
samenleving tot gelding komen.
- HBO-instellingen dienen hun studenten
te vormen in de vak-ethiek van het betreffende
beroep.
- Wanneer een student tijdens zijn studie
vertraging oploopt door een handicap of een
chronische ziekte moet de mogelijkheid
voor extra studiefinanciering aanwezig zijn.
- Wetenschappelijk onderzoek dient hand
in hand te gaan met ethische bezinning op
de grenzen van onderzoek en de toepassing
daarvan. Binnen de universiteit moeten
ethische commissies een grotere rol gaan
spelen.
- VEILIGHEID EN BETROUWBAAR BESTUUR
3000 jaar geleden schreef de dichter van Psalm
72 over de ideale koning:
een koning die rechtvaardig is, zuiver rechtspreekt,
de armen hun recht geeft en de verdrukker
veroordeelt. Onder zo’n regering komt
de mens tot bloei en heerst er vrede.
Deze tekening van de goede overheid geldt
voor alle tijden. Ook anno 2001 ligt in die
tekening het kernpunt van het overheidsoptreden
verscholen. Hoe belangrijk dat is, kun
je zien door je in te denken hoe het is te leven
in een land waarin de overheid niet rechtvaardig
is, niet zuiver rechtspreekt, de armen hun
rechten ontneemt en de verdrukker vrijuit laat
gaan. Een situatie die we wereldwijd helaas
maar al te veel aantreffen.
Ook vandaag heeft de samenleving behoefte
aan een rechtvaardige overheid. Politici,
bewindspersonen en ambtenaren moeten in
hun optreden geloofwaardig zijn. Hun integriteit
mag niet ter discussie staan. Overheidsambtenaren,
en zeker ministers, moeten bereid
zijn verantwoording af te leggen over hun
handelen. Waar publieke macht is, daar is
publieke verantwoording nodig.
We hebben een overheid nodig die zuiver
rechtspreekt en zorgt voor een toegankelijke,
onafhankelijke rechtspraak; die niet alleen
deelbelangen, of partijbelangen, maar het belang
van de gehele samenleving op het oog
heeft. Een overheid die de armen hun recht
geeft en oog heeft voor sociale vraagstukken.
Een overheid die de verdrukker veroordeelt en
dus wetten en regels handhaaft en misdaad en
criminaliteit adequaat bestrijdt.
Een overheid tenslotte, die zich bewust is van
de begrenzingen van de eigen taak en bevoegdheden.
Die de burgerlijke vrijheden respecteert,
en ruimte laat aan de maatschappelijke
verbanden om op hun manier tot ontplooiing
te komen. Respect voor de godsdienstvrijheid
en de vrijheid van geweten - de oudste mensenrechten
- zijn hiervan de kern.
De ervaring leert dat een goede overheid niet
vanzelfsprekend is. Bedreigingen komen van
vele kanten.
Het gebrek aan bereidheid van overheidsfunctionarissen
om verantwoording af te leggen
over hun handelen is een kwalijke zaak.
Ministers blijven te vaak zitten, ondanks ernstige
fouten van de overheid. Gedetailleerde
politieke regeerakkoorden tussen de coalitiepartners
blijken soms zelfs grondwettelijke
bepalingen opzij te kunnen zetten en frustreren
het parlementaire debat en daarmee een
adequate publieke verantwoording.
Beslissingen in het parlement zijn geen sluitstuk
van brede partijdiscussies meer en Kamerleden
profileren zich steeds minder als
volksvertegenwoordigers.

- Durf te kiezen voor normen (herziene versie)
De uitwaaiering van overheidsbevoegdheden
over zelfstandige bestuursorganen maakt het
onhelder wie waar verantwoordelijk voor is.
De verdeling van de verschillende bevoegdheden
over nationale en internationale (Europese)
overheden leidt regelmatig tot grote verwarring
en dat niet alleen bij de burger. Van publieke
verantwoording van Europees georganiseerde
publieke macht is feitelijk nauwelijks
sprake.
In de tweede plaats gaat het om de bedreiging
die ontstaat doordat de overheid haar taken
niet waarmaakt. Te vaak laat de overheid het
erbij zitten als het gaat om de handhaving van
regels, het voorkomen van rampen, de veiligheid
op straat, de bestrijding van de grote en
de kleine criminaliteit, of het bijdragen aan
een klimaat in de samenleving waarin oog is
voor meer dan alleen het materiele belang.
Onbehagen over het functioneren van de overheid
is het gevolg. De burger ervaart geen nabijheid,
maar afstand tot een als ontoegankelijk
gevoelde overheid. De burger laat het afweten
door het lidmaatschap van de grote politieke
partijen op te zeggen en door niet te
verschijnen bij verkiezingen. Het maatschappelijk
draagvlak voor de politieke besluitvorming
staat op het spel.
In de derde plaats gaat het om de bedreiging
die uitgaat van een overheid die de grondrechten
en burgerlijke vrijheden, in het bijzonder
de godsdienstvrijheid, niet respecteert. Die in
naam van het heersende ‘vrijzinnig-liberalisme’
andere levensbeschouwingen inperkt wat betreft
de vrijheid de eigen levensovertuiging te
uiten in woord en geschrift, dan wel in de vorm
van het instandhouden van organisaties, zoals
onderwijsinstellingen.
- Goed bestuur
Nederland heeft niet zozeer behoefte aan
staatsrechtelijke vernieuwing als wel aan bestuurlijke
zuiverheid. Er is een cultuurverandering
binnen het overheidsapparaat
nodig, niet alleen ambtelijk, maar vooral ook
bestuurlijk. Het overheidsoptreden is soms te
laks, zelfs als het gaat om de veiligheid van de
burger. Maar ook verschijnselen als straatvuil,
verloederde buurten in de grote steden, of
misdrijven die onopgelost blijven, maken duidelijk
dat de overheid te vaak niet kan waarmaken
waarvoor ze staat: de handhaving van
de wet en de zorg voor de openbare orde.
Herstel van dualistische verhoudingen tussen
regering en parlement bepaalt beide weer tot
de eigen primaire verantwoordelijkheden. Dat
is een essentiële voorwaarde om een heldere
verantwoordingsstructuur en -cultuur mogelijk
te maken.
De ChristenUnie wil gezagsherstel van de overheid.
De samenleving is gebaat bij een overheid
die staat voor haar taak en daarmee ook
respect afdwingt.
Daadkracht, besluitvaardigheid en visie zijn
daartoe nodig, maar vooral een overheid die
werkt vanuit vaste ankerpunten. Een overheid
die niet slechts de ontwikkelingen in de samenleving
en de alsmaar veranderende publieke
opinie volgt, maar die zelf op grond van
vaste normen duidelijke keuzes maakt.
Dat vraagt om integriteit en betrouwbaarheid
bij iedereen die binnen het overheidsapparaat
werkzaam is. Het besef dat de overheid ten
diepste een instelling van God is, illustreert
de hoge taak die zij heeft. De overheid moet
zich daar niet alleen van bewust zijn, maar daar
ook naar handelen.
Een hernieuwd besef van verantwoordelijkheid
stelt de overheid in staat haar leidinggevende
taak opnieuw ter hand te nemen. De overheid
moet af van een technocratische en bureaucratische
wijze van optreden. De beste
vorm van staatkundige vernieuwing is dat de
overheid uit overtuiging en met bezieling zich
opstelt ten dienste van de samenleving. Niet
door de grillen van de samenleving zonder
meer te volgen, maar door met een duidelijke
visie een koers uit te zetten. De overheid zal
vervolgens ook de moed moeten hebben om
de regels die ze stelt op consequente wijze te
handhaven.
Een hernieuwde bezinning op de aard en taak
van de overheid heeft gevolgen voor het ambtenarenapparaat.
Kwaliteit zal meer en meer
centraal moeten komen te staan. Slagvaardigheid,
beweeglijkheid en het in staat zijn om
ChristenUnie - 2003

- tot een adequate afweging van belangen te
komen, zijn geboden.
Het nemen van verantwoordelijkheden betekent
voorts dat de overheid een doorslaggevende
invloed behoudt als het gaat om het
waarborgen van publieke taken en nutsfuncties.
Ook als er voor gekozen is de feitelijke
uitvoering in handen van particuliere
bedrijven te leggen, kan en mag de overheid
niet weglopen van haar zorgplicht ten aanzien
van onderwijs, zorg, openbaar vervoer, energievoorziening
en communicatie.
Goed bestuur betekent daarnaast respect voor
en waken over de burgerlijke vrijheden; de
mensenrechten zoals die tot uiting komen in
de gelijkheid voor de wet, godsdienstvrijheid,
onderwijsvrijheid, vrijheid van meningsuiting,
opdat God naar Zijn Woord gediend kan worden.
De bescherming van deze grondwettelijke
bepalingen moet beter gewaarborgd worden
tegen sluipende aantasting door toevallige
meerderheden in het parlement. Daartoe
moet een constitutioneel hof worden ingesteld,
dat de taak heeft wetten te toetsen op hun
verenigbaarheid met de grondwet.
Openbaar bestuur
- De overheid moet duidelijke en uitvoerbare
regels stellen en ook toezien op de naleving
daarvan. De wetgever geeft in weten
regelgeving de rechter voldoende houvast.
- In wetgeving en beleid wordt gewaakt tegen
aantasting en geleidelijke uitholling van
de klassieke grondrechten. Met name de
vrijheid van godsdienst en eredienst en de
vrijheid zich daarnaar te gedragen, en de
vrijheid van onderwijs behoeven ruimhartige
bescherming. Bij de evaluatie van
de Algemene Wet Gelijke Behandeling zal
hieraan bijzondere aandacht moeten worden
geschonken. Van groot belang voor deze
vrijheid is niet alleen het recht om individueel
overeenkomstig de eigen overtuiging
te denken en te leven; onlosmakelijk deel
daarvan is ook het recht identiteitsgebonden
organisaties in bijvoorbeeld gezondheidszorg
en onderwijs in stand te houden.
- Gedogen moet beperkt blijven tot uitzonderlijke
situaties en altijd een tijdelijk karakter
hebben. De geloofwaardigheid van
de overheid wordt geschaad als handhaving
van de strafbaarstelling niet gepaard gaat
met daadwerkelijke opsporing en vervolging
van overtredingen.
- Een kwaliteitskamer ziet toe op de kwaliteit
van het ambtenarenapparaat.
Grondwet
- Introductie van een Constitutioneel Hof
verdient aanbeveling.
- De Nederlandse taal wordt in de Grondwet
verankerd.
- Indien de Raad van State in zijn advies
concludeert dat een wetsvoorstel grondwetsuitleg
vergt, kan, indien ten minste 30 leden
van de Tweede Kamer dit vorderen, dit
slechts met gekwalificeerde meerderheid
worden aangenomen.
- In de Grondwet wordt vastgelegd dat
nieuw af te sluiten verdragen slechts goedgekeurd
kunnen worden nadat de inhoud
van die verdragen is vertaald in Nederlandse
wetgeving.
- In de Grondwet wordt tot uitdrukking
gebracht dat de overheid door God is aangesteld
in zijn dienst, en dat zij Hem
daarom publiek moet eren en het beleid
moet afstemmen op Bijbelse waarden.
- In de Grondwet wordt vastgelegd dat het
menselijk leven volledige rechtsbescherming
heeft vanaf de bevruchting tot aan de
dood.
- Gewetensbezwaren in dienstbetrekking
behoren op grond van de vrijheid van godsdienst
en levensovertuiging erkend te worden
op het werk. Dit uitgangspunt leidt er
toe dat bijvoorbeeld personeel dat bezwaren
heeft tegen abortus-provocatus en
euthanasie, geen benadeling mag ondervinden
bij de toelating tot opleidingen en uitvoering
van het werk, evenmin als ambtenaren
van de burgerlijke stand die gewetensbezwaren
hebben over het sluiten van
een homohuwelijk.
- De bestrijding van gehandicaptendiscriminatie
krijgt mede inhoud door uitbreiding
van de non-discriminatiebepaling
XIV
Durf te kiezen voor normen (herziene versie)
van artikel 1 van de Grondwet.
- Nederland is een constitutionele monarchie.
De staatsrechtelijke functie van het
koningschap heeft haar waarde bewezen en
blijft intact.
Rechterlijke macht
- De voltooiing van de derde fase herziening
rechterlijke organisatie heeft prioriteit.
De Hoge Raad dient over de volle breedte
van de rechtspraak, dus inclusief het bestuursrecht,
cassatierechter te zijn.
Kerk en staat
- De bevoegdheid van de overheid is beperkt
tot de openbare burgerlijke samenleving.
De kerk heeft een eigen roeping in
dienst van God. Kerk en staat zijn van elkaar
onderscheiden, maar zijn wel ieder in
de uitoefening van hun eigen taak aanspreekbaar
op de normen van de bijbel. Het
verdient aanbeveling dat de overheid bij
belangrijke maatschappelijke vraagstukken
met levensbeschouwelijke aspecten de kerken
om advies vraagt.
- De overheid zorgt ervoor dat de kerk haar
taak in de verkondiging van het evangelie
in volle vrijheid kan verrichten. Dat geldt
ook voor de geestelijke verzorging binnen
de krijgsmacht en in gevangenissen.
- Nederlandse Antillen, Aruba
Op de Antillen en Aruba zal meer aandacht
moeten worden besteed aan naleving van de
regels van de Nederlandse rechtsstaat. Met
name de ontoelaatbare drugshandel en -smokkel
(bolletjesslikkers) moet worden aangepakt.
Binnen de bestaande staatkundige structuur
van het Koninkrijk wordt nadrukkelijk aan de
Nederlandse Antillen en Aruba gevraagd op
welke wijze zij gebruik maken van hun autonome
bevoegdheden. Daarbij wordt vooral
gelet op respect voor fundamentele rechten,
handhaving van de rechtsstaat, een goed
begrotingsbeleid en een integer bestuur. Een
status aparte van de afzonderlijke eilanden
wordt afgewezen.
Bijzondere aandacht verdient de eigen economische
en politieke positie van de Antillen en
Aruba in de regio en de gevolgen voor deze
landen van de integratie van Nederland in de
EU. In een open economisch klimaat moeten
er mogelijkheden zijn voor de vestiging van
meer Nederlandse bedrijven op de eilanden,
waarbij het personeel bij voorkeur wordt gerekruteerd
uit de plaatselijke bevolking. Op
die manier kan ook de werkeloosheid worden
bestreden. De drugsverslaving onder jongeren
moet systematisch worden aangepakt.
- Nederland dient financiële en bestuurlijke
steun te geven met het oog op de versterking
van de bestuurskracht van de Antillen,
de sanering van de ambtelijke structuur
en de verbetering van het financiële
beheer gelijktijdig met de bestrijding van
criminaliteit en corruptie.
- De hulprelatie met de Antillen en Aruba
is gericht op het verschaffen van perspectief
aan met name het middenkader, mede
met het oog op het voorkómen van een
‘brain-drain’ richting Nederland.
- Aan de financiële positie van de kleine eilanden
Bonaire, St. Eustatius en Saba moet
meer aandacht worden geschonken, volgens
een soortgelijke financiële constructie als
tot stand is gebracht in het grote steden
beleid.
- Samenwerking tussen de Antillen en andere
landen in het Caraïbisch gebied moet
gestimuleerd worden.
- Dichtbij de burger
Dan hebben we het over toegankelijkheid,
herkenbaarheid, zichtbaarheid en een gezamenlijk
gevoel van verantwoordelijkheid voor
het algemeen belang. Niet alleen de overheid,
maar ook burgers, bedrijven en maatschappelijke
instellingen hebben de taak zich in te zetten
voor het welzijn van de samenleving.
Politiek beleid moet zo worden vormgegeven
dat het verantwoordelijkheidsbesef van de individuele
burger en van groepen burgers wordt
gestimuleerd. Dit vraagt om een juist evenwicht
tussen collectieve voorzieningen, individuele
zelfredzaamheid en publieke betrokkenheid.
De overheid is bij uitstek de instelling
die hiervoor de voorwaarden kan en moet
scheppen.
ChristenUnie - 2003

- De overheid kan dit bereiken door de burger
en zijn leefomgeving meer centraal te stellen
in het beleid. Burgers zijn zelf medeverantwoordelijk
voor de veiligheid in de buurt, voor
de inrichting en vormgeving van het onderwijs,
voor de hulpverlening aan familie, vrienden
en bekenden, voor de koers van het gemeentelijk
of provinciaal beleid. Het is goed
als die medeverantwoordelijkheid wordt gestimuleerd.
Maar dan moet politieke besluitvorming
niet over de hoofden van de mensen heen
gaan, maar zijn ingebed in de maatschappelijke
situatie van alledag.
Daarnaast is een open verhouding gewenst
tussen volksvertegenwoordigers, bestuurders
en ambtenaren aan de ene kant en burgers en
maatschappelijke organisaties aan de andere
kant. Een dienende overheid is een toegankelijke,
bereikbare overheid. Dat doel wordt met
alleen maar de invoering van de door de staatscommissie
Elzinga bepleite dualistische verhoudingen
binnen het gemeentebestuur niet
binnen bereik gebracht. Met alleen structuurveranderingen
schieten we niet veel op. Het
kernpunt is dat er een mentaliteitsverandering
bij de overheid noodzakelijk is.
De burger centraal betekent ook dat de overheid
bijdraagt aan een leefsituatie waarin de
burger de gelegenheid krijgt zijn verantwoordelijkheidsbesef
in daden om te zetten. Als
politie en justitie wijk- en gebiedsgericht te
werk gaan en als wijkteams of buurtagenten
worden ingezet, kan de betrokkenheid van de
burger bij de openbare veiligheid enorm worden
vergroot. Wijkagenten zijn bij uitstek de
schakel tussen de burger, die de knelpunten
in de wijk kent, en de politie-organisatie. Particuliere
initiatieven zullen meer dan voorheen
door politie en justitie serieus genomen
moeten worden. Buurtpreventie, het aanbrengen
van inbraakremmende voorzieningen, het
organiseren van sociaal toezicht en andere particuliere
initiatieven kunnen, mits ingebed in
een veiligheidsbeleid waarvoor de overheid de
eindverantwoordelijkheid draagt, een belangrijke
bijdrage leveren aan het bevorderen van
de veiligheid in de eigen wijk.
Overleg met wijkraden en buurtbewoners
dient het karakter te hebben van werkelijke
inspraak. Interactieve en innovatieve beleidsvorming
kunnen daaraan eveneens een bijdrage
geven.
Een ander belangrijk instrument om de burger
bij de veiligheid van de eigen leefomgeving
te betrekken, vormt het woonbeleid. Het is
van groot belang dat de overheid voor een
woonomgeving zorgt waarin de burger zich
veilig en ‘thuis’ voelt. Betrokkenheid met de
buurt veronderstelt respect voor de eigen karaktertrekken
van het betreffende gebied. Dit
betekent dat de overheid recht moet doen aan
de culturele en natuurlijke verscheidenheid van
buurten, wijken, dorpen of streken. Projecten
die aansluiten bij de historische, culturele en
natuurlijke karaktertrekken van een omgeving
zullen een grotere verbondenheid en betrokkenheid
met de woonomgeving opleveren dan
uniforme, grootschalige projecten die elke eigenheid
negeren.
- Buurten waar buurtbewoners, in samenwerking
met de overheid, actief werken aan
verbetering van de leefbaarheid en veiligheid,
ontvangen het keurmerk ‘veilige
buurt’ en ontvangen extra middelen die
kunnen worden gebruikt ter vergroting van
de leefbaarheid.
- Gemeenten stimuleren de totstandkoming
van zogenaamde dienstenknooppunten
waar verschillende soorten wijk- en buurtgerichte
dienstverlening kunnen samenkomen.
- In het kader van gebiedsgebonden politiezorg
wordt er naar gestreefd de politie zoveel
mogelijk wijks- of dorpsgericht te laten
werken. De politie komt daardoor dichter
bij de burger te staan, terwijl ook een
betere samenwerking met andere organisaties
bereikt kan worden. Wensen en klachten
kunnen op dat niveau beter geïnventariseerd
worden. De politie is het aanspreekpunt
voor de burger, maar moet ook middelen
hebben om iets voor die burger te
doen. Om dat voor elkaar te krijgen, kan
meer gebruik gemaakt worden van vrijwillige
politie voor eenvoudig en ondersteunend
politiewerk.
XVI
Durf te kiezen voor normen (herziene versie)
- Het stelsel van evenredige vertegenwoordiging
geeft de stem van minderheden in
een democratie de ruimte. Voorstellen tot
vernieuwing van het kiesstelsel worden aan
dit criterium getoetst.
- Bij decentralisatie van rijkstaken wordt de
rechtsgelijkheid voor de burgers nadrukkelijk
meegewogen. Decentralisatie van rijkstaken
naar provincie of gemeente behoort,
mede ter versterking van het decentrale
bestuur, gepaard te gaan met beschikbaarstelling
van voldoende financiële middelen,
dan wel uitbreiding van het gemeentelijk
of provinciaal belastinggebied.
- Vanwege het belang van helderheid en
doorzichtigheid van de bestuurlijke organisatie
verdient een bestuurslaag tussen provincie
en gemeente (‘vierde bestuurslaag’)
geen aanbeveling. Gezien de aard en omvang
van de regionale problematiek in stedelijke
gebieden zal er na afloop van de
Kaderwet (2003) een nieuwe wettelijke regeling
moeten komen om samenwerking als
regionaal bestuur te versterken. Het huidige
takenpakket kan daarbij als uitgangspunt
worden genomen.
- Het grote steden beleid (GSB) dient na
beëindiging van de 2e convenantperiode
een vervolg te krijgen. De huidige in het
GSB participerende steden moeten daarin
meegenomen worden. Op basis van inhoudelijke
criteria (aanwezige achterstanden en
kansen) zal bekeken moeten worden of
meer steden in staat gesteld kunnen worden
deel uit te maken van het GSB. Differentiatie
per pijler (fysiek, economisch, sociaal)
behoort tot de mogelijkheden.
- Versterking van de coördinerende rol van
de provincie is nodig, met name voor een
integrale aanpak van het economisch
ontwikkelingsbeleid, omgevingsbeleid (milieu,
ruimtelijke ordening) en infrastructureel
beleid (verkeer en vervoer).
- Gemeentelijke herindeling is alleen gewenst
als is aangetoond dat dit voor een
goede uitvoering van taken nodig is. Hierbij
worden de betrokkenheid, de opvattingen
en de belangen van de burgers als zwaarwegende
factoren meegenomen.
- Benoeming van burgemeesters en Commissarissen
van de Koningin door de Kroon
verdient altijd de voorkeur boven enigerlei
vorm van (verkapte) verkiezing.
- Een samenleving met meer culturen
Voor minderheden is in Nederland altijd
ruimte geweest. Dit historisch gegeven wordt
in onze tijd nog eens geaccentueerd door de
verscheidenheid aan niet-Nederlandse
minderheidsculturen. Als medeburgers dienen
zij zich op het gebied van onderwijs, arbeid,
huisvesting volwaardig te kunnen ontplooien.
De vrijheidsrechten die in Nederland worden
genoten, mogen niet in mindering komen op
de integratie in de Nederlandse samenleving
en cultuur. Kennis van die Nederlandse cultuur
en respect voor de hier geldende normen
en waarden is een vereiste. Kennis van de Nederlandse
taal en geschiedenis speelt bij de
integratie een belangrijke rol.
Nederland is wel feitelijk een multiculturele
s a m e n l e v i n g g e w o r d e n , m a a r d e z e
multiculturaliteit is daarmee nog geen norm
geworden. De Nederlandse samenleving ontving
een christelijk stempel. Dat komt bijvoorbeeld
tot uitdrukking in de christelijke feestdagen
en de bescherming van de zondagsrust.
Het is van belang dit gemeenschappelijk erfgoed
zorgvuldig te onderhouden. Kennis van
de invloed van de bijbel, als voorwaarde voor
het verstaan van onze cultuur, moet daarom
een plaats hebben in het onderwijs en in
inburgeringtrajecten. Het volgen van
inburgeringtrajecten is niet vrijblijvend. Het
niet-volgen heeft consequenties voor eventuele
uitkeringen, werkvergunningen en verblijfsstatussen.
Het is van belang allochtonen een volwaardige
plaats in het arbeidsproces te geven. Dit
is een voorwaarde voor een goede sociale samenhang.
- De arbeidsdeelname door allochtonen
wordt gestimuleerd. Aan allochtone werkzoekenden
wordt verdere educatie en
arbeidsbemiddeling aangeboden. Voor minderheden
wordt door lokale overheden een
ChristenUnie - 2003

- op spreiding gericht volkshuisvestingsbeleid
gevoerd.
- Onderwijs in allochtone levende talen
(OALT) is geen verantwoordelijkheid van
de overheid en wordt derhalve overgelaten
aan de eigen verantwoordelijkheid van minderheden.
2.7 Subsidiëring van gebedsplaatsen wordt op
grond van de onderscheiden verantwoordelijkheden
van kerk en staat afgewezen.
- Het passief en actief kiesrecht is voorbehouden
aan hen die de Nederlandse nationaliteit
bezitten.
- Het creëren van werkervarings- c.q. stageplaatsen
(voor nieuwkomers die het
inburgeringprogramma hebben gevolgd) in
het bedrijfsleven, bij de overheid en in de
non-profit-sector, wordt aangemoedigd.
- De bescherming van vreemdelingen
Jaarlijks melden zich enkele tienduizenden
‘vreemdelingen’ aan de grens of op Schiphol.
Een belangrijk deel van hen is op de vlucht
geslagen en verlangt de status van politiek
vluchteling en is dus asielzoeker.
De asielverzoeken worden getoetst door de
Immigratie- en Naturalisatiedienst. Dit moet
zorgvuldig gebeuren. Het opkomen voor de
vreemdeling is een christelijke plicht. Voor
politieke vluchtelingen moet er een wijkplaats
zijn, anders zouden wij meewerken aan hun
onderdrukking. Het is van belang dat de opvang
van vluchtelingen en de toetsing van asielaanvragen
zo dicht mogelijk bij de bron plaatsvinden,
dat wil zeggen in de regio waar vluchtelingen
vandaan komen.
Nederland kan niet onbeperkt mensen opnemen
die vooral uit economische motieven een
verblijfsvergunning willen hebben. We kunnen
ons wel inzetten voor verbetering van economische
perspectieven en opvang van vluchtelingen
elders op de wereld. Dit is één van de
redenen waarom de ChristenUnie het budget
voor ontwikkelingssamenwerking wil verhogen.
Bij eventuele repatriëring zal men er van verzekerd
moeten zijn, dat in het land van herkomst
fundamentele mensenrechten, waaronder
de godsdienstvrijheid, niet worden geschonden.
Asielzoekers die nog in afwachting zijn van
een besluit over een verblijfsvergunning mogen
betaald werk verrichten. Zij bouwen op
deze manier overigens geen sociale zekerheidsrechten
op die een eventuele terugkeer naar
het land van herkomst bemoeilijken.
- Het Vluchtelingenverdrag behoort op een
loyale wijze te worden uitgevoerd. Nederland
moet zich inzetten voor het bereiken
van duurzame oplossingen voor de vluchtelingenproblematiek.
Van duurzame oplossingen
is sprake als de mogelijkheden om
menswaardig te leven en de fundamentele
rechten van vluchtelingen zijn hersteld.
- Het is gewenst dat behalve de opvang in
eerste aanleg van alle vluchtelingen ook de
beoordeling van het vluchtverhaal (de asieltoets)
plaatsvindt in de eigen regio, bij voorkeur
in opvangcentra onder beheer van de
Verenigde Naties. Met inachtneming van
een in overleg met het gastland te bepalen
aantal en onder toetsing aan internationaal
vastgestelde criteria, vindt door de Verenigde
Naties toewijzing plaats van een evenredig
deel. Zo mogelijk in het kader van de
EU wordt meer geld vrijgemaakt voor opvang
en hervestiging van vluchtelingen in
de regio.
- Vluchtelingen voor wie opvang in de regio
niet mogelijk is, worden ruimhartig tot
ons land toegelaten. Afstemming van het
beleid met andere Europese landen is daarbij
noodzakelijk.
- Binnen het kader van de nieuwe
Vreemdelingenwet behoren asielzoekers zo
snel mogelijk te weten waar zij aan toe zijn.
De deugdelijkheid van besluiten over toelating
of uitzetting is een voortdurend
aandachtspunt. Uitzetting van uitgeprocedeerde
vreemdelingen gaat - mits zij te
goeder trouw zijn - gepaard met een aanbod
tot hulp bij de hervestiging.
- Een effectief terugkeerbeleid is van groot
belang. De terugzending van uitgeprocedeerde
asielzoekers die niet door het land
van herkomst worden erkend, moet in in-

- Durf te kiezen voor normen (herziene versie)
ternationaal verband worden opgelost. Op
landen die weigeren uitgeprocedeerde asielzoekers
weer op te nemen, dient in EUverband
meer druk te worden uitgeoefend.
- Bij rechtmatig verblijf in Nederland
wordt in beginsel van rijkswege opvang geboden.
Ten aanzien van gezinnen met kinderen
geldt een bijzondere zorgplicht, ook
als het uitgeprocedeerde asielzoekers betreft.
- Voorkomen wordt dat criminele vreemdelingen
of vreemdelingen die banden hebben
met terreur-organisaties een verblijfsstatus
ontvangen, onder meer door intensiever
gebruik te maken van het instrument
ongewenstverklaring.
- Politie en justitie
Eén van de kerntaken van de overheid is het
bieden van veiligheid aan de burger. Als er één
ding is, op grond waarvan de overheid het vertrouwen
van de burger kan verspelen, dan is
het ook die veiligheid. Het is ontnuchterend
als je tot de ontdekking komt dat de politie de
inbraak in je huis vermoedelijk nooit zal oplossen.
Het is ronduit schokkend wanneer levens-
en zedendelicten, zoals moord of verkrachting,
ongestraft blijven.
Toch is dat voor een deel de situatie. De sterke
arm van de politie schiet tekort om geweldsdelicten,
diefstallen en andere misdrijven te
voorkomen en de daders te vinden. Het aantal
opgeloste misdrijven is te laag. Verontrustend
is ook de toename van geweld onder jongeren
en de steeds ernstiger aard van de misdrijven
die op jeugdige leeftijd begaan worden.
Criminele organisaties opereren internationaal
en worden steeds professioneler. Het
feit dat geweld en georganiseerde criminaliteit
zich concentreert bij bepaalde minderheidsgroepen
en in een aantal oude binnensteden
is ronduit zorgwekkend.
Politie en justitie moeten toegerust worden
voor hun omvangrijke taak. Hoewel niet alles
van politie en justitie kan worden verwacht -
het antwoord op verontrustende ontwikkelingen
in de samenleving ligt voor een belangrijk
deel bij de burger zelf - ligt het antwoord op
zijn minst voor een deel wel degelijk in meer
mankracht en meer capaciteit, vooral resulterend
in een grotere pakkans van wetsovertreders.
De ChristenUnie vindt dat we de
grens van de tolerantie voorbij zijn voor zowel
de grote als voor de kleine criminaliteit.
Straffen moeten voldoen aan het drieledig criterium
van vergelding, preventie en afschrikking
en uitzicht bieden op resocialisatie. Een
vanzelfsprekende vervroegde invrijheidstelling
past hierin niet. De strafmaat bij drugscriminaliteit
moet hoger worden. Ook als het
gaat om grove geweld- en zedendelicten mag
de afschrikkende werking van een zware straf
worden ingezet om de rechtsorde en de samenleving
te beschermen tegen misdadigers.
De dreiging van het internationale terrorisme
dwingt tot bezinning op hetgeen op basis van
de huidige wet- en regelgeving daartegen in
stelling kan worden gebracht. De samenwerking
tussen politie en justitie binnen de EU
en binnen de landen die de anti-terrorismeverdragen
hebben ondertekend, moet worden
geïntensiveerd
Het ernst maken met ons rechts- en strafsysteem
mag ons niet doen vergeten dat een
samenleving niet klaar is met het opbergen van
misdadigers. De zorg voor gedetineerden dient
gericht te zijn op mogelijkheden van herstel
en het bieden van kansen op terugkeer in de
samenleving. Resocialisatie en reclassering
mogen geen loze kreten worden. Het is ook
van belang de slachtoffers van een misdrijf
goede nazorg te bieden. Er moet aandacht zijn
voor zaken als verzoening, slachtofferhulp en
hulp aan ex-gedetineerden.
Politie
- Samenwerking en informatie-uitwisseling
tussen de verschillende politiekorpsen, ook
internationaal, moeten worden geoptimaliseerd.
Europol kan hierbij een rol spelen
(registratie internationale criminaliteit, vermissingen),
maar dient geen uitvoerende
bevoegdheden te krijgen. Internationale
samenwerking op het gebied van politie en
justitie dient zich tevens meer te richten
op georganiseerde criminaliteit vanuit Oost-
Europa.
- Het is onaanvaardbaar wanneer politie
ChristenUnie - 2003
XIX
en justitie door onvoldoende capaciteit de
hun opgedragen taken (veiligheid, openbare
orde, misdaadbestrijding, snelle gerechtelijke
vervolging, adequate uitvoering rechterlijke
vonnissen) niet op een goede wijze
kunnen uitvoeren. Niet alleen in de stedelijke
regio’s, maar ook op het platteland
dient te allen tijde voldoende politiesterkte
gewaarborgd te zijn . Er moet voldoende
surveillance kunnen plaatsvinden en de aanrijtijden
moeten acceptabel blijven. Er
moeten daarom 8000 agenten bijkomen.
- Sepots of heenzendingen die voortvloeien
uit capaciteitsoverwegingen behoren niet
voor te komen.
- Ieder korps zal moeten kunnen aantonen
voldoende aandacht te besteden aan de
specialismen jeugd- en zedenzaken, milieuen
veldpolitie, computercriminaliteit en
bestrijding van handel in bedreigde diersoorten.
- Taken die niet tot de kern van het politiewerk
behoren, zoals het opnemen van aangiften
ten behoeve van verzekeringsmaatschappijen,
kunnen aan andere instanties
worden overgedragen.
Criminaliteit en geweld
- Ter beteugeling van de kleine criminaliteit
kunnen stadswachten en toezichthouders
in wijken, winkelcentra, recreatiegebieden,
openbaar vervoer en als buurtpreventie
een nuttige aanvulling vormen op
de politiesterkte, mits duidelijkheid bestaat
over de verhouding tot de politie met betrekking
tot verantwoordelijkheden en bevoegdheden.
- Gedragsregels in het openbaar vervoer
worden ondersteund door meer toezicht via
camera’s op stations en in treinen.
- Het landelijk platform tegen geweld op
straat blijft vooralsnog bestaan.
- De eigenlijke politiezorg mag niet worden
‘geprivatiseerd’ door de opkomst van
particuliere beveiligingsbureaus en bewakingsdiensten.
Via een evenementenheffing
kunnen de kosten van massale politie-inzet
bij sport- en andere manifestaties in rekening
worden gebracht bij de organisatoren.
Deze zijn eerstverantwoordelijk voor de
gang van zaken op eigen terrein en dienen
maatregelen te treffen om ongeregeldheden
te voorkomen.
- De opsporing en bestrijding van de georganiseerde
criminaliteit geschiedt bij
voorkeur door multidisciplinaire teams,
waarin behalve de politie bijvoorbeeld ook
de FIOD, de douane of specifieke deskundigen
deelnemen.
Opsporing
- Verstrekkende opsporingsmethoden moeten
worden ondergebracht bij een landelijk
rechercheteam. Hierdoor worden kennis,
coördinatie en controle vergroot. Het
Landelijk Rechercheteam wordt op belangrijke
punten uitgebreid.
- De financiële recherche dient in de opleiding
en in de praktijk van de opsporing
van de georganiseerde criminaliteit een prominente
plaats in te nemen. De mogelijkheden
van de ‘pluk ze’-wetgeving moeten
beter benut worden.
- De handhaving van de verkeersveiligheid
is een taak die zich op het grensvlak van
het eigenlijke politiewerk bevindt. Het verdient
aanbeveling om het toezicht op de
verkeersveiligheid buiten de hoofdwegen
over te dragen aan gemeenten, waarbij de
sanctie op verkeersovertredingen in beginsel
de bestuurlijke boete is.
- Bevorderd wordt dat politie en justitie
op meer gestructureerde wijze aandacht
schenken aan de opsporing van vermiste
personen.
- Burger-inzet bij de bestrijding van criminaliteit
en de aanhouding van verdachten
wordt beloond.
Straffen, slachtoffers
- De overheid voert straffen uit. Privatisering
van penitentiaire inrichtingen wordt
afgewezen.
- In de strafrechtspleging dient meer aandacht
te worden gegeven aan de positie van
het slachtoffer van delicten. Behalve aan
slachtofferhulp kan gedacht worden aan een
verdere versterking van de rol van het slachtoffer
in het strafproces. De mogelijkheden

- Durf te kiezen voor normen (herziene versie)
tot verhaal van geleden schade op de dader
moeten worden vergemakkelijkt en verruimd.
- Dood door schuld bij verkeersovertredingen
dient, in geval sprake is van grove
schuld, waaronder alcohol-, drugs-, of
medicijngebruik, zwaarder bestraft te worden.
- Binnen de penitentiaire inrichtingen
geldt een regime dat zoveel mogelijk gericht
is op resocialisatie en begeleiding op terugkeer
in de maatschappij. Gevangenissen,
huizen van bewaring en TBS-inrichtingen
behoren drugsvrij te zijn.
- Om delinquent gedrag tijdens proefverlof
te voorkomen, wordt het toezicht tijdens
het verlof verscherpt. De vervroegde
invrijheidsstelling behoort geen automatisme
te zijn, maar wordt teruggebracht tot
datgene waarvoor het is bedoeld: beloning
voor goed gedrag.
Openbare eerbaarheid, zedelijkheid
- De strafrechtelijke bepalingen ter bescherming
van de openbare eerbaarheid en
goede zeden en ter bescherming van met
name jeugdigen en (illegale) prostitué(e)s
dienen adequaat te worden nageleefd en
waar nodig te worden aangescherpt. Daartoe
wordt het bordeelverbod opnieuw ingesteld,
de prostituant strafbaar gesteld, en
wordt straf opgetreden tegen het exploiteren
van (minderjarige en illegale) prostituees,
tegen vrouwenhandel en sekstoerisme.
- Oneerbare, aanstootgevende of grievende
reclame wordt met kracht tegengegaan. Het
openlijk etaleren van pornografie wordt
verboden.
- Incest en seksueel misbruik van kinderen
zijn een ernstig maatschappelijk kwaad,
dat krachtig dient te worden bestreden. De
bewijsvoering dient met zorgvuldigheid te
geschieden. Naast gevangenisstraf voor de
dader zijn extra maatregelen van belang.
Daarvoor komen in aanmerking: hulpverlening,
gezinstherapie, maatregelen in de
sfeer van de kinderbescherming en uithuisplaatsing
van de dader.
- Gezamenlijke inzet voor onze gemeenschappelijke
leefomgeving
Overheid en burgers hebben een gezamenlijke
verantwoordelijkheid voor de leefomgeving die
we met elkaar delen, de straat, de trein, de
uitgaansgelegenheden, de media. Het is belangrijk
dat op die zogenaamde publieke
ruimte duidelijke regels bestaan. De kwaliteit
van de openbare ruimte laat nogal te wensen
over. Zinloos geweld, agressie in het verkeer
en uitingen van wansmaak in de reclame- en
mediawereld zijn daar voorbeelden van.
Dit moet anders. Het is niet meer dan een
kwestie van fatsoen dat burgers zich inzetten
voor de kwaliteit van de openbare ruimte en
voor de veiligheid op straat. De overheid heeft
hierin een stimulerende taak. Via nieuwe weten
regelgeving dient zij erop toe te zien dat de
media de grenzen van goede smaak in acht
nemen en dat commerciële exploitatie van religie,
seksualiteit en geweld op het publieke
terrein wordt tegengegaan. De overheid zou
het als een erezaak moeten beschouwen het
misbruik van Gods naam in het publieke leven
tegen te gaan. Ten aanzien van het internetverkeer
zal ze zich sterk moeten maken voor
de ontwikkeling van een nieuw nationaal en
internationaal recht. De overheid kan bedrijven,
maatschappelijke organisaties en onderwijsinstellingen
stimuleren een schone toegang
tot het internet aan te bieden. In veel gevallen
zullen maatschappelijke organisaties en bedrijven
ook zelf baat hebben bij een goed en
vertrouwenwekkend imago. De overheid kan
aan die eigen verantwoordelijkheid appelleren.
De overheid zal meer verantwoordelijkheid
moeten nemen om ‘schone’ tv-kanalen te bevorderen.
Het huidige systeem ‘kijkwijzer’
voldoet nog niet. . De ChristenUnie vindt het
ontoelaatbaar om zaken als pornografie via de
beeldbuis vrijelijk de publieke ruimte in te sturen.
Daarvoor is de tv een te toegankelijk medium,
dat te veel schade kan toebrengen aan
het (jonge) kijkerspubliek. Het is te simpel om
hier uitsluitend uit te gaan van de verantwoordelijkheid
van de burger.
De overheid behoort aanstootgevende reclameuitingen
tegen te gaan, in het bijzonder re-
ChristenUnie - 2003

- clame voor seksclubs, bordelen en 06-sekslijnen.
Dit geldt eveneens voor de sluipende
erotisering en de toename van geweld en
onsmakelijkheid in andere programma’s. Fatsoen
en eerbaarheid moeten de norm zijn op
de beeldbuis en op straat. Het Nicam zal daartoe,
tezamen met de Reclamecodecommissie,
meer instrumenten in handen moeten krijgen
om misbruik van de vrijheid van meningsuiting
in de vorm van normoverschrijdende reclame,
geweld en seks in de media tegen te
gaan.
Wet- en regelgeving hebben pas werkelijk zin
wanneer de inhoud aansluit bij een door de
burgers beleefde moraal. Hier ligt een expliciete
opdracht voor de kerken, de gezinnen,
de maatschappelijke instellingen en het onderwijs.
De kerken zullen zich meer bewust
moeten worden van hun publieke functie in
het bevorderen van waarden en normen. Gezinnen
moeten op hun beurt beseffen dat de
inzet voor de samenleving begint bij de opvoeding
thuis. Omroepen behoren zich te richten
op goede informatievoorziening, ontspanning
en het uitdragen van een bepaalde levensovertuiging.
Het onderwijs dient niet alleen
gericht te zijn op de overdracht van kennisen
vaardigheden, maar ook op het overbrengen
van waarden en normen.
Het is essentieel om als samenleving een permanent
debat te voeren, waarin aandacht
wordt gevraagd voor de bronnen van de moraal.
Vanuit de verschillende (politieke) overtuigingen
zullen politici, burgers, kerken en
maatschappelijke organisaties voortdurend
moeten nagaan welke elementen kunnen dienen
voor een gezamenlijk gedeelde publieke
moraal. De ChristenUnie is ervan overtuigd
dat bijbelse waarden, zoals die onder meer zijn
geformuleerd in de Bergrede, vertaald in het
politieke debat, kunnen worden erkend en
herkend door andere politieke richtingen. De
ChristenUnie wil het debat in de samenleving
over publieke waarden en normen gevoerd
hebben. Een middel daartoe kan zijn een brede
commissie in het leven te roepen, die de bezinning
over de publieke moraal in Nederland
stimuleert en de opdracht krijgt om tien voorstellen
te ontwikkelen die bijdragen aan een
betere samenleving.
- Teneinde het strafrechtelijk verbod op
openbare godslastering zijn volle betekenis
te laten behouden, is een actiever optreden
van het Openbaar Ministerie gewenst. Instellingen
die zich inzetten voor bestrijding
van vloeken en godslastering worden gesubsidieerd.
- Racisme en discriminatie op grond van
huidskleur verdienen krachtige bestrijding.
Bij geweldpleging of herhaalde ordeverstoringen
door of onder verantwoordelijkheid
van extremistische organisaties komen
maatregelen, zoals beperking van de
demonstratievrijheid, stopzetten van
overheidssubsidies of het niet ter beschikking
stellen van zendtijd voor RTV, in aanmerking.
- Discriminatie van mensen met een handicap
behoort met kracht bestreden te worden,
onder meer via adequate strafrechtelijke
en civiele wetgeving. Deze bestrijding
krijgt tevens inhoud door uitbreiding van
de non-discriminatiebepaling van artikel 1
Grondwet.
- Het Nicam moet zich, tezamen met de
Reclamecodecommissie, ontwikkelen tot
een brede commissie, bij wie klachten kunnen
worden ingediend over misbruik van
de vrijheid van meningsuiting, over normoverschrijdende
reclame en over geweld en
seks op tv en internet. ‘Fatsoenlijke’ media
ontvangen een keurmerk. De overheid
spant zich in om de reclamebranche en de
massamedia te bewegen zich op vrijwillige
basis bij deze commissie aan te sluiten.
- De mogelijkheden van de burger om zich
te verweren tegen inbreuken op de privacy
(ongewenste post/telefoon, reality-tv) worden
verruimd.
- Internet is geen vrije ruimte. De overheid
zet zich er voor in om de normale
wettelijke regels ook op internet tot gelding
te brengen.
- Er wordt een landelijke commissie ingesteld
die initiatieven neemt over de bezinning
op de publieke moraal. Doelstelling is
XXII
Durf te kiezen voor normen (herziene versie)
de formulering van een breed gedragen
publieke gedragscode.
- Kunst en Cultuur
Mensen hebben de gave ontvangen om creatief
te zijn, dat wil zeggen om met wat de wereld
aan mogelijkheden biedt iets nieuws te
maken. Kunstenaars verrijken het leven door
een nieuwe benadering van wat er om ons heen
gebeurt. Het is ook belangrijk te koesteren wat
kunstenaars in het verleden tot stand hebben
gebracht, niet alleen vanwege het historische
belang, maar omdat kunst zeggenschap heeft
over grenzen van de tijd heen. Kunstenaars
ontwikkelen sterke middelen om te communiceren.
Zij kunnen de ogen openen, zowel
voor het goede en het mooie als ook voor het
bedreigende en het lijden.
Het cultuurbeleid moet erop gericht zijn de
kunst en de kunstenaars midden in de samenleving
te zetten. Kunst mag niet geïsoleerd
staan. Het kan niet zo zijn dat een min of meer
gesloten kring van ingewijden de dienst uitmaakt,
zeker niet als er overheidsmiddelen
worden ingezet. Anderzijds betekent de bevordering
van een goede plaats van de kunst
ook dat er steun moet zijn voor kunstenaars
die (nog) niet in staat zijn hun brood te verdienen
met hun werk. Dat geldt voor het bewaren
en exposeren van kunst en voor dure
voorzieningen als orkesten en theatergroepen.
Het is het goed dat overheden, bijvoorbeeld
via de daartoe in het leven geroepen fondsen,
kunstenaars steun bieden, structureel waar dat
moet en voor projecten waar dat mogelijk is.
Voor het Nederlandse cultuurleven is de Nederlandse
taal van fundamentele betekenis..
Tegenover de druk van de internationalisering
dient de Nederlandse taal zorgvuldig en zelfbewust
te worden onderhouden. Hetzelfde
geldt voor het Fries als tweede erkende taal in
ons land.
Streektalen zijn belangrijk voor de eigen identiteit
van gemeenschappen. Culturele initiatieven
om streektalen levend te houden verdienen
daarom overheidssteun.
Cultuuruitingen in meer kunstzinnige vorm
kunnen eveneens het besef van gemeenschap
en identiteit versterken. Wanneer ze deze afbreken
door kwetsend taalgebruik of optreden,
dient de overheid paal en perk te stellen.
- Het beleid van overheden en van fondsen
moet open worden gevoerd, waarbij de
betrokkenheid van de kunst op de brede
samenleving een belangrijk aandachtspunt
is.
- Bij de beoordeling van kunst mogen
morele motieven mede bepalend zijn. Weliswaar
is de vrijheid van de kunst en van de
kunstenaars belangrijk, maar niemand - ook
geen kunstenaar - kan zich onttrekken aan
verantwoording.
2.74 Behalve voor bovenregionale voorzieningen
is kunstbeleid in beginsel een zaak van
regionale en lokale overheden.
- Bevordering van het ondernemerschap
van kunstenaars is een goede zaak. Daarbij
kan de financiële ondersteuning van de
vraag naar kunst (fiscaal of door subsidies
voor schouwburgen bijvoorbeeld) een nuttig
instrument zijn.
- De toegankelijkheid van ons gemeenschappelijke
erfgoed moet in beginsel zo
laagdrempelig mogelijk zijn. Daarom worden
de toegangsprijzen van rijksmusea vastgesteld
op een bedrag van 1 euro.
- Het bedrijfsleven wordt gestimuleerd het
kunstleven te ondersteunen. Giften van
particulieren aan kunstenaars worden fiscaal
aftrekbaar gesteld (‘Maecenas-regeling’).
- Instandhouding van het culturele erfgoed
van Nederland in de vorm van monumenten,
nationale landschappen, transportmiddelen
en machines verdient bijzondere
aandacht. De hiervoor beschikbare gelden
moeten worden vermeerderd.
- De overheid ziet toe op en bevordert het
eenvoudig en zorgvuldig gebruik van het
Nederlands als bestuurs-, cultuur- en omgangstaal.
Er dient een Nederlands-Vlaamse
commissie te worden ingesteld die zorg
draagt voor het vertalen van met name Engelse
woorden en begrippen in het Nederlands.
ChristenUnie - 2003
- Pers en omroep
De publieke media spelen een belangrijke rol
in het versterken en ontplooien van het Nederlandse
cultuurleven. De publieke omroepen
hebben hierin een bijzondere en unieke
taak. Dit bestel, met de omroepverenigingen
als basis, dient intact te blijven.
In de samenleving behoort ruimte te zijn voor
culturele pluriformiteit en geestelijke vrijheid.
Een pluriforme en onafhankelijke pers speelt
in het waarborgen daarvan een belangrijke rol.
- In het overheidsbeleid ten aanzien van
pers en omroep is het behoud en de bevordering
van een pluriforme pers een belangrijke
leidraad.
- Concentratie van dagbladen moet, in het
licht van een pluriforme en onafhankelijke
pers en van vrije mededinging, worden ingeperkt.
Het marktaandeel van één uitgever,
of een combinatie van uitgevers van
dagbladen, mag niet meer dan 30% zijn.
- De omroepverenigingen blijven de basis
voor het publieke omroepbestel. De drie
publieke tv-zenders en de vijf publieke radiozenders
blijven bestaan. Een BBC-achtig
model wordt afgewezen. De commerciële
omroepen moeten onder het toezicht van
het commissariaat voor de media worden
gebracht.
- Reclame verdwijnt in elk geval op zondag
van de publieke zenders. Compensatie
voor gederfde inkomsten kan worden gefinancierd
uit de publieke middelen. De
sponsoring van publieke en commerciële
omroepen wordt wettelijk geregeld.
- Kabelexploitanten dienen niet uitsluitend
vaste pakketten aan te bieden. De afnemer
moet kunnen bepalen op welke combinatie
van zenders zijn of haar abonnement
berust.
- ZORG VOOR MENSEN, ZORG VOOR LEVEN
Het getuigt van goed rentmeesterschap wanneer
mensen verantwoordelijk omgaan met het
eigen lichamelijk en geestelijk welzijn: God
heeft de mens het leven immers gegeven. In
een samenleving waarin recht, gerechtigheid
en barmhartigheid heersen, is er vanzelfsprekend
oog voor de ander, in het bijzonder voor
de naaste die lijdt, zorg nodig heeft, of gehandicapt
is.
De ChristenUnie staat voor solidariteit in de
zorg. Deze solidariteit begint in de gewone
dagelijkse werkzaamheden, maar wordt versterkt
wanneer de medemens extra zorg behoeft.
Mensen behoren zich materieel en financieel
verantwoordelijk te voelen voor het
welzijn van de ander. Het stelsel van ziektekostenverzekeringen
behoort in belangrijke
mate gestempeld te zijn door die onderlinge
solidariteit. Zorg dient toegankelijk en betaalbaar
te zijn voor elke inwoner van Nederland.
De geneeskunde moet zich bewust blijven dat
ze in dienst staat van het leven. Het leven van
ieder mens verdient bescherming. Elk mens
heeft het recht om volwaardig te participeren
in de maatschappij. Het toestaan van euthanasie,
hulp bij zelfdoding en opzettelijke
levensbeëindiging, kan er toe leiden dat de
mens meer en meer wordt teruggeworpen op
zichzelf. Wanneer de beschikking over het leven
een individueel recht wordt, wordt het kil
in de samenleving. Er is een tendens ontstaan
om de dood te verkiezen als oplossing wanneer
men ‘onvoldoende kwaliteit van het leven’
verwacht of veronderstelt. De zorg voor
het leven is een last geworden, die mensen niet
meer dragen willen. Het gevaar is aanwezig
dat uiteindelijk de zorg voor gehandicapten
of ernstig zieken in gevaar komt. Het is oneindig
veel beter te investeren in voldoende
begeleiding en zorg voor de zorgbehoevenden,
vooral jegens hen die daar niet (zelf meer) om
kunnen vragen.
Een samenleving, waarin de sterken participeren
en de zwakken uitsluitend zorg ontvangen,
is een arme samenleving. Beide groepen
zijn nodig voor een goed maatschappelijk evenwicht
en voor het juiste perspectief op gezonde
samenlevingsverhoudingen.
- Gezondheidszorg, tussen solidariteit en
diversiteit
De ChristenUnie staat voor een gezondheidszorgsysteem
dat te typeren is met de begrip-

- Durf te kiezen voor normen (herziene versie)
pen “behoeftegestuurd”, “hoogwaardig”, “respect
voor het leven “ en “sociaal”.
Behoeftegestuurd wil niet alleen zeggen dat
de zorg zo goed mogelijk aansluit bij de vraag
van de zorgontvanger (de patiënt en of cliënt),
maar dat in de zorg ook goed gekeken moet
worden naar de belevingswereld van de zorgvrager.
Hoe ervaart iemand het (ernstig) ziek
zijn of het hebben van een handicap? Hoe geeft
iemand het lijden een plaats in zijn geloof of
levensbeschouwing? Welke eisen stelt iemand
aan zijn of haar zorgomgeving? Om dit te bereiken
kan het nodig zijn levensbeschouwelijk
bepaalde zorg te geven. Deze zorg dient
voor iedereen beschikbaar te zijn en mag niet
beperkt worden door regionale verschillen.
De zorg dient hoogwaardig te zijn, dat wil zeggen
van hoge kwaliteit. De zorg wordt volgens
kwaliteitsnormen gegeven, is effectief,
wordt op tijd gegeven (minimale wachtlijsten)
en vraagt ook van de zorgvrager zo min mogelijk
tijd. In het bijzonder is aandacht nodig
voor kwaliteitsnormen in de verblijfszorg, zoals
het wonen in een verpleeghuis. Zorg waarvan
het effect onduidelijk is of die mogelijk
contraproductief is, is geen hoogwaardige zorg.
Die wordt dan ook niet bekostigd in een basispakket.
Het oordeel over de effectiviteit van
de zorg en het aanwezig zijn van een indicatie
is in de eerste plaats een professioneel oordeel.
Het oordeel over de zin van zorghandelingen
en de weging van de positieve en negatieve
effecten ligt vooral bij de zorgvrager.
Hoogwaardige zorg wordt niet alleen gegeven
door betaalde professionals, maar ook door
onbetaalde vrijwilligers, die daartoe goede
scholing en ondersteuning krijgen. De overheid
dient ook te kijken naar een efficiënte
taakverdeling. Traditionele schotten, bijvoorbeeld
tussen zorgverleners met een universitaire
opleiding en zorgverleners met een hogere
beroepsopleiding, mogen geen belemmering
zijn voor een efficiënte verdeling van taken.
Het is ook wenselijk de druk op de huisartsen
te verminderen, bijvoorbeeld door het
aanstellen van praktijkondersteuners. Vooral
in de grote steden is de werkdruk van huisartsen
onaanvaardbaar hoog. Voor de werknemers
in de zorg is een marktconforme salariëring
het uitgangspunt, waarbij in het bijzonder
aandacht moet worden geschonken aan goede
secundaire arbeidsvoorwaarden.
Het gezondheidszorgstelsel dat de Christen-
Unie voorstaat is een sociaal stelsel, onder andere
in de zin dat we solidair zijn met elkaar
in het dragen van de kosten voor de gezondheidszorg.
Gezonden “helpen” daarin de zieken
en jongeren helpen daarin de ouderen.
Dit is een principiële keuze.
De kosten van de gezondheidszorg zullen de
komende jaren sterk stijgen. Gezien dit feit
stimuleert de overheid het zoeken en toepassen
van middelen om kostenbeheersing in de
gezondheidszorg te realiseren. Daarnaast stimuleert
de overheid jongeren en ouderen vrijwilligerswerk
te verrichten in de gezondheidszorg
en ondersteunt zij hun professionalisering.
Gezondheidszorg en welzijn doen we om
zo te zeggen “met z’n allen”. De overheid onderzoekt
daarom ook de mogelijkheid tot het
invoeren van een hulpverlenings- en zorgverleningsdienstplicht.
Martkwerking binnen de gezondheidszorg
wordt aan strikte voorwaarden gebonden.
Behoeftegestuurde zorg
- De omslag van aanbodgestuurde naar
behoeftegestuurde zorg wordt gestimuleerd.
Zorgvragen dienen wel getoetst te worden.
Daarvoor dienen professionele standaarden
ontwikkeld te worden. Alleen als een zorgvraag
als reëel wordt beoordeeld, komt de
zorgvrager voor bekostiging van die zorg in
aanmerking.
- De criteria waarop zorgvragen beoordeeld
worden, dienen beschikbaar te zijn voor een
breed publiek. De overheid stimuleert en
faciliteert daarvoor de noodzakelijke activiteiten.
Consumenten en patiënten moeten
de inrichting van de zorg daadwerkelijk
kunnen beïnvloeden.
- Mede ter bestrijding van wachtlijsten
wordt in het kader van de lopende uitbreidingen
van de aantallen opleidingsplaatsen
in het bijzonder zorg gedragen voor een
ruimere toelating van basisartsen tot de
opleiding voor specialist.
ChristenUnie - 2003

- De overheid geeft bijzondere aandacht aan
de bestaansmogelijkheden van (bovenregionaal
en landelijk werkende) zorgvoorzieningen
op levensbeschouwelijke
grondslag. Voor een deel kan levensbeschouwelijk
bepaalde zorg via algemene/regionale
zorgkanalen plaats vinden, maar afzonderlijke
zorginstellingen blijven noodzakelijk
om voldoende expertise op dit terrein te
kunnen opbouwen en behouden.
- Verstrekkingen die uit ethisch oogpunt
onaanvaardbaar zijn, zoals de abortuspil,
alsmede cosmetische chirurgie zonder medische
indicatie en de daarmee gelijk te stellen
behandelingen, moeten buiten het
basispakket van de ziektenkostenverzekering
worden gelaten.
- Kleinere ziekenhuislocaties dienen voor
eerste hulp en dagelijkse zorg open te blijven,
vooral voor kwetsbare zorgbehoevenden.
Hoogwaardige zorg
- De zorgvrager dient voldoende mogelijkheden
te hebben om mee te denken over
de vormgeving en de kwaliteit van zorg. De
overheid stimuleert daarom de activiteiten
van patiëntenorganisaties in de zorg.
- De overheid ontwikkelt initiatieven om
geneeskundig klinisch onderzoek, met
name naar de veiligheid en effectiviteit van
geneesmiddelen, zo efficiënt en onafhankelijk
mogelijk te laten plaatsvinden.
- De overheid stimuleert bij de bevolking,
met name bij jongeren, het maken van een
keuze voor het werken in de gezondheidszorg.
De overheid draagt er zorg voor dat
personen met gewetensbezwaren tegen bepaalde
onderdelen van de zorgverlening en
personen met een andere culturele achtergrond
blijvend ingezet kunnen worden in
de zorgverlening.
- Het waarborgen van een kwalitatief goede
thuiszorg, die binnen aanvaardbare termijnen
noodzakelijke hulp kan verlenen, heeft
hoge prioriteit.
Sociale zorg
- Vanuit het oogpunt van solidariteit en
christelijke barmhartigheid is de Christen-
Unie voorstander van een breed verplicht
basispakket in de gezondheidszorg. Dit doet
recht aan het principe van ‘zorg voor elkaar’
en het voorkomt dat belangrijke voorzieningen
voor de één wel en voor de ander
niet toegankelijk zijn. In dit verband kent
het marktmechanisme binnen de gezondheidszorg
zijn grenzen. Concurrentie kan
slechts plaatsvinden onder strikte voorwaarden,
waarbij voorop staat dat de toegankelijkheid
van de zorg gewaarborgd is.
- Het meest gewenste stelsel van ziektekostenverzekeringen
is een basisverzekering
voor iedereen, met de mogelijkheid zich
aanvullend te verzekeren. Op termijn wordt
ook het huidige AWBZ-pakket hierin opgenomen.
De premie voor deze basisverzekering
kent een klein nominaal (= vast,
inkomensonafhankelijk) en een groter
inkomensafhankelijk deel. In beperkte mate
kan gebruik worden gemaakt van eigen bijdragen
of eigen risico voor het basispakket.
- Het AWBZ-verzekeringspakket wordt
beperkt tot de werkelijk onverzekerbare
zorgvoorzieningen. Het persoonsgebonden
budget wordt zo breed mogelijk toegepast.
- Boven het voor ieder geldende basispakket
moeten mensen kunnen kiezen voor een
zorgaanbod dat past bij hun individuele
wensen ten aanzien van de omvang, de diversiteit,
of de door levensbeschouwing gekleurde
aard van het voorzieningenpakket.
- De zorgvrager heeft een zo groot mogelijke
keuzevrijheid met betrekking tot de
keuze van de zorgverlener en de plaats van
zorgverlening, onder andere door het systeem
van vouchers of een persoonsgebonden
budget. De overheid stimuleert in dit
kader in het bijzonder ook de mogelijkheden
van zorg in de thuissituatie en voor
zorgvragers in de stervensfase.
- Het al dan niet roken, overmatig drinken
of andere gewoonten die onomstreden
leiden tot verhoogde gezondheidsrisico’s,
moeten een rol kunnen spelen bij de bepaling
van de hoogte van de ziektekostenverzekeringspremie.
Het basispakket omvat
alleen die zorg die effectief is, die nood-

- Durf te kiezen voor normen (herziene versie)
zakelijk is en waarbij het leven wordt gerespecteerd.
- Meer middelen zijn nodig voor preventie
en voor bevordering van een gezonde
levenshouding, zoals het inperken van roken
en drinken, meer beweging en minder
vet eten.
- Het wordt in toenemende mate mogelijk
om aan de hand van genonderzoek en
dergelijke voorspellende uitspraken te doen
over te verwachten ziektebeelden voor de
langere termijn. Wettelijk behoort te zijn
vastgelegd dat dergelijke uitkomsten van
onderzoek naar gezondheidsrisico’s geen
gevolgen mogen hebben voor zaken als toegang
en premiestelling voor ziektekostenverzekeringen.
- Er komt een ‘zorgkostenplafond’ voor de
totale kosten voor alle zorg- en hulpverlening
(premies, eigen risico, eigen bijdragen)
in procenten van het inkomen van het
betreffende huishouden.
- De prijsvorming van cruciale producten
als geneesmiddelen moet in Europese verband
gaan plaatsvinden. Overwogen wordt
de oprichting van een (europees) fonds
waaruit bijdragen kunnen worden verstrekt
aan onderzoek ten behoeve van de ontwikkeling
van werkelijk vernieuwende geneesmiddelen.
Een van de criteria voor het registreren
van een niet vernieuwend geneesmiddel
(zgn “ik ook”, of “me too middel”)
dient de door de industrie voorgestelde verkoopprijs
te zijn. Over geneesmiddelen
behoort goede voorlichting te worden verstrekt.
Er mag geen reclame worden gemaakt
voor geneesmiddelen die slechts op
recept verkrijgbaar zijn..
- De overheid onderzoekt de mogelijkheid
tot het invoeren van een hulpverleningsen
zorgverleningsdienstplicht.
Maatschappelijke opvang
- De rijksoverheid mag de verantwoordelijkheid
voor dak- en thuislozen niet alleen
aan gemeenten overlaten. Zij moet zorg
dragen voor een landelijk sluitend netwerk
van voorzieningen voor crisisopvang. Sommigen
van deze mensen horen, als psychiatrische
patiënten, thuis in de GGZ.
Versoepeling van de opvangcriteria is daarvoor
noodzakelijk. Voldoende maatschappelijke
opvang moet er aan bijdragen dat
dak- en thuislozen in een meer normale,
sociale omgeving kunnen functioneren.
- Er moet meer samenhang komen in het
beleid van politie en justitie enerzijds en
de maatschappelijke opvang anderzijds als
het gaat om de bejegening van dak- en
- De opvang van (ex)prostituees wordt uitgebreid.
Via zogenaamde uitstapprogramma’s
kan aan prostituees de mogelijkheid
worden geboden een nieuw leven te beginnen.
Op scholen, jeugdcentra, jeugdinrichtingen
en asielzoekerscentra worden
preventieprojecten gestart.
- Extra zorg voor het broze, kwetsbare leven
De mens draagt verantwoordelijkheid voor het
leven. De bescherming van het leven van de
individuele mens behoort in het verlengde
daarvan tot de belangrijkste taken van de overheid.
Dit geldt te meer wanneer de betrokkene
zelf daartoe (nog) niet of niet meer in
staat is. Ook de zorg dient gestempeld te zijn
door respect voor het leven. Het doden van
geboren of ongeboren kinderen en ernstig zieken
mag geen onderdeel zijn van de gezondheidszorg.
De dood kan en mag niet gebruikt
worden als oplossing voor een probleem. Vanuit
een christelijke zorgvisie is het van belang
te erkennen dat het lichamelijk leven zijn eigen
begin en einde heeft. Dit betekent dat de
geneeskunde niet bij machte is die eindigheid
op te heffen. Het is ook niet aan de geneeskunde
het prille, nog ongeboren leven ten
einde te brengen.
De recente legalisering van euthanasie en de
sinds jaar en dag de facto vrije abortuswetgeving
zijn dan ook zeer ernstige ontwikkelingen.
Bij abortus-provocatus en euthanasie
staat niet meer het al dan niet verrichten
van medische ingrepen, maar het verrichten
van een dodende handeling voorop. Beide
wetten moeten worden ingetrokken. Abortus
ChristenUnie - 2003

- provocatus is slechts gerechtvaardigd als het
leven van de moeder wordt bedreigd. Euthanasie
en hulp bij zelfdoding behoren als strafrechtelijk
delict verboden te zijn.
Het is veel beter om een andere weg te kiezen.
Een weg die tegemoet komt aan de hulpvraag
die achter de roep om abortus-provocatus of
euthanasie schuil gaat. Cruciaal is om alles in
het werk te stellen om mensen in nood tegemoet
te komen. Om vrouwen die ongewenst
zwanger zijn te helpen, is laagdrempelige hulpverlening
van belang. Soms kan adoptie een
uitweg bieden. De ChristenUnie bepleit een
landelijk dekkend, door de overheid gesubsidieerd,
netwerk van opvanghuizen en wil uitbreiding
van de hulpverlening aan mensen met
psychische problemen na een abortus provocatus.
De vraag naar euthanasie en hulp bij
zelfdoding kan verminderd worden door meer
aandacht te geven aan de mogelijkheden van
pijnbestrijding en stervensbegeleiding. Juist in
deze fase zijn ‘handen aan het bed’ belangrijk,
in de zin van verpleegkundige zorg, maar ook
in de zin van: erbij zijn, de zieke of stervende
niet alleen laten.
- De overheid zet zich in voor het zoveel
mogelijk terugdringen van abortus provocatus,
onder meer door het instellen van
een wettelijk verbod. De huidige wetgeving
dient in de tussentijd zo strikt mogelijk te
worden nageleefd.
- De overheid draagt zorg voor een goede
voorlichting aan ongewenst zwangere vrouwen
over de implicaties van de keuze voor
abortus-provocatus. Ook de mogelijkheden
van adoptie worden hierbij onder de aandacht
gebracht. De overheid zorgt voor
goede ondersteuning van vrouwen tijdens
en na een ongewenste zwangerschap. Hierbij
strekt de zorg zich uiteraard ook uit tot
de kinderen van deze vrouwen en wordt
specifiek beleid ontwikkeld voor de opvang
en begeleiding van tienermoeders.
- In de wet wordt vastgelegd dat abortus
provocatus (inclusief ‘over-tijd’-behandeling)
slechts is gerechtvaardigd wanneer het
leven van de moeder wordt bedreigd.
- Ouders van een gehandicapt kindje dienen
in een zo vroeg mogelijk stadium goed
voorgelicht te worden over de voorzieningen
voor en mogelijkheden van gehandicapten
in onze samenleving.
- De overheid zet zich in voor het zoveel
mogelijk terugdringen van euthanasie. De
voorwaardelijke opheffing van de strafbaarheid
wordt zo spoedig mogelijk ongedaan
gemaakt. In de tussentijd dient de huidige
wetgeving strikt nageleefd te worden, onder
andere via een beperkende invulling van
de zorgvuldigheidseis bij ondraaglijk en
uitzichtloos lijden, en door het stellen van
regels ter controle van de vrijwilligheid van
de euthanasievraag.
- De overheid draagt zorg voor het tot stand
komen van een protocol voor terminale zorg
dat de kwaliteit van de zorg garandeert en
euthanasie voorkomt. Palliatieve zorg en
hulp aan het sterfbed moeten meer dan nu
aandacht krijgen, zowel in de opleidingen
als in de zorginstellingen. Hospices kunnen
geïntegreerd worden in reguliere zorginstellingen,
maar er dient ruimte te blijven
voor een zelfstandig voortbestaan van
hospices, bijvoorbeeld als thuiszorginstelling.
Aan deze zorg worden extra financiële
middelen toegekend.
- Het embryonale leven verdient een optimale
bescherming. Experimenten op embryo’s
zijn alleen toegestaan onder strikte
condities. Het onderzoek dient van direct
belang te zijn voor de gezondheid van het
ongeboren kind in kwestie. Prenataal onderzoek
en erfelijkheidsonderzoek mogen
alleen gericht zijn op de gezondheid van
het betreffende kind en mogen nooit verplicht
worden gesteld. De uitkomst van een
vrijwillig onderzoek mag niet leiden tot
dwang of drang in de richting van abortus-
provocatus. Prenataal onderzoek dat
niet in het belang van het kind kan worden
geacht, wordt niet gefinancierd uit de
ziektekostenverzekeringen.
- Het laten plaatsvinden van bevruchting
en het kweken van embryo’s voor onderzoeksdoeleinden
blijft wordt niet toegestaan.
Het selecteren van embryo’s op basis

- Durf te kiezen voor normen (herziene versie)
van bepaalde kwaliteitskenmerken blijft
verboden, evenals gentherapie in de kiembaan.
- Vruchtbaarheidsbehandelingen die abortus
in de hand werken, worden verboden.
Andere vruchtbaarheidsbehandelingen worden
slechts toegepast binnen het kader van
een huwelijksrelatie en worden zodanig uitgevoerd
dat niet meer bevruchte eicellen
ontstaan dan in één behandelingscyclus bij
de moeder kunnen worden ingebracht en
ze worden niet toegepast na de menopauze.
- Biotechnologie, onderzoek met proefdieren
en gezondheidszorg
Er is ondubbelzinnige wet- en regelgeving
nodig op het gebied van biotechnologisch en
genetisch onderzoek en de toepassingen daarvan
in de gezondheidszorg. Uitgangspunt blijft
dat voor de toepassing van biotechnologie,
waarbij genetische manipulatie aan de orde is,
het nee, tenzij beginsel onverkort wordt geh
a n d h a a f d . D e b e o o r d e l i n g v a n d e
vergunningsaanvraag geschiedt aan de hand
van een integraal toetsingskader, waarin in elk
geval de volgende criteria zijn opgenomen:
- De aard van de handeling (in hoeverre wordt
er een soortgrens overschreden).
- Het beoogde doel (is het doel slechts economisch
van aard of beoogt het
bijvoorbeeld de ontwikkeling van nieuwe
medicijnen).
- Het type organisme (zoogdier, planten, micro-
organismen).
- De eventuele risico’s en neveneffecten (voor
bijvoorbeeld de veiligheid van mens en
dieren).
- De vraag of er alternatieven voor handen zijn
(hoe meer alternatieven, des te minder
aanvaardbaar is de toepassing van genetische
manipulatie).
Bij de bepaling van dit toetsingskader dient
een verscheidenheid aan deskundigen te worden
betrokken. Nederland kan in dit opzicht
een voortrekkersrol binnen Europa spelen.
Internationale toetsing mag echter niet de
mogelijkheid verhinderen dat nationaal strengere
regels van kracht zijn.
Gebruik van proefdieren wordt zoveel mogelijk
beperkt, en dient aan hetzelfde toetsingskader
te worden onderworpen.
Het kloneren van mensen of dieren wordt verboden.
Deze handeling doorbreekt de in de
schepping vastgelegde orde van geslachtelijke
voortplanting bij ‘hogere’ organismen.
- Het octrooirecht dient zich strikt te beperken
tot uitvindingen. Het menselijk
lichaam noch delen van het menselijk
lichaam noch menselijke genen dienen
octrooieerbaar te zijn. Hetzelfde geldt voor
dieren en planten. Europese wetgeving hieromtrent
dient aangepast te worden.
- Behandelingen waarbij aanstaande ouders
het geslacht of een andere eigenschap van
hun toekomstige kinderen kunnen kiezen,
blijven verboden.
- Het moratorium op transplantatie van
dierlijke organen in mensen (‘xenotransplantatie’)
blijft, gelet op de onoverzienbare
risico’s, gehandhaafd en dient ook
te gelden voor het zogeheten pre-klinisch
onderzoek. Een maatschappelijke bezinning
op de ethische aspecten hiervan is vereist.
- Intensivering van de voorlichting moet
er toe leiden dat het tekort aan donororganen
wordt verminderd. Omzetting van
het huidige toestemmingsvereiste in een
‘geen bezwaarsysteem” wordt afgewezen.
- Hoge prioriteit wordt gegeven aan het
onderzoek naar en de ontwikkeling van alternatieven
waarmee genetische manipulatie
overbodig gemaakt kan worden. Het
vergroten van het inzicht in de erfelijke informatie
via het project “genomics” kan
daaraan een belangrijke bijdrage leveren.
3.39 Ter bestrijding van ziekten zoals
Alzheimer, Parkinson, diabetes enz. richt
het stamcelonderzoek zich op volwassen
stamcellen met uitsluiting van onderzoek
op uit embryo’s verkregen stamcellen.
- Via een betere internationale coördinatie
van de proeven en door het bevorderen
van alternatieve onderzoeks- en testmethoden
wordt het gebruik van dierproeven
zoveel mogelijk beperkt. Dierproeven
waarbij het welzijn van het dier
ChristenUnie - 2003

- duidelijk wordt aangetast zijn slechts toelaatbaar
wanneer het gaat om het oplossen
van ernstige gezondheidsproblemen bij
mensen of dieren. Er wordt meer geld uitgetrokken
om het onderzoek naar alternatieven
voor dierproeven te intensiveren.
- Sport
Sportbeoefening is belangrijk voor het welzijn
van mensen en voor versterking van de sociale
samenhang in de samenleving. In een samenleving
waarin velen een zittend bestaan hebben
en die uitnodigt tot passieve recreatie, is
het goed sportbeoefening te stimuleren, in het
bijzonder voor jongeren. Samenwerking tussen
scholen en sportclubs wordt daartoe bevorderd.
Aangezien profsport in hoge mate een commercieel
bedrijf is, verdienen beroepssporters
geen ondersteuning van overheidswege. De
overheid investeert niet in nationale of internationale
records, maar in het welzijn van zoveel
mogelijk mensen. Daar komt bij dat veel
profsport zich dikwijls vooral op zondagen afspeelt
en aanzet tot sportverdwazing. Sportbeoefening
moet een gezonde zaak blijven
- Vanwege de positieve gevolgen van
sportbeoefening voor de lichamelijke en
psychische gezondheid voert de overheid
hierin een faciliterend en stimulerend beleid,
dat is gericht op sportbeoefening door
velen (breedtesport) en geeft zij bijzondere
aandacht aan sport door mensen met een
handicap en jongerensport. Profsport wordt
niet (langer) gesubsidieerd.
3.42 Recreatieve buitensporten als wandelen,
fietsen, skeeleren en kanoën worden verder
ontwikkeld door middel van het aanleggen
van regionale routes en goede voorzieningen
zoals rustplaatsen, afgescheiden paden,
oversteek- en overdraagplaatsen, etc.
- Sportverenigingen die aantoonbaar investeren
in ‘fair play’ ontvangen een bonus.
- Gehandicapten
Het is belangrijk dat mensen hun mogelijkheden
kunnen benutten, zowel in het persoonlijk
als in het maatschappelijk leven. Een goede
zorgvoorziening stelt gehandicapten in staat
ondanks hun handicap optimaal aan het maatschappelijk
leven te kunnen deelnemen.
Daarnaast is arbeidsparticipatie van belang. In
dit verband dient het doel van de sociale werkplaats
in het oog gehouden te worden, namelijk
vangnet voor hen die buiten het arbeidsproces
geraken. De verdere uitwerking van het
traject beschermd werken - begeleid werken -
zelfstandig werken, kan individueel meer maatwerk
geven, en een van de instrumenten zijn
om de (re)integratie van uitkeringsgerechtigden
aan te pakken.
- Bij de zorg voor mensen met verstandelijke
of lichamelijke handicaps dient zoveel
mogelijk participatie in de samenleving te
worden nagestreefd, mits hierbij het belang
en het welzijn van de gehandicapte worden
gehandhaafd.
- Er worden maatregelen genomen ter bevordering
van de toegankelijkheid van alle
vormen van openbaar vervoer en van arbeidsmogelijkheden
voor zwaar(der) gehandicapten
in de sociale werkvoorziening.
- In de sociale werkvoorziening past een
volwaardige CAO en een gelijkwaardige
rechtspositie voor alle groepen werknemers,
ongeacht de mate van handicap.
- De uitstroom vanuit de sociale werkvoorziening
naar de reguliere arbeidsmarkt
moet worden gestimuleerd. Financiële en
administratieve voorschriften mogen daarbij
de doorstroming niet belemmeren. Het
fenomeen ‘begeleid werken’ verdient een
krachtige impuls.
- Het rijk moet voldoende middelen beschikbaar
stellen zodat gemeenten op een
sociaal verantwoorde manier in staat worden
gesteld de Wet Voorzieningen Gehandicapten
uit te voeren. Hierbij moet met
name worden gedacht aan adequate
vervoersvoorzieningen.
- Er moet strakker op worden toegezien
op de realisatie van voldoende parkeerplaatsen
voor gehandicapten bij openbare gebouwen
(twee procentsnorm). Openbare gebouwen
moeten goed toegankelijk zijn voor
gehandicapten. Het Internationaal Toegan-

- Durf te kiezen voor normen (herziene versie)
kelijkheidssymbool geeft hiervoor goede
criteria
- Jeugdbeleid
Met 85 % van de jeugd gaat het goed, maar
met de overige 15 % gaat het slecht. Het is
vooral zorgwekkend dat criminaliteit op steeds
jongere leeftijd een rol speelt. Verbroken
gezinsrelaties leiden tot veel problemen. Culturele
ontworteling leidt tot op drift geraakte
jeugd.
De jeugd zal ons een zorg moeten zijn. De
eerste verantwoordelijkheid ligt bij ouders en
opvoeders. Als die de verantwoordelijkheid niet
nemen, ontkomt de overheid niet aan maatregelen.
Daarbij zullen crisissituaties zoveel
mogelijk moeten worden voorkomen.
- De hulpverlening bij crisissituaties in de
opvoedingssfeer en bij de reclassering voor
jeugdigen wordt uitgebreid. Daarbij wordt
de aansluiting bij de (godsdienstige) gezindheid
van het kind en van het gezin waartoe
het behoort in acht genomen.
- Kinderbeschermingsmaatregelen en
opvoedingsondersteuning worden zoveel
mogelijk geplaatst in het kader van hulp
binnen het gezin en - indien mogelijk - op
herstel van de natuurlijke gezinssituatie.
- Grootschalige dansfeesten worden aan
strakke voorwaarden gebonden, waaronder
in ieder geval een leeftijdsgrens en een
identificatieplicht.
- Uitgaansgelegenheden dienen de geluidsnormen
ter voorkoming van gehoorschade
in acht te nemen.
- Politie en justitie moeten in nauw overleg
met die bevolkingsgroepen waarbij
bovengemiddelde problemen aan de orde
zijn, zoals de Marokkaanse bevolkingsgroep,
actieplannen opstellen ter terugdringing van
de jeugdcriminaliteit. Een integrale aanpak
waarbij ook scholen en welzijnsorganisaties
betrokken zijn en waar onder meer
opvoedingsondersteuning wordt aangeboden,
is daarbij vereist.
- Het ontwikkelen van een samenhangende
aanpak van het probleem van de ‘zwerfjongeren’
zal met name gericht moeten
worden op herstel van familierelaties.
- Ouderenbeleid
Het toenemend aantal ouderen in onze samenleving
vraagt om een gericht ouderenbeleid.
Daarbij dient aandacht te worden besteed aan
de plaats van ouderen in en buiten het arbeidsproces
en aan de medische en sociale aspecten
van de vergrijzing. Het aantal ouderen (55+)
dat in het arbeidsproces zit, is relatief laag. Op
de steeds dynamischer wordende arbeidsmarkt
speelt leeftijdsdiscriminatie een ongunstige rol.
Er moet meer oog komen voor de eigen plaats
van de oudere werknemer in het arbeidsproces.
Ouderen kunnen een belangrijke bijdrage leveren
aan allerlei (vrijwilligers)taken in de samenleving.
Actieve ouderen zijn van groot
belang voor de sociale samenhang. De bijdrage
die hun kinderen daaraan kunnen leveren is
van betekenis. Ouderen moeten de mogelijkheid
hebben zich in dezelfde woonplaats te
vestigen als hun kinderen.
Bedrijven worden meer mogelijkheden verschaft
om ouderen een volwaardige plaats in
het arbeidsproces te geven.
De AOW moet welvaartsvast zijn. Ouderen
die helemaal van de AOW afhankelijk zijn
mogen niet verarmen. Dat zou een groot sociaal
onrecht zijn. Veel aandacht vraagt de
hulpverlening aan ouderen.
- Leeftijdsdiscriminatie wordt tegengegaan,
onder meer bij werving en selectie voor het
arbeidsproces, teneinde ouderen zo lang
mogelijk in staat te stellen betaalde arbeid
te verrichten. De arbeidsparticipatie van
oudere werknemers moet worden gestimuleerd.
Daartoe wordt de sollicitatieplicht
voor werklozen van 571/2 jaar en ouder,
opnieuw ingesteld. Werkgevers kunnen in
aanmerking komen voor een loonkostensubsidie
voor deze categorie werknemers.
- Het ouderenbeleid is erop gericht dat
ouderen zo lang als dat medisch en sociaal
verantwoord is in eigen huis en omgeving
kunnen blijven. De wens van de ouderen
zelf is hierbij het uitgangspunt. De
groeiende groep ouderen die psychogeria-
ChristenUnie - 2003

- trische zorg behoeft, dient een adequate
opvang en verzorging te worden geboden.
Bevorderd wordt dat ouderen zo lang mogelijk
een plaats in het maatschappelijk verkeer
behouden.
- De privacy van ouderen of andere verpleegden
in verpleeghuizen dient zodanig
te worden verbeterd dat in beginsel per
verblijfseenheid van voldoende oppervlakte
niet meer dan één persoon wordt gehuisvest
- De groei van het aantal ouderen en
(hoog)bejaarden brengt groei van de zorgvraag
met zich mee. De zorg door de naasten
(mantelzorg) kan worden versterkt,
onder meer door belastingmaatregelen en
meer mogelijkheden voor tijdelijke opvang
voor ouderen.
- Verslaving
In de achter ons liggende jaren is het softdruggebruik
gestegen en de leeftijd waarop
jongeren kennis maken met softdrugs gedaald.
Het aantal verslaafden aan harddrugs blijft stabiel.
Het drugsbeleid van Nederland is toe aan
een grondige revisie. Het gedoogbeleid heeft
softdrugs uit de sfeer van de criminaliteit gehaald,
maar heeft druggebruikers en burgers
die overlast ervaren in de kou laten staan. Het
gedoogbeleid komt de overheid goed uit, maar
ondermijnt de gemeenschap. De overheid
dient zich sterker te manifesteren als de hoeder
van het welzijn en de gezondheid van mensen.
Door softdrugs te gedogen maakt de overheid
zich medeverantwoordelijkheid voor een
gebruikerscultuur waarvan de zwakken de
dupe zijn. De ontluistering van de mens welke
gepaard gaat met verslaving aan harddrugs mag
niet geduld worden. Een duidelijk afsprakenkader
met gemeenten, scherpere vervolging en
intensivering van verplichte afkickprogramma’s
is geboden. Het drugsbeleid verdraagt niet langer
‘dubbele boodschappen’.
Niet alleen op het terrein van drugsgebruik,
ook op dat van het alcoholmisbruik nemen de
problemen toe. Alcohol is een onderschat probleem.
Het aantal verslaafden en probleemdrinkers
overtreft het aantal drugsgebruikers
veruit. Het aantal alcoholgerelateerde ongelukken
is groot. Excessief alcoholgebruik komt
vooral onder de jeugd in de weekeinden te vaak
voor. Ook hier geldt dat mensen soms tegen
zichzelf in bescherming genomen moeten
worden en daarom moet ook ten aanzien van
overmatig alcoholgebruik een ontmoedigingsbeleid
gevoerd worden.
Daarnaast nemen vormen van gok- en
telefoonverslaving toe. Deze ontwikkeling is
in de hand gewerkt door het verruimen van
mogelijkheden om te gokken (casino’s) en door
de politieke gedoogcultuur. Nederland gedoogt
verslaving in allerlei soorten. Het wordt tijd
voor nieuw beleid van preventie en ontmoediging
en van een krachtiger aanpak van de
uitwassen om de verloedering van de samenleving
tegen te gaan.
Het is onbegrijpelijk dat de huidige overheid
gokverslaving in de hand werkt. De overheid
zal ook dit kwaad moeten indammen:
- Geen ‘eenarmige’ bandieten in laagdrempelige
gelegenheden.
- Opheffing van de Holland-Casino’s, aanpak
van wetontduikende gokspelletjes op tv.
- Strakkere regulering van lotto’s en loterijen.
Tabaksgebruik is ingeburgerd, maar is wel
degelijk een groot gevaar voor de volksgezondheid.
Het gebruik wordt verder ontmoedigd.
Het ontmoedigingsbeleid voor tabak wordt
voortgezet en geïntensiveerd. Preventie en
voorlichting, met name gericht op jongeren,
zijn van niet te overschatten betekenis.
Drugs
- Het gedoogbeleid ten aanzien van softdrugverkoop
via ‘coffeeshops’ is tweeslachtig
en dient te worden beëindigd. Gemeenten
behoren een ‘nuloptie’ gestalte te kunnen
geven.
- De teelt van en handel in cannabis en
ecodrugs mag niet worden gedoogd en behoort
een hogere prioriteit te krijgen bij de
opsporing. Er is geen aanleiding om voor
kleinschalige (huis)teelt een uitzondering
te maken.
3.62 Aangezien het overgrote deel van de georganiseerde
criminaliteit in ons land bestaat
uit (soft)drugshandel, moet de straf-

Durf te kiezen voor normen (herziene versie)
maat voor grootschalige drugshandel worden
verhoogd.
- XTC is een harddrug en behoort als zodanig
te worden behandeld; dit betekent
o.a. een consequente opsporing en vervolging
van de verkoop en het bezit van XTC
op en bij houseparty’s.
- Een toereikende en kwalitatief hoogwaardige
verslavingszorg is een onmisbaar onderdeel
van het drugsbeleid. Daartoe worden
ook gerekend projecten in de sfeer van
arbeidsrehabilitatie en reïntegratie en experimenten
met verplicht afkicken. Terugdringing
van de bestaande wachttijden voor
opvang na de afkickperiode is van het grootste
belang. De zorg is - ook bij methadonprogramma’s
- gericht op afkicken. Het gratis
verstrekken van heroïne is daarbij niet
acceptabel.
Tabak
- De tabaksreclame wordt verder beperkt,
o.a. door buitenreclame uitsluitend bij
verkooppunten toe te staan. De accijnzen
op tabaksproducten worden verder verhoogd.
De verkoop van tabaksproducten
wordt beperkt tot tabaksspeciaalzaken. Aan
rookverboden in overheidsgebouwen en
voor het publiek toegankelijke ruimten
dient strikt de hand te worden gehouden.
Roken in treinen wordt verboden.
Alcohol
- De accijnzen op alcoholhoudende dranken
worden verhoogd. Aan leeftijdsgrenzen
wordt strenger de hand gehouden. Houders
van horecagelegenheden worden mede
aansprakelijk gesteld voor de gevolgen van
overmatig drankgebruik als dat in hun gelegenheid
heeft plaatsgevonden.
Gokken
- Casino’s worden verboden. Reclame voor
gok- en kansspelen wordt met kracht tegengegaan.
Op inachtneming van leeftijdsgrenzen
voor zogenaamde ‘amusementshallen’
behoort nauwgezet te worden toegezien.
De staatsloterij en andere grote loterijen
worden afgeschaft.
- Gemeenten dienen de beleidsvrijheid te
krijgen om ook in de ‘natte horeca’ kansspelautomaten
te weren (zgn. 0-0-0 optie).
3.69 In internationaal verband moet een oplossing
worden gezocht voor het verschijnsel
van het gokken via internet. Bezien moet
worden op welke wijze belemmeringen in
de toepasselijkheid van het Nederlandse
(straf) recht kunnen worden weggenomen.
- Om ‘telefoonverslaving’ en telefoonfraude
tegen te gaan, wordt reclame voor sekslijnen
verboden en worden de mogelijkheden verruimd
om (bepaalde categorieën) informatie-
en/of amusementlijnen af te sluiten.
- GEZONDE ECONOMIE, GOED RENTMEESTERSCHAP
Nederland is gezegend met natuurlijke hulpbronnen,
vruchtbare landbouwgrond en een
gunstige geografische ligging in Europa, hetgeen
voor veel welvaart zorgt. Toch ervaren de
bewoners, met name in het Westen van het
land, dat de leefbaarheid door die ontwikkeling
in het gedrang komt: de open ruimte verrommelt,
het wegennetwerk is overbelast en
zowel de natuur, het landschap als de
landbouwsector staan onder grote druk.
Steden en plattelandsgebieden hebben onderhoud
nodig, landschappen hebben versterking
nodig.
Het uitgangspunt bij de omgang met natuur
en ruimte ligt in de scheppingsopdracht de
aarde te vervullen en hoeder te zijn over de
vissen, de vogels en het vee. De mens heeft de
aarde slechts in bruikleen: hij mag als een goed
rentmeester de aarde bewerken en bewaren.
Het is niet goed wanneer de rust en de schoonheid
van het landschap en de zuiverheid van
het milieu worden opgeofferd aan onbegrensde
behoeftebevrediging. Bij de ontwikkeling van
het land behoren de draagkracht van de geschapen
werkelijkheid en de gebruiksregels die
God geeft in acht te worden genomen. Als
daarmee geen rekening wordt gehouden,
‘treurt het land en verkwijnt al wat erin woont’
(Hosea 4: 3).
Het treurende land zien we om ons heen.
Landschappen gaan achteruit in kwaliteit en
bepaalde dieren en planten sterven uit. Het is
ChristenUnie - 2003

- hoog tijd onze aandacht te verleggen van de
eenzijdige nadruk op groei en consumptie naar
het leven in harmonie met Gods schepping.
In de pracht daarvan leert de mens de grootheid
en wijsheid van God kennen. Hij heeft
de aarde en de zee en alle schepselen daarin
met wijsheid gemaakt.
De ChristenUnie wil grenzen stellen aan de
oprukkende bebouwing, de vervuiling, de verarming
van het leefmilieu, de intensieve
productiewijzen in de landbouw en de
mobiliteitsgroei.
De overheid heeft echter een stimulerende rol
om duurzame leef- en productiewijzen te ontwikkelen
door de menselijke kennis en creativiteit
op de juiste manier aan te wenden. Daarbij
moet de overheid er niet voor terugschrikken
om kritisch te zijn met betrekking tot de
consumptieve levensstijl van veel burgers.
Er is een grote inspanning nodig om de verdere
afbladdering van de schoonheid van aarde
en zee een halt toe te roepen en beleid te maken
dat aansluit bij de mogelijkheden én grenzen
van natuur en ruimte.
- Wonen
Wonen behoort tot de eerste levensbehoeften.
De overheid dient voor voldoende woningruimte
voor alle inkomensgroepen te zorgen.
Met name voor starters en ouderen is het
momenteel moeilijk om een geschikte woning
te vinden. Om aan de woningvraag tegemoet
te komen moet de nieuwbouwproductie omhoog,
zowel in de huur- als in de koopsector.
Dit kan onder meer worden bereikt door
vereenvoudiging van de bouwregelgeving en
de vergunningprocedures. Wonen moet ook
betaalbaar blijven: de huursubsidie blijft
daarom bestaan, maar kan worden gefiscaliseerd.
Starters en mensen die dichter bij hun
werk gaan wonen moeten worden gestimuleerd
door verlaging van de overdrachtsbelasting op
koopwoningen. Een bijzondere problematiek
vormen de kleine dorpsgemeenschappen op
het platteland, die meer ruimte moeten krijgen
om te bouwen voor de eigen bevolkingsaanwas.
De roep om veiligheid in achterstandwijken
moet worden beantwoord door deze versneld
te herstructureren. Niet alleen de overheid,
maar ook de woningcorporaties moeten hieraan
bijdragen. Door een aantrekkelijker en
gevarieerder leefomgeving moet het wonen in
de stad voor midden- en hogere inkomensgroepen
aantrekkelijk blijven. Zowel nieuwbouwwijken
als geherstructureerde stadswijken
moeten in het kader van integratie van
minderheden plaats bieden aan een gevarieerde
bevolkingssamenstelling naar sociaal-economische
en etnische kernmerken. Stedelijke herstructurering,
meervoudig ruimtegebruik en
hoogwaardige architectuur, gekenmerkt door
bijvoorbeeld aantrekkelijke hoogbouw, dakterrassen
en daktuinen, dienen te bevorderen dat
woon- en leefruimte zoveel mogelijk binnen
bestaande stedelijke grenzen wordt gevonden.
De bevordering van energie- en waterbesparing
en duurzaam materiaalgebruik in de gebouwde
omgeving moet een minder vrijblijvend karakter
krijgen, evenals de toepassing van zonneenergie.
- De nieuwbouwproductie moet worden
versneld door vereenvoudiging van de
bouwregelgeving en vergunningprocedures.
In het nieuwbouwbeleid dient aandacht te
zijn voor goedkopere woningen voor ouderen
en starters op de huizenmarkt.
- Voordat nieuwbouwwijken worden opgeleverd
moet zijn voorzien in een redelijk
voorzieningenniveau van openbaar vervoer
en winkels.
- Starters en mensen die dichter bij hun werk
gaan wonen, krijgen een steun in de rug
door verlaging van de overdrachtsbelasting
op de (eerste) eigen woning.
- Achterstandswijken moeten veiliger en
aantrekkelijk worden. Daarom moeten
woningcorporaties en lokale overheden deze
wijken snel herstructureren. Bij geherstructureerde
stadswijken dient het belang
van zittende bewoners om terug te keren
in de wijk zwaar te wegen. Ook dient het
voor midden en hogere inkomensgroepen
aantrekkelijk te blijven om in de stad te
wonen.
- Huurstijgingen moeten voorspelbaar zijn

Durf te kiezen voor normen (herziene versie)
voor zittende huurders en zoveel mogelijk
het inflatieniveau volgen. Om eenzijdige
samenstelling van wijken te voorkomen,
bijvoorbeeld doordat minder draagkrachtigen
geen woning in de stad kunnen
huren, dient het nieuwe huurprijsbeleid
niet te sterk afhankelijk te zijn van de
gewildheid van de woonlocatie.
- Huurders die hun woning willen kopen
van de corporatie dienen zoveel mogelijk
de gelegenheid daartoe te krijgen.
- Duurzaam bouwen krijgt een meer verplichtend
karakter. Hiertoe wordt het
bouwbesluit aangepast. Nieuwbouwplannen
bevatten prestatienormen op het
gebied van duurzame energie.
- Op de EnergiePremieRegeling en het Energie
Prestatie Advies wordt niet bezuinigd.
Tevens wordt regenwateropslag voor laagwaardige
toepassing bevorderd in bestaande
bouw en in nieuwbouw.
- Ruimte
Het ruimtelijk ontwikkelingsbeleid van de
Nota Ruimte moet aansluiting zoeken bij het
karakter van landschappen en steden. De ruimtelijke
contouren blijven hiervoor een belangrijk
instrument. Ruimtelijke ontwikkeling
vraagt om integrale afweging van sociale, culturele
en natuurlijke aspecten en is daarmee
primair een politieke aangelegenheid. Zo kan
de afstemming tussen ruimtelijke ordening en
infrastructuur sterk worden verbeterd. Op
rijksniveau krijgt deze politieke verantwoordelijkheid
gestalte door sterkere coördinatiebevoegdheden
voor de Minister van ruimtelijke
ordening, eigen financiële middelen voor
ruimtelijke ordening en door actief toezicht
op de uitvoering van provinciale en gemeentelijke
taken.
Ruimtelijke beslissingen dienen voorts genomen
te worden op een bestuurlijk niveau dat
aansluit bij het schaalniveau van de ruimtelijke
functie. Daartoe dient iedere bestuurslaag
te beschikken over een passend wettelijk instrumentarium.
In het ruimtelijk beleid moet
gekozen worden voor eigen verantwoordelijkheid
en samenwerking waar het kan en voor
krachtig overheidsingrijpen waar het moet.
Een sterke agrarische sector vormt de basis voor
de leefbaarheid van het platteland. Behalve
voor de voedselvoorziening heeft deze sector
een belangrijke rol in het beheer van natuur
en landschap en recreatie. Deze functies kunnen
ook het economische draagvlak van het
platteland versterken. Waar mogelijk moeten
verschillende functies worden gecombineerd.
- De handhaving van bestemmingsplannen
wordt versterkt en de aanpassing van bestemmingsplannen
wordt vereenvoudigd.
Dit beleid mag niet uitlopen op legalisatie
van eerder begane overtredingen.
- De ruimtelijke contouren uit de Vijfde
Nota blijven een belangrijk instrument in
handen van lokale en provinciale overheden.
De contouren belemmeren geen ontwikkelingen
die het karakter van het landschap
versterken.
- Uitbreiding van steden en dorpskernen
(‘rode’ functies) dient een regionale
afweging te zijn. De provincie dient bindende
bovenlokale samenwerking te
faciliteren bij de bouw van woningen of de
aanleg van bedrijventerreinen, bijvoorbeeld
door de grondexploitatievergunning of door
een fonds voor regionale kostenverevening
in te stellen. Door handhaving van strikte
ruimtelijke contouren en de inzet van een
open-ruimteheffing, of vergelijkbare instrumenten,
krijgt het verlies van open ruimte
een prijs.
- Plattelandsgemeenten krijgen voldoende
uitbreidingsruimte om te bouwen voor de
eigen bevolkingsaanwas. Zij krijgen de
mogelijkheid om bindingseisen te stellen,
zodat niet kapitaalkrachtige mensen van
buiten, maar de jongeren uit het dorp zich
kunnen vestigen.
- Binnen de groene contouren geldt een
‘nee, tenzij’-regime. De groene contouren
moeten op ruime schaal worden toegepast
om het groene gebied te vrijwaren van bebouwing.
- Om het karakter van landschappen tot
zijn recht te doen komen, wordt landschapsvervuiling,
zoals opvallende reclame-uitin-
ChristenUnie - 2003
XXXV
gen langs wegen, tegengegaan.
- De Ecologische Hoofdstructuur wordt
versneld gerealiseerd in 2012, waar mogelijk
door agrarisch natuurbeheer. Tevens
worden gebieden aangewezen met landbouw
als hoofdfunctie (agrarische hoofdstructuur).
Gemeenten dienen de EHS uiterlijk
in 2006 in hun bestemmingsplannen
te hebben vastgelegd. Waardevolle natuur
en landschappen krijgen een betere
wettelijke bescherming.
- Het Groene Hart zal worden beschermd
en versterkt. Aan noodzakelijke bouwactiviteiten
wordt bovenlokaal sturing gegeven
om versnippering te voorkomen.
- De Deltametropool-gedachte doet geen
recht aan het eigen karakter van de gemeenten
in het Westen van het land. In plaats
van zo’n ongecontroleerde bovenlokale
bestuurslaag kan intergemeentelijke samenwerking
evengoed bijdragen aan goede afstemming
van ruimtelijke inrichting en
infrastructuur.
- In de Vijfde Nota wordt voldoende ruimte
gereserveerd voor plaatsing van 1500 MW
windenergiecapaciteit op land, waarbij aandacht
is voor een verantwoorde landschappelijke
inpassing. De rijksprojectenprocedure
kan hiervoor worden ingezet.
Voorts worden er windmolenparken op zee
ontwikkeld.
- De realisatie van een randmeer aan de
noordoostzijde van het Noordoostpolder is
vanwege cultuurhistorische, ecologische,
waterstaatkundige en recreatieve redenen
wenselijk.
- Milieubeheer
De overstromingen in Europa en de stormen
in Midden-Amerika maken duidelijk dat het
ernst is met de klimaatverandering. De uitstoot
van broeikasgassen door energiegebruik,
verkeer en industrie leidt tot opwarming van
de atmosfeer en tot klimaatverandering. De
klimaatverandering zal op vele plaatsen leiden
tot overstromingen, erosie en verdroging, met
ernstige gevolgen voor de wereldbevolking.
Daarnaast neemt wereldwijd door verstedelijking
en economische activiteit de natuurlijk
begroeide oppervlakte en de soortenrijkdom
af. De mens pleegt door onbegrensde vervulling
van materiële behoeften een onaanvaardbare
aanslag op de schepping. Bovendien brengen
verontreiniging van bodem, water en lucht
direct en indirect schade toe aan de volksgezondheid.
Niet alleen de overheid, maar ook bedrijven
en burgers behoren hun verantwoordelijkheid
te nemen om de milieudruk te doen afnemen
en milieuschade te herstellen. Uitgangspunten
voor een goed milieubeleid zijn het principe
dat de vervuiler betaalt en het zogenaamde
voorzorgbeginsel: “bij sterke vermoedens van
een schadelijk effect op het milieu is het ontbreken
van wetenschappelijke zekerheid geen
reden om beschermende maatregelen uit te
stellen”.
Bij veel menselijke activiteiten ontstaat afval,
hetgeen milieudruk en hinder veroorzaakt.
Afval zal zoveel mogelijk moeten worden voorkomen
en hergebruikt, terwijl door productgerichte
milieuzorg de milieubelasting van
materiaal en verpakkingen moet worden teruggedrongen
(dematerialisatie). Overheid,
bedrijven en burgers hebben daarnaast een taak
in het bestrijden van zwerfafval.
Meer dan ooit zal de overheid een duidelijk
handhavingsbeleid inzake veiligheidsrisico’s
moeten voeren. De rampen van de recente jaren
(zoals in Enschede, Culemborg en Volendam)
hebben geleerd dat verscherping van het
toezicht noodzakelijk is. De overheid dient
zich bovendien zowel nationaal als internationaal
in te spannen voor betrouwbare normstelling
en classificering. Datzelfde geldt voor
productie, transport en opslag van andere
risicovolle stoffen. Het is ontoelaatbaar risico’s
te nemen die catastrofale gevolgen kunnen
hebben voor de volksgezondheid.
- Het kabinet moet meer maatregelen treffen
om de uitstoot van broeikasgassen terug
te dringen met 6% ten opzichte van
1990 in 2010 conform de Kyoto-afspraken.
Minstens de helft van de reductiemaatregelen
moeten in eigen land worden genomen,
onder meer door invoering van de

Durf te kiezen voor normen (herziene versie)
kilometerheffing. Kernenergie is geen lange
termijn-oplossing om de klimaatdoelstelling
te bereiken.
- Nederland zet zich in voor een tweede
internationaal klimaatverdrag. Dat moet
gericht zijn op 40-60% CO2-reductie in
2030.
- In het volgende internationaal klimaatverdrag
krijgen ook de ontwikkelingslanden
een CO2-reductiedoelstelling. De verdeling
van emissierechten mag ontwikkelingslanden
niet onevenredig belemmeren
in de mogelijkheden van inkomensgroei.
- Emissiehandel wordt bij voorkeur in
Europees verband ingevoerd. Daarbij gaat
de voorkeur uit naar een systeem van
plafonnering, aangezien dat de beste garanties
geeft voor beperking van de uitstoot
van broeikasgassen.
- Opslag van CO2 (onder meer in het kader
van energie uit ‘schoon fossiel’) wordt
nader onderzocht Het beleid voor reductie
van overige broeikasgassen wordt geïntensiveerd.
- De milieukosten van producten en diensten
worden zoveel mogelijk via een milieuheffing
in de kostprijs doorberekend. Nederland
zet zich in om overheidsbeleid dat
niet-duurzaam gedrag stimuleert, zoals subsidies
op energie- of waterverbruik, in internationaal
verband af te schaffen. In Europees
verband worden milieuschadelijke
subsidies geïnventariseerd en afgebouwd
voor 2010.
- Bedrijven worden verplicht inzicht in de
milieu- en gezondheidseffecten van producten
en processen te verstrekken. Bij toelating
van nieuwe producten of processen
geldt het voorzorgprincipe. Handhaving en
controle op de naleving van milieu- en
veiligheidsnormen hebben een hoge prioriteit.
- Het toezicht op bodemsaneringen in eigen
beheer wordt versterkt.
- Geluidsoverlast door burengerucht en
verkeerslawaai moet op hoge aandacht van
de lokale overheid kunnen rekenen.
- De overheid moet een helder en consistent
afvalbeleid voeren, zodat het draagvlak
voor gescheiden inzamelen en statiegeld
wordt versterkt. Door toepassing van statiegeld
worden wegwerpverpakkingen teruggedrongen.
Eenmalige PET-flesjes worden
vervangen door hervulbare statiegeldflesjes.
- Onverlet de verantwoordelijkheid van de
overheid voor verwijdering en verwerking
van afval, wordt nader beleid ontwikkeld
voor producentenverantwoordelijkheid. De
Europese afvalmarkt mag er niet toe leiden
dat grote transportstromen ontstaan. Er
wordt daarom gestreefd naar gelijke
concurrentievoorwaarden.
- Inzake de opslag en verkoop van vuurwerk
wordt landelijk consequent toezicht
gehouden op de naleving van het nieuwe
vuurwerkbesluit. De Nederlandse overheid
spant zich ook internationaal in om tot
betrouwbare classificatie te komen. Gebruik
en opslag van vuurwerk met klasse 1.1 en
- wordt op termijn verboden. De overheid
voert een heffing op vuurwerk in.
- De risico’s van transporten en opslag van
gevaarlijke stoffen zoals chloor, ammoniak
en LPG worden versneld in kaart gebracht.
Transporteurs worden verplicht informatie
te verschaffen over de aard van de vervoerde
stoffen aan alle langs de route gelegen betrokken
autoriteiten. De chloortransporten
over spoor worden afgebouwd. Voor de
ammoniaktransporten door de Westerschelde
wordt op korte termijn naar alternatieven
gezocht.
- Het productenbeleid en het stoffenbeleid
worden nader geïntegreerd. Alle bedrijven
in de productieketen worden verplicht inzicht
te verschaffen in milieueigenschappen
(persistentie, bio-accumulatie, toxiciteit)
van gebruikte stoffen. Zeer moeilijk
afbreekbare schadelijke stoffen zoals POP’s
worden verboden. Bij gebrekkige gegevens
over stoffen geldt het voorzorgsbeginsel.
- Landbouw: van levensbelang
Negentig procent van Nederland is in gebruik
als landbouw- of natuurgebied. Landbouw en
natuurbeheer zijn daarom van groot belang
ChristenUnie - 2003

- voor het beheer van de groene ruimte en het
(cultuur)landschap. De landbouw draagt voor
een belangrijk deel bij aan onze welvaart. Daarbij
gaat het om een goed beheer van de in
bruikleen gekregen schepping. Dieren en planten
zijn de mens in beheer gegeven. Er rust
een grote verantwoordelijkheid op de mens om
hieraan een goede invulling te geven. Dit is
ook van belang voor de leefbaarheid van het
platteland. Het platteland komt steeds meer
onder druk te staan door de voortgaande verstedelijking
van Nederland. Door allerlei ontwikkelingen
binnen en buiten de landbouw
verrommelt het platteland en vermindert de
openheid van het landschap; om dit tegen te
gaan is een vitale landbouwsector noodzakelijk.
Tegelijk is het Europese landbouwbeleid weer
sterk in discussie. Een belangrijke aanleiding
daarvoor is de uitbreiding van de Europese
Unie met landen in Midden- en Oost-Europa.
Daardoor komt het huidige beleid onder spanning
te staan. Bovendien oefent de WTO druk
uit om de landbouw verder te liberaliseren.
De ChristenUnie vindt dat er bij deze discussie
te veel het accent wordt gelegd op de budgettaire
aspecten en dat er te weinig oog is
voor het eigen karakter en de bijzondere betekenis
van met name de grondgebonden landbouw.
Deze is essentieel voor een veilige
voedselvoorziening en levert, mits goed
ingekaderd, een belangrijke bijdrage aan het
behoud van de variatie van het landschap en
aan de vitaliteit van het platteland. Daarnaast
werkt de landbouw als enige sector met levende
have, wat een bijzondere zorg vereist, en heeft
de individuele boer weinig of geen invloed op
prijs van zijn producten.
De ChristenUnie is van mening dat een verdere
liberalisering aan deze kenmerken geen
recht doet. Integendeel, verdere liberalisering
zal landbouwbedrijven dwingen tegen lage
(wereldmarkt)prijzen te produceren, waardoor
de noodzakelijke zorg op gebied van voedselveiligheid,
dierenwelzijn en milieu in het gedrang
komt. Er ontstaat een druk naar schaalvergroting
en verdere intensivering, waardoor
veel gezinsbedrijven in Europa zullen moeten
stoppen en een maatschappelijk ongewenste
landbouwstructuur ontstaat.
De ChristenUnie vindt liberalisering daarom
niet in het belang van de boer en de samenleving.
Er is een andere oplossingsrichting nodig,
waarbij de boeren redelijke prijzen krijgen
voor hun producten. Dan heeft de samenleving
ook het recht om hoge eisen te stellen
aan de manier van produceren. De onderhandelingen
in WTO-verband moeten daarom
niet alleen gericht zijn op vrijmaking van de
handel, maar dienen evenzeer betrekking te
hebben op het realiseren van een verantwoorde
productiewijze voor wat betreft voedselveiligheid
en de zorg voor dier en milieu.
Om dit te kunnen realiseren is een zekere bescherming
tegen de lage wereldmarktprijzen,
gekoppeld aan beheersing van de eigen
productie, noodzakelijk. De boeren ontvangen
hogere prijzen en worden minder afhankelijk
van allerlei subsidies. Wel betaalt de consument
iets meer voor zijn voedsel. De omvang
van de productie wordt afgestemd op de
behoefte binnen de EU. Daardoor kunnen de
exportsubsidies verdwijnen. Dat heeft een
positief effect op de wereldmarktprijzen en de
markten van de derde wereld worden niet meer
verstoord door dumping van Europese overschotten.
Om de band tussen producent en consument
te versterken dient de regionalisering van markten,
onder meer in de vorm van streekproducten,
te worden gestimuleerd. Toeslagen hebben
in deze benadering een aanvullend karakter.
Wel dienen de mogelijkheden om boeren
te belonen voor het verrichten van groene diensten,
dus de zorg voor natuur, landschap en
waterbeheer, verruimd te worden.
De aanpak van de varkenspest in 1995 en de
mond- en klauwzeerepidemie in 2001 hebben
laten zien dat het Europese dierziektenbeleid
nodig aan herziening toe is. Het alleen om
economische redenen doden en vernietigen
van miljoenen gezonde dieren is in strijd met
een verantwoord rentmeesterschap.
Duurzame landbouw
- Met het oog op de eigen voedselvoorziening,
de leefbaarheid van het plat-

- Durf te kiezen voor normen (herziene versie)
teland en het behoud van een gevarieerd
landschap en het verwerven van een redelijk
inkomen door boeren en tuinders is een
vitale landbouw voor ons land onmisbaar.
Het nationale en Europese landbouwbeleid
moet op die maatschappelijke en sociale
functie zijn gericht.
- Het beleid van voortgaande liberalisering,
waardoor de prijzen steeds verder onder
druk komen te staan, moet daarom worden
omgebogen. Consumenten dienen een
hogere prijs voor kwalitatief goed voedsel
te betalen. Initiatieven voor de ontwikkeling
van een “virtuele supermarkt”, waardoor
een groter deel van de opbrengstprijs
bij de landbouwer blijft, worden gesteund.
Dit kan worden bereikt door bepaalde vormen
van productiebeheersing te behouden
en waar mogelijk te versterken (melk- en
suikerquota, braaklegging). In het kader van
de WTO-onderhandelingen worden bestaande
exportsubsidies op agrarische
producten afgebouwd.
- Door verruiming van de herinvesteringsreserve
wordt het boeren aantrekkelijker
gemaakt geld in andere sectoren of in het
buitenland te investeren, waardoor de druk
op de grondprijzen kan afnemen. Bedrijfsovername
door jonge boeren wordt met het
oog op de toekomst van de landbouwsector
gestimuleerd. Door middel van een
overnamefonds wordt bedrijfsovername
vergemakkelijkt. In de fiscale sfeer kan
worden gedacht aan een stakings- en
continueringsvrijstelling.
- Met het oog op verbetering van de
bedrijfsomstandigheden van agrarische bedrijven,
alsmede met het oog op opschoning
van het landschap en lagere milieudruk op
de Ecologische Hoofdstructuur is reconstructie
van het platteland noodzakelijk.
Indien inkrimping van veehouderijsectoren
noodzakelijk mocht zijn, vindt deze uitsluitend
via warme sanering plaats. Reconstructie
moet worden bezien als een permanent
proces waarbij maatwerk op bedrijfsniveau
wordt nagestreefd.
- Om de toekomstkansen voor jonge boeren
te vergroten, wordt het verleasen van
melkquota boven de 65 jaar afgebouwd.
- De tien aangewezen glastuinbouwgebieden
worden gefaseerd ontwikkeld. Het
landelijk aantal hectares glasopstand wordt
gemaximeerd. Een onbeperkte groei van het
aantal hectares glas is ongewenst. Verplaatsing
van bestaande, verspreid liggende, kassen
wordt financieel mogelijk gemaakt.
Europees landbouwbeleid
- Wanneer boeren een hoger inkomen uit
de markt verdienen door hogere productprijzen,
kunnen de Europese landbouwuitgaven
dalen. De vrijkomende middelen
worden primair gereserveerd voor de financiering
van inkomenstoeslagen die beschikbaar
worden gesteld wanneer aan bepaalde
voorwaarden wordt voldaan op het terrein
van milieu, dierenwelzijn en instandhouding
van het cultuurlandschap. Geen subsidies
meer, maar beloning voor geleverde
publieke waarden.
- Het Europese landbouwbeleid richt zich
met name op de Europese markt. De uitbreiding
van de Europese Unie wordt onder
andere bereikt door een gefaseerde aanpassing
van het Europese landbouwbeleid.
Productiequota kunnen daarbij een belangrijke
rol spelen. Deze worden daarom op
de nieuwe realiteit afgestemd en waar mogelijk
versterkt. Extreme intensivering en
schaalvergroting worden daarbij tegengegaan.
- Binnen Europa zullen regionale vormen
van productie en consumptie een steeds
belangrijker rol gaan spelen. Ter wille van
een betere prijsvorming worden directe relaties
tussen producent en consument gestimuleerd.
4.43 Ter voorkoming van de verspreiding van
dierziekten worden de regels voor het transport
van levende dieren aangescherpt.
Transport van levende dieren over grote afstand
wordt slechts bij uitzondering toegestaan.
- De productie van duurzame landbouwproducten
wordt krachtig gestimuleerd.
Producten die onder het EKO-keur, het
ChristenUnie - 2003

Agromilieukeur of daarmee gelijk te stellen
eisen zijn geproduceerd, kunnen daarbij
onder het 6-procentstarief blijven vallen.
Niet-duurzaam geproduceerde producten
worden, verspreid over een aantal jaren,
onder het hoge BTW-tarief gebracht.
- Biologische, geïntegreerde en gesloten
vormen van landbouw worden bevorderd.
Omschakelingsregelingen en consumentenvoorlichting
leveren daaraan een bijdrage.
De omschakelingsregeling wordt geldig
voor alle landbouwsectoren. Het streven is
erop gericht dat in 2006 tien procent en in
2010 vijftien procent van het landbouwareaal
binnen de kaders van de biologische
productie plaats vindt.
- Alle milieukosten dienen in de transportkosten
te worden verwerkt. Op die manier
wordt onnodig gesleep van voedselstromen
over de wereld voorkomen. Derde Wereldlanden
worden daardoor beter in staat gesteld
hun eigen regionale markten te ontwikkelen
en te behouden.
- In het kader van het bestrijdingsmiddelenbeleid
wordt de toelating van milieuvriendelijker
middelen versneld. Doel van
het Meerjarenplan gewasbescherming moet
zijn een verminderde afhankelijkheid van
chemische bestrijdingsmiddelen en een stimulering
van milieuvriendelijke middelen
en methoden.. Het vliegtuigspuiten wordt
beperkt tot uitzonderlijke situaties. Het
bestrijdingsmiddelenbeleid wordt zo spoedig
mogelijk Europees geharmoniseerd.
Import van land- en tuinbouwproducten
waarop residuen van in Europa verboden
bestrijdingsmiddelen worden gevonden,
wordt geweerd.
Dierwelzijn
- Om massale doding van vee en vernietiging
van vlees te voorkomen wordt bij het
uitbreken van besmettelijke dierziekten preventieve
vaccinatie mogelijk gemaakt. De
desbetreffende EU-regels dienen te worden
aangepast. Bij uitbraak van een dierziekte
blijft preventieve doding in beginsel beperkt
tot het besmette bedrijf. Het doden van
dieren van de direct daaromheen gelegen
bedrijven vindt slechts plaats indien dit
strikt noodzakelijk is. Gevaccineerde dieren
dienen voor de binnenlandse en Europese
consumptie beschikbaar te kunnen
komen.
- Het gebruik van hormonen en andere
groeiversnellende en groeiverhogende middelen
in de veehouderij blijft verboden.
Internationale afspraken en controle daarop
worden verscherpt, zodat geen oneigenlijke
concurrentie op kan treden.
- De batterijhuisvesting in de pluimveehouderij
wordt afgeschaft. In plaats van
de zogeheten “verrijkte kooi” stimuleert de
overheid dat de huisvesting van pluimvee
zoveel mogelijk wordt gebaseerd op scharrel-,
veranda- en uitloopsystemen. Er wordt
een sloopregeling voor batterijkooien ingesteld
zodat wordt voorkomen dat, ten gevolge
van de export van deze kooien, dieronvriendelijke
concurrentie in niet EU-landen
wordt gestimuleerd.
- Het wordt de melkveehouderij aantrekkelijk
gemaakt de weidegang in stand te
houden. Weidegang is een voorwaarde om
in aanmerking te komen voor faciliteiten
voor duurzaam ondernemen.
- Onder de beschikbaarstelling van een
schadeloosstelling wordt de pelsdierhouderij
afgebouwd.
Mest
- Bij de oplossing van de mestproblematiek
blijft het mineralen aangiftesysteem (Minas)
het centrale instrument, dat echter zo spoedig
mogelijk wordt vereenvoudigd. Mineralenverliezen
op bedrijfsniveau worden zoveel
mogelijk beperkt. Bij het behalen van
de doelstellingen wordt de boer zoveel mogelijk
keuzevrijheid gelaten. Het Ammoniakbeleid
en het beleid ten aanzien van de
uitrijregels voor mest worden zoveel mogelijk
in Minas geïntegreerd. De dierrechten
worden in 2005 behouden. Op die manier
kan in de toekomst ongewenste uitbreiding
van de veestapel worden voorkomen..
- De verschillende mestnormen worden in
2002 geëvalueerd. Op basis daarvan wordt
het definitieve mestbeleid bepaald. Boeren

- Durf te kiezen voor normen (herziene versie)
die nu reeds aan de doelstellingen van Minas
voldoen, worden vrijgesteld van de contracteerplicht.
Voorlopers dienen op grond van
het mestbeleid ook voor een beloning in
aanmerking te kunnen komen.
- De uitgangspunten van het Europese
mestbeleid dienen eenduidig te zijn. Op
basis van grondsoort en klimatologische
omstandigheden kan regionale differentiatie
plaats vinden.
Natuur
- In het kader van een nationaal natuuroffensief
wordt de Ecologische hoofdstructuur
versneld gerealiseerd in 2012. Uit
maatschappelijke overwegingen kan het in
laatste instantie nodig zijn tot onteigening
van aangewezen percelen over te gaan. De
ICES-middelen worden in het kader van
het nationaal natuuroffensief voor een evenredig
deel ingezet ten behoeve van natuur
en landschap.
- Agrarisch natuurbeheer moet als een volwaardige
vorm van natuurbeheer kunnen
gelden. Zowel binnen, als buiten de Ecologische
hoofdstructuur krijgt agrarisch
natuurbeheer, afhankelijk van de aard van
de natuurdoelen, daarom een belangrijker
plaats toebedeeld. Waar dat verantwoord is,
worden middelen die bestemd zijn voor
aankoop ingezet voor (agrarisch) natuurbeheer.
Uitgangspunt daarbij is continuïteit
voor zowel de natuur als de boer.
- Genetische revolutie en voedselveiligheid
Er gaat geen dag voorbij zonder dat in de media
iets wordt gemeld dat te maken heeft met
biotechnologie. De industrie schermt graag
met de mogelijk vérrijkende beloften van
biotechnologisch onderzoek van mens, dier en
plant en met name de genetische technieken
voor de economie en vooral de medische wetenschap,
maar de risico’s en de ethische dilemma’s
zijn eveneens groot. Onderzoek en
toepassing moeten daarom strikt gereguleerd
worden om onaanvaardbare risico’s te voorkomen.
Genetische verandering van planten en dieren
raakt de fundamenten van Gods schepping.
Ingrijpen in de genetische structuren
betekent ook ingrijpen in de identiteit van levende
wezens. Dergelijk ingrijpen in de schepping
kan onomkeerbaar zijn voor de binnen
de schepping aanwezige plant- en diersoorten.
Uit eerbied voor de schepper past de mensheid
op dit terrein daarom grote bescheidenheid
en zorgvuldigheid. Er dient strikt te worden
vast gehouden aan het “nee-tenzij”-beleid.
Op grond hiervan, maar ook met het oog op
de keuzevrijheid van producenten en consumenten,
moet de beschikbaarheid van voedselketens
die vrij zijn van genetisch veranderde
bestanddelen worden gegarandeerd.
Het vrij in de natuur brengen van genetisch
gemanipuleerde gewassen wordt niet toegestaan,
tenzij dit met de grootst mogelijke voorzichtigheid
en zorgvuldigheid geschiedt. Hierbij
geldt het voorzorgprincipe: zolang de ecologische
en landbouwkundige risico’s (bijvoorbeeld
het verlies aan biodiversiteit) niet helder
zijn, is uiterste terughoudendheid geboden.
- Bij genetische manipulatie van dieren
dient aan een strikt “nee-tenzij”-beleid te
worden vastgehouden. Het “nee-tenzij”-
beleid wordt uitgebreid naar de plantaardige
sector. Alle biotechnologische handelingen
dienen te worden getoetst aan een
integraal werkend ethisch toetsingskader.
Door middel van een dergelijk kader wordt
nader invulling gegeven aan de begrippen
“intrinsieke waarde” en “integriteit” van
levende organismen. Nederland zet zich er
voor in deze uitgangspunten ook op Europees
niveau ingevoerd te krijgen.
- Genetisch veranderde (landbouw)gewassen
worden noch commercieel, noch via
veldproeven op het vrije veld geïntroduceerd
zolang geen garantie kan worden gegeven
dat geen genetische uitwisseling met andere
wilde of gekweekte planten plaats kan vinden.
Zolang hierover geen duidelijkheid
bestaat, sluit Nederland zich aan bij een
Europees moratorium.
- Omdat het over het dagelijks voedsel van
mensen gaat, dient de overheid, op grond
van het voorzorgsprincipe en op grond van
ChristenUnie - 2003

- de keuzevrijheid van mensen, garanties te
scheppen dat voedselketens beschikbaar
blijven, die vrij zijn van genetisch veranderde
bestanddelen (GGO-vrije ketens).
Zolang er op Europees niveau nog geen
ethische toetsing plaats vindt, wordt de invoer
van genetisch gemodificeerde dieren
gebonden aan een vergunningplicht.
- Patenten op genetisch veranderde planten
of dieren dienen te worden uitgesloten.
De aan de genetische manipulatie verbonden
risico’s dienen, ook in financiële zin,
bij de betreffende vergunninghouder te
worden gelegd.
- Klonering van mensen en dieren wordt
verboden, omdat daarmee het principe van
de geslachtelijke vermenigvuldiging wordt
doorbroken.
- Visserij
Het nieuwe Europese visserijbeleid richt zich
op het scheppen van gunstige randvoorwaarden
waarbinnen en sociaal-economisch en ecologisch
verantwoorde exploitatie van de visbestanden
tot zijn recht kan komen. Het is
van groot belang dat op basis van goed rentmeesterschap
en een verantwoorde omgang
met het zee-ecosysteem een duurzaam gebruik
van de zee kan worden gegarandeerd. De eigen
verantwoordelijkheid van de beroepsgroep
speelt hierbij een belangrijke rol. In geval van
natuur-compensatie moet voldoende rekening
worden gehouden met de belangen van de visserij-
sector.
- Om een duurzame exploitatie van de zee
en een verantwoord evenwicht tussen
visserijbelangen en natuurbelangen te garanderen,
worden beheersplannen opgesteld
op basis van wetenschappelijk verantwoorde
gegevens. Vangstquota, ook die in het kader
van noodvisplannen, worden mede vastgesteld
op basis van een advies van een commissie
waarin zowel visserijbiologen, de
visserijsector als de Europese Commissie
participeren.
- Met het oog op een duurzame exploitatie
worden de Waddenzee en de Oosterschelde
aangewezen als proefgebied. In dat
kader wordt de (schelpdier)visserij in deze
gebieden getoetst aan de criteria van het
Marine Stewardship Counsel (MSC).
- De visserij dient erop gericht te zijn de
omvang van de bijvangsten zoveel mogelijk
terug te dringen. De industrievisserij,
waarbij gericht kleine vis wordt gevangen
om te worden verwerkt tot vismeel, wordt
verboden.
- Om een gezonde bedrijfstak in stand te
houden, wordt het werken via de “Biesheuvelgroepen”
voortgezet. Door middel
van een stillegregeling, een zeedagenregeling
en meerjarige vangstquota worden perioden
waarin vangstbeperkingen gelden, opgevangen.
Wanneer de vangstcapaciteit
structureel dient te worden ingekrompen,
dan wordt daarvoor een goede schadeloosstellingregeling
opgesteld.
- Nederland blijft zich sterk maken voor
een verbod op de walvisvangst en voor een
algeheel verbod op het gebruik van drijfnetten.
Verder dient wereldwijd bezinning
plaats te vinden op de visvangstmethoden.
Dit met het oog op enerzijds het voorkomen
van dierenleed en anderzijds de bedreiging
van diersoorten.
- De commerciële winning van schelpen
in de Waddenzee wordt zo spoedig mogelijk
gestaakt.
- Duurzaam verkeer en vervoer
Verantwoord beheer en goed rentmeesterschap
zijn ook van toepassing op het mobiliteitsvraagstuk.
Burgers willen de vrijheid om zich
te verplaatsen, maar storen zich tegelijk aan
overlast van files, uitstoot van schadelijke stoffen
en geluidshinder. Het overheidsbeleid van
de laatste jaren probeerde aan beide zaken tegemoet
te komen: enerzijds mochten automobiliteit
en vliegverkeer ongehinderd
groeien, anderzijds probeerde de overheid de
schadelijke gevolgen te beperken.
Deze benadering staat gelijk aan dweilen met
de kraan open. Immers, zolang niets wordt
gedaan aan de oorzaken van de mobiliteitsgroei,
zal de overlast ook niet snel afnemen.
Files worden niet korter door meer auto’s te

- Durf te kiezen voor normen (herziene versie)
laten rijden. Ook als auto’s niet in de file staan,
is het ruimtebeslag door wegen en parkeerplaatsen
enorm.
Het is hoog tijd ook de oorzaken van de groei
aan te pakken. De overheid moet burgers meer
dan nu confronteren met de maatschappelijke
kosten van mobiliteit. De groei van automobiliteit
kan worden tegengegaan door een
prijsbeleid, waarbij niet het bezit van de auto,
maar het gebruik ervan wordt belast. Als initiatiefnemer
van de kilometerheffing, juicht
de ChristenUnie het toe dat deze in de komende
kabinetsperiode wordt ingevoerd. De
kilometerheffing is een uitstekend middel om
de autokosten te variabiliseren. Het is eerlijk
en het kan een substantiële bijdrage leveren
aan het terugdringen van de automobiliteit.
Invoering ervan moet op korte termijn leiden
tot afschaffing van de motorrijtuigenbelasting.
Een andere manier om de groei van het autoverkeer
te voorkomen, is stimulering van hoogwaardig
openbaar vervoer. Het openbaar vervoer
moet voor meer mensen een serieus alternatief
worden voor de auto.
Hoewel het goederentransport een belangrijke
rol speelt in de nationale economie verdient
het concept ‘Nederland Distributieland’ aanpassing.
Nederland moet zichzelf niet degraderen
tot deurmat van Europa. Belangrijke
goederenstromen, die geen of weinig toegevoegde
waarde met zich meebrengen, kunnen
ook via havens in Zuid-, Noord- en Oost-Europa
worden afgewikkeld. Het verlies van inkomsten
als gevolg hiervan kan worden gecompenseerd
door activiteiten te ontwikkelen
in de logistieke keten, die een hogere toegevoegde
waarde opleveren. De overheid moet
duurzaam goederentransport en duurzame distributie
krachtig bevorderen. De vrachtwagen,
voor zover deze nodig is bij het voor- en
natransport, kan schoner rijden. Voor de middellange
afstand moet substitutie plaatsvinden
door de trein. Voor de middellange en lange
afstanden moet echter vooral op de binnenvaart
worden ingezet. Alternatieve ontwikkelingen
als luchtschepen voor vrachttransport
over lange afstand en ondergronds vervoer
(buistransport) kunnen een bijdrage leveren
aan de beweging richting duurzaam transport.
Automobiliteit
- In plaats van het bezit van de auto te
belasten wordt het gebruik belast door invoering
van een kilometerheffing . Gelijktijdig
wordt de motorrijtuigenbelasting afgeschaft.
In dunbevolkte gebieden geldt een
lager tarief dan in dichtbevolkte, en buiten
de spitsuren geldt een lager tarief dan daarbinnen.
Tevens geldt voor de eerste5000
gereden kilometers per jaar een laag tarief,
zodat autogebruik voor mensen die weinig
rijden betaalbaar blijft. Tevens krijgen zuinige
auto’s een lager tarief.
- Het leasen van auto’s wordt verder ontmoedigd.
De waarde van privé-kilometers
die door de werkgever geheel worden vergoed,
telt voor de loonbelasting volledig mee
als inkomen.
- De verkeer en vervoersector krijgt een
CO2-plafond, zodat de uitstoot van
broeikasgassen als gevolg van mobiliteit niet
wordt afgewenteld op andere sectoren.
Telewerken en carpoolen worden bevorderd.
- Er wordt een verbod op vrachtvervoer
over de weg op zondag ingevoerd, zoals in
andere Europese landen het geval is.
- Bij de aanleg van een nieuwe weg- en
railinfrastructuur dient uitgangspunt te zijn
dat versnippering van het landschap wordt
voorkomen en dat de inpassing in de bestaande
omgeving optimaal is. Uitgangspunt
is een reductie van 90 % van de door
infrastructuur veroorzaakte versnippering.
Geluidswallen worden bij voorkeur ‘groen’
uitgevoerd.
- Lichthinder (‘lichtvervuiling’) in natuurgebieden
moet worden voorkomen door
terughoudendheid bij de aanleg van wegverlichting
en door de toepassing van
nieuwe verlichtingstechnieken (bijv. LED’s
in het wegdek).
- Grootschalige uitbreiding van het landelijke
en regionale hoofdwegennet mag niet
meer plaats vinden. Voorgenomen uitbreidingen
van het hoofdwegennet worden kritisch
tegen het licht gehouden. Uitbreiding
ChristenUnie - 2003

van het aantal rijbanen dient slechts zeer
selectief plaats te vinden. De geplande aanleg
van de doorstroomroute A4 wordt afgewezen.
- De nadruk moet liggen op betere
benutting van het bestaande wegennetwerk
door bijvoorbeeld verlaging van de maximale
rijsnelheid, automatische voertuiggeleiding
en een meer flexibele wegindeling
(smallere rijbanen in de spits). Het gebruik
van de vluchtstrook als extra rijstrook is alleen
mogelijk als de veiligheid voldoende
gegarandeerd is (voldoende uitwijkhavens,
brede berm, dynamische afsluiting van de
rijbaan, inzet traumahelikopters).
- Het genereren van warmte uit het asfalt
verdient grootschalige toepassing, omdat
het slijtage voorkomt, de verkeersveiligheid
bevordert en bovendien duurzame energie
oplevert.
Luchtvaart
- Nieuwe wet- en regelgeving betreffende
Schiphol moet minimaal voldoen aan de
milieu- en veiligheidsnormen uit de huidige
Planologische Kernbeslissing Schiphol.
- Schiphol kan op de huidige locatie binnen
de randvoorwaarde van selectieve groei
blijven bestaan. Dit vereist ook een selectieve
benadering van de verschillende
marktsegmenten. Transferverkeer en recreatief
vliegverkeer worden ontmoedigd ten
gunste van zakelijk verkeer. Voor bestemmingen
die binnen zes uur per trein kunnen
worden bereikt wordt per vliegtuigticket
een ´zes-uren heffing´ ingevoerd.
Verplaatsing van de activiteiten naar een
luchthaven op zee is alleen mogelijk als dat
in financieel en ecologisch opzicht verantwoord
is.
- In de luchtvaart wordt een heffing op
vliegbewegingen ingevoerd (Landing and
Take Off-heffing) en in internationaal verband
wordt een heffing op kerosine nagestreefd.
- Regionale luchtvaart moet worden ontmoedigd.
Uitbreiding van regionale luchthavens
vindt in ieder geval niet meer plaats.
Op regionale luchthavens en kleine
luchtvaartterreinen wordt tussen 23.00 en
07.00 uur niet gevlogen. Andere luchthavens
worden niet gebruikt als buffer voor
Schiphol. Boven de stiltegebieden en grootschalige
natuurgebieden geldt een vliegverbod
voor de kleine luchtvaart.
Verkeersveiligheid
- Ter bevordering van de verkeersveiligheid,
ontvangt degene die slaagt voor zijn rijexamen
een voorlopig rijbewijs. Bij goed
verkeersgedrag wordt dat na twee jaar omgezet
in een definitief rijbewijs. Indien een
bestuurder drie keer wordt betrapt op een
grove verkeersovertreding, zoals dood door
schuld, verliest hij voor vijf jaar zijn rijbevoegdheid.
Op plaatsen waar dit uit het
oogpunt van verkeersveiligheid zinvol is,
wordt de maximumsnelheid verlaagd. Hiermee
wordt tevens een bijdrage geleverd aan
het tegengaan van milieuvervuiling.
- Het inhaalverbod voor vrachtwagens
wordt uitgangspunt; waar wel mag worden
ingehaald, wordt dat aangegeven.
- Het aantal spoorwegovergangen wordt
drastisch gereduceerd door de aanleg van
ongelijkvloerse kruisingen, om te beginnen
op intercitytrajecten.
Openbaar vervoer, fietsverkeer
- Hoogwaardig openbaar vervoer wordt
krachtig gestimuleerd. Aan de aanleg van
de Rijn-Gouwelijn, het Randstadspoor en
de Randstadrail dient meer prioriteit te
worden gegeven. Kansrijke regionale initiatieven,
zoals lightrail en (snelle) businitiatieven,
verdienen financiële steun van
de rijksoverheid. Er wordt een inventarisatie
gemaakt van niet meer in gebruik zijnde
spoorverbindingen en spoortracés die in
aanmerking komen voor revitalisering. Het
is gewenst om binnen afzienbare tijd te
komen tot de aanleg van de spoorlijn tussen
Breda en Utrecht.
- De minister moet weer meer mogelijkheden
krijgen om het beleid van de NS (tarieven,
stillegging of afstoten verbindingen,
sluiting loketten, enz.) te sturen. De NS
wordt in elk geval niet geprivatiseerd.
- Hoofdverbindingen in het spoorwegkern-

- Durf te kiezen voor normen (herziene versie)
net worden geschikt gemaakt voor snelheden
tot 200 km per uur. In de randstad
wordt het kernnet viersporig gemaakt. De
capaciteit van het railnet wordt vergroot
door verhoging van de bovenleidingspanning
(25 KV) en de introductie van
een modern beveiligingssysteem.
- De spoorverbinding Utrecht-Duitse grens
wordt, indien dit vanwege volumegroei
noodzakelijk is, geheel of gedeeltelijk
viersporig gemaakt, mede omdat dat de
beste garantie biedt voor een volwaardige
aanleg van de HSL-Oost. Op deze verbinding
wordt een snelheid van 200 km/u toegestaan,
wordt het aantal gelijkvloerse kruisingen
teruggedrongen en wordt het spoor
in stedelijk gebied zoveel mogelijk verdiept
aangelegd
- De aanleg van een snelle treinverbinding
tussen de Randstad en Noord-Nederland
(Zuiderzeespoorlijn) verdient prioriteit. De
bestaande lijn wordt daarbij doorgetrokken.
- Voor de korte ritten wordt het fietsverkeer
krachtig gestimuleerd. Fietsenstallingen bij
NS-stations dienen voldoende capaciteit te
hebben. De anti-diefstalchip wordt gestimuleerd.
De politie dient veel meer te doen
aan het voorkomen en oplossen van fietsdiefstallen.
Goederentransport
- De binnenvaart krijgt een nieuwe impuls
door spoedige realisatie van voorgenomen
verbeteringen van hoofdvaarwegen,
alsmede van het onderliggend vaarwegennet.
Concrete projecten die op korte
termijn moeten worden verbeterd zijn: de
Maasroute, Lemmer-Delfzijlroute, het
Maas- en Waalrouteproject en de Zuid-
Willemsvaart. Het onderliggend vaarwegennet
kan meer dan nu worden gebruikt
voor distributie van goederen voor het midden-
en kleinbedrijf. De realisatie van
trimodale overslagterminals (water, weg,
spoor) wordt krachtig gestimuleerd.
- Indien wordt besloten tot de aanleg van
de Tweede Maasvlakte dient een zo beperkt
mogelijk ruimtebeslag uitgangspunt te zijn.
Er moet een volwaardige natuurcompensatie
plaatsvinden, conform het Structuurschema
Groene Ruimte. Bij de vormgeving
van de natuurcompensatie worden de belangen
van de visserij afdoende meegenomen.
Alle modaliteiten van het goederenvervoer,
dus ook de binnenvaart, dienen een
goede toegang te hebben tot de nieuwe terminals.
- Waterbeheer
Nederland beschikt over enorme watermassa’s.
Jaarlijks komt via rivieren en neerslag ongeveer
90.000 miljard m3 water ons land binnen.
Toch heeft het waterbeleid jarenlang betrekkelijk
weinig politieke aandacht heeft gekregen.
Te lang zijn de verschillende functies
van water en de ernst van de vervuiling onderschat.
In regio’s waar grote behoefte bestaat
aan meer (grond)water heerst schaarste, terwijl
op andere plaatsen kelders van woonhuizen
onder water staan. De overheid moet hoge
prioriteit geven aan het realiseren van een integraal
en duurzaam waterbeheer.
- Alternatieven voor dijkverzwaring, zoals
de capaciteitsvergroting van het rivierbed,
dienen zoveel mogelijk te worden gestimuleerd.
Dit is een betere garantie voor de
veiligheid en de landschappelijke en culturele
waarden worden daardoor niet aangetast.
- Grootschalige ontgrondingen in het Nederlandse
rivierengebied worden zoveel
mogelijk voorkomen, tenzij de doelstelling
mede betrekking heeft op natuurontwikkeling.
Hergebruik van zand en grind wordt
bevorderd, bijvoorbeeld via heffingen. De
export van zand uit het rivierengebied wordt
gestaakt.
- Met het oog op de bestrijding van de
verdroging wordt de winning van grondwater
ten behoeve van laagwaardige toepassingen
(spoel- en proceswater, beregening)
fors beperkt. De beschikbaarheid ten behoeve
van het gebruik als drinkwater en ten
behoeve van het gebruik door bijv. de
voedingsmiddelenindustrie dient vanuit het
oogpunt van volksgezondheid te worden
gegarandeerd.
ChristenUnie - 2003

- De drinkwaterbeschermingsgebieden
worden uitgebreid tot gehele intrekgebieden.
De geldende stringente eisen
t.a.v. de ‘1-jaarszone’ dient te gelden voor
het totale intrekgebied. Eventuele bedrijfsschade
als gevolg van deze maatregelen dient
te worden vergoed. Sanering van drinkwaterwinningsgebieden
geniet prioriteit.
- Water dient zoveel mogelijk te worden
vastgehouden in het deelstroomgebied
waarin de neerslag valt. Inlaten van gebiedsvreemd
water wordt tot een minimum beperkt.
Zuinig omgaan met water wordt
bevorderd door koppeling van het rioolrecht
aan het waterverbruik en stapsgewijze verhoging
van de waterprijs.
- De aanpak van wateroverlast en de organisatie
van het actieve (stedelijk) grondwaterbeheer
verdienen hoge prioriteit. Er
wordt een integrale visie op grondwaterbeheer
ontwikkeld en wettelijk wordt vastgelegd
wat de verantwoordelijkheden zijn
(met name wat betreft ontwatering en
afwatering) van grondeigenaren, gemeenten
en waterschappen bij het voorkomen
en bestrijden van grondwateroverlast in
nieuwe situaties.
- Gemeenten dienen een adequaat
rioleringsstelsel in stand te houden, mede
ter voorkoming van overstortlocaties. Vanuit
die optiek worden regenwater en afvalwater
zoveel mogelijk gescheiden afgevoerd
door de afvoer van regenwater te ontkoppelen
van het riool. Bij nieuwbouw wordt
(ondergrondse) wateropslag gerealiseerd
voor laagwaardige toepassingen, zoals toiletspoeling.
Bij bestaande bouw wordt dit
eveneens gestimuleerd
- GERECHTIGHEID ZONDER GRENZEN
De opdracht te zorgen voor recht en gerechtigheid,
een van de centrale noties van de christelijke
politiek, is naar zijn aard grensoverschrijdend.
Het is de verantwoordelijkheid
van de overheid zich niet te beperken tot zaken
van nationaal belang, maar een bijdrage
te leveren aan rechtvaardige internationale verhoudingen
en te streven naar vrede en veiligheid
in de wereld. Vanuit zijn positie van welvaart
en stabiliteit heeft Nederland hierin een
extra taak, onder andere via ruimhartige ontwikkelingshulp
en daadwerkelijke inzet voor
wereldwijde milieuproblematiek en vluchtelingenvraagstukken.
Ook in de internationale politiek behoort Gods
wet uitgangspunt te zijn. De bijbel spreekt van
barmhartigheid en liefde voor de naaste en van
vrede en gerechtigheid ten opzichte van andere
landen. Het buitenlands beleid behoort
door die noties gestempeld te zijn. Dat is de
basis voor de aanpak van grensoverschrijdende
vraagstukken als de wereldwijde milieuproblematiek,
de internationale criminaliteit,
de groeiende vluchtelingenstroom, de veiligheid
en de problemen van armoede en onderontwikkeling.
Nederland dient zich samen met
andere landen in te spannen voor een rechtvaardige
wereldorde op basis van internationaal
recht, respect voor mensenrechten, eerlijke
handel, een geloofwaardige opstelling in
milieu- en verdelingsvraagstukken en steun aan
de minder ontwikkelde landen.
De internationale politiek krijgt vorm in een
wereld met vervagende grenzen als gevolg van
globalisering, europeanisering en internationalisering.
Bedrijven zijn steeds meer internationaal
georiënteerd en maken daarbij gebruik
van grensoverschrijdende informatie- en
communicatietechnologieën. Ook burgers
maken, door de toegenomen mobiliteit en de
contacten via internet en tv, in toenemende
mate deel uit van een mondiale wereld. Nationale
overheden hebben minder mogelijkheden
via wetgeving controle te houden op
allerlei processen. Het internationale internetverkeer
vraagt om nieuwe controlemechanismen.
De ChristenUnie plaatst deze internationale
ontwikkelingen in het perspectief van een samenwerking
tussen nationale staten. Het streven
naar internationale gerechtigheid dient
plaats te vinden vanuit ieders eigen nationale
verantwoordelijkheid. Processen als globalisering
en internationalisering en de daarmee
gepaard gaande vervagende grenzen betekenen

Durf te kiezen voor normen (herziene versie)
niet dat de nationale staat opgeefbaar is. Ook
het Europese integratieproces blijft in het teken
staan van samenwerking tussen de staten.
Deze statenbond moet geen bondsstaat worden.
- Buitenlands beleid
De Nederlandse natie werd staatkundig en
cultureel gevormd in de strijd om het belangrijkste
geestelijke vrijheidsrecht, de vrijheid van
geweten en godsdienst. Alleen al om deze reden
is ons land verplicht, alleen of met anderen,
op te komen voor het respect voor geestelijke,
staatkundige en burgerlijke vrijheidsrechten.
Die strijd om de mensenrechten moet
voortdurend gestreden worden, te meer waar
mensenrechtenschendingen - in het bijzonder
vervolgingen wegens geloof, overtuiging of ras
in vele landen aan de orde van de dag zijn.
Het opkomen voor de fundamentele vrijheidsrechten
van burgers, waar ook ter wereld, is
een belangrijke doelstelling van het Nederlandse
buitenlandse beleid. De vrijheid van
eredienst en kerkelijke organisatie wordt gesteund
in die landen waar de overheid die vrijheid
beknot door het stellen van registratieplichten
aan kerken. In internationaal-economische
overeenkomsten van de Europese Unie
wordt respect voor mensenrechten opgenomen
als een toetsteen bij het beoordelen of handelspolitieke
en financiële bevoordelingen van
landen aanvaardbaar zijn.
De Nederlandse regering komt op voor de
bescherming van personen die in landen met
onderdrukkende regiems de moed hebben
openlijk de schending van mensenrechten aan
de orde te stellen. In internationale fora als de
Verenigde Naties en in het beleid van de EU
wordt nadrukkelijk aandacht gevraagd voor het
gevaar van totalitaire en nationalistische opvattingen
en strevingen, zoals het invoeren van
de sharia (islamitische wetgeving) en het negeren
of onderdrukken van de culturele rechten
van nationale minderheden. De rechten
van de mens zijn universeel. Een land dat onder
kritiek staat, mag zich niet verschuilen achter
het beginsel van de soevereiniteit van de
staat. Nederland bevordert de invoering van
klachtenprocedures voor burgers bij schending
van rechten, indien nodig bij instellingen van
internationale rechtspraak. Ook wordt het lidmaatschap
van Nederland van internationale
instellingen als de VN, de Europese Unie, de
OVSE en de Raad van Europa actief gebruikt
om staten aan te klagen, waar sprake is van
ernstige en aanhoudende schending van
vrijheidsrechten.
Nederland zorgt voor een goede huisvesting
van het Internationaal Strafhof te Den Haag.
Met de zetel van verschillende Internationale
organisaties wordt de reputatie van Den Haag
als juridische hoofdstad van de wereld bevorderd.
Het bedrijfsleven wordt gestimuleerd om de
ethiek van het maatschappelijk verantwoord
ondernemen ook in de internationale handelsrelaties
vorm te geven. Aan bedrijven wordt
gevraagd zich publiek te verantwoorden over
de omgang met werknemers, de rechtsorde van
het land van vestiging en het milieu, het beheer
van grondstoffen inbegrepen. De overheid
toetst dit bij het verlenen van subsidies.
Internationale politiek heeft een directe relatie
met eigen, nationale vraagstukken. Door
te werken aan een goede internationale sociaaleconomische
ontwikkeling, aan vredesbevordering,
beschermende mensenrechten,
stabiele politieke verhoudingen en een rechtvaardige
welvaartsspreiding kunnen ongewenste
migratiestromen worden voorkomen.
In het kader van het mensenrechtenvraagstuk
is grotere politieke steun van Nederland aan
de UNHCR op zijn plaats.
Nederland heeft bijzondere verplichtingen
tegenover landen met wie zij historische banden
heeft, zoals Suriname en Indonesië. Nederland
heeft met name historische verplichtingen
tegenover de Molukkers en de Papoea’s.
Die verplichtingen moeten recht worden gedaan.
- In het buitenlands beleid richt Nederland
zich primair op het bevorderen van internationale
gerechtigheid.
- De bevordering van de mensenrechten,
waaronder in het bijzonder de vrijheid van
godsdienst, neemt in het buitenlands be-
ChristenUnie - 2003
XLVII
leid een belangrijke plaats in.
- Nederland geeft actieve politieke steun aan
de UNHCR.
- Nederland gaat bijzondere betrekkingen
aan met landen waaruit veel inwoners naar
Nederland geïmmigreerd zijn, zoals Marokko
en Turkije. In het bijzonder het tot
stand brengen van economische perspectieven
en het faciliteren van terugkeerprojecten
zijn daarbij speerpunten.
- Aan Suriname kan steun worden verleend,
mits de Surinaamse regering niet alleen zorg
draagt voor een goed financieel en economische
beheer, maar ook garant staat voor
het functioneren van de parlementaire democratie
en de eerbiediging van de mensenrechten
in Suriname.
- Nederland dient blijvend te investeren in
de transatlantische betrekkingen met de
Verenigde Staten, onder andere door binnen
de Europese Unie nauwlettend toe te
zien op uitvoering van de in 1995 totstandgekomen
‘Transatlantische Agenda’.
- Ontwikkelingssamenwerking
Vanuit het oogpunt voor rechtvaardige verhoudingen
is verhoging van het budget voor ontwikkelingssamenwerking
niet meer dan vanzelfsprekend.
De ChristenUnie wil het budget
verhogen van 0,8% nu, naar 1,0% van het
Bruto Nationaal Product in 2006, waarna een
verdere verhoging naar 1,3% BNP aan de orde
is. Van dit budget dient tenminste 0,1% besteed
te worden aan internationaal milieubeleid.
Omdat ontwikkelingshulp één van de pijlers
is van de internationale gerechtigdheidspolitiek,
is het van belang dat er een afzonderlijke
minister van ontwikkelingssamenwerking
blijft bestaan. De arme landen hebben als het
ware het recht om een eigen stem te hebben
in de ministerraad.
Het huidige beleid om op het gebied van de
bilaterale hulp (steun van overheid tot overheid)
een beperkt aantal landen structureel te
steunen verdient ondersteuning. Bij de selectie
van deze landen worden criteria toegepast
als: voldoende deugdelijk bestuur, actieve
corruptiebestrijding en respect voor geestelijke
vrijheidsrechten, in het bijzonder de vrijheid
van godsdienst en eredienst.
Gelet op de eigen kritische en complementaire
rol van het maatschappelijk middenveld
wordt tegelijkertijd ruimte gecreëerd voor
steun aan particuliere organisaties in landen
die niet op de landenlijst voorkomen. Via deze
particuliere organisaties kunnen in landen
buiten “de lijst” ontwikkelingen worden gesteund
die er toe leiden dat deze landen alsnog
gaan voldoen aan de criteria, die - terecht
- gesteld worden om voor bilaterale steun in
aanmerking te komen.
De rol van particuliere organisaties is ook onmisbaar
voor een evenwichtig ontwikkelingsbeleid
voor landen die zeer divers van aard zijn
qua ontwikkelingsniveau. Met name als tegenwicht
tegenover onderdrukkende regimes,
kunnen particuliere organisaties een cruciale
rol spelen in landen waar een goed bestuur
nog niet voldoende ontwikkeld is. Ook kunnen
particuliere organisaties van belang zijn
voor het aan de kaak te stellen van grensoverschrijdende
zaken, zoals bijvoorbeeld betaalbare
medicijnen, schuldenproblematiek,
eerlijke handel, en bestrijding van kinderarbeid.
Ter stimulering van de betrokkenheid van
de burger in Nederland bij ontwikkelingssamenwerking
zal de overheid met regelmaat
voor elke euro bij particulieren geworven wordt
voor ontwikkelingssamenwerkingsprojecten
(mits die voldoen aan de reguliere criteria voor
hulp) er zelf nog eens een euro bijleggen (uit
het bestaande budget ontwikkelingssamenwerking).
Voor de besteding van het budget voor ontwikkelingssamenwerking
kan een beroep worden
gedaan op de zogenaamde particuliere
medefinancieringsorganisaties. Vaak hebben
deze non-gouvernementele organisaties meer
ingangen in ontwikkelingslanden dan de geijkte
regeringsinstanties. De ChristenUnie wil
daarom 15% van het totale budget voor deze
medefinancieringsorganisaties reserveren, 5%
meer dan het huidige aandeel. Dit komt niet
alleen ten goede aan een doelmatig ontwikkelingsbeleid,
maar bevordert bovendien een
XLVIII
Durf te kiezen voor normen (herziene versie)
gunstig klimaat voor ideële zelforganisaties, wat
stimulerend werkt voor de betrokkenheid van
burgers bij ontwikkelingssamenwerking. Wel
is het van belang om de activiteiten van de
medefinancieringsorganisaties te toetsen aan
bovengenoemde criteria van ontwikkelingshulp.
Internationale gerechtigheid is meer dan een
hulpverleningsrelatie. Het gaat ook om het
vormgeven aan vrije toegang tot de westerse
markten en het kwijtschelden van schulden.
Onverlet het belang van coördinatie en samenwerking
op Europees niveau blijft ontwikkelingssamenwerking
primair een zaak van de
nationale staten. De Europese Unie draagt
daartegenover zorg voor een goede afstemming,
consistentie en coherentie met het
Europees economisch beleid en het landbouwbeleid.
- Het budget voor Ontwikkelingssamenwerking
wordt in de komende kabinetsperiode
verhoogd tot 1.0 % BNP, waarna een verdere
verhoging tot 1,3% BNP aan de orde
is.. Een scherp toezicht op de effectieve
besteding van het budget is blijvend noodzakelijk.
- Er blijft een afzonderlijke minister voor
Ontwikkelingssamenwerking.
- Het deel van de ontwikkelingsgelden dat
door de medefinancieringsorganisaties
wordt uitgevoerd, wordt opgehoogd naar
15% van het budget voor Ontwikkelingssamenwerking.
- Het criterium godsdienstvrijheid wordt
toegevoegd aan de set criteria die aangelegd
worden om te bepalen of in een land
sprake is van goed bestuur.
5.11 Nederland zet zich in ontwikkelingsrelaties
in het bijzonder in voor de internationale
bestrijding van kinderarbeid en tegen
de inzet van kinderen in oorlogen.
- De overheid bevordert de opbrengsten
van particuliere fondswerfacties voor
ontwikkelingssamenwerkingsprojecten
door versoepeling van het schenkingsrecht
en de giftenaftrek voor zowel bedrijven als
particulieren.
- Het exportkredietverzekeringsbeleid moet
bijdragen aan duurzame ontwikkeling en
armoedebestrijding in ontvangende landen.
- Conflictpreventie en conflictbeheersing
Het verstrekken van ontwikkelingshulp kan
een bijdrage leveren aan stabiele politieke en
economische verhoudingen. Bepaalde conflicten
kunnen mogelijkerwijs op die manier worden
voorkomen.
Nederland zet zich in voor het instellen van
bureaus die vroegtijdig waarschuwen voor internationale
spanningen en conflicten. Die
bureaus werken onafhankelijk en worden verbonden
aan internationale instellingen als de
Europese Unie, de OVSE en/of de Veiligheidsraad.
Als internationale conflicten, of conflicten
binnen landen, zich aandienen, is het van
belang zo snel mogelijk maatregelen te nemen.
In een vroeg stadium is het soms nog mogelijk
escalatie te voorkomen. Bijzondere aandacht
vraagt het feit dat veel conflicten tegenwoordig
minder politiek-ideologisch en meer
etnisch-godsdienstig geladen zijn.
In een wereld waarin staten steeds meer vervlochten
raken blijft het respect voor de nationale
soevereiniteit een vereiste. Tegelijkertijd
mag wel degelijk van staten gevraagd worden
verantwoording af te leggen over internationale
omgangsvormen, bejegening van nationale,
godsdienstige en culturele minderheden
en het milieu. Indien een staat zich schuldig
maakt aan systematische, aanhoudende en
grove schending van fundamentele rechten,
leidend tot een bedreiging van de internationale
vrede en veiligheid, dan rust op de internationale
statengemeenschap de morele plicht
in te grijpen, in de vorm van openlijke politieke
veroordeling, economische sancties of andere
sancties en vormen van militaire interventie.
In het laatste geval dient wel aan een
aantal duidelijke criteria te zijn voldaan. Allereerst
moet er een helder juridisch mandaat
liggen vanuit de Veiligheidsraad van de Verenigde
Naties. Vervolgens moet het nationale
parlement zijn uitdrukkelijke goedkeuring
geven aan de uitzending van troepen. Deze
goedkeuring kan pas plaatsvinden wanneer er
een goede risicoanalyse heeft plaatsgevonden
ChristenUnie - 2003

- en wanneer men ervan overtuigd is dat er
goede redenen zijn om in te grijpen. Ingrijpen
dient bovendien bij voorkeur plaats te vinden
binnen NAVO-verband. Vooraf dient duidelijkheid
te bestaan over de tijdsduur van een
operatie en de aflossing van de Nederlandse
troepen.
Het Nederlands defensieapparaat wordt op een
zodanig niveau gebracht en gehouden dat ons
land een bijdrage kan leveren aan vredeshandhaving
en vredesoplegging. De vergaande
bezuinigingen op het terrein van Defensie
bemoeilijken deze doelstelling.
De NAVO blijft het belangrijkste veiligheidsverband
voor Europa en Noord-Amerika. Nederland
zoekt voor belangrijke, internationale
operaties de medewerking van NAVO-partners.
Nederland zet zich in voor het verlenen
van steun bij de waarneming van buitenlandse
verkiezingen.
De terreur van de 11de september 2001 verplicht
de Nederlandse regering in haar
veiligheidspolitieke analyse een veel meer prominente
plaats te geven aan de bedreigingen
van het internationale terrorisme. Externe en
interne veiligheid zullen meer in elkaar gaan
overvloeien. De samenwerking tussen defensie
en politie moet sterker worden. Evenzo
moet de in het in 1999 vernieuwde Strategisch
Concept van de NAVO opgenomen doelstelling
van de bestrijding van het terrorisme
nu snel operationele handen en voeten worden
gegeven.
- De Veiligheidsraad van de VN krijgt ondersteuning
van een staf die zich richt op
de vroegtijdige signalering van conflicten
en conflictpreventie. Een permanent VNleger
is ongewenst.
- Nederlandse deelname aan een VN-vredesmacht
geschiedt alleen wanneer die vredesmacht
wordt ingezet voor vredestaken
en na goedkeuring van het Nederlandse
parlement. Operaties die tot vrede dwingen
worden, na goedkeuring door de VN,
bij voorkeur door regionale organisaties
uitgevoerd.
- Israël en het Midden-Oosten
Israël heeft een bijzondere positie in het Midden-
Oosten. De staat Israël is het nationale
tehuis voor de Joden en verdient vanwege historische
en morele argumenten politieke steun,
met inachtneming van internationale rechtsbeginselen.
Op bijbelse gronden weet een
christen zich met het Joodse volk verbonden
(zie bijv. Romeinen 9 t/m 11).
Uitgangspunten voor een duurzame vredesregeling
in het Midden-Oosten zijn: veilige en
erkende grenzen voor Israël en erkenning van
de nationale aspiraties van de Palestijnen.
Pas als de Arabische landen volledige diplomatieke
betrekkingen met Israël aangaan, kan
een duurzame vredesregeling totstandkomen.
De Europese Unie moet zich politiek terughoudend
opstellen en zal politieke initiatieven
in ieder geval dienen te coördineren met
de VS. De EU moet zich hoeden voor een eenzijdig
pro-Palestijnse opstelling. Nederland
geeft, al dan niet in EU-verband, steun aan
het vredesproces, waarvoor beide partijen allereerst
zelf verantwoordelijk zijn.
- Nederland dient zowel bilateraal als in
Europees verband, er bij Syrië en Libanon
op aan te dringen dat zij volledige diplomatieke
betrekkingen met Israël aangaan.
- De Nederlandse ambassade dient in Jeruzalem
te worden gevestigd, de ongedeelde
hoofdstad van de staat Israël.
- Als het vredesproces in het Midden-Oosten
leidt tot een Palestijnse staat, mag dit
niet ten koste gaan van de veiligheid van
Israëls grenzen. Een mogelijke Palestijnse
staat mag daarvoor, bijvoorbeeld door de
opbouw van een offensieve legermacht,
geen bedreiging vormen. Er moeten garanties
zijn voor respect voor de mensenrechten
en democratische waarden.
- Terrorisme is een groot gevaar voor het
totstandkomen van een duurzame vredesregeling
en moet door internationale afspraken,
intensieve grenscontroles en door
maatregelen ter bestrijding van armoede
worden tegengegaan.
- Hechte economische samenwerking in
het Midden-Oosten op gebieden als water-
L
Durf te kiezen voor normen (herziene versie)
voorziening, infrastructuur, toerisme en
veiligheid moet financieel ondersteund
worden. Er dient nauwlettend op te worden
toegezien dat steun niet in handen valt
van extremistische groeperingen.
- Gezien de vanouds warme betrekkingen
tussen Nederland en Israël op cultureel,
juridisch en economisch gebied, dient de
handelsrelatie met Israël verder geïntensiveerd
te worden.
- Binnen het Nederlands beleid is er bijzondere
aandacht voor de gevolgen van het
conflict voor de bevolking van zowel Israël
als de Palestijnse gebieden. Hulpverleningsinitiatieven
op humanitair gebied zijn geboden.
- Veiligheidsbeleid
Het is goed dat de NAVO inspeelt op de gewijzigde
veiligheidssituatie in Europa na de
Koude Oorlog en zich inhoudelijk blijft bezinnen
op haar eigen taak. De Amerikaanse
betrokkenheid bij de vrede en veiligheid op
het Europese continent is en blijft van cruciaal
belang. Wel zullen de landen van Europa
binnen de NAVO een grotere bereidheid moeten
tonen om een substantiële eigen bijdrage
aan de veiligheid van Europa en aan crisisbeheersing
te leveren. Na de uitbreiding van
de NAVO met landen als Roemenië mag de
slagvaardigheid van de organisatie niet verloren
gaan. Met name de in artikel 5 van het
NAVO-verdrag neergelegde bijstandsverplichting
moet blijven gelden. Binnen de Noord
Atlantische Samenwerkingsraad en de OVSE
moet intensief contact worden onderhouden
met Rusland. Via de Partnerschappen voor
Vredesafspraken kunnen de landen van Midden-
en Oost-Europa ondertussen gesteund
worden bij de transformatie en modernisering
van hun strijdkrachten.
- In het kader van een mogelijke hernieuwde
wapenwedloop, dient een kritisch
standpunt te worden ingenomen ten opzichte
van deelname aan het Amerikaanse
ruimteschild. Bij de definitieve standpuntbepaling
moeten de politieke gevolgen voor
de verhouding met Rusland en andere landen
(China bijv.) zwaar wegen.
- De Nederlandse regering zal zich actief
inzetten voor de bestrijding van regionale
wapenwedlopen. Met name spanningen in
Pakistan en India resp. China en Taiwan
verdienen in dit verband aandacht.
- De wapenwedloop moet worden tegengegaan,
vooral als het gaat om chemische
en biologische wapens en kernwapens. De
Nederlandse regering zal zich daarom actief
inzetten voor het bevorderen van de
ondertekening van het Biologisch Wapenverdrag
door NAVO-bondgenoten (inclusief
de Verenigde Staten).
- In het kader van het Non-proliferatieverdrag
dient de rol van het kernwapen te
worden teruggedrongen. De regering zal in
zich NAVO-verband actief inzetten voor
terugdringen van taktisch-nucleaire wapens
in Rusland.
- Deelname aan vredesoperaties voor langere
tijd wordt gemaximeerd op vier? (3 is
na verkiezingen doel van de bezuinigingen
van Defensie! vredesoperaties met bijdragen
van bataljonsgrootte. Troepen worden
niet uitgezonden indien de beschikking over
kwalitatief goed materieel ontbreekt.
- De EU stelt in het kader van het Europees
veiligheids- en defensiebeleid (EVDB)
op korte termijn een Strategisch Concept
vast in welke gevallen Europa zelf actie onderneemt,
eventueel los van NAVO-verband.
— hoort bij 
- Voorwaarde voor Nederlandse deelname
aan crisisbeheersingsoperaties in een hoger
geweldsspectrum is, dat zij plaats vindt
onder leiding van de NAVO en dat een
duidelijk VN-mandaat aanwezig is. Deelname
is beperkt in de tijd en de taakomschrijving
is duidelijk afgebakend.
- De nazorg aan uitgezonden militairen
vraagt bijzondere aandacht.
- Om de kwaliteit van de defensie in de
toekomst te waarborgen zal het defensiebudget
met 300 miljoen moeten worden
verhoogd.
- Mogelijkheden dienen te worden onderzocht
of het aantal militairen met een tij-
ChristenUnie - 2003

- delijk contract kan worden verlaagd en het
aantal militairen met een vast contract evenredig
kan worden verhoogd. De werving
van beroepsmilitairen kan ook worden verhoogd
door betere faciliteiten in studie- en
loopbaanmogelijkheden te bieden en de
contracttermijn te verlengen.
- De overheid dient blijvend zorg te dragen
voor de geestelijke verzorging binnen
de krijgsmacht.
- De Nederlandse samenleving moet voldoende
zijn voorbereid op chemische en
biologische oorlogsvoering. Materieel ter
bescherming van de burger moet voldoende
beschikbaar en voorradig zijn.
- Goed omschreven gedragscodes zijn een
middel om het morele peil van de Nederlandse
militairen worden te bewaken en te
bevorderen. Overmatig drankgebruik, vloeken,
verspreiding van pornografische lectuur
en het gebruik van drugs worden tegengegaan.
- Grootschalige oefenterreinen moeten zo
mogelijk van natuurbeschermingsgebieden
naar andere locaties worden verplaatst.
Onderzocht moet worden in hoeverre gebruik
kan worden gemaakt van gezamenlijke
oefenterreinen in de Midden- en Oost-
Europese landen.
- Europese samenwerking
De Europese Unie wordt gekenmerkt samenwerking
van gelijkwaardige staten. Deze samenwerking
stelt allereerst de lidstaten in staat
hun verantwoordelijkheden voor de inrichting
van de eigen samenleving beter mogelijk te
maken (bescherming van natuur en milieu,
het begrotingsbeleid, minimumnormen voor
de sociale zekerheid, landbouw). Daarnaast
biedt deze samenwerking mogelijkheden om
met één stem te spreken in het (economische
en politieke) internationale verkeer.
De geschiedenis laat zien dat de economische
samenwerking op de zogenaamde interne
markt ertoe leidt dat geleidelijk steeds meer
beleidsterreinen onderwerp worden van Europese
besluitvorming. Daarmee ontstaat het
gevaar van onnodige machtsconcentratie en
onderwaardering van de verscheidenheid in
Europa in cultureel, historisch en levensbeschouwelijk
opzicht. In de Europese verdragen
zou dit beter moeten worden onderkend.
In een nieuw Verdrag moet een verwijzing
worden opgenomen naar de joods-christelijke
wortels van de Europese Unie. Vooral op terreinen
als onderwijs en cultuur heeft ieder lidstaat
haar eigen geschiedenis en haar eigen
karaktertrekken, die erkend en gehonoreerd
moeten worden. Dit vraagt om een duidelijke
bevoegdheidsverdeling voor wat op Europees
en wat op nationaal niveau thuishoort. Burgers
hebben immers het recht te weten waar
de besluitvorming plaats vindt en hoe ze daar
invloed op kunnen uitoefenen. Het zwaartepunt
van de besluitvorming blijft liggen bij de
nationale staten omdat de democratische legitimatie
daar het grootst is.
Het uitgangspunt dat publieke machtsvorming
slechts goed kan gaan wanneer er publieke
verantwoording is, geldt ook voor Europa.
Versterking van de democratische controle van
het Europees beleid is dan ook dringend gewenst,
in het bijzonder door de nationale parlementen
meer bij de Europese besluitvorming
te betrekken. Ministers in de Europese Raden
moeten vanuit de nationale parlementen
nauwkeuriger worden gecontroleerd.
De Europese Unie en de lidstaten moeten zich
met het oog op de uitbreiding van de EU voorbereiden
op een herordening van bevoegdheden.
Leidende beginselen daarbij zijn:
- De erkenning van de historische en culturele
verscheidenheid binnen Europa, de
gemeenschappelijke overtuigingen ter zake
van de rechtsstaat, parlementaire democratie,
respect voor mensenrechten en het bevorderen
van de sociale markteconomie.
- De bijbelse wijsheid dat een ongefundeerde
samenballing van macht een bedreiging kan
vormen voor de vrijheid van burgers en een
verhindering kan zijn van een harmonische
ontplooiing van de samenleving.
- Een helder onderscheid tussen de bevoegdheden
van de verschillende bestuurslagen
van en in Europa, waarbij het zwaartepunt
moet liggen bij die overheidsorganen die

Durf te kiezen voor normen (herziene versie)
het meest democratisch zijn gelegitimeerd
en het dichtst bij de burger liggen.
- Aanvaarding van de grondtrekken van de
huidige institutionele structuur van de EU,
waarin de rol van de Europese Commissie
primair de bewaker van de verplichtingen
ingevolge de Europese verdragen blijft en
de verantwoordelijkheden van de lidstaten
zichtbaar blijven in de Europese Raad en
de raden van ministers.
- Transparantie van bestuur, openbaarheid van
overheidsdocumenten en een actieve uitleg
door de overheid van de omvang en
betekenis van de Europese regelgeving voor
ons land.
- De erkenning dat het voeren van een Europees
buitenlands beleid in een EU van 24
of meer lidstaten slechts in beperkte mate
mogelijk is en een gemeenschappelijk
defensiebeleid slechts in bescheiden mate
uitvoerbaar is, zodat samenwerking op deze
terreinen met de VS en Canada in het
Atlantisch bondgenootschap de eerste prioriteit
dient te blijven.
- Een open oog voor de kwetsbaarheid van
het financieel-economisch beleid in de
monetaire unie, waarin de waardevastheid
van de munt (de euro) voorop dient te staan,
maar waarin terecht belangrijke financiële
en budgettaire bevoegdheden in nationale
handen zijn gelaten.
Het belang van een goede samenwerking laat
onverlet dat in de loop der tijd veel bevoegdheden
aan Brussel zijn overgedragen die daar niet
thuis horen. Alleen al uit oogpunt van bestuurbaarheid
dient gesaneerd te worden in Europese
bevoegdheden. Europa dient zich tot de
kerntaken te beperken. Het subsidiariteitsbeginsel
moet bij de bevoegdhedenverdeling duidelijk
mee spelen: bestuur zo dicht mogelijk
bij de burger en nationaal wat nationaal kan.
De waarde van de ordende en vredesbrengende
functie van de Europese samenwerking is
groot. Historisch gezien is dat de belangrijkste
bestaansgrond van de Europese samenwerking.
Waar landen samenwerken en met elkaar
in overleg treden, is geen ruimte voor
openlijke conflicten. Om deze reden is het
goed dat een aantal landen in Midden- en
Oost-Europa snel tot de Europese Unie toetreden
(in 2004). Voor deze toetreding zijn
strenge voorwaarden gesteld, waar de nieuwe
lidstaten op het moment van toetreding aan
moeten voldoen. Zo zullen nieuwe toetreders
zich moeten kenmerken door stabiele instellingen
die de democratie, de rechtsorde, de
mensenrechten en het respect voor en de bescherming
van minderheden waarborgen, een
markteconomie, een geharmoniseerde sociaaleconomische
wetgeving, en een adequate bestrijding
van de georganiseerde en grensoverschrijdende
criminaliteit (de zogenaamde
Kopenhagen-criteria). De nieuwe lidstaten
moeten voldoen aan de gestelde voorwaarden
en hun wetgeving moet voldoen aan de Europese
normen.
Nieuwe lidstaten worden binnen de Unie gelijk
aan de zittende lidstaten behandeld. Voor
de eerste toetredingen moeten de Europese
instituties klaar gemaakt zijn. De Europese
Conventie heeft in dit verband een belangrijke
taak. De uitkomsten van de Conventie moeten
ertoe bijdragen dat Europa meer gaat leven
voor de burgers in de EU-lidstaten.
Met de lidstaten die in 2004 nog niet kunnen
toetreden, worden goede afspraken gemaakt
over het tijdpad dat naar hún toetreding wordt
gevolgd.
Naarmate het aantal leden van de Unie groeit,
zal unanieme besluitvorming steeds moeilijker
worden. Het besluitvormingsproces moet
daarom worden aangepast, zonder dat dit mag
leiden tot het automatisch overstemmen van
kleine landen. Gepleit wordt voor een stelsel
van getrapte besluitvorming. Er worden rond
de grote lidstaten groepen van landen geformeerd.
Meerderheidsbesluitvorming op het
niveau van de ministerraden is niet mogelijk
dan nadat beraadslaging met besluitvorming
bij gekwalificeerde meerderheid heeft plaatsgevonden
binnen de landengroepen.
- De Nederlandse regering dient de zelfstandigheid
van Nederland in haar Europese
beleid voorop te stellen.
- Bij de uitoefening van taken moet het
Europese bestuur nauwlettend toezien op
ChristenUnie - 2003

- de toepassing van de beginselen van
subsidiariteit en proportionaliteit. Artikel
235 van het Verdrag, op grond waarvan de
bevoegdheden van het EU-bestuur aanzienlijk
kunnen worden uitgebreid, moet worden
herzien, zodat het niet kan worden
misbruikt voor sluipende uitbreiding van
bevoegdheden.
- Een Europese grondwet is niet gewenst.
Het is voldoende dat EU, zoals de Lidstaten
al lang geleden hebben gedaan, het
Europees Verdrag voor de Rechten van de
Mens ondertekent.
- Teneinde de inzichtelijkheid van de besluitvorming
te vergroten, worden de beraadslagingen
in de ministerraden over wetgeving
zo snel mogelijk openbaar.
- Iedere lidstaat moet tenminste één commissaris
in de Europese Commissie hebben
en houden.
- In de Europese Unie dient het principe
van de gelijkberechtiging van talen gehandhaafd
te blijven.
- Een grotere Europese Unie maakt het
onontkoombaar dat delen van de Unie op
deelgebieden verdergaande samenwerking
aangaan. Dit mag echter niet leiden tot een
Europa van verschillende snelheden.
- De rol van de nationale parlementen binnen
het Europese besluitvormingsproces
moet worden opgewaardeerd, onder meer
door nauwere samenwerking met het Europees
Parlement en tijdige bespreking van
Europese wetgevings- en beleidsteksten.
- De beslissingen om de Europese Unie
uit te breiden met een groot aantal landen
uit Midden- en Oost-Europa (december
2002) is van historisch belang. Hun toetreding
is prioriteit nummer 1 binnen de
Europese Unie. De beslissing om de Europese
Unie uit te breiden met een groot aantal
landen uit Midden- en Oost-Europa
(december 2002) is van historisch belang.
Binnen de Unie moet met voorrang worden
gewerkt om van de Uitbreiding een
succes te maken, zodat de nieuwe lidstaten
er na hun toetreding een volwaardige plaats
krijgen.
- Alleen die landen die behoren tot het
Europese cultuurgebied en de fundamentele
beginselen van rechtstaat en democratie
respecteren, kunnen lid worden van de
Europese Unie. Om die reden kan Turkije
niet toetreden tot de Europese Unie.
- Bij de toetreding van nieuwe lidstaten
tot de EMU zullen de afgesproken criteria
voor toetreding strikt toegepast moeten
worden.
- Om continue verhuizing en onnodige
kosten te voorkomen moet de permanente
zetel van het Europees Parlement Brussel
worden. Straatsburg en Luxemburg zijn dan
geen vestigingsplaatsen meer.
- Een verhoging van de financiële bijdragen
aan de EU binnen de context van de
huidige 15 lidstaten mag niet worden overwogen.
De EU moet eerst zelf in financieel
opzicht orde op zaken stellen. Met name
de fraude bij landbouwsubsidies en het ESF
en het rondpompen van geld bij de structuur-
en cohesiefondsen moet worden aangepakt.
- ECONOMISCH BELEID EN FINANCIEEL BEHEER
Nederland heeft zich in de afgelopen decennia
een plaats verworven onder de rijkste landen
ter wereld. Er is wat dat betreft veel reden
tot dankbaarheid jegens de Schepper voor de
beloning van onze arbeid. In de loop van 2001
viel wereldwijd de groei terug en raakte de
wereldeconomie in malaise. De gebeurtenissen
van 11 september en de boekhoudschandalen
hebben deze malaise versterkt. Ook
in Nederland zijn hiervan gevolgen merkbaar:
in veel sectoren stijgt het aantal ontslagen en
daalt de productie. De economische groei viel
terug naar 1%: een heel verschil met het gemiddelde
cijfer van 4% in de afgelopen jaren.
Na jaren van werkgelegenheidsgroei en afnemende
werkloosheid is in 2002 weer sprake
van een stijging van de werkloosheid. Er zal
de komende jaren daarom versterkte aandacht
moeten zijn voor het bevorderen van de
arbeidsparticipatie door langdurig werklozen

- Durf te kiezen voor normen (herziene versie)
en allochtonen, maar ook voor stimulansen in
de economie. Ook dient de concurrentiepositie
van de Nederlandse productie te worden
gewaarborgd door de arbeidsproductiviteit op
peil te houden. Betrouwbare uitgangspunten
voor een stabiel begrotingsbeleid zijn daarvoor
van belang. Deze zijn in de laatste paragraaf
van dit hoofdstuk uitgewerkt.
Lang niet alle Nederlanders profiteren van de
welvaartsgroei en de kloof tussen het rijke
Westen en de minst ontwikkelde landen neemt
nog altijd toe. Materiële voorspoed schept verplichtingen.
Het nationale economische beleid
dient rekening te houden met de armoede
wereldwijd.
De economie staat ten dienste van het leven
en dient de gerechtigheid te bevorderen. Veel
waarden zijn niet in geld uit te drukken. Tijd
voor menselijke aandacht en zorg voor kinderen,
ouderen en zieken is van onschatbare
waarde.
De ChristenUnie pleit voor een normatieve
heroriëntatie van het economisch beleid waarbij
het doel is de overgebleven werkeloosheid
weg te nemen, recht te doen aan de zorg in
het huishouden en aan de zorg voor armen en
een verantwoord beheer van de schepping.
De ideologie van de vrije markt heeft de laatste
jaren de vanouds gemengde Nederlandse
markteconomie sterk van aanzien doen veranderen.
Het is op zich goed als de overheid zich
verder terugtrekt uit de nationale industrieën,
zoals de scheepsbouw, de automobielindustrie
en de vliegtuigbouw. Minder enthousiast kunnen
we zijn over de liberalisering en privatisering
van een aantal publieke nutsfuncties, zoals
het openbaar vervoer, de telecommunicatie
en de energiesector. De optimistische verwachting
dat de efficiency door concurrentie zodanig
zal stijgen dat de prijzen voor de burger
sterk zullen dalen, wordt vooralsnog niet waargemaakt.
Het is van groot belang dat nutsfuncties
voor iedere burger tegen betaalbare
prijzen toegankelijk zijn. Daarom is terughoudendheid
tegenover verdere liberalisering van
nutssectoren op zijn plaats.
In een vrije markteconomie kunnen de wetten
van vraag en aanbod niet worden verabsoluteerd.
Het is de verantwoordelijkheid van
de overheid om economische processen te toetsen
aan de norm van de gerechtigheid. De
overheid heeft daarom een regulerende en
toezichthoudende taak in het economisch verkeer.
Zij ontmoedigt of verbiedt de verkoop
van schadelijke of immorele producten of diensten,
stelt eisen aan de veiligheids- en milieuaspecten,
stelt regels ten aanzien van de positie
van werknemers en winkelsluitingstijden
en houdt toezicht op de financiële betrouwbaarheid
en eventueel misbruik van economische
machtsposities. Sommige activiteiten, zoals
exploitatie van kansspelen en bordelen,
mogen nooit tot normale, geaccepteerde economische
bedrijfstakken worden gerekend.
Het vrije ondernemerschap heeft een belangrijke
waarde. Het is goed als mensen in
ondernemingsverband de aan hen toevertrouwde
talenten dienstbaar maken voor de
maatschappij door een efficiënte inzet van
grondstoffen en kapitaal. Het marktgedrag van
bedrijven dient daarbij ethisch genormeerd te
zijn. Daarnaast is het voor een evenwichtige
economische en maatschappelijke structuur
van belang dat kleinschalige bedrijvigheid,
zoals in de detailhandel, niet het veld moet
ruimen voor de grote concerns. Bedrijven dienen
rekenschap af te leggen van hun sociale
en ecologische verantwoordelijkheden. Maatschappelijk
verantwoord ondernemen zal uiteindelijk
leiden tot winst en échte duurzame
groei.
De economische groei en het toegenomen
energieverbruik van de afgelopen decennia is
gepaard gegaan met milieuvervuiling en
natuurverwoesting. Dat kan zo niet doorgaan.
Grondige en snelle aanpassingen van producten
en processen zoals energiebesparing,
schone technologie, efficiënt (her)gebruik van
grondstoffen, het terugdringen van het gebruik
en de uitstoot van milieuschadelijke stoffen,
zijn nodig, zodat milieuschade wordt voorkomen.
Er moet uitzicht komen op de vervanging
van fossiele energie door een schone en
duurzame energievoorziening. Om reeds toegebrachte
schade te herstellen zijn tevens investeringen
in de natuur nodig. Via voorlich-
ChristenUnie - 2003

ting en belastingprikkels dient milieuvriendelijk
consumentengedrag te worden bevorderd.
In de vergroening van het belastingstelsel
geldt het principe dat de vervuiler betaalt.
- Duurzame economische ontwikkeling
Het Bruto Nationaal Product is een beperkte
indicator voor de welvaart van een land. Want
wat betekent rijkdom als je nog steeds 3 uur
in de file moet staan, of als je op moet passen
voor de zon vanwege het gat in de ozonlaag?
De graadmeter voor de economische groei zal
ook negatieve externe effecten op milieu en
maatschappij moeten verdisconteren. Ten behoeve
van de beleidsontwikkeling kunnen
daartoe modelberekeningen van het Duurzaam
Nationaal Inkomen worden uitgevoerd.
De essentie van het welslagen van het Nederlandse
poldermodel is dat het overleg tussen
de sociale partners in de afgelopen jaren steeds
tot gematigde loonontwikkeling heeft geleid.
Het poldermodel staat echter onder druk door
de snelle veranderingen op de arbeidsmarkt,
zoals internationalisering, flexibilisering en
individualisering. De representativiteit van de
sociale partners staat daarbij ter discussie doordat
werknemers steeds meer individuele afspraken
maken met de werkgever. Bescherming
van werknemers door collectieve regelingen
dient echter een volwaardige positie te behouden.
De arbeidsvoorwaarden van topmanagers
onttrekken zich aan de overlegstructuren, zodat
loonontwikkelingen behoorlijk uit de pas
beginnen te lopen. Een te grote scheefheid in
inkomen is maatschappelijk ongewenst en de
roep om loonmatiging is ongeloofwaardig als
het goede voorbeeld niet wordt gegeven door
topmanagers.
- Bij de economische beleidsontwikkeling
worden naast economische aspecten ook
sociale en ecologische aspecten van welvaart
meegewogen. In dat kader worden ook
modelberekeningen van het Duurzaam
Nationaal Inkomen uitgevoerd.
- Matiging van de loonontwikkeling geldt
in gelijke mate voor hoge en lage inkomens.
De excessieve stijging van topsalarissen via
onder meer optieregelingen wordt ontmoedigd.
- De regering toetst CAO’s aan de algemene
doelstellingen van het regeringsbeleid alvorens
deze algemeen verbindend te verklaren.
- Economische structuur
Wat de economische structuur betreft, moet
gestreefd worden naar een evenwichtige samenstelling.
Het grootste deel van de Nederlandse
beroepsbevolking is tegenwoordig werkzaam
in de dienstensector, maar deze kan niet
bestaan zonder toeleveringsrelaties met de industrie.
Ook de snelle opkomst van de ICTsector
zal het belang van fysieke productie niet
doen verdwijnen. Het verdwijnen van industrie
naar het buitenland is, om redenen van
werkgelegenheid en economische structuur,
ongewenst.
Het midden- en kleinbedrijf (MKB) vormt een
belangrijk bestanddeel van onze economie. De
toegang tot overheidsfaciliteiten dient voor
deze ondernemingen eenvoudig te zijn. Administratieve
lasten kunnen voor deze ondernemingen
frustrerend werken en dienen
daarom beperkt te blijven.
Het beleid ten aanzien van startende ondernemingen
dient voorwaardenscheppend te
zijn, eventueel aangevuld door kredieten en
subsidies. Hierbij valt niet alleen te denken
aan ICT-starters, maar ook aan ondernemingen
die zich specifiek richten op mensen met
een medische of sociale problematiek.
Eén collectieve nationale rustdag is nodig voor
de samenleving om op adem te komen. In de
Europese Unie en in Nederland is de zondag
traditioneel de rustdag. Tegelijk wil de
ChristenUnie de zondag beschermen als de dag
waarop kerkelijke samenkomsten kunnen
plaatsvinden. Werken op zondag dient tot de
strikt noodzakelijke arbeid te worden beperkt.
6.4 Omwille van een evenwichtige economische
structuur moet het vestigingsklimaat
ook voor industrieën aantrekkelijk blijven.
Het industriebeleid moet er op gericht zijn
productbewerking en distributie dichter bij
elkaar te brengen, teneinde onnodige

Durf te kiezen voor normen (herziene versie)
transportstromen terug te dringen. Daarom
dient nieuwe industrie gericht te zijn op
verhoging van toegevoegde waarden, door
aan te sluiten bij logistieke voorzieningen
van de mainports.
- Bij uitgifte van bedrijventerreinen aan
nieuwe ondernemingsvestigingen wordt de
bijdrage aan de werkgelegenheid als criterium
meegewogen.
- De overheid dringt de administratieve
lastendruk voor het midden- en kleinbedrijf
krachtig terug en geeft zich bij nieuwe regelgeving
in bijzondere mate rekenschap
van administratieve lastendruk op het midden-
en kleinbedrijf.
- Het technologiestimuleringsbeleid moet
vraaggericht zijn en specifieke doelen dienen,
die een aantoonbare maatschappelijke
meerwaarde hebben. Vernieuwend ondernemerschap
betreft ook initiatieven om
langdurig werklozen aan het werk te helpen.
- De winkelsluiting op zondag moet in ere
worden hersteld; de avondopenstelling van
winkels wordt op doordeweekse dagen beperkt
tot 20:00 uur, en op zaterdag tot
18:00 uur.
- Middenstanders mogen geen concurrentienadeel
ondervinden ten opzichte van grote
winkelketens door verruimde openingstijden.
- Hergebruik van bedrijfsterreinen door
met name het MKB wordt bevorderd door
een forse investeringsimpuls in de herstructuring
daarvan. Bezien wordt of de drie
investeringsregelingen op dit terrein kunnen
worden samengevoegd.
- Maatschappelijk verantwoord ondernemen
Door de internationalisering van de economie
is de invloed van nationale overheden op het
economisch verkeer verzwakt. Bedrijven hebben
wereldwijd vestigingen en verplaatsen hun
activiteiten vrijelijk naar de landen met het
gunstigste vestigingsklimaat. Maatregelen om
het economisch verkeer te binden aan sociale
en ecologische normen moeten daarom steeds
meer in internationaal verband worden genomen.
Maatschappelijk verantwoord ondernemen
is een antwoord op deze ontwikkeling:
bedrijven nemen uit eigen beweging ethische
standaards en maatschappelijke verantwoordelijkheden
op zich. De overheid dient strikt
wettelijk toezicht te houden op bedrijfsboekhouding
en financieringsconstructies
door een krachtige toezichthouder. De overheid
kan tegelijkertijd bedrijven stimuleren en
faciliteren om maatschappelijk verantwoord te
ondernemen.
Landen uit de Derde Wereld worden vaak geholpen
door handel met het Westen. Daarom
moeten importbeperkende maatregelen voor
industriële producten zo snel mogelijk in Europees
verband worden afgeschaft.
Bij het inkoop- en aanbestedingsbeleid van de
overheid moet voorrang worden gegeven aan
sociaal en ecologisch verantwoorde producten
en diensten (duurzaam inkopen en innovatief
aanbesteden).
- De accountantswetgeving wordt herzien
en draagt zorg voor de onafhankelijkheid
en kwaliteit van geregistreerde accountants
- De overheid bevordert dat bedrijven zich
verantwoorden voor de sociale en ecologisch
gevolgen van hun activiteiten.
- De overheid stelt een jaarlijks uit te reiken
prijs in voor Maatschappelijk Verantwoord
Ondernemen.
- Bij verstrekking van exportkredieten
worden ethische eisen gesteld aan de ontvangende
ondernemingen, zoals het vermijden
van kinderarbeid en corruptie.
- Nederland verwerft steun voor afschaffing
in Europees verband, vóór 2005, van
de quota voor industrieproducten (m.n.
textiel en kleding) uit ontwikkelingslanden.
- Duurzaam energiebeleid
Energieopwekking vormt een belangrijk strategisch
vraagstuk voor de toekomst. De veranderingen
op de energiemarkt na de liberalisering
en de noodzaak om de mondiale uitstoot
van broeikasgassen terug te brengen, vragen
om beslissingen voor de lange termijn.
De energiesector is sterk in beweging. Nu de
ChristenUnie - 2003

- liberalisering bijna is voltooid, is ook de
privatisering in gang gezet. De ChristenUnie
heeft het optimistische marktdenken achter de
liberalisering en het hoge tempo ervan bekritiseerd.
Onder voorwaarde dat de infrastructuur
in publieke handen zou blijven, heeft zij
de wetswijzigingen uiteindelijk wel gesteund,
gelet op de totstandkoming van de Europese
markt voor energie.
Snelle voortgang is nodig in de aanleg en bouw
van duurzame energiecapaciteit. De nadruk
dient te liggen op uitbreiding van zonne- en
windenergie en op instandhouding en uitbreiding
van warmtekrachtkoppelingcentrales.
Aanpassingen in het ruimtelijk beleid en
bouwbeleid zijn nodig om de invoering hiervan
te ondersteunen. Ook de kansrijke
waterstoftechnologie dient nader te worden
onderzocht. Bescherming van de natuurwaarden
in de Waddenzee heeft voorrang boven
gasboringen in dit unieke gebied.
Ook aan de verbruikerskant kan veel worden
verbeterd. Het Nederlandse energieverbruik
stijgt nog altijd, ondanks efficiëntieverhogende
maatregelen en de overgang naar een kenniseconomie.
Energiebesparing dient primair
bereikt te worden door het vaststellen van efficiëntie
prestatienormen. Verdere verhoging
van de regulerende energiebelasting is aanvaardbaar.
- Bij liberalisering van de energiemarkt voor
consumenten op 1 januari 2004 is het risico
dat klanten met administratieve problemen
en stroomstoringen te maken krijgen,
levensgroot. Daarom wordt liberalisering
per 1 januari 2004 afgewezen indien
niet onomstotelijk vaststaat, dat de energiebedrijven
hier klaar voor zijn (‘het licht
moet blijven branden’).
- Als de privatisering van regionale energiebedrijven
aan de orde is, moeten de energienetwerken
(kabels en pijplijnen) in
overheidshanden blijven, zodat onafhankelijke
exploitatie en voldoende investeringen
in - ook laagrenderende - vervanging en
vernieuwing gegarandeerd zijn.
- De doelstelling van 10% duurzame energie
in 2020 moet worden gehaald.
- De heffing van energiebelasting wordt
zoveel mogelijk gedifferentieerd naar het
type energiebron. Dat wil zeggen dat ‘vuile’
energie uit bijvoorbeeld kolencentrales
zwaarder wordt belast dan ‘schone’ energie
uit biomassa.
- Het onderzoek naar duurzame energietechnologieën
(zon, wind en biomassa)
moet krachtig worden bevorderd. Het onderzoek
naar waterstoftechnologie wordt
uitgebreid.
- Warmtekrachtkoppeling (WKK) wordt
in de nieuwe MEP-regeling zodanig gestimuleerd
dat sluiting of stillegging van capaciteit
wordt vermeden.
- Met de sectoren waarmee nog geen meerjarenafspraken
zijn gemaakt om de energie-
efficiëntie te verhogen, wordt dit alsnog
gedaan.
- De ecotax voor energiegrootverbruikers
moet in Europees verband zo snel mogelijk
worden ingevoerd.
- Om import van ‘vuile’ stroom te ontmoedigen,
moet de herkomst van elektriciteit
door etikettering transparant worden gemaakt.
- Kernenergie wordt afgewezen zolang er
geen duurzame en betrouwbare oplossing
is gevonden voor de veiligheids- en afvalproblematiek.
- Belastingen
“Door rechtvaardigheid houdt een koning een
land in stand; wie veel belasting heft, put het
uit” (Spreuken 29 vers 4). De rechtvaardigheid
die in de tekst wordt bedoeld dient in
het belastingstelsel te worden vertaald.
Belastingheffing stelt de overheid in staat haar
taken te vervullen. Maar de feitelijke draagkracht
per huishouden zal bij de heffing van
belastingen in aanmerking moeten worden
genomen. Het is rechtvaardig dat de sterkste
schouders de zwaarste lasten dragen. Het
belastingstelsel moet recht blijven doen aan
het draagkrachtbeginsel.
Belastingplichtigen die enkel inkomsten uit
vermogen hebben behoren niet tegen een veel
lager tarief te worden afgerekend dan

Durf te kiezen voor normen (herziene versie)
belastingplichtigen die inkomsten hebben uit
arbeid. Het belastingstelsel moet rekening
houden met de gezinssituatie en de gezinsomvang.
De aanwezigheid van kinderen is een
draagkrachtverminderende factor, die als gevolg
van de verschuiving van directe naar indirecte
belastingen zwaarder gaat wegen. In
het belastingstelsel moeten fiscale prikkels niet
eenzijdig zijn gericht op het stimuleren van
betaalde arbeid. Naast betaalde arbeid bestaan
er immers ook andere maatschappelijke verantwoordelijkheden
die economisch niet zozeer
een prijs hebben, zoals de zorg voor kinderen.
Het nieuwe belastingstelsel ontmoedigt
het schenken aan charitatieve doelen uit vermogen.
Giften uit vermogen moeten weer aftrekbaar
worden voor belasting.
Door stijgende huizenprijzen en de groei van
het aantal en de hoogte van hypotheken, wordt
de belastinggrondslag versmald. Binnen afzienbare
tijd zal een brede discussie moeten worden
gestart over de fiscale behandeling van het
eerste huis. De ChristenUnie geeft op starters
op de woningmarkt en mensen die dichter bij
hun werk gaan wonen een steun in de rug.
Nederland laat met de introductie van de
vermogensrendementsheffing een nieuw geluid
horen in Europa. Hoewel nog niet is te
overzien of Nederland hierin trendsetter is, zal
ongetwijfeld de druk tot verdergaande
belastingharmonisatie toenemen.
Regulerende heffingen dienen te worden beoordeeld
naar hun sturend effect. In principe
betekent dit dat de grondslag voor deze heffingen
(bijvoorbeeld milieuvervuilende activiteiten)
wordt teruggedrongen.
- Er wordt terughoudend omgegaan met
vergaande belastingharmonisatie in Europa,
omdat het instrumentarium van de overheid
om eigen beleidsdoelen te realiseren
daarmee wordt beperkt.
- Grondslag voor de heffing van loon- en
inkomstenbelasting is het inkomen per
huishouden. Het splitsingsstelsel wordt
voorgestaan als technische uitwerking van
dit beginsel. Beperking van overdraagbaarheid
van de basisaftrek is evenals een verdere
individualisering ongewenst.
- De hypotheekrenteaftrek wordt afgetopt
tot een niveau dat correspondeert met de
prijs van de gemiddelde koopwoning. Maximaal
aftrekbaar worden de rentekosten voor
een lening van 225.000 euro. Dit bedrag
wordt jaarlijks aan de hand van de ontwikkeling
van de huizenprijzen bijgesteld. Gelijktijdig
wordt het huurwaardeforfait maximaal
verlaagd. Bestaande rechten blijven
gehandhaafd.
- De overdrachtsbelasting voor starters op
de woningmarkt en voor mensen die dichter
bij hun werk gaan wonen wordt verlaagd.
- De belastingaftrek in verband met giften
aan charitatieve doelen dient te worden
versoepeld.
- De huidige fiscale faciliteit voor kinderopvang
die alleen ten goede kan komen aan
werknemers, behoort te worden verbreed
met ouders die zelf voor de opvang van hun
kinderen zorgen.
- Milieukosten moeten zoveel mogelijk tot
uitdrukking komen in de prijzen van
producten. Dit dient bij voorkeur via een
publieke heffing te gebeuren.
- Indien als gevolg van milieuheffingen
bepaalde inkomensgroepen onevenredig
worden getroffen, vindt een passende (fiscale)
compensatie plaats. De aandacht gaat
daarbij vooral uit naar de lagere inkomensgroepen
en de grotere gezinnen.
- Om de dynamiek van flitskapitaal te dempen,
dienen speculatieve kapitaaltransacties
te worden belast met een transactiebelasting.
Deze kan worden geïnd door het
Internationaal Monetair Fonds.
- De globalisering en ‘electronificering’
(internet) van de financiële markten is reden
om het toezicht op het internationale
betalingsverkeer en het bankwezen te verbeteren.
- Voor de successiewetgeving blijft de mate
van verwantschap het uitgangspunt.
6.6 Uitgangspunten begrotingsbeleid
De economische vooruitzichten voor de komende
jaren zijn niet rooskleurig. Ook de
ChristenUnie - 2003

ChristenUnie ontkomt er niet aan om te bezuiniging
teneinde de overheidsfinanciën op
orde te houden. Een zorgvuldig en evenwichtig
begrotingsbeleid is in de volgende regeerperiode
van het grootste belang. Aflossing van
de staatsschuld blijft nodig met het oog op de
vergrijzing. Maar dat neemt niet weg dat de
ChristenUnie het hoog tijd vindt voor publieke
investeringen om de achterstanden in de gezondheidszorg,
het onderwijs en de veiligheidssfeer
op te lossen en om de kwaliteit van het
milieu en de infrastructuur te verbeteren. Ook
is een impuls in het sociale beleid (armoede
en werkgelegenheid) en het gezinsbeleid noodzakelijk.
Tenslotte handhaaft de ChristenUnie
haar wens om het budget voor ontwikkelingssamenwerking
te verhogen naar 1% van het
nationaal inkomen.
In deze paragraaf worden de uitgangspunten
voor een gezond begrotingsbeleid op een rijtje
gezet. De cijfers voor de uitgavenprioriteiten,
bezuinigingen en het lastenbeeld
verschijnen in een afzonderlijke bijlage.
- Voorzichtig trendmatig scenario
De economische groei in de laatste begrotingsjaren
van het zittende kabinet valt fors lager
uit dan in de jaren die daaraan vooraf gingen.
Lag de gemiddelde groei eerder op 4%, in december
2001 voorspelde het Centraal Planbureau
een groei van 1/2 % in 2002 en van
11/2% in 2003. De oorzaak voor deze terugval
ligt in de malaise die vanaf eind 2000 optrad
in de wereldeconomie, en die is versterkt
door de aanslagen in de VS van 11 september
en de boekhoudschandalen in de periode
daarna. Het CBP komt in december met een
nieuwe raming voor de voorzichtig trendmatige
groei, dat mogelijk neerwaarts wordt
bijgesteld.
De ChristenUnie zal dit nieuwe percentage
als uitgangspunt voor haar begrotingsprioriteiten
hanteren.
- Doelstelling structureel begrotingsoverschot:
1% BBP
De uitgangssituatie voor de overheidsfinanciën
in het jaar 2002 was sterk verslechterd ten
opzichte van de verwachtingen bij de vorige
verkiezingen. In plaats van het in het voorjaar
van 2002 berekende EMU-saldo van 0,6%
BBP heeft het CPB in het nieuwe budgettair
en economisch beeld een tekort van -0,7%
berekend voor het jaar 2002. De ChristenUnie
wil de komende jaren blijven toewerken naar
een structureel begrotingsoverschot van 1%
BBP. Dat betekent dat er minder ruimte is voor
intensiveringen. De begrotingsprioriteiten van
het concept-programma worden hierop aangepast
en verschijnen als afzonderlijke bijlage
bij dit programma. Om de kostendruk op te
vangen die de vergrijzing van de bevolkingssamenstelling
op termijn met zich meebrengt
is aflossing van de staatsschuld van belang.
Volledige aflossing van de staatsschuld in 2025
is daarmee nog geen doel in zichzelf geworden.
Bij handhaving van het begrotingsoverschot
structureel op 1% BBP is blijvend
sprake van aflossing van de staatsschuld.
- Normen voor verantwoord begrotingsbeleid:
begrensde flexibiliteit
Het is een verdienste van het begrotingsbeleid
in de afgelopen kabinetsperiode dat de
overheidsfinanciën op orde zijn gebracht. Het
kabinet had dan ook de economische wind
mee. Doordat de economische groei steeds
hoger uitviel dan was geraamd (gemiddeld
bijna 4%), konden ieder jaar lastige keuzes
worden vermeden door omvangrijke meevallers.
Echter, een belangrijk nadeel van de kloof tussen
ramingen en resultaten was dat de besteding
van de inkomstenmeevallers van tevoren
al was vastgelegd: 50% lastenverlichting en
50% schuldreductie. Alleen uitgavenmeevallers
konden worden gebruikt voor
nieuw beleid. Al met al werd de vrijheid voor
regering en parlement om bijvoorbeeld tekorten
in de publieke sectoren zoals onderwijs en
zorg te bestrijden, op voorhand beperkt. Dat
maakte de ChristenUnie kritisch op deze
begrotingssystematiek. Het geeft aanleiding tot
een tweetal verbeteringen:
a. aanpassing inkomsten- en uitgavenkaders
bij +/- 1% afwijking
De ChristenUnie acht het van belang om met
haar begrotingsbeleid te anticiperen op veranderingen
in de economie. Daartoe worden de
LX
Durf te kiezen voor normen (herziene versie)
volgende begrotingsnormen vastgesteld.
De scheiding tussen inkomsten en uitgaven
wordt gehandhaafd. Wanneer de economische
groei mee- of tegenvalt, leidt dat niet automatisch
tot wijzigingen in de inkomsten- en
uitgavenkaders (lastenverlichting of lastenverzwaring,
bezuinigingen of nieuwe uitgaven).
Pas wanneer er sprake is van overschrijding
van een marge van 1% boven of onder de
overschotdoelstelling acht de ChristenUnie het
noodzakelijk en verantwoord om het beleidspakket
aan te passen. Anders gezegd: wanneer
het begrotingsoverschot omslaat in een tekort,
is het noodzakelijk om te bezuinigen, en wanneer
het begrotingsoverschot groter wordt dan
2% BBP is het verantwoord om nieuwe uitgaven
te plegen.
b. tweejaarlijkse bijstelling groeiscenario
Verder wil de ChristenUnie bij de vaststelling
van de uitgavenkaders niet voor vier jaar vastzitten
aan het groeiscenario dat aan het begin
van de rit is gekozen. In het conceptverkiezingsprogramma
was het voornemen
opgenomen om jaarlijks de gemiddelde groeiprognose
bij te stellen als uitgangspunt voor
de inkomsten- en uitgavenkaders voor het volgende
begrotingsjaar. De onzekere uitzichten
voor het economisch herstel maakt een dempend
begrotingsbeleid wenselijk. Daarom stelt
de ChristenUnie in reactie op de gebeurtenissen
van 11 september voor om tweejaarlijks
het groeiscenario aan te passen aan de structurele
groeiramingen van het CPB en de
uitgavenkaders daarop aan te passen. Hierdoor
wordt de situatie voorkomen dat bij economische
voorspoed geen ruimte is voor extra uitgaven,
en omgekeerd wordt bewerkstelligd dat
bij tegenvallende groei eerder de broekriem kan
worden aangehaald.
- Begrotingssystematiek
De begrotingen en de financiële verantwoording
moeten de relatie tussen de te besteden
middelen en de te behalen beleidsdoelen inzichtelijk
maken. Het beheer van overheidsfinanciën
dient goed te worden verantwoord.
Daarom is accurate controle hierop van het
grootste belang. Controle op efficiëntie van
overheidsuitgaven kan worden verbeterd wanneer
de inzichtelijkheid van de Rijksbegrotingen
wordt verhoogd. De VBTB-operatie (Van
Beleidsbegroting Tot Beleidsverantwoording)
verdient daarom nadere uitwerking.



- SAMEN LEVEN NAAR
BIJBELSE WAARDEN
ChristenUnie
Samen leven naar bijbelse waarden
Geen woorden, maar waarden. Bijbelse waarden.
Daar moet het om gaan in de politiek.
Discussiëren over waarden en normen is mooi.
Maar niet genoeg. Waarden en normen hebben
stevigheid nodig, een verankering. De
ChristenUnie kiest voor bijbelse waarden.
Want die hebben de sterkste verankering die
er te bedenken is: het Woord van God. Bijbelse
waarden wijzen de weg naar vrede en
vrijheid in de samenleving. Ze bieden houvast
bij het zoeken naar recht en gerechtigheid
en een goed beheer van de schepping. Ze
geven een open oog voor de naaste. Bijbelse
waarden zijn in het belang van het land.
Geen woorden, maar waarden. Maar ook: geen
woorden, maar daden. Praten over waarden is
zinloos als de daden achterwege blijven. De
ChristenUnie voegt de daad bij het woord. Als
het gaat om drugsbeleid, prostitutie, huwelijk
en gezin, de beschermwaardigheid van het leven.
Maar ook als het gaat om het goed recht
van christelijk onderwijs, de zorg voor de zwakkere,
voor de verre naaste, internationale gerechtigheid
en het beheer van Gods schepping.
Dat brengt ons ertoe om scherpe keuzes te
maken. Daarom nemen we ook geen genoegen
met een evaluatie van de euthanasiewetgeving
en de abortuswet. Die wetten moeten
worden teruggedraaid. De schade die onder
paars is aangericht, moet worden hersteld.
De ChristenUnie kiest voor een scherp profiel.
Een bijbels profiel. Het gaat niet om de
macht van het getal, maar om de kracht van
de boodschap. U kunt op 22 januari dat geluid
versterken. Kies voor samen leven naar
bijbelse waarden. Niet om het belang van de
ChristenUnie, maar omdat de ChristenUnie
het als haar taak ziet om de samenleving te
dienen. En om deze meer ten dienste te laten
zijn aan het Koninkrijk van God. Het gaat
immers om Gods eer, om Zijn Naam, om Zijn
Woord, om Zijn schepping.
Een vitale samenleving en dienende overheid
Samen leven naar bijbelse waarden, daar gaat
het om. Dat is wat anders dan een grote of
centrale rol voor de overheid. Burgers, kerken

- Samen leven naar bijbelse waarden
en maatschappelijke organisaties hebben hun
eigen, grote verantwoordelijkheden. Bijvoorbeeld
om daklozen op te vangen, om asielzoekers
bij te staan, of om het onderwijs te
organiseren. Maar de overheid moet wél burgers
en maatschappelijke organisaties in staat
stellen hun verantwoordelijkheid te nemen. De
overheid heeft ook eigen taken. Die moet zij
goed uitoefenen. De ChristenUnie wil een
overheid die rechtvaardig is, eerlijk rechtspreekt,
die opkomt voor het recht van de armen
en de onderdrukker veroordeelt (Psalm
72). Onder zo’n regering heerst er vrede en
komt de mens tot bloei.
Een goede overheid is een dienende overheid.
Dienstbaar aan de burgers, zodat zij in vrijheid
en verantwoordelijkheid tot ontplooiing
kunnen komen én dienend aan God, Hem ter
eer. Maar de overheid is ook een richtinggevende
en daadkrachtige overheid. Onrecht
moet worden aangepakt, kaders gesteld en vrijheden
beschermd.
In de loop van de geschiedenis leverde het Huis
van Oranje vele malen een grote bijdrage aan
onze samenleving. Voor Nederland is de constitutionele
monarchie dan ook een goede
staatsvorm.
Uniefundering en -verklaring
Uniefundering ChristenUnie
De ChristenUnie erkent Gods heerschappij
over het staatkundig leven, dat de overheid
door God is gegeven en in zijn dienst staat en
dat christenen de verantwoordelijkheid hebben
actief te zijn in de samenleving. Zij fundeert
haar politieke overtuiging op de Bijbel,
het geïnspireerde en gezaghebbende Woord
van God, die door de Drie Formulieren van
Eenheid wordt nagesproken en die ook voor
het staatkundig leven wijsheid bevat.
Unieverklaring ChristenUnie
Wij, leden van de unie van RPF en GPV, hebben
ons verenigd om vanuit ons christelijk
geloof invloed uit te oefenen op het bestuur
van ons land en in de samenleving. Gelovig
luisterend naar het Woord van God en met
een open oog voor de werkelijkheid zoeken
wij naar zijn wil. We laten ons daarbij aansporen
door Gods opdracht om Hem lief te hebben
en ook onze medemensen. We willen dat
de overheid de geestelijke en politieke vrijheden
waarborgt, opdat God naar zijn Woord
gediend kan worden.
Van die vrijheden willen we gebruikmaken om
onze christelijke overtuiging in de politiek en
in de maatschappij uit te dragen. Wij zijn ervan
overtuigd dat de God die wij belijden en
willen dienen, ook door de overheid en in de
samenleving gehoorzaamd en geëerd behoort
te worden. Een overheid die Gods geboden in
praktijk brengt, dient het welzijn van de samenleving.
God heeft alles volmaakt geschapen.
De wereld is echter aangetast door de
ongehoorzaamheid van de mens. Daarom
heeft de samenleving gezag nodig, dat het
kwaad indamt en tegengaat.
Vanuit onze overtuiging komen wij op voor
het recht van allen die deel uitmaken van onze
samenleving en ook streven wij naar gerechtigheid
in internationale betrekkingen. Deze
overtuiging plaatst de actuele politiek in het
perspectief van Jezus Christus, wie alle macht
is gegeven in hemel en op aarde. Door Hem is
er uitzicht op een leven over de grenzen van
de huidige wereld heen. Vanuit dit vertrouwen
zoeken wij gedreven naar de steun van
allen die met ons deze politiek willen steunen
en bevorderen. We doen dit alles in het besef
dat we afhankelijk zijn van God en bidden om
de leiding van de Heilige Geest.
1. Ruimte voor gezin en opvoeding
Samen leven naar Bijbelse waarden begint in
het gezin. Daar leren de kinderen waarden en
normen. ‘Het gezin is de hoeksteen van de
samenleving’ is geen loze kreet. Daarom is het
zo belangrijk dat ouders ruimte hebben én
krijgen om zelf bezig te zijn met de opvoeding.
Economische krachten mogen die zorg
in het gezin niet wegduwen. Ouders moeten
zelf kunnen bepalen hoe ze hun tijd willen
verdelen tussen werk en zorg. Dat is de reden
dat de ChristenUnie een kindgebonden budget
wil. Niet de kinderopvang moet het geld
krijgen, maar de ouders. Dan kunnen zij beslissen
op welke manier en wáár ze hun kin-
ChristenUnie - 2003

deren opvoeden. Het is nodig dat de financiële
druk op ouders om allebei te werken,
wordt beperkt. Dat kan via het belastingstelsel
en door een groter aanbod van betaalbare woningen.
Omdat het gezin zo belangrijk is, wil
de ChristenUnie het uiteengaan van ouders
voorkomen door opvoedingsondersteuning en
bemiddeling bij echtscheiding. Alleenstaande
ouders zijn in de eerste plaats verantwoordelijk
voor hun gezin. Dus zolang er jonge kinderen
zijn geldt voor hen geen sollicitatieplicht.
De ChristenUnie hecht veel waarde aan het
huwelijk. Het huwelijk staat alleen open voor
één man en één vrouw.
Onderwijs is van groot belang in de opvoeding
en in het overdragen van waarden en
normen. Vrijheid van onderwijs betekent dat
de identiteit van scholen is gewaarborgd. Dan
kunnen de kinderen op school leren wat thuis
ook belangrijk wordt gevonden. Jonge kinderen
moeten zoveel mogelijk in een vertrouwde
omgeving les krijgen. Dus moeten basisscholen
in kleine dorpen zo mogelijk openblijven.
In het onderwijs zélf wil de ChristenUnie minder
bemoeizucht, minder regels van de overheid.
En de regels die er zijn, moet de overheid
niet telkens veranderen; het onderwijs
heeft rust nodig.
De ChristenUnie maakt zich verder sterk voor:
- meer financiële armslag voor de gezinnen
- het maximeren van de WAO tot 54 uur per
huishouden
- arbeidsconflicten oplossen zonder beroep op
collectieve middelen (WAO, WW)
- versterking van het beroepsonderwijs
- verlofmogelijkheden voor vrijwillige bestuurders
van scholen
- betere toegankelijkheid van parkeerplaatsen
en gebouwen voor gehandicapten
- meer voorlichting aan jongeren over risicogedrag:
drugs, alcohol en seks
- het weren van seks en geweld op de tv
- Veiligheid en betrouwbaar bestuur
Wat te denken van tienjarige crimineeltjes? Of
het doodslaan van iemand, omdat hij een ander
op zijn gedrag aanspreekt? Autoradio’s en
laptops die nergens meer veilig zijn? Nederland,
wereldmarktleider in de xtc-productie?
De overheid moet normen stellen en handhaven.
Veiligheid en betrouwbaarheid, daar moet
de overheid voor stáán. De overheid mag niet
gedogen dat wetten met voeten getreden worden.
De ChristenUnie wil de handel in softdrugs
aanpakken. De coffeeshops moeten
dicht. Criminaliteit, ook de kleine criminaliteit,
moet snel en hard aangepakt worden. Er
zijn meer agenten, meer rechters en meer cellen
nodig. Onze veiligheid is gebaat bij een
goede ‘herinburgering’ van gestrafte misdadigers.
Een goed begin is het uitsluiten van
drugsgebruik in gevangenissen. En wie zijn
straf heeft uitgezeten, moet weer kansen krijgen
om een volwaardige deelnemer van de samenleving
te worden. We moeten niet berusten
in drugsgebruik. De ChristenUnie is vóór
verplicht afkicken van verslaafden, in het belang
van de verslaafde zelf. Tegelijk moet gewerkt
worden aan de opbouw van een nieuw
leven ná de verslaving. Handel in en misbruik
van vrouwen is verschrikkelijk. De Christen-
Unie wil het bordeelverbod terug. Tegelijkertijd
moeten er meer programma’s voor
prostituees komen, waarmee zij uit de prostitutie
kunnen stappen.
Veiligheid is een zaak van ons allemaal; niet
alleen de overheid is daarvoor verantwoordelijk,
maar ook de burgers. De ChristenUnie
wil daarom mensen verplichten de politie in
te lichten over vandalisme of criminaliteit.
Burgerinzet bij de bestrijding van criminaliteit
en de aanhouding van verdachten wordt
beloond.
De ChristenUnie maakt zich verder sterk voor:
- het stimuleren van plaatselijke initiatieven
voor waarden en normen of veiligheid, zoals
in Gouda of Amersfoort
- een verbod op gokken en het sluiten van casino’s
- een handvest voor de rechten én de plichten
van de burger
- het tegengaan van aanzet tot haat en geweld
onder het mom van religie
- een evenementen-belasting om buitensporige
politie-inzet te bekostigen
134
Samen leven naar bijbelse waarden
- Samen sterk voor kwetsbaren
Nederland is rijk en goed geordend. Maar veel
mensen merken daar te weinig van. Ondanks
onze welvaart zijn er veel dak- en thuislozen,
verslaafden, mensen zonder werk, mensen in
uitzichtloze schuldsituaties. De samenleving
vertoont scheuren. Individualisme, materialisme
en gebrek aan aandacht voor de medemens
gaan ten koste van het sámen leven. Als
burgers, bedrijven en de overheid zijn we samen
verantwoordelijk voor mensen die niet
kunnen meekomen. De overheid is daarbij ‘een
schild voor de zwakke’. Als mensen geen geld
kunnen verdienen, zorgt de overheid voor een
fatsoenlijke uitkering. Maar, wie niet wil werken
en dat wel kan, ‘zal ook niet eten’. De
overheid moet misbruik van de sociale zekerheid
en belastingontduiking aanpakken. Er
zijn harde afspraken met het bedrijfsleven nodig
om gehandicapten en gedeeltelijk arbeidsongeschikten
aan werk te helpen.
Als opstap naar regulier werk moeten er gesubsidieerde
(Melkert)banen blijven. Klassenassistenten
en stadswachten bijvoorbeeld doen
prima werk.
De ChristenUnie wil een goed stelsel van zorg
voor zieken en ouderen. Maar, hier ligt ook
een grote verantwoordelijkheid van de burgers
zelf. Daarom willen we de mantelzorg stimuleren.
Zeker in deze tijd van vergrijzing is het
noodzakelijk dat er meer mogelijkheden komen
om ouders thuis te verzorgen.
De wachtlijsten moeten weg. Dit willen we
bereiken door de behoeften van de patiënt
centraal te stellen. Want behoeften bepalen het
aanbod van de zorg. Een persoonsgebonden
budget past daar goed in. De ChristenUnie
wil een sociaal gezondheidszorgstelsel. Gezonde
mensen ‘helpen’ daarin de zieken. Jongeren
betalen mee met de ziektekosten van
ouderen. Daarom wil de ChristenUnie een
inkomensafhankelijke basisverzekering voor
iedereen, met de mogelijkheid om daarnaast
aanvullende verzekeringen af te sluiten.
Opkomen voor stervenden is niet meer dan
een bewijs van beschaving en betrokkenheid.
De ChristenUnie wil meer aandacht en geld
voor pijnbestrijding en stervensbegeleiding.
Hospices kunnen hierin een belangrijke rol
spelen. Ongewenst zwangere meisjes en vrouwen
laten we niet in de steek. Een landelijk
netwerk van opvanghuizen is nodig. Veel vrouwen
raken in psychische problemen na een
abortus. Ook zij moeten kunnen rekenen op
goede hulp en begeleiding.
De ChristenUnie maakt zich verder sterk voor:
- meer opleidingsplaatsen voor huisartsen en
medisch specialisten
- openhouden kleine ziekenhuizen voor eerste
opvang en dagelijkse zorg
- het opnemen van recht op leven in de grondwet
- levensbeschouwelijke zorginstellingen
- harde aanpak misbruik van sociale zekerheid
en belastingontduiking
- wettelijke bescherming en bevordering van
het gebruik van de Nederlandse taal
- een verbod op het gebruik van menselijke
embryo’s voor medische proeven
- Gezonde economie,goed rentmeesterschap
We mogen de aarde gebruiken, maar niet vérbruiken.
Ook dat is een bijbelse waarde. Een
gezonde economie put de schepping, en dus
zichzelf, niet uit. Generaties na ons moeten
niet alleen de vruchten van de economie kunnen
plukken, maar ook in een aantrekkelijke
omgeving kunnen leven. In de ruimtelijke ordening
stelt de ChristenUnie het karakter van
het landschap centraal. Natuurbehoud is noodzaak.
Landbouw is van groot belang voor de Nederlandse
samenleving. Zowel voor de voedselproductie
als voor het landschap. Boeren verdienen
daarvoor meer waardering: eerlijke prijzen
voor hun producten en betere beloning
voor het onderhoud van de groene ruimte. En
ze moeten kunnen werken met minder regels;
boeren zijn nu teveel tijd kwijt met het toepassen
van allerlei bureaucratische voorschriften.
De ChristenUnie maakt zich sterk voor
het gezinsbedrijf.
Een duurzame en gezonde economie bouwt
én de staatsschuld af én de milieuschuld.
Klimaatveranderingen en verschraling van de
natuur vergroten die milieuschuld alleen maar.
ChristenUnie - 2003

- Goed beheer van de schepping is noodzakelijk.
Dat vraagt inspanningen van overheid,
producenten en consumenten. De overheid
moet heldere milieueisen stellen en deze handhaven.
En daarbij geldt: de vervuiler betaalt.
De kosten voor het milieu of de gezondheid
komen terug in de prijs van
producten. Dit stimuleert investeringen in
schone techniek en energiezuinige productie
(methoden). Automobilisten moeten niet betalen
voor het bezit, maar voor het gebruik
van hun auto. Daarom wil de ChristenUnie
de motorrijtuigenbelasting afschaffen en vervangen
door een heffing per gereden kilometer.
Op het platteland is deze heffing lager dan
in gebieden met voldoende openbaar vervoer.
De ChristenUnie wil een betere benutting van
de wegen en grotere investeringen in het openbaar
vervoer.
Een gezonde economie raast niet zeven dagen
per week 24 uur per dag door. God gaf niet
voor niets een rustdag. De ChristenUnie wil
dat zoveel mogelijk mensen van die rustdag
kunnen genieten. Dus streven wij naar winkelsluiting
op zondag. Het laten rijden van vrachtwagens
op zondag is niet nodig en moet worden
tegengaan.
De ChristenUnie maakt zich verder sterk voor:
- terugkeer van de minister voor milieu
- een verbod op kloneren
- het waarborgen van een gentechvrije voedsel-
keten
- preventieve vaccinatie bij ziekte-uitbraken
- het vergemakkelijken van bedrijfsovername
door jonge boeren
- het betrekken van vissers bij de voorbereiding
en uitvoering van beleid
- het stimuleren van groene stroom
- een verbod op boringen in de Waddenzee
zolang de energievoorraad voldoende is
- het tegengaan lichthinder van wegverlichting
in natuurgebieden
- een heffing op vliegbewegingen
- meer vrachtvervoer per schip en meer investeringen
in alternatieve vervoerswijzen zoals
ondergronds transport
- Gerechtigheid zonder grenzen
De verantwoordelijkheid van Nederland gaat
verder dan Lobith of Vaals. Gelukkig geven
veel Nederlanders geld aan allerlei doelen in
de Derde Wereld. Maar ook de overheid moet
meer geld vrij maken en ‘eerlijke handel’ stimuleren.
Veel landen hebben vóór alles hulp
nodig bij het opbouwen van een goed bestuur.
Daarom komt de ChristenUnie op voor de
mensenrechten en het bevorderen van het
recht op godsdienstvrijheid.
Elk jaar ontvluchten miljoenen hun land,
omdat ze die vrijheden niet hebben. Honderdduizenden
gaan richting Europa. Het opkomen
voor de vreemdeling is een christelijke
plicht. Voor politieke vluchtelingen of mensen
die om hun godsdienst worden vervolgd,
moet er een wijkplaats zijn, anders zouden wij
meewerken aan hun onderdrukking. De opvang
van vluchtelingen en de toetsing van asielaanvragen
moet plaatsvinden in de regio waar
vluchtelingen vandaan komen. Nederland kan
niet onbeperkt mensen opnemen. We kunnen
ons wel inzetten voor verbetering van economische
perspectieven en opvang van vluchtelingen
elders op de wereld. Dit is één van de
redenen waarom de ChristenUnie het budget
voor ontwikkelingssamenwerking wil verhogen
en zich wil blijven inzetten voor vredesoperaties.
Ook als daarvoor Nederlandse troepen
nodig zijn.
Wie geen vluchtelingenstatus krijgt, moet zo
snel mogelijk terug naar het land van herkomst.
Maar ‘ga heen en wordt warm’ is ál te
makkelijk. Goede terugkeerprogramma’s kunnen
een moeizame terugkeer lichter maken.
Asielzoekers hebben recht op snelle besluitvorming.
En in de wachttijd mogen ze aan
het werk of naar school, maar zonder sociale
zekerheidsrechten op te bouwen. Wie mág
blijven, móet inburgeren. Beheersing van het
Nederlands en kennis van de Nederlandse cultuur
en historie is een vanzelfsprekende eis.
De staat Israël is het nationale tehuis voor de
joden en verdient politieke steun. De Nederlandse
ambassade dient in Jeruzalem te worden
gevestigd, de ongedeelde hoofdstad van
de staat Israël. Veilige en erkende grenzen voor

Samen leven naar bijbelse waarden
Israël en het afzweren van terrorisme zijn een
absolute voorwaarde voor vrede.
De Europese Unie moet minder beloven en
meer doen. Dit kan als de EU zich op een
beperkt aantal taken richt, maar deze wel daadkrachtig
uitvoert. De nationale staten blijven
binnen de EU de belangrijkste spelers.
De ChristenUnie maakt zich verder sterk voor:
- verdubbeling door de overheid van elke euro
die de burger geeft aan ontwikkelingssamenwerking
- een slagvaardig Europees bestuur met behoud
van beleidsruimte voor nationale overheden
- het afbouwen van exportsubsidies op
landbouwproducten
- een grotere rol voor maatschappelijke organisaties
bij armoedebestrijding
- groei budget ontwikkelingssamenwerking
naar 1 % van het BNP
- een goed leger voor conflictpreventie en
conflictbeheersing
ChristenUnie
De ChristenUnie is een partij van christenen.
In 2000 is ze ontstaan uit de samenvoeging
van RPF en GPV. Namens de ChristenUnie
zitten mannen en vrouwen in de Tweede Kamer,
Eerste Kamer, het Europees Parlement,
Provinciale Staten of een van de honderden
gemeenteraden. De ChristenUnie telt bijna
30.000 leden en is daarmee de vijfde ledenpartij
van Nederland. Momenteel heeft de
ChristenUnie vier zetels in de Tweede Kamer.
De ChristenUnie is een levendige en goed
georganiseerde partij. Er is een grote en actieve
jongerenvereniging (PerspectieF), een
bestuurdersvereniging, een wetenschappelijk
instituut en een vormingscentrum. Deze staan
de partij met raad en daad bij.
De ChristenUnie maakt publicaties, geeft tijdschriften
uit en organiseert cursussen en conferenties.