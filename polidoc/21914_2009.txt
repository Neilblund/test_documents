VOORWOORD
Met VLeerst! presenteert de Vlaams Belang-fractie in het Vlaams Parlement haar programma voor de
Vlaamse verkiezingen van 7 juni 2009.
In dit programma wordt duidelijk gemaakt dat de Vlaamse Regering van de Ministers-presidenten Yves
Leterme en Kris Peeters op het veld helemaal niet de succesvolle “investeringsregering” was voor wie ze
zichzelf vijf jaar lang heeft uitgegeven.
Deze door de CD&V geleide regering heeft de vele verkiezingsbeloften niet in realiteit weten om te
zetten. De wachtlijsten in de zorgsector (zowel in de gehandicaptensector als in de jeugdzorg) en in de
sociale huisvesting zijn langer dan ooit, de alternatieve financiering via pps-constructies van een aantal
grote infrastructuurprojecten (missing links, inhaaloperatie in de scholenbouw, enz…) zijn blijven steken
in goede voornemens allerhande en van enige realisatie van het communautaire luik van het Vlaams
Regeerakkoord van 22 juli 2004 is al helemaal geen sprake. Tijdens de zogenaamde
“gemeenschapsdialoog” liet Minister-president Peeters zich als een schoothondje in de luren leggen door
de Franstaligen die de facto helemaal niet bereid bleken tot het geven van enige “garanties” m.b.t. het
B-H-V- dossier en de kwestie van de drie niet-benoemde burgemeesters.
VLeerst! is echter veel meer dan een kritiek op het beleid van de Vlaamse Regering. Met
VLeerst! bewijst het Vlaams Belang eens te meer dat het – zeker in het licht van de financieeleconomische
crisis en de opnieuw stijgende werkloosheid – ook een sociale volkspartij is en blijft. Het
Vlaams Belang pleit o.a. vanuit het principe “Vlaamse jobs in Vlaamse handen !” voor de ontwikkeling
van een levensvatbare eigen Vlaamse productie-economie en het behoud van de industriële tewerkstelling
in Vlaanderen.
In VLeerst! breekt het Vlaams Belang ook een lans voor een zorgzaam en sociaal Vlaanderen waarbij de
wachtlijsten in de diverse zorgsectoren zo snel mogelijk worden weggewerkt, er meer betaalbare
woningen voor de modale Vlaming worden gerealiseerd, de stijgende armoedeproblematiek wordt
aangepakt, een volwaardige ouderenzorg wordt uitgebouwd en er eindelijk een gezinsvriendelijk beleid
wordt uitgewerkt.
Ook nu pleit het Vlaams Belang als enige partij voor echte keuzevrijheid in het onderwijs en de
onderwijsfinanciering wordt losgekoppeld worden van de politiek correcte, maar onderwijskundig
irrelevante factoren waarop zij nu gestoeld is.
VLeerst! maakt ook duidelijk dat zonder een grondige staatshervorming het sociaal-economische
actieplan “Vlaanderen in Actie” er niet zal in slagen om Vlaanderen als in de groep van Europese
topregio’s te positioneren. De consolidatie en verdere uitbouw van de Vlaamse welvaart kan enkel
worden verzekerd mits Vlaanderen de essentiële hefbomen voor haar welvaart zoals een eigen
werkgelegenheidsbeleid, fiscale autonomie en sociale zekerheid zelf in handen kan nemen.


VLeerst! toont ook de weg naar een veiliger Vlaanderen en een Vlaanderen dat gastvrij is voor diegenen
die zich aanpassen en via een duidelijke bereidheid tot inburgering aantonen dat zij zich onze manier van
leven en denken willen eigen maken. Dit betekent dat de steeds verder oprukkende islamisering van onze
Vlaamse steden wordt gestopt en opnieuw voluit wordt geïnvesteerd in de leefbaarheid van onze steden
en gemeenten.
In pleit het Vlaams Belang ook nog eens ondubbelzinnig voor meer directe democratie in
Vlaanderen. Naast de invoering van de bindende volksraadpleging stellen wij ook een decreetgevend
initiatiefrecht voor de Vlamingen voor. Tegelijk is ook duidelijk dat de huidige, gepolitiseerde ministeriële
kabinetten dienen te worden afgeschaft !
De Vlaams Belang-fractie heeft de voorbije vijf jaar in het Vlaams Parlement het beleid van de regeringen
Leterme en Peeters scherp op de korrel genomen. Tegelijkertijd werd het reeds in de vorige legislatuur
gestarte VL+-project verder gezet waarbij via de “VL+-Nieuwsbrieven” en de elektronische “VL+-
Nieuwsbrief” (e-mail) regelmatig werd bericht over het oppositiewerk van het Vlaams Belang in het
Vlaams Parlement. Hiernaast bracht de fractie de voorbije maanden en jaren ook nog een aantal
doelgroepen zoals de land- en tuinbouwers en de zelfstandigen via de uitgave van specifieke
nieuwsbrieven regelmatig op de hoogte van de Vlaams Belang-standpunten en werkzaamheden rond hun
specifieke belangen.
In VLeerst treft u dan ook heel wat concrete vruchten aan van dit nimmer aflatende en grondige
oppositiewerk van onze 29 Vlaamse parlementsleden. Terwijl de Vlaamse Regering er niet langer in slaagt
om een coherent en krachtig Vlaams beleid te voeren formuleert het Vlaams Belang met
VLeerst! talrijke onderbouwde voorstellen voor een veilig, leefbaar, welvarend en dus onafhankelijk
Vlaanderen !
Filip Dewinter Marijke Dillen
Fractievoorzitter Voorzitter Programmawerkgroep


I.Vlaanderen op eigen kracht
Gebrek aan inzicht. De Vlaamse Beweging is bijna even oud als de Belgische staat. Van meet af aan
hebben de ‘Vlaamsgezinden’ de onderdrukking van de Vlamingen in België aan de kaak gesteld.
Alhoewel de Belgische machthebbers weinig positieve signalen gaven en ze de Vlaamse Beweging zoveel
mogelijk tegenwerkten, bleef de grote meerderheid van de Vlamingen tegen beter weten in geloven dat ze
binnen het Belgische staatsverband moesten blijven en ze hun programma door Belgische
staatshervormingen konden realiseren.
Veel Vlamingen pleitten voor federalisme. Zolang de Franstaligen in België de touwtjes stevig in handen
hadden, verzetten deze zich evenwel tegen elke vorm van federalisme. Pas toen de Vlamingen sterker
werden, en door hun demografische meerderheid en toenemende economisch gewicht de macht in
België dreigden over te nemen, werd ‘federalisme’ bespreekbaar voor de Belgische machthebbers.
Het Belgisch federalisme kwam er niet als tegemoetkoming aan de Vlamingen, maar als een manier om
de groeiende Vlaamse macht te kanaliseren en om te verhinderen dat de Vlamingen de Belgische staat
zouden overnemen. Het was een geniale vondst. Aan de Vlamingen werd de indruk gegeven dat aan hun
eisen werd tegemoet gekomen, terwijl de Vlaamse kracht in feite werd geneutraliseerd.
Al bij de eerste staatshervorming werd duidelijk dat het de Vlamingen totaal aan strategisch inzicht
ontbrak. Bij de grondwetsherziening van 1970 verkregen de Franstaligen de pariteit. Elke Belgische
regering zou vanaf dan evenveel Nederlandstalige als Franstalige ministers tellen. De Waalse minderheid
was dus in staat om op ieder ogenblik de Belgische regering te doen vallen en de Vlamingen dus te
chanteren. Bovenop de pariteit kwamen er tweederde- en dubbele meerderheden en de
alarmbelprocedure. Dit alles gaf aan de Waalse minderheid een ongehoorde machtspositie van waaruit ze
elke verandering van de machtsverhoudingen kon blokkeren.
De opeenvolgende staatshervormingen kwamen altijd weer volgens hetzelfde stramien tot stand:
Vlaamse toegevingen in ruil voor een herverdeling van geld en bevoegdheden die ook Wallonië ten
goede kwam en die onze hoofdstad Brussel uit Vlaanderen losweekte. De erkenning van Brussel als
volwaardig gewest was het sluitstuk van een noodlottig proces dat alleen te verklaren is door de tamheid,
de onderdanigheid en het schrijnend gebrek aan strategisch inzicht aan Vlaamse zijde.
Verslaafd aan Vlaams geld. Het Vlaams-nationalisme is niet te herleiden tot een loutere centenkwestie.
Toch zijn sociale zekerheid, staatsschuld, welvaart, belastingen en werkloosheid belangrijke
aangelegenheden waardoor de meeste Vlamingen zich rechtstreeks aangesproken voelen. De financiële
transfers vormen bijgevolg geregeld de kern van het Vlaams-nationaal betoog.
De geldstromen zijn ontstaan omdat men in Wallonië in de tweede helft van de 20ste eeuw een beleid
gevoerd heeft dat veel socialistischer was dan in Vlaanderen. Veel meer dan in Vlaanderen werd in
Wallonië de indruk gewekt dat de overheid in staat was alles op te lossen, als ze er maar genoeg geld
tegenaan gooide. Omwille van deze mentaliteit gaf de overheid relatief meer uit in Wallonië dan in
Vlaanderen. Hierdoor werd Wallonië een deficitaire regio. De werkloosheid groeide. Wallonië geraakte in
een vicieuze cirkel en de transfers groeiden alleen maar aan.


Wallonië is verslaafd aan Vlaams geld. De PS garandeert dat ze dit geld zullen blijven krijgen op
voorwaarde dat de Walen voor haar stemmen. Door de blijvende geldstroom vanuit Vlaanderen
ontbreekt de prikkel om initiatief te nemen en zelfredzaam te worden.
Alle studies wijzen uit dat de geldstroom van Vlaanderen naar Wallonië niet opdroogt, integendeel. Van
het fameuze Marshallplan dat Wallonië een nieuw economisch elan moest geven, valt tot nader order nog
niet veel te merken. Het verschil in bruto binnenlands produkt (BBP) per inwoner tussen Vlamingen en
Walen bedroeg in 1995 33,25 % en was in 2004 al opgelopen tot 36,93 %. De investeringsgraad in
Vlaanderen bedroeg in 2004 62,34 %, het aandeel van Wallonië is amper 21,89 %!
Elke Vlaming betaalt jaarlijks meer dan 2.000 euro aan Wallonië. De Nationale Bank van België
analyseerde de bestaande transfers via de federale begroting en via de solidariteitsmechanismen. Hieruit
blijkt dat het Vlaams Gewest voor alle categorieën (geldstromen in de directe belastingen, indirecte
belastingen, Bijzonder Financieringswet en federale dotaties) een netto-betaler is. Het Waals Gewest
daarentegen is nagenoeg overal ontvanger van federale (para)fiscale middelen en ook het Brussels
Gewest is globaal een netto-ontvanger.
Ook de Bijzonder Financieringswet is nadelig voor Vlaanderen. In principe worden de federale middelen
uit de personenbelasting verdeeld volgens het lokalisatiecriterium maar de verdeling wordt echter
gecorrigeerd door de solidariteitstussenkomst waarbij een gewest waar de personenbelasting per inwoner
onder het rijksgemiddelde ligt, recht heeft op bijkomende middelen. Hierdoor hebben Wallonië en
Brussel recht op extra middelen uit Vlaanderen.
Aan de federale uitgavenzijde verlopen de transfers via de sociale zekerheid. Hier komen vooral de
verschillende regionale situaties inzake vergrijzing en arbeidsmarkt tot uiting. De hogere
werkloosheidsgraden in Wallonië en Brussel veroorzaken betekenisvolle transfers via
werkloosheidsuitkeringen van respectievelijk 619 en 425 miljoen euro. Ook in de gezondheidszorg zijn
Wallonië en Brussel netto-ontvangers. Wallonië ontvangt ook relatief meer invaliditeitsuitkeringen en
uitkeringen voor beroepsziekten dan de andere gewesten. Vlaanderen is bovendien een netto-betaler van
kinderbijslag ten voordele van de overige twee gewesten en via het leefloon en de overige sociale
uitkeringen (de fondsen voor bestaanszekerheid, het fonds voor de sluiting van ondernemingen,
uitkeringen aan gehandicapten, inkomensgarantie voor ouderen, enz…) draagt Vlaanderen eveneens fors
bij, voornamelijk richting Wallonië.
De totale transfer (inbegrepen de bijna 6 miljard euro via de intresten op de schuld) vanuit Vlaanderen
bedraagt meer dan 12,68 miljard euro per jaar. De Vlamingen verliezen op deze manier meer dan 7% van
hun BBP. Dit is een afdracht van meer dan 2.000 euro per Vlaming per jaar. Dit is wellicht de hoogste
transfer binnen een federaal land, waar ook ter wereld. Het is zeker hoger dan wat West-Duitsers
afdragen aan het voormalige Oost-Duitsland.
De kloof tussen Vlaanderen en Wallonië wordt steeds groter en bijgevolg moet Vlaanderen in
toenemende mate ‘solidair’ zijn met zijn ondankbare zuiderbuur. Het voortbestaan van België kost aan
de Vlamingen bijzonder veel geld. De reserves die Vlaanderen broodnodig heeft om zijn eigen sociale
zekerheid veilig te stellen en zich voor te bereiden op de vergrijzing, worden volledig afgeroomd. De
Vlaamse ondernemers moeten zich in hun concurrentie met het buitenland laten beperken door
Belgische handicaps.


Zelfs een nieuwe staatshervorming lukt niet meer… Het ingewikkelde Belgische federalisme, met
zijn gemeenschappen en gewesten en onwaarschijnlijke instellingen als een ‘Verenigde Vergadering van
de Gemeenschappelijke Gemeenschapscommissie van het Brussels Hoofdstedelijk Gewest’, is hopeloos
inefficiënt. Veel bevoegdheden zijn verdeeld over het federaal niveau enerzijds en de gemeenschappen of
gewesten anderzijds. Zelfs zeer gematigde Vlamingen begrijpen dat er verdere bevoegdheidsoverdrachten
nodig zijn om te komen tot wat men ‘homogene bevoegdheidspakketten’ noemt. Alleen zo is een goed
bestuur mogelijk.
Begin 1996 startte de Commissie voor Staatshervorming van het Vlaams Parlement een reeks
hoorzittingen en besprekingen met de bedoeling om in Vlaanderen een zo groot mogelijke consensus te
vinden rond nieuwe bevoegdheidsoverdrachten van de Belgische federatie naar Vlaanderen. Dit
verlanglijstje werd in 1999 afgewerkt en gestemd. De teksten werden bekend als de ‘Vijf Resoluties van
het Vlaams Parlement’. Ze werden later geactualiseerd. Het Vlaams regeerakkoord van 2004 verwijst
uitdrukkelijk naar deze resoluties. Voor de Vlamingen die (nog) niet voor onafhankelijkheid kiezen, zijn
deze teksten een leidraad. Ze geven aan hoe de overgrote meerderheid van de Vlamingen invulling wil
geven aan de Belgische federatie. Maar meer dan tien jaar na het begin van de hierboven vermelde
werkzaamheden staan de Vlamingen nog nergens. Een grondige hertekening van de Belgische federatie is
voor Wallonië onbespreekbaar. Vlamingen en Walen praten wel over ‘België’ en over ‘federalisme’, maar
ze bedoelen er iets compleet verschillend mee.
Vlaams Regeerakkoord niet uitgevoerd. De Vlaamse Regering had de verwezenlijking van de ‘Vijf
Resoluties’ in haar regeerakkoord ingeschreven, maar ze is er niet geslaagd om ook maar een klein
succesje te boeken. De Franstaligen slaagden er de voorbije twaalf maanden zelfs in om de uitvoering
van het Octopusakkoord van februari 2008 over de zgn. “eerste fase” van de staatshervorming (de
zogenaamde borrelhapjes: sociale economie, huurwetgeving, het Fonds voor Collectieve uitrustingen, de
onteigeningswetgeving, het Kringloopfonds, het Belgisch Interventie- en Restitutiebureau, enz…) te
blokkeren. De Franstaligen beschreven deze eerste fase overigens als “des détails marginaux”, “un
transfert des compétences très limité, qui est anecdotique. ” en “des transferts limité de compétences
accessoires.». Maar zelfs dit gunden ze dus niet aan de Vlamingen.
Lege handen. Minister-president Kris Peeters droomde luidop van een “Copernicaanse omwenteling”
waarbij het politiek gewicht bij de deelentiteiten zou komen te liggen, en de federale instellingen zich tot
een ondersteunende rol zouden beperken. Het is bij dagdromen gebleven. Kris Peeters is nooit erg
concreet geweest. Een “Copernicaanse omwenteling” impliceert toch de volledige overheveling van de
personenbelasting, het arbeidsmarktbeleid, het werkgelegenheidsbeleid, de vennootschapsbelasting, de
normerings-, uitvoerings- en financieringsbevoegdheid betreffende het volledige gezondheids- en
gezinsbeleid met inbegrip van de gezondheidszorgverzekering en de gezinsbijslagen, de
verkeerswetgeving en het verkeersveiligheidsbeleid, het energiebeleid, het volledige justitiële
welzijnsbeleid met het jeugdsanctierecht, de wetgeving over de handelsvestigingen, de organisatie van de
civiele bescherming en de brandweer,… naast de splitsing van de NMBS, de telecommunicatie, het
wetenschap- en technologiebeleid,…?
Na de mislukte pogingen van Yves Leterme om tot een nieuwe Belgische staatshervorming te komen,
wilde Kris Peeters het via een zogenaamde ‘gemeenschapsdialoog’ proberen. Er moesten concrete
resultaten en dus deelakkoorden worden geboekt vóór de verkiezingen van 7 juni 2009. Uiteindelijk
moest ook Kris Peeters toegeven dat hij geen enkele vooruitgang kon boeken. Het mislukken van de
gemeenschapsdialoog werd definitief het lot bezegeld van het communautaire luik van het Vlaams
Regeerakkoord van 22 juli 2004 en blijven de CD&V en N-VA met lege handen achter.


Ondertussen heeft de financieel-economische crisis het debat over de staatshervorming naar de
achtergrond verdrongen. De financieel-economische crisis zal uiteraard niet meteen verdwijnen.
Vlaanderen heeft op dit ogenblik niet de bevoegdheden om de effecten van de financieel-economische
crisis met o.a. groeiende werkloosheid doeltreffend aanpakken. We kunnen dus niet de belasting op
arbeid gevoelig verlagen, een doorzichtig fiscaal beleid voeren, een moderne gezondheidszorg uitbouwen,
een toekomstgericht gezinsbeleid en een gedurfd mobiliteitsbeleid uittekenen,… En het Belgische niveau
is hopeloos geblokkeerd.
Elke vraag om de bevoegdheden te herschikken, stoot op het Franstalig ‘non’. Dat mag niet
verwonderen. Het Belgisch federalisme heeft immers niets te maken met het streven naar efficiëntie en
goed beleid. Het hoofddoel was en is om aan de Vlamingen de illusie van autonomie te geven, terwijl de
Franstalige machtspositie en de geldstroom naar Wallonië blijven bestaan. Ondertussen draaien de
Belgische instellingen vierkant. Er is geen Belgisch model. Er is geen federale loyaliteit. Er is alleen maar
de permanente blokkering, het afdreigen, het compenseren en het afkopen. Het perverse van het
mechanisme zit hem in de onmogelijkheid voor Vlaanderen om de situatie nog te verbeteren. Wallonië
kan elke beslissing van de Vlaamse meerderheid blokkeren. Wallonië kan verhinderen dat de geldkraan
wordt dichtgedraaid. Met deze spelregels kan Vlaanderen niet winnen, en Wallonië kan verhinderen dat
de spelregels gewijzigd worden. De oplossing kan dan ook nooit liggen in nog maar eens een rondje
Belgische staatshervorming.
De Vlamingen hebben veel te lang gewikt en geaarzeld. Ze zijn veel te lang teruggeschrokken voor de
waarheid. Veel te lang hebben ze gezegd: ‘Met België als het kan, zonder België als het moet’. Maar het
kan niet mét België.
En steeds meer Vlamingen zien dit in. Toen in 1977 een aantal Vlaams-nationalisten definitief afstand
namen van de onzalige weg om door middel van staatshervormingen en de onvermijdelijk bijhorende
toegevingen stilaan meer autonomie voor Vlaanderen te verwerven, en ze met de nieuwe partij ‘Vlaams
Blok’ voluit voor Vlaamse onafhankelijkheid opteerden, werden ze beschouwd als een marginaal groepje
van wereldvreemde idealisten. Nu is Vlaamse onafhankelijkheid uitgegroeid tot het alternatief voor het
geblokkeerde België. Verschillende opiniepeilingen tonen aan dat ondertussen bijna de helft van de
Vlamingen onafhankelijkheid wel ziet zitten. Alleen al dreigen met onafhankelijkheid zou een sterk
wapen zijn. Helaas missen de meeste Vlaamse politici karakter en ruggengraat om dit wapen te
gebruiken.
De voorbije legislatuur bleek de Vlaamse Regering opnieuw niet veel meer te zijn dan de reservebank van
de federale regering. Yves Leterme, Inge Vervotte en Steven Vanackere (allen CD&V) ruilden een
Vlaamse voor een federale ministerspost in. De Vlaamse Regering werd voortdurend mee gesleurd in een
spiraal van Vlaamse communautaire toegevingen en halfslachtige compromissen rond onder andere
B-H-V en de gemeenschapsdialoog, die moet dienen om de gammele federale constructie rond de
regeringen Leterme en Van Rompuy overeind te houden.
Zelfs Brussel-Halle-Vilvoorde geraakte niet gesplitst. Nog steeds kunnen de Waalse partijen vanuit
Brussel en heel Wallonië stemmen ronselen in Vlaams-Brabant. Deze praktijk is een manifeste
overtreding van het gelijkheidsbeginsel en moet stoppen. Zolang de splitsing van het kiesarrondissement
Brussel-Halle-Vilvoorde er niet komt, hebben de Franstalige politieke partijen er electoraal baat bij om de
verfransing van de Vlaamse rand rond Brussel in de hand te werken.


Onder impuls van een groep burgemeesters uit Vlaams-Brabant en de niet aflatende druk van het Vlaams
Belang raakte dit dossier de voorbije vijf jaar weer bovenaan de politieke agenda. Al meer dan veertig jaar
bijten de Vlamingen hun tanden stuk op de terechte vraag om de kieskring en het gerechtelijk
arrondissement te splitsen. In het Vlaams regeerakkoord werd de eis tot splitsing uitdrukkelijk
opgenomen en dit “onverwijld” en zonder het betalen van een “prijs”. De voorbije jaren werden in het
federale parlement wetsvoorstellen voor de splitsing van de kieskring uitgewerkt en in de bevoegde
Commissie uiteindelijk goedgekeurd. Via verschillende belangenconflicten verhinderen de Franstaligen
nu al maandenlang dat het dossier nu verder wordt behandeld in de plenaire vergadering en de splitsing
een feit wordt. De Vlaamse traditionele partijen blaffen wel, maar ze bijten nooit. Ze durven niet de stok
achter de deur gebruiken die ze nota bene zelf in het Vlaams Regeerakkoord hebben opgenomen, met
name dat de Vlaamse regering ,,de institutionele middelen waarover ze in het kader van het coöperatief
federalisme beschikt'' effectief zou gebruiken. De traditionele partijen blijven bereid om na de
verkiezingen van 7 juni over B-H-V te “onderhandelen” en bijgevolg ook een zware prijs te betalen.
Het Vlaams Belang eist :
-  correcte splitsing van het kiesarrondissement én het gerechtelijke arrondissement Brussel-Halle-
Vilvoorde - zonder dat hierover onderhandeld wordt en zonder enige tegenprestatie;
-  afschaffing van de taalfaciliteiten voor Franstaligen in gemeenten van het Vlaams Gewest (zowel
in de rand rond Brussel als in de taalgrensgemeenten).
Wat de Vlamingen nodig hebben… De regimecrisis die na de federale verkiezingen van 10 juni 2007
begon, maakt duidelijk dat Vlamingen en Walen een fundamenteel verschillende weg willen uitgaan. De
overlevingskansen van de Belgische federatie worden later dan ooit ingeschat. Vlaanderen moet niet
alleen durven kiezen voor onafhankelijkheid. Het is nodig om ons op een ernstige manier op de Vlaamse
onafhankelijkheid voor te bereiden en mogelijke valkuilen te vermijden. Daarbij is het van cruciaal belang
dat de onafhankelijkheid op een vreedzame manier gerealiseerd wordt, voldoende democratische
legitimatie heeft en tot een probleemloze erkenning van Vlaanderen als onafhankelijke staat leidt.
Buitenlandse voorbeelden (scheiding van Noorwegen en Zweden in 1905, scheiding van Tsjechië en
Slovakije in 1992, scheiding van Servië en Montenegro in 2006) bewijzen dat dit kan.
De Vlamingen hebben een belangrijk strategisch voordeel ten opzichte van de Schotten, de Basken, de
Catalanen en de meeste andere volkeren die naar onafhankelijkheid streven. Vlaanderen is demografisch
de belangrijkste en economisch de sterkste van de twee grote entiteiten binnen de Belgische federatie. De
Schotten kunnen het Verenigd Koninkrijk niet blokkeren. De Basken en de Catalanen kunnen Spanje
niet blokkeren. Maar de Vlamingen kunnen België wel blokkeren.
Er bestaat geen internationaal aanvaarde standaardprocedure om tot onafhankelijkheid te komen.
Verschillende pistes zijn mogelijk: een onafhankelijkheidsverklaring van het Vlaams Parlement, een
referendum, een Vlaams-Waals akkoord,… Aan mogelijke scenario’s is er dus geen gebrek. Wat de
Vlamingen nodig hebben, zijn politici die de politieke moed hebben om het door chantage geblokkeerde
België achter zich te laten en de stap naar Vlaamse onafhankelijkheid te zetten.
Professor Paul van Orshoven verklaarde in “Knack” van 22 augustus 2007: “Er komt een moment waarop
de bestaande wettelijke regelgeving er niet meer toe doet. Ik denk dat steeds meer verstandige mensen er rekening mee
houden dat Vlaanderen finaal kan besluiten uit België te stappen, zonder dat er daarvoor de wettelijke vereiste 2/3
meerderheid dient worden gezocht. Het niet kan blijven duren dat een kleine minderheid de legitieme en democratische
aspiraties van de meerderheid aan haar laars lapt. Ook Tsjechië en Slovakijë zijn uiteen gegaan op een manier waarin de


grondwet niet was voorzien.” (…) “Het is geoorloofd, om in weerwil van de bestaande grondwet met een eenvoudige
meerderheid van Nederlandstalige in Kamer en Senaat om uit te stappen. Legitimiteit hiervoor kan worden ontleend aan
het bestaan van een brede consensus van de Vlaamse bevolking en haar politieke leiders dat het anders moet.”
Het Vlaams Belang gelooft niet langer in Belgische staatshervormingen. Nu de Vlaamse Regering
vaststelt dat Wallonië weigert te onderhandelen over de grondige hertekening van de Belgische federatie
op basis van de “Vijf Resoluties” moet ze een volgende en logische stap durven zetten : de realisatie van
de Vlaamse onafhankelijkheid.
Het Vlaams Belang wil :
-  de Vlaamse onafhankelijkheid zo snel mogelijk gerealiseerd zien;
-  dat de Vlaamse regering - bij verdere weigering van Wallonië om de Belgische federatie grondig te
hertekenen op basis van de ‘Vijf Resoluties’ - meteen overgaat tot de realisatie van de Vlaamse
onafhankelijkheid.
Een onafhankelijk Vlaanderen, een beter Vlaanderen. In de plaats van het federale België moet er
iets komen dat een efficiënter en democratischer beleid mogelijk maakt. Het Belgische staatsverband
moet plaats maken voor een Vlaamse staat. De staat is geen achterhaald concept, ook niet in de 21ste
eeuw. We staan zowat de helft van ons inkomen af aan de staat. In ruil verwachten we een goede
infrastructuur, een verzekerde sociale bescherming, een veilige omgeving, degelijk onderwijs en de
mogelijkheid om ons cultureel te ontplooien. Een Vlaamse staat beschikt over de meeste troeven om die
verwachtingen behoorlijk in te vullen. Het is de entiteit waarbinnen we optimaal met elkaar kunnen
communiceren omdat we dezelfde taal hanteren, waarbinnen voldoende consensus aanwezig is om de
politieke tegenstellingen te overstijgen, waarbinnen solidariteit en samenhorigheid vanzelfsprekend zijn.
Een onafhankelijke Vlaamse staat is de entiteit waar democratische inspraak en besluitvorming optimaal
kunnen tot stand komen.
Een onafhankelijk Vlaanderen zal democratischer zijn dan het federale België. Binnen België zijn zowel
de regeringsvorming als het beleid immers steeds het resultaat van een koehandel tussen Vlaanderen en
Wallonië. De Belgische evenwichten leiden tot moeilijk werkbare coalities en dus tot slecht bestuur. In
een onafhankelijk Vlaanderen, met één parlement en één regering, zal de wil van de kiezer veel beter tot
zijn recht komen. Een minister of een partij die niet langer door de bevolking gewest wordt, kan bij
verkiezingen weggestemd worden. Steeds meer Vlamingen komen daarom op voor Vlaamse
onafhankelijkheid.
Vlaamse onafhankelijkheid geeft aan de Vlamingen niet alleen de kans om afscheid te nemen van de
geblokkeerde Belgische federatie. Het geeft hen ook de mogelijkheid om een nieuwe staat uit te bouwen,
die democratischer en efficiënter functioneert.. De invulling van het onafhankelijk Vlaanderen is een res
publica.
We laten de Belgische constructie, met zes regeringen en zeven parlementen achter ons. In de ‘Proeve
van Grondwet voor Vlaanderen’ die we in 1999 opstelden, kiezen we voor één Vlaamse regering (met
maximum 9 ministers) en één Vlaams Parlement.


Brussel: tweetalige hoofdstad van Vlaanderen. Voor het Vlaams Belang is Brussel in een
onafhankelijk Vlaanderen onze hoofdstad. Brussel vormt een tweetalig gebied. Inzake taalwetgeving
verandert er dus niet veel, behalve dat het onafhankelijke Vlaanderen de taalwetten correct zal toepassen.
Een ruime culturele en taalkundige autonomie zal worden ingericht voor Franstalige bewoners.
Deze toekomstvisie biedt voor alle betrokkenen belangrijke voordelen. Brussel blijft internationaal en
qua bevolking volledig ingebed in zijn natuurlijke omgeving, wat heel wat perspectieven opent voor de
verdere sociaaleconomische ontwikkeling van de stad. Inzake ruimtelijke ordening en mobiliteit is een
afstemming en een interactie met en op het ruimere hinterland perfect mogelijk, wat in alle andere
scenario’s moeilijk of onmogelijk is. Dit is een belangrijke voorwaarde voor de verdere socioeconomische
vooruitgang van Brussel. Bovendien behoudt Brussel haar hoofdstedelijke functie in de
Vlaamse staat en naar alle waarschijnlijkheid ook voor de Europese Unie, zodat zij haar huidige
economische structuur, die hierop is afgestemd, kan behouden en verder ontwikkelen. Vlaanderen van
zijn kant is financieel perfect in staat om de sociale, economische en financiële problemen waar Brussel
mee te kampen heeft de baas te kunnen. Sociaaleconomisch en geopolitiek biedt deze formule dus veruit
de meeste voordelen voor Brussel.
Het Vlaams Belang wil Brussel op institutioneel vlak politiek ontvetten. In plaats van de huidige
Brusselse instellingen, zowel op gewestelijk als op gemeentelijk vlak, pleit het Vlaams Belang voor de
oprichting van één enkel bestuur over gans Brussel.
De verfransingsproblematiek in de Vlaamse Rand. Wie beweert dat het de goede richting uitgaat in
de Vlaamse Rand maakt zichzelf wat wijs. De verdringing van de autochtone inwoners en de
ontnederlandsing van de Vlaams-Brabantse gemeenten in de gordel rond Brussel zetten zich
onverminderd door. De gevolgen doen zich in eerste instantie in de faciliteitengemeenten gevoelen, maar
blijven evenwel niet daartoe beperkt. Die taalfaciliteiten vormen wel een extra aantrekkingskracht uit op
Franstaligen en anderstaligen die in de Rand komen wonen.
Terecht titelde het Vlaamse regeerakkoord in 2004 : “de Vlaamse Rand en de faciliteitengemeenten
verdienen meer aandacht”. Maar hebben ze die ook gekregen ? Ja, maar…. Binnen de Belgische context
is het stopzetten en terugdringen van de verfransing een quasi onbegonnen opdracht. Brussel opnieuw
leefbaar maken om de uitwijking van anderstaligen in te dijken ligt buiten de bevoegdheid van de
Vlaamse overheid. Maar de splitsing van het kiesarrondissement Brussel-Halle-Vilvoorde, de afschaffing
van de faciliteiten en een op zijn minst restrictieve toepassing ervan zijn zaken die de Vlaamse politieke
partijen wel in handen hebben. Voor sommige daarvan volstaan vijf minuten politieke moed.
Studies tonen aan de taalfaciliteiten waarbij Franstaligen in zes van de randgemeenten rond Brussel
steeds in het Frans terecht kunnen bij hun contacten met de openbare diensten, de verfransing in de
hand werken. De faciliteiten, die in de jaren zestig van de vorige eeuw werden ingevoerd om Franstaligen
de kans te geven zich in te passen nadat de taalgrens definitief werd vastgelegd, hebben uiteindelijk het
tegengestelde effect gehad. Ze zijn misbruikt om de verfransing in de hand te werken. Het verschil met
tweetaligheid is zo subtiel dat de meeste mensen het niet eens zien. Maar ook buiten de zes
faciliteitengemeenten neemt de druk op het Nederlandstalige karakter van de gordelgemeenten toe.
Het Vlaams Belang waarschuwt al jaren voor een doelbewuste strategie van de Franstalige politici om
Wallonië aan Brussel te linken. Het jongste jaar hebben die hun kaarten op tafel gelegd. Ze trachten hun
ambitie ter zake zelfs niet meer te verbergen. Het is voor iedereen duidelijk dat de Waalse en de
Franstalige politici uit Brussel beide entiteiten aan elkaar willen linken vooraleer de opheffing van de
Belgische federatie een feit is.


Daartoe blijven ze een actieve verfransingpolitiek in Brussel en in de faciliteitengemeenten voeren,
nemen en ondersteunen ze allerlei initiatieven in de Vlaamse Gordel en schakelen ze internationale
instanties zoals de Raad van Europa in, om hun internationale positie te versterken.
Afschaffing van het faciliteitenonderwijs in Vlaanderen. De afgelopen legislatuur gaf de Vlaamse
regering nagenoeg 50 miljoen euro uit aan Franstalige faciliteitenscholen in Ronse en in de zes
faciliteitengemeenten van de Vlaamse Rand. Nochtans werd in het Vlaamse regeerakkoord en in de extra
regeerverklaring van 18 mei 2005 uitdrukkelijk opgenomen dat er tegen 1 januari 2006 een oplossing
moest zijn inzake de pedagogische- en taalinspectie in het faciliteitenonderwijs, of dat de Vlaamse
Gemeenschap anders eenzijdig maatregelen zou nemen. In 2007 dienden de meerderheidspartijen een
zogenaamd interpretatief decreet in. Daarin werd verduidelijkt dat de pedagogische inspectie en de
leerlingenbegeleiding wel degelijk onder de verantwoordelijkheid van de Vlaamse Gemeenschap vallen.
Ook hier kiezen de Franstaligen voor de strategie van de belangenconflicten, zodat het decreet niet
definitief zal kunnen worden goedgekeurd voor het einde van deze regeerperiode. Het gevolg is dat na de
verkiezingen alles opnieuw moet beginnen.
Het Vlaams Belang eist dat de volgende Vlaamse regering het faciliteitenonderwijs in Vlaanderen de facto
afschaft en dat de financiële middelen die daardoor vrijkomen worden geïnvesteerd in een vlotte
integratie van anderstalige kinderen in de Vlaamse scholen.
De taalfaciliteiten in Vlaanderen zijn door de Vlamingen altijd beschouwd geweest als een middel tot
integratie en zijn derhalve uitdovend. Eens dat proces doorlopen, vervalt immers de nood aan
taalfaciliteiten. Door de Franstaligen worden ze evenwel als een eeuwigdurend en steeds hernieuwbaar
recht beschouwd, waardoor er geen onderscheid meer is met officiële tweetaligheid. Beide opvattingen
zijn onverzoenbaar. Aangezien de faciliteiten in Waalse faciliteitengemeenten amper niet of zeer
restrictief worden toegepast, eist het Vlaams Belang de afschaffing ervan en in afwachting een even
restrictieve interpretatie en toepassing van de faciliteiten als in Wallonië.
Naleving wetten en decreten. De Vlaamse regering had zich voorgenomen om de
faciliteitengemeenten te stimuleren zich in te schrijven in het beleid van de Vlaamse Gemeenschap en om
alle Vlaamse decreten op een volwaardige manier toe te passen. Daar waar ze dat konden
(bibliotheekdecreet, jeugdwerkbeleidsplan, e.d.m) hebben de betrokken gemeentebesturen dat hooghartig
naast zich neergelegd. Ook de omzendbrief Peeters inzake het restrictieve karakter van de faciliteiten, die
de afgelopen legislatuur nog eens werd bekrachtigd door minister Keulen, werd door de deloyale
burgemeesters van de faciliteitengemeenten genegeerd. Overtredingen werden al te lang geduld. De niet
benoeming van drie burgemeesters die obstinaat weigeren om de taalwetgeving – nochtans een wet van
openbare orde - toe te passen, is onvoldoende. Slechts tuchtsancties, waardoor de betrokkenen ook niet
het mandaat van waarnemend burgemeester kunnen invullen, zijn een afdoend antwoord op de
voortdurende provocaties vanuit Franstalige hoek.
Het Vlaams Belang eist :
-  tuchtsancties ten aanzien van politieke mandatarissen die weigeren de wetten en decreten toe te
passen. Desnoods moet de Vlaamse regering een regeringscommissaris sturen te vervanging van
burgemeesters die weigeren de wet toe te passen;
-  de afschaffing van de faciliteiten en de afdwingbaarheid van de taalwetgeving.


Extra maatregelen voor de Rand. Van het Vlaams Regeerakkoord waarin staat dat maatregelen zouden
worden genomen met het oog op de vernederlandsing van het straatbeeld, is weinig in huis gekomen. In
een studie die tien jaar terug op aanvraag van de Vlaamse overheid door Professor Boes werd uitgevoerd
werden nochtans heel wat concrete aanbevelingen geformuleerd die het Nederlandstalige karakter van de
Vlaamse Rand moeten versterken. De twee vorige Vlaamse regeringen hebben die nooit in de praktijk
durven te brengen. Als schaamlapje bestelde de uittredende Vlaamse regering een nieuwe studie bij
professor Veny. Die zwakte heel wat van de aanbevelingen van zijn collega af en werd daarin door de
Vlaamse regering gevolgd. Van het Vlaams Regeerakkoord waarin staat dat maatregelen zouden worden
genomen met het oog op de vernederlandsing van het straatbeeld, is derhalve weinig in huis gekomen.
Hetzelfde kan gezegd worden voor wat betreft de naleving van het zgn. Septemberdecreet, dat het
taalgebruik binnen het toenemend aantal bedrijven in Vlaanderen regelt. In 2007 bijvoorbeeld werden er
slechts 33 controles uitgevoerd bij bedrijven in de Vlaamse Rand.
Al te vaak moet worden vastgesteld dat Vlaamse decreten in de faciliteitengemeenten niet worden
toegepast en/of niet afdwingbaar zijn. Dat geldt ondermeer voor het jeugdwerkdecreet en het
bibliotheekdecreet. Algemeen moet ervan worden uitgegaan dat de Vlaamse regelgeving ook gevolgen
kan hebben voor de Vlaamse Rand en meer in het bijzonder voor de faciliteitengemeenten.
Het Vlaams Belang wil dan ook dat de volgende Vlaamse regering – mogelijk in samenwerking met de
Task Force Vlaamse Rand- een systematische toetsing voorziet voor de gevolgen van decreten, besluiten
en reglementen in de Vlaamse Rand.
De rol van de volgende minister voor de Vlaamse Rand moet alleszins niet beperkt blijven tot het
coördineren van de functioneel bevoegde ministers. Hij of zij moet daarnaast ook stimuleren en zelf
initiatieven nemen.
Het Vlaams Belang eist :
-  dat de volgende Vlaamse regering de aanbevelingen uit de studie van Professor Boes over de
vernederlandsing van het straatbeeld, in de praktijk brengt;
-  dat de naleving van het Septemberdecreet dient een prioritair punt van aandacht te zijn;
-  de invoering van een Vlaamse Rand-toets in de decreet- en regelgeving;
-  de uitbreiding van de bevoegdheden van de Vlaams Minister voor de Vlaamse Rand


Hulpdiensten. Na veel trekken en sleuren werden er eind 2008 drie nieuwe MUG-diensten toegestaan,
waaronder één in Halle. Dat was dringend nodig. De regio Halle kreeg pas enige jaren terug een PIT
(paramedisch interventieteam) en werd voor het overige bediend door de MUG van het Waalse Tubeke,
met vaak Nederlandsonkundig personeel. De slechte communicatie die daarvan het gevolg is, hield een
gevaar in voor de veiligheid en het comfort van de patiënten. Dat aan dit specifieke geval uiteindelijk een
mouw werd gepast mag niet doen vergeten dat de Vlaamse Rand nog al te vaak bediend wordt door
hulpdiensten – meestal uit het Brusselse - die het Nederlands niet machtig zijn. Ook voor de Vlaamse
Rand is het dus primordiaal dat de tweetaligheid van de Brusselse spoeddiensten en de Brusselse
openbare ziekenhuis wordt afgedwongen.
Het Vlaams Belang eist :
-  het afdwingen van de tweetaligheid van de Brusselse spoeddiensten en de Brusselse openbare
ziekenhuizen.


II. Directe democratie
Voor het Vlaams Belang is de geloofwaardigheid van het politieke bestel onlosmakelijk verbonden met
het principe van maximale directe democratie. Directe democratie versterkt immers het democratisch
gehalte van onze instellingen Daarom moeten rechtstreekse verkiezingen en andere plebiscitaire vormen
(zoals referenda en burgerinitiatieven) sterker worden ingebouwd in de bestaande vertegenwoordigende
democratie.
In België blijkt directe democratie (referendum) echter niet mogelijk te zijn. Het Belgische regime is als
de dood voor een situatie waarbij er ten noorden en ten zuiden van de taalgrens een andere meerderheid
zou zijn. In het onafhankelijke Vlaanderen moet directe democratie wel kunnen. Over bepaalde zeer
belangrijke onderwerpen kunnen geen beslissingen genomen worden zonder dat de bevolking daarover
haar mening heeft kunnen geven. Beslissingen die diep ingrijpen in het maatschappelijk leven moeten
ook door die samenleving gedragen worden. Rechtstreekse beslissingen door referenda hebben een
grotere legitimiteit dan beslissingen door verkozen vertegenwoordigers. Dat geldt zeker wanneer de
denkbeelden van de politieke klasse sterk verschillen van wat er onder de bevolking leeft, bv. inzake
immigratie, drugs, criminaliteit, het Turks lidmaatschap van de EU of verdere
soevereiniteitsoverdrachten naar Europa.
Rechtstreekse verkiezing van de Vlaamse Minister-President. Enkele jaren geleden werd een studie
gepubliceerd waaruit bleek dat 71 percent van de Vlamingen gewonnen zijn voor de rechtstreekse
verkiezing van de burgemeester en zelfs bijna 80 procent voor de rechtstreekse verkiezing van de
Minister-President.. Het kan niet dat de Vlamingen geen rechtstreekse inspraak hebben in de aanduiding
van een Minister-President die de eindverantwoordelijkheid draagt voor het Vlaams regeringsbeleid. Een
rechtstreekse verkiezing van de minister-president zou duidelijkheid scheppen voor de kiezer. Nu wordt
daarover beslist in onderling overleg tussen de partijen.
Rechtstreekse democratie en burgerparticipatie op de sporen zetten. De toepassing van het
beginsel van zogenaamd 'actieve openbaarheid van bestuur' dreigt vandaag al te snel te ontaarden in een
goednieuwsshow over de bestuurskracht van de zittende regeringsmeerderheid. Het spontaan inlichten
van de burgers over bestuursdaden en -voornemens draait helaas vaak uit op platte regeringspropaganda.
Onze partij wil de actieve bestuursopenbaarheid aanvullen met echte subsidiariteit. Concreet zijn we
voorstander van volksraadplegend en decreetgevend initiatiefrecht van de Vlamingen. Wie genoeg
handtekeningen achter een bepaald voorstel krijgt, kan dit na kosteloos advies van de Raad van State in
een voorstel van decreet laten gieten en als zodanig namens het Vlaamse volk indienen in het Vlaams
Parlement. Het spreekt dan ook voor zich dat onze partij gewonnen is voor de bindende
volksraadpleging op volksinitiatief. De overheid organiseert dan kosteloos de volksraadpleging op het
bestuurlijke niveau dat bevoegd is voor het vraagstuk in kwestie.
Het Vlaams Belang eist :
-  een decreetgevend initiatiefrecht van de Vlamingen (burgers moeten de mogelijkheid krijgen zelf
wetgevende initiatieven in te dienen bij het parlement);
-  bindende volksraadplegingen;


Ontvetting van het politiek bedrijf en afschaffing van de kabinetten. Het Vlaams Belang pleit voor
de ontvetting van het politiek bedrijf. De inflatie van parlementsleden, ministers, regeringen en
parlementen op alle niveaus leidt tot een steeds groter wantrouwen van de burger, inefficiëntie en slecht
bestuur. Ook het Vlaams Parlement moet streven naar minder politici, minder bureaucratie en meer
democratie.
Een beter gestroomlijnde decreetgevende vergadering dient haar natuurlijk verlengstuk te vinden in een
ontwarring van de politiek-ambtelijke Gordiaanse knoop van de uitvoerende macht. In de basisprincipes
van het door het Vlaams parlement goedgekeurd Beter Bestuurlijk Beleid (BBB) staat duidelijk dat de
voorbereiding, uitwerking en bewaking van het beleid zou verschuiven van de kabinetten naar de
departementen. Zoals het er nu voor staat is het proces van Beter Bestuurlijk Beleid echter een maat
voor niets geweest.. Op 31 december 2008 waren er in de Vlaamse kabinetten niet minder dan 452
voltijds medewerkers aan de slag voor 9 ministers. De Vlaamse ministeriële kabinetten blijken
verlengstukken te zijn van de politieke en administratieve secretariaten van de betrokken partijen. Eind
2008 bleek dat de Vlaamse kabinetten in totaal maar liefst 8 burgemeesters, 25 schepenen, 49
gemeenteraadsleden, 15 provincieraadsleden, 15 OCMW-raadsleden, 3 OCMW-raadsleden vast bureau, 1
OCMW-voorzitter en 1 districtsraadslid tewerkstelden. Absolute kampioen in de aanstelling van
mandatarissen van de eigen partij is het kabinet van de Minister-president (Peeters; voorheen Leterme),
waar 23 kabinetsmedewerkers een politiek mandaat bekleden (waaronder 3 burgemeesters en 9
schepenen), gevolgd door het kabinet van minister Van Mechelen (inclusief ex-kabinet Moerman), waar
14 cabinetards een politiek mandaat uitoefenen (waaronder 2 burgemeesters en 2 schepenen), en het
kabinet van minister Crevits, waar 12 kabinetsmedewerkers een politiek mandaat bekleden (waaronder 1
burgemeester en 4 schepenen). De kabinetten van de CD&V-ministers spannen de kroon. Op de
CD&V- kabinetten waren gedurende deze legislatuur in totaal 5 burgemeesters, 14 schepenen, 
16
gemeenteraadsleden, 10 provincieraadsleden, 1 OCMW-voorzitter en 3 OCMW-raadsleden werkzaam.
Ook bij Open VLD en sp.a-Vl.Pro is de situatie niet anders. Wat de Open VLD-kabinetten betreft,
waren hier gedurende deze legislatuur in totaal reeds 3 burgemeesters, 4 schepenen, 18
gemeenteraadsleden, 5 OCMW-raadsleden, 2 provincieraadsleden en 1 districtsraadslid werkzaam, bij
sp.a-Vl.Pro 7 schepenen, 12 gemeenteraadsleden, 7 OCMW-raadsleden en 3 provincieraadsleden.
In de praktijk houden al deze politieke mandatarissen zich vooral bezig met sociaal dienstbetoon ten
voordele van hun minister en partij. In de praktijk zijn de ministeriële kabinetten goedgeoliede
dienstbetoonmachines in functie van de eigen partij. Uiteraard doet dit alles vragen rijzen inzake
belangenvermenging. Burgemeesters, OCMW-raadsvoorzitters en schepenen allerhande maken immers
als kabinetsmedewerkers zelf deel uit van de toezichthoudende overheid die controle op de OCMW’s en
de gemeenten moet uitoefenen.
Daarom pleit het Vlaams Belang voor de afschaffing van de gepolitiseerde ministeriële kabinetten. In
plaats van de partijpolitiek benoemde ministeriële kabinetten stelt het Vlaams Belang voor om naar
Nederlands model beperkte beleidsondersteunende cellen op te richten bestaande uit gedetacheerde
ambtenaren.
Het is overigens hoog tijd voor een herwaardering van het werk dat de administraties zelf kunnen
leveren. Betere interne communicatie op alle beleidsniveaus en performante netwerkingstructuren
moeten het hokjesdenken in de Vlaamse overheid doorbreken. De bestuurskracht moet toenemen, maar
eveneens de openheid van alle beleidsverantwoordelijken. De politieke verantwoordelijkheid voor
beleidsdaden moet duidelijk zichtbaar zijn voor ambtenaren én voor de Vlaamse burgers.
Ombudsdiensten en klokkenluiders hebben al afdoende aangetoond aan dat de Vlaamse overheid nog te
veel Belgische trekjes heeft. Hoog tijd om dat te veranderen.


Het Vlaams Belang wil :
-  de afschaffing van de gepolitiseerde ministeriële kabinetten;
-  de ontvetting van het politiek bedrijf.
Een interne Vlaamse staatshervorming via de afschaffing van de provincies. Er heerst momenteel een
enorme “bestuurlijke drukte” op het bestuurlijk middenveld. Naast de provinciebesturen opereren zowel
streekontwikkelingsintercommunales, beleidsvoorbereidende streekraden (RESOC’s), provinciale
ontwikkelingsmaatschappijen (POM’s), autonome provinciebedrijven, grensoverschrijdende
samenwerkingsverbanden (bv. Eurometropolen) waardoor er een volstrekt gebrek aan transparantie
heerst en de burger door de bomen het bos niet meer ziet. Gemeenten moeten evenwel het recht
behouden om vrijwillig intergemeentelijke samenwerkingsverbanden aan te gaan met elkaar.
Het Vlaams Belang is voorstander van de afschaffing van de provincies en de arrondissementen. De
provinciale bevoegdheden worden overgeheveld naar enerzijds de steden en gemeenten en anderzijds de
Vlaamse overheid.
Het Vlaams Belang wil :
-  de afschaffing van de provincies en de arrondissementen.
Een kandidaat zetelt in het parlement waarvoor hij of zij zich kandidaat stelt. Nauwelijks twee jaar
na de federale stembusslag vechten heel wat politici (van alle partijen) die toen verkozen werden een
nieuwe kiesstrijd uit. Dit keer voor het Vlaams of Europees parlement.
Het Vlaams Belang is voorstander van het principiële uitgangspunt dat wie verkozen is bij een verkiezing
en al een mandaat heeft, het nieuwe mandaat moet opnemen en ontslag moet nemen uit het oude. Maar
dan moet dit principieel correct uitgangspunt ook wettelijk worden verankerd en aldus van toepassing
zijn op alle partijen.


III. VEILIGHEID EN JUSTITIE
De misdaadcijfers blijven torenhoog in België en Vlaanderen. Moegetergde winkeliers geven er de brui
aan. Oudere mensen durven ’s avonds vaak de straat niet meer op. De samenleving wordt steeds meer
geconfronteerd met extreme, zinloze agressie. Ook agressie tegen dienstverleners in de
hulpverleningssector, op het openbaar vervoer en in scholen neemt toe. Mensen, wijken en steden
geraken gevangen in een wurggreep van angst en onzekerheid. En toch blijven de traditionele partijen
laatdunkend doen over het probleem. Volgens hen gaat het maar om een ‘gevoel van onveiligheid.’ Het
Vlaams Belang heeft genoeg van de struisvogelpolitiek. Het terugdringen van de criminaliteit moet dé
topprioriteit van elke regering worden. Wij eisen daarbij een harde en kordate aanpak.
Een Vlaamse Justitie. Er moet prioritair werk gemaakt worden van de splitsing van zowel Justitie als
politie. De verschillen in opvattingen tussen Vlaamse en Waalse partijen over het justitie- en
veiligheidsbeleid zijn zodanig groot, onder meer over jeugdcriminaliteit, de magistratenopleiding en de
organisatie van de rechtbanken, dat Vlaanderen en Wallonië dringend een autonoom beleid moeten
kunnen voeren. Halle-Vilvoorde dient meteen een autonoom gerechtelijk arrondissement te worden.
Het Vlaams Belang wil :
-  een Vlaamse politie en Justitie.
Voorkomen van criminaliteit begint bij preventie. Hierbij is aandacht voor de herwaardering van
het gezin belangrijk. De anti-autoritaire ideeën van mei ’68 hebben geleid tot een vervaging van het
normbesef en zijn voor een stuk verantwoordelijk voor de stijging van de criminaliteit. Het gezin blijft de
belangrijkste plaats van waardenoverdracht en is de opvoedende factor bij uitstek in de samenleving. Een
warme en stabiele thuisbasis is de beste garantie voor een goede opvoeding en een dam tegen mogelijke
ontsporingen. Het gezin, het onderwijs en de jeugdbeweging moeten niet alleen aandacht hebben voor
prestaties, maar ook voor het meegeven van waarden als verantwoordelijkheid, respect en solidariteit.
Zo bv. vraagt het Vlaams Belang een verstrakking van de wet met betrekking tot het schuldig verzuim,
bijvoorbeeld als men geen hulp biedt aan gewonden bij een ongeval of aan iemand die het slachtoffer is
van agressie. Preventie alleen kan nooit een oplossing bieden. In veel gevallen is repressie nog altijd de
beste vorm van preventie. Het vooruitzicht op arrestatie, snelle veroordeling en een effectieve straf
brengt potentiële misdadigers op andere ideeën.
Kordate reactie. Het heeft natuurlijk niet veel zin dat de politie meer overtreders verbaliseert en meer
criminelen arresteert, als het gerecht nadien in gebreke blijft. Met een enorme gerechtelijke achterstand
en overvolle gevangenissen besluit Justitie vaak om de daders van ‘kleine’ of ‘onbelangrijke’ misdrijven
niet te vervolgen. Dit gedoogbeleid, dat zo kenmerkend is voor de voorbije twintig jaar, werkte de
criminaliteit alleen maar verder in de hand. Het Vlaams Belang pleit voor een drastische ommekeer.
Het Vlaams Belang wil :
-  een viersporenbeleid van (1) preventie én (2) kordate reactie, van (3) alternatieve én (4) effectieve,
en onsamendrukbare straffen;
-  de consequente toepassing van het nultolerantieprincipe in probleemwijken. Volgens dit principe
dient elk misdrijf aanleiding te geven tot een politionele of strafrechtelijke reactie.
-  invoeren van een efficiënt snelrecht


Uitbreiding celcapaciteit. Het Vlaams Belang hekelt de groeiende laksheid op het vlak van de
strafuitvoering, de stelselmatige inkorting van de celstraffen, de massale omvorming naar werkstraffen en
elektronisch toezicht en de niet-uitvoering van zogenaamde ‘korte straffen.’ De rode draad in het beleid
van de justitieministers Wathelet, De Clerck, Van Parijs, Verwilghen, Onkelinx, Vandeurzen en opnieuw
De Clerck is de alsmaar groeiende laksheid op vlak van strafuitvoering. Telkens weer wordt het gebrek
aan celcapaciteit als voorwendsel naar voor geschoven. Tegenwoordig moet zelfs een groot deel van de
veroordeelden tot een effectieve straf van 1 tot 3 jaar niet meer naar de cel. Met een aantal maanden
enkelband is men er al van af. Het Vlaams Belang kan deze straffeloosheid niet aanvaarden. :
Doeltreffende gevangenisstraf. Het Vlaams Belang gelooft in het nut en de doeltreffendheid van de
gevangenisstraf. Het Vlaams Belang pleit dan ook voor een streng basisregime, dat sterk onderscheiden is
van het leven in de buitenwereld. Bijkomende rechten kunnen stapsgewijs toegekend worden, uitsluitend
aan wie voor reïntegratie in aanmerking komt en rekening houdend met de ernst van de feiten, recidive,
berouw en de houding tegenover de slachtoffers.
Het Vlaams Belang wil :
-  strenge beteugeling van de kleine criminaliteit;
-  uitbreiding van de maximale termijn voor politiearrest van 24 naar 48 uur;
-  verstrakking van de wet m.b.t. het schuldig verzuim.
-  een drastische uitbreiding van de celcapaciteit van 9000 naar 14.000 plaatsen. De huidige
uitbreidingsplannen tot 10.000 cellen (evenveel als het actueel aantal gedetineerden) vinden we
veel te beperkt, ook al omdat ze louter gericht zijn op het comfort van de gevangenen (één man
één cel);
-  het zwaartepunt van de bestraffing opnieuw bij de strafrechter leggen;
-  de wet-Lejeune afschaffen;
-  de strafrechter de mogelijkheid geven om cumulatieve straffen uit te spreken voor veelplegers én
de mogelijkheid om zeer zware criminelen en terroristen voorgoed uit de samenleving te bannen
via beveiligingsstraffen.
Politie herwaarderen. Het Vlaams Belang wil meer politiemensen op straat, ook en vooral in die wijken
die de andere partijen hebben ‘opgegeven’. Wij willen méér steun en méér waardering voor dit
gevaarlijke, maar zo belangrijke beroep. De politie moet opnieuw gemotiveerd aan de slag kunnen en
dient respect af te dwingen. Er moet tevens een betere juridische bescherming komen voor
politiemensen. Vandaag is het immers zo dat vele politiemensen het gevoel hebben dat zijzelf meer
geviseerd worden door de overheid dan de criminelen die ze moeten bestrijden.
Verder willen wij ook de wijkagent herwaarderen. Hij moet in zijn buurt een zichtbaar centraal
aanspreekpunt en de vertrouwenspersoon bij uitstek zijn. Daardoor zal hij vaak verdachte
ontwikkelingen kunnen signaleren of ingrijpen.


Versterking van politieparketten en heldere strafprocedures. Het werk van de politie moet steeds
gevolgd worden door een correcte reactie van de parketten die opnieuw het zenuwcentrum van de
criminaliteitsbestrijding moeten worden. Het Vlaams Belang hekelt de jarenlange bewuste verwaarlozing
van onze parketten en onderzoeksgerechten en het onverantwoorde seponeringsbeleid dat daarvan het
gevolg is. Ook verzet het Vlaams Belang zich tegen de pogingen om de strafprocedures nog
ingewikkelder en nog meer formalistisch te maken. Niet alleen leidt dit tot een bovenmatige bescherming
van verdachten, bovendien dreigen de moeilijkere strafonderzoeken hierdoor helemaal vast te lopen.
Het Vlaams Belang wil :
-  meer mensen en middelen voor de parketten en het beroep van parketmagistraat aantrekkelijker
maken;
-  een helder en eenvoudig procedurerecht naar Nederlands model, waarbij verhinderd wordt dat
criminelen zomaar kunnen vrijkomen ten gevolge van vormelijke fouten.
-  meer waardering en steun voor de politie;
-  betere juridische bescherming;
-  herwaardering van de wijkagent
Jeugdsanctierecht. Het Vlaams Belang wil breken met de lakse jeugdbeschermingswet en is
voorstander van een streng jeugdsanctierecht, waarbij de rechter verplicht wordt om rekening te houden
met de zwaarte van de feiten.
Het chronisch plaatsgebrek in de instellingen van de Gemeenschappen moet opgelost worden. Het is
onverantwoord hoe men vandaag telkens opnieuw zwaar criminele jongeren vrijuit laat gaan wegens
plaatsgebrek in de instellingen.
Het Vlaams Belang wil :
-  een versnelde uitvoering van de plannen tot voorzien van bijkomende opvangcapaciteit voor
delinquente jongeren. De plannen voor de uitbreiding van Everberg en voor de instelling van
Achêne volstaan hoegenaamd niet en brengen geen soelaas op korte termijn. Het aantal
voorziene plaatsen moet worden verhoogd;
-  dat deze instellingen het karakter krijgen van volwaardige jeugdgevangenissen, waar zwaar
delinquente jongeren vanaf 12 jaar hun volledige straf kunnen uitzitten. Het regime dient er
merkelijk strenger te zijn dan dat van de huidige gemeenschapsinstellingen. Inkorting van de
opgelegde straffen is mogelijk via tuchtstages;
-  de organisatie van tuchtstages naar het Amerikaanse model van de ‘bootcamps’ – een project dat
ook in Nederland en in Denemarken navolging kent – waarbij losgeslagen jongeren via een
strenge en mentale training heropgevoed worden;


Statistieken volgens nationaliteit en afkomst. Naar Nederlands voorbeeld dienen de gegevens
omtrent ‘etniciteit en criminaliteit’ verzameld te worden voor elke leeftijdscategorie en voor ieder niveau
van het strafsysteem, dus zowel bij politie, parket, straftoemeting en strafuitvoering.
Het Vlaams Belang wil :
-  dat er statistische gegevens worden bijgehouden van de criminaliteit volgens nationaliteit én
afkomst;
-  dat alles in het werk gesteld wordt opdat buitenlandse gedetineerden hun straf zouden uitzitten in
het land van herkomst. Bij een veroordeling omwille van zware of herhaalde criminaliteit, dient
de nationaliteit te worden afgenomen;
Geen legalisering van drugs. Het Vlaams Belang wil géén legalisering of gedoogbeleid voor drugs en
ijvert voor de intrekking van het door de toenmalige CVP ingevoerde gedoogbeleid.
Het Vlaams Belang wil :
-  een sterk ontradingsbeleid in de scholen;
-  een harde aanpak van de drugproductie en drughandel via zware celstraffen, afschrikwekkende
boetes en meer mogelijkheden tot inbeslagname en verbeurdverklaring van hulpmiddelen en
opbrengsten van drugcriminelen;
Efficiënt slachtofferbeleid. Het recht van verdediging is voor de burger de laatste zekerheid die hij
heeft tegen criminele aanvallen. Dat recht is voor het Vlaams Belang een onvervreemdbaar en
fundamenteel mensenrecht.
Slachtoffers van misdrijven moeten via een eenvoudiger manier klacht kunnen neerleggen. Zij dienen via
elektronische weg de evolutie van hun dossier te kunnen volgen en op de hoogte gehouden te worden
van alle fasen van de strafuitvoering. Het Vlaams Belang pleit voor de ambtshalve toewijzing van een pro
deo advocaat aan slachtoffers en voor het beter bekend en toegankelijk maken van het hulpfonds voor
slachtoffers van opzettelijke gewelddaden.
Het Vlaams Belang wil :
-  betere ondersteuning van slachtoffers van criminaliteit;
-  het recht op noodweer uitbreiden naar de verdediging van de eigen goederen, naar het voorbeeld
van de bestaande wetgeving in Nederland en Duitsland;
-  een grotere betrokkenheid van de bevolking bij het veiligheidsbeleid, via wijkveiligheidscomités
en buurtinformatienetwerken;
-  de invoering naar Rotterdams voorbeeld van een Veiligheidsindex, als gestandaardiseerde
graadmeter voor de veiligheid op nationaal, regionaal en lokaal niveau.


Overheveling verkeersbeleid naar deelstaten. De pakkans bij overtredingen moet voldoende hoog
zijn.
Het Vlaams Belang wil:
-  dat het volledige verkeersbeleid en de verkeersveiligheid overgeheveld wordt naar de deelstaten;
-  dat de verkeersboetes volledig ten goede komen van de politiezones waarin ze uitgeschreven
worden;
-  de onmiddellijke stopzetting van de geldstroom van Vlaanderen naar Wallonië in het
verkeersboetefonds.


IV. HET GEZIN
Het Vlaams Belang is de enige echte gezinspartij die altijd en overal de belangen van het gezin centraal
stelt en verdedigt. Het gezin vormt voor het Vlaams Belang immers de hoeksteen van de samenleving.
Als kleine maatschappelijke kern biedt het gezin een vorm van zekerheid, duidelijkheid en geborgenheid
aan de gezinsleden. Het gezin is de elementaire vorm van “samen-leven”.
Het gezin als maatschappelijke instelling is de natuurlijke basis van elk samenleven en is dus een
belangrijk beschavingsgegeven. Het is een plaats waar er naast lichamelijke, materiële en juridische
voorzieningen aandacht en plaats is voor liefde, genegenheid en affectie. En zonder twijfel ook voor het
meest fundamentele : de opvoeding van de kinderen.
Gezinnen vormen de band van solidariteit tussen de generaties, tussen het verleden en de toekomst. Zij
zijn het beste kader om normen en waarden door te geven. Een gezinsvriendelijk klimaat is dan ook de
beste voorwaarde en waarborg voor een gezonde samenleving.
Vlaams beleid voor Vlaamse gezinnen. Zonder gezinnen is er geen toekomst. Gezinnen vormen
immers de samenleving van morgen. Het Vlaams Belang bepleit een politiek die volwaardig en volledig
rekening houdt met het gezin en die het gezin zijn onvervangbare plaats in de samenleving laat en waar
nodig teruggeeft. Het beleid moet er naar streven dat gezinnen door geen enkele maatregel worden
benadeeld.
Maar de toekomst voor gezinnen is vandaag niet gunstig. Een bijzonder ernstig probleem is het dalende
geboortecijfer dat Vlaanderen ver onder het vervangingsniveau plaatst. Om dit vervangingsniveau te
bereiken moet iedere vrouw gemiddeld 2,1 kinderen hebben. Vlaamse vrouwen hebben vandaag
gemiddeld 1,76 kinderen. Maar ook de groep actieven wordt steeds kleiner. Dit gaat op korte termijn
leiden tot gigantische problemen rond de betaalbaarheid van de pensioenen en de ziektekosten.
Het Vlaams Belang wil dan ook dringend werk maken van een kwaliteitsvol kindvriendelijk gezinsbeleid,
waarbij koppels worden aangemoedigd tot het verwezenlijken van hun kinderwens. Wie kinderen krijgt,
mag financieel noch professioneel worden gestraft, maar moet kunnen rekenen op financiële, fiscale en
economische ondersteuning alsook op de uitbouw van sociale voorzieningen die gezinnen met kinderen
zo ruim mogelijk bijstaan.
Vlaanderen is helaas nog steeds niet in de mogelijkheid een eigen, onafhankelijk, samenhangend
gezinsbeleid uit te bouwen omdat nog al te veel materies federale bevoegdheid zijn. Daarom is het
dringend noodzakelijk alle gezinspolitieke bevoegdheden onmiddellijk en volledig over te hevelen naar
Vlaanderen teneinde een beleid uit te werken dat volledig beantwoordt aan de noden en verwachtingen
van de gezinnen in Vlaanderen.
Het Vlaams Belang wil :
-  de volledige overheveling van alle gezinsbevoegdheden naar Vlaanderen zodat Vlaanderen een
eigen onafhankelijk, coherent gezinsbeleid kan voeren;
-  een Vlaams minister voor Gezinsbeleid;
-  dat elk gezin in de mogelijkheid dient te zijn de mogelijke kinderwens te verwezenlijken wat tot
uiting moet komen in een gezinsvriendelijk overheidsbeleid;
-  het wegwerken van alle discriminaties van gezinnen tegenover andere leefvormen;
-  voldoende financiële ondersteuning van de gezinnen en het invoeren van gezinsmodulering in de
sociale zekerheid;


-  bijzondere aandacht voor de kwetsbare gezinnen (eenoudergezinnen, problematische situaties,
enz…);
-  de uitbouw van een gezinsvriendelijke fiscaliteit;
Gezinseffectenrapport. Gezinnen vragen terecht dat ze volwaardig worden betrokken bij het beleid en
dat ze van dat beleid daadwerkelijk ontplooiingskansen krijgen. Gezinsbeleid is niet terug te brengen tot
een strak afgelijnd bevoegdheidsdomein, maar moet een aandachtspunt vormen in elke beleidsdomein
van waaruit maatregelen kunnen worden genomen die de welvaarts- en welzijnspositie van gezinnen mee
bepalen.
Het Vlaams Belang pleit voor :
-  de invoering van een gezinseffectenrapport waarbij een analyse wordt gemaakt van de effecten
van overheidsmaatregelen op het gezin;
Gezinnen moeten een stem krijgen. Rekening houden met de stem van de gezinnen is noodzakelijk
voor de uitbouw van een écht gezinsvriendelijk beleid. In het Vlaamse adviesradenlandschap dient plaats
te worden gemaakt voor de grootste gezinsbeweging in Vlaanderen, de Gezinsbond, die als volwaardige
gesprekspartner moet kunnen optreden inzake gezinsbeleid en dit op een systematische en
gestructureerde wijze. Ook het sociaal-economisch beleid is nauw verweven met het gezinsbeleid. Binnen
de SERV moet ook plaats worden voorzien voor de grootste gezinsbeweging in Vlaanderen als
volwaardige sociale gesprekspartner. In zijn huidige samenstelling (werkgevers en werknemers) zijn de
adviezen die uitgaan van de SERV vooral economisch en/of sociaal geïnspireerd, maar worden ze niet
bekeken op hun gezinsvriendelijkheid.
Het Vlaams Belang wenst eveneens dat in het Overlegcomité Vrouwen binnen de SERV ook een
vertegenwoordigster zetelt van een vereniging die de belangen van de thuiswerkende ouder verdedigt.
Het Vlaams Belang wil :
-  dat de Gezinsbond een volwaardige gesprekspartner wordt van de Vlaamse Regering en de SERV
in beleidsdiscussies en beleidsadviezen die het gezin betreffen;
-  dat in het Overlegcomité Vrouwen binnen de SERV er een afgevaardigde zetelt die aandacht
geeft aan de belangen van de thuiswerkende ouder.
Opvoedings- en gezinsondersteuning : nadruk op kwaliteit. Kinderen zijn volwaardige burgers in
onze samenleving en verdienen een opvoeding tot zelfbewuste en verantwoordelijke mensen. Een beleid
inzake opvoedings- en gezinsondersteuning is hierbij belangrijk.
Het Vlaams Belang wil :
-  een degelijk, vrijwillig, ruim en divers ondersteuningsaanbod dat inspeelt op de vragen en
noden van ouders en jongeren en dat moet gericht zijn op iedereen die mee een
verantwoordelijkheid draagt bij de opvoeding;


-  een sterke ondersteuning van de gezinsrelaties. Het beleid kan hierbij kwaliteitsvolle
vormingsinitiatieven tot relatiebekwaamheid en hulpverlening bij huwelijksmoeilijkheden of
crisissituaties ondersteunen met bijzondere aandacht hierbij voor de gevolgen voor de
kinderen.
Gelijkwaardigheid. Het Vlaams Belang pleit duidelijk en ondubbelzinnig voor een gelijkwaardigheid
van man en vrouw en voor een gelijkwaardigheid van de thuiswerkende ouder en de buitenhuiswerkende
ouder. De vrije keuze inzake de combinatie van gezin en arbeid dient centraal te staan. Aan de gezinnen
wordt de volledige vrijheid gegeven om zelf te kiezen of een van beide partners thuisblijft voor de
opvoeding van de kinderen en voor het thuiswerk (waarbij er dient te worden onderlijnd dat dit ook de
vader kan zijn die hier bewust voor kiest), dan wel dat beide partners buitenhuis gaan werken en de zorg
voor het gezin onder elkaar verdelen. Maar alvorens het gezin tot die vrije keuze kan overgaan, moet er
ook een daadwerkelijke mogelijkheid tot kiezen bestaan. Deze keuzemogelijkheid is een uitsluitende
verantwoordelijkheid van de partners binnen het gezin. Een echt gezinsbeleid dient deze vrijheid van
keuze te ondersteunen.
Het Vlaams Belang erkent dat de thuiswerkende ouder een belangrijke plaats inneemt in de samenleving
en wil haar of hem een eigen statuut - gekoppeld aan een financiële ondersteuning - toekennen. Vandaag
is het voor vele gezinnen zeer moeilijk, vaak onmogelijk, om met één inkomen een gezin met één of
meerdere kinderen te onderhouden. Daarom is het Vlaams Belang al jarenlang pleitbezorger van het
opvoedersloon. Dit opvoedersloon bestaat uit een uitkering voor de thuiswerkende ouder, variërend in
functie van het aantal kinderen, dat maximaal oploopt tot 140 % van de uitkering in het kader van het
huidige ouderschapsverslof. Verder pleiten we voor een pensioenkrediet ter bijkomende honorering van
de periode tijdens dewelke de thuiswerkende ouder vrijwillig uit her arbeidscircuit is gestapt ter
opvoeding van de kinderen. Ook de drempel om na de periode van thuistijd opnieuw uitwerken te
kunnen gaan, moet worden verlaagd. Het is belangrijk dat een kwaliteitsvolle mogelijkheid tot
beroepsopleiding en herscholing voor herintreders wordt aangeboden teneinde het recht op herintrede te
waarborgen.
Het opvoedersloon is voor het Vlaams Belang een middel om het gezin de fundamentele keuzevrijheid te
geven om hun gezin uit te breiden. Hiermee wordt de keuze voor het gezin versterkt.
Het Vlaams Belang wil :
-  een eigen statuut voor de thuiswerkende ouder gekoppeld aan financiële ondersteuning en
pensioenkrediet;
-  invoering van een opvoedersloon voor de voltijds thuiswerkende ouder.
Harmonieuze combinatie van gezin en arbeid. Voor veel gezinnen is het moeilijk om gezin en arbeid
op een harmonieuze wijze te combineren. Maar wanneer de combinatie tussen het gezinsleven end e
arbeid niet op een harmonieuze wijze verloopt, leidt dit tot een te hoge prestatiedruk, stress, en vele
hieruit voortvloeiende problemen. Voor gezinnen die er bewust voor kiezen dat beide ouders buitenhuis
werken, moeten er ondersteunende beleidsmaatregelen worden uitgewerkt. Het Vlaams Belang is
voorstander van concrete maatregelen die de combinatie van gezin en arbeid op een harmonieuze wijze
laten samengaan en stimuleren. Dit is de belangrijke uitdaging voor een dynamische gezinspolitiek.


Meer en soepeler kinderopvang. Kinderopvang is één van de basiselementen bij de uitwerking van
een beleid dat een harmonieuze combinatie van gezin en arbeid mogelijk wil maken. Kinderopvang is
hierbij een basisrecht, zodat de uitbouw van een goede, kwalitatieve en betaalbare kinderopvang een
belangrijke prioriteit is. Centraal staat hierbij het belang van het kind. Het Vlaams Belang pleit voor een
degelijke, betaalbare en kwaliteitsvolle kinderopvang. Belangrijk is de mogelijkheid die kinderopvang te
kiezen die het beste aansluit bij de noden van het gezin. Het belang van het kind dient hierbij centraal te
staan. Kinderopvang heeft immers ook een duidelijke pedagogische opdracht. Een kwaliteitsvolle
kinderopvang dient betaalbaar te zijn. De betaalbaarheid is gekoppeld aan de problematiek van de
ouderbijdragen, die financieel haalbaar moeten zijn voor alle gezinnen, rekening houdend met de
draagkracht van het gezin : niet alleen het inkomen is belangrijk maar ook het aantal kinderen ten laste.
Bijzondere aandacht voor gezinnen met een laag inkomen en eenoudergezinnen is noodzakelijk.
Ook flexibiliteit in de kinderopvang is belangrijk, op voorwaarde dat hierbij ernstig rekening wordt
gehouden met het belang van de kinderen, dat steeds centraal dient te staan. Vele ouders dienen te
werken op moeilijke uren, in het weekend of ’s avonds en ’s nachts. Ook zij hebben recht op
kinderopvang indien noodzakelijk. Aanpassing van de openingsuren aan flexibele werktijden en soepele
instapmogelijkheden zijn belangrijk. Binnen de kinderopvang is ook aandacht voor zieke kinderen
noodzakelijk en dit voor kinderen tot 12 jaar. Thuisopvang is hierbij belangrijk, vermits een ziek kind het
best in de eigen omgeving kan worden verzorgd. Een bijzonder knelpunt blijft de opvang van
gehandicapte kinderen of kinderen die een bijzondere opvang vereisen. Ook die kinderen hebben recht
op bijzondere aandacht en een specifieke aanpak met opvang die zoveel mogelijk dient te worden
ingeschakeld in de bestaande vormen van kinderopvang. Het aantal opvangplaatsen voor kinderen met
een verhoogde zorgbehoefte moet dringend worden verhoogd. Tenslotte moeten er ook voldoende
occasionele opvangplaatsen worden voorzien voor kinderen van thuiswerkende ouders of ouders in een
crisissituatie.
Vandaag bestaan er in de kinderopvang nog steeds lange wachtlijsten. Het wegwerken van deze
wachtlijsten is dan ook een prioriteit en vereist dringend grotere investeringen. Er is nood aan het
opstellen van een stappenplan, met hierbij bijzondere aandacht voor de situatie in Brussel. Het Vlaams
Belang wil werk maken van een harmonisering van het versnipperde kinderopvanglandschap. De
opheffing van de discriminatie tussen de zelfstandige kinderopvang en de erkende en gesubsidieerde
kinderopvang is noodzakelijk met eenzelfde fiscale regime en een vaste onkostenvergoeding per plaats.
Wat het statuut van de onthaalouder betreft pleit het Vlaams Belang ondubbelzinnig voor de toekenning
van een volwaardig werknemersstatuut. Kinderopvang is immers geen vrijwilligerswerk, maar moet
integendeel worden beschouwd als een volwaardige professionele opdracht. De onthaalouder heeft dus
recht op een volledige bescherming van het arbeidsrecht en de sociale zekerheid en dient bijgevolg een
volwaardig statuut te krijgen. Ook de bedrijven dienen te worden aangemoedigd om waar mogelijk hun
verantwoordelijkheid inzake de organisatie van kinderopvang op te nemen met een financiële en
organisatorische ondersteuning door de overheid en fiscale voordelen.
Ook de aandacht voor de informele kinderopvang mag niet uit het oog worden verloren, in het bijzonder
door grootouders en familieleden. Ook hier zijn ondersteunende maatregelen belangrijk, ondermeer op
het vlak van kwaliteit en vorming, van materiële ondersteuning en op het vlak van occasionele opvang bij
ziekte of tijdelijke afwezigheid van de informele kinderopvang. Ondersteunende maatregelen, ondermeer
betreffende een occasionele opvang bij ziekte of tijdelijke afwezigheid van de informele kinderopvang is
noodzakelijk.


In de buitenschoolse opvang zijn er dringend bijkomende investeringen nodig om ook hier erover te
waken dat deze opvang gewaarborgd is voor ouders die hierop een beroep dienen te doen. Belangrijk is
hierbij de betaalbaarheid met financiële correcties voor de lagere inkomensgroepen.
De bevoegdheden en middelen van het FCUD (het Fonds voor Collectieve uitrusting en Diensten),
gefinancierd met jaarlijkse bijdragen van werkgevers, middelen die gebruikt worden voor de
ondersteuning van initiatieven inzake voornamelijk buitenschoolse kinderopvang, dienen volledig naar
Vlaanderen te worden overgeheveld. Vandaag komen slechts 44 % van de gelden naar Vlaanderen.
Daarnaast is het ook belangrijk om voor tieners buitenschoolse projecten voor opvang te ontwikkelen.
Het Vlaams Belang wil :
-  maatregelen die de harmonieuze combinatie van gezin en arbeid stimuleren;
-  voldoende betaalbare, kwaliteitsvolle en flexibele kinderopvang waarbij de ouders de
mogelijkheid moeten krijgen die kinderopvang te kiezen die het beste aansluit bij de noden van
het gezin en met ouderbijdragen die rekening houden met de financiële draagkracht van het
gezin;
-  bijzondere aandacht voor zieke kinderen en voor opvang van gehandicapte kinderen die een
bijzondere opvang nodig hebben;[
-  een volwaardig werknemersstatuut voor onthaalouders;
-  volledige harmonisering van het versnipperde kinderopvanglandschap met volledige opheffing
van de discriminatie tussen de zelfstandige en gesubsidieerde kinderopvang;
-  aandacht en ondersteuning voor de mantelzorger die vaak op een informele wijze kinderopvang
organiseert;
-  meer investeringen voor de buitenschoolse opvang met meer aandacht voor tieners;
-  het einde van alle onterechte geldstromen van Vlaanderen naar Wallonië in de kinderopvang,
zoals in het Fonds voor Collectieve Uitrusting en Diensten (FCUD);
-  meer aandacht voor de opvang van oudere kinderen en tieners in buitenschoolse projecten.
Een gezinsvriendelijke bedrijfscultuur. Ook de bedrijfswereld heeft een belangrijke
verantwoordelijkheid. Hier dient rekening te worden gehouden met andere dan louter economische en
productiefactoren bij de arbeidsorganisatie. De vraag van de werkgevers tot flexibiliteit moet worden
aangevuld met een flexibiliteit op maat van de gezinnen.
Bedrijven dienen te worden gestimuleerd om een gezinsvriendelijke bedrijfscultuur uit te bouwen,
waarbij niet enkel de belangen van de werkgever centraal staan, maar tevens de belangen van de kinderen
van de werknemers, zodat de werknemers niet enkel hun verantwoordelijkheid kunnen opnemen binnen
het bedrijf, maar ook binnen hun eigen gezin. Deze beslissingen van de bedrijven dienen te worden
gecompenseerd met financieel ondersteunende maatregelen van de overheid en met fiscale voordelen.
Het Vlaams Belang wil :
-  een gezinsvriendelijke bedrijfscultuur stimuleren met financiële ondersteunende maatregelen en
fiscale voordelen


Thuiswerken en deeltijds werken. Het Vlaams Belang is voorstander van de uitbouw van het
telewerken, maar onder bepaalde voorwaarden. Belangrijk hierbij zijn het voorkomen van een te grote
verstrengeling tussen arbeid en gezin enerzijds en van een sociale isolatie anderzijds.
Het Vlaams Belang is voorstander van het uitwerken van een telewerkplan ter bevordering van
telewerken in samenspraak met het bedrijfsleven. Bedrijven die investeren in telewerken moeten hiervoor
fiscale en andere stimuli krijgen.
Arbeidsflexibiliteit is een mooi principe en onze partij is ook voorstander van dit beginsel. Het Vlaams
Belang is voorstander van een “Duoflexpact” waarin werkgevers en werknemers met elkaar afspreken
om meer arbeidsflexibiliteit te compenseren door meer soepelheid in tijd die werknemers aan hun gezin
willen besteden. Ook het behoud van de zondagsrust is hierbij belangrijk.
Het Vlaams Belang pleit voor :
-  het uitwerken van een duurzame visie op thuiswerk door het uitwerken van een telewerkplan
door overheid en bedrijfsleven dat thuis- of telewerk fiscaal aantrekkelijk maakt, maar de grenzen
tussen “thuis” en “werk” niet volledig laat vervangen;
-  het afhankelijk maken van de compensatie van loonverlies in geval van deeltijds werk van het
basisinkomen van het gezin en het aantal kinderen ten laste;
-  een flexibilisering die steeds rekening houdt met de nood van kinderen aan vaste structuren,
tijdstippen en leefpatronen;
Betaalbare loopbaanpauzes. Er dienen ruime mogelijkheden te worden voorzien voor
loopbaanonderbreking omwille van familiale en gezinsredenen. De drie thematische verloven, die
werknemers toelaten om hun loopbaan tijdelijk te onderbreken en om zorg op te nemen, gekend onder
de noemer van het “tijdskrediet”. De tijdsduur van ouderschapsverlof, zorgverlof en palliatief verlof zijn
echter nog te beperkt en moeten worden uitgebreid. Ook de minimumvergoeding moet stijgen en
variëren naargelang het basisinkomen en het aantal kinderen ten laste. Wie “verlof” opneemt, mag
hierdoor niet inboeten aan sociale zekerheidsrechten, maar moet tevens zekerheid krijgen over zijn of
haar mogelijke herintrede op de arbeidsmarkt..
Het Vlaams Belang wil :
-  de uitbreiding van de themaverloven tot drie jaar ouderschapsverlof, drie jaar palliatief verlof en
een jaar zorgverlof;
-  de mogelijkheid om ouderschapsverlof op te nemen tot de leeftijd van 18 jaar van het kind;
-  hogere uitkeringen voor wie gebruik maakt van een verlofstelsel;
-  pensioenkrediet voor wie tijdelijk stopt met werken om zorg op te nemen;
-  de harmonisering van de stelsels voor wie in de openbare, de private, de academische of nog een
andere sector werkt;
-  vergelijkbare verlofmogelijkheden voor wie zelfstandige is;


Bevallingsverlof en borstvoedingsverlof uitbreiden. Het Vlaams Belang vindt de duur van het
bevallingsverlof te kort. Thans bedraagt het bevallingsverlof in totaal vijftien weken, waarvan één week
verplicht vóór de bevalling moet worden opgenomen en negen weken verplicht na de bevalling.
Vóórbevallingsrust kan opgenomen worden vanaf de zesde week vóór de vermoedelijke
bevallingsdatum. De nabevallingsrust van negen weken kan verlengd worden met een periode die gelijk is
aan de duur van de periode waarin de zwangere werkneemster verder gewerkt heeft vanaf de zesde week
vóór de vermoedelijke bevallingsdatum. De duur van het bevallingsverlof in België is beperkt in
vergelijking met andere Europese landen. Het Vlaams Belang wil het bevallingsverlof of
zwangerschapsverlof optrekken tot 26 weken, waarvan twee weken verplicht vóór de vermoedelijke
bevallingsdatum moeten worden opgenomen en 12 weken na de geboorte. Zoals thans het geval is, kan
zwangerschapsverlof worden opgenomen vanaf de zesde week vóór de vermoedelijke bevallingsdatum
en kan de periode van nabevallingsrust worden verlengd met de periode gedurende dewelke de zwangere
werkneemster na dit tijdstip is blijven doorwerken.
Het Vlaams Belang wil :
-  het bevallingsverlof of zwangerschapsverlof optrekken tot 26 weken;
Financiële ondersteuningen en kostendekkende tegemoetkomingen. De Vlaamse overheid moet
de financiële draagkracht van de gezinnen versterken. Vandaag lijden gezinnen met kinderen altijd
welvaartsverlies ten overstaan van gezinnen zonder kinderen. Een ruime waaier van financiële
tegemoetkomingen naar gezinnen toe is essentieel. De financiële tegemoetkomingen ter ondersteuning
van gezinnen dienen volledig geregeld te worden op Vlaams niveau. Dat vereist dat Vlaanderen de
hefbomen krijgt om zijn bevoegdheid over gezinsbeleid adequaat te kunnen invullen. Het Grondwettelijk
Hof en de Raad van State hebben herhaaldelijk bevestigd dat alleen Vlaanderen hier bevoegd is.
De uitkeringen die afhangen van de sociale zekerheid dienen te worden gekoppeld aan de samenstelling
van het gezin. Het Vlaams Belang is voorstander van het principe dat bij het toekennen van uitkeringen
in het kader van de sociale zekerheid rekening wordt gehouden met de samenstelling van het gezin. De
sociale uitkeringen dienen te worden verhoogd in functie van het aantal kinderen ten laste. De koppeling
van sociale uitkeringen aan de kinderlast zou eventuele financiële, die kunnen ontstaan als gevolg van een
grote kinderlast, voorkomen. Op die manier wordt de bestaanszekerheid van gezinnen gevoelig
verbeterd. Bijzondere aandacht dient hierbij naar alleenstaande ouders te gaan.
Jonge gezinnen dienen te worden gestimuleerd tot gezinsuitbreiding. Dit kan door het uitwerken van
financiële maatregelen die de verwezenlijking van de kinderwens vergemakkelijken en stimuleren. De
toekenning van een geboortepremie door de Vlaamse Gemeenschap kan hiertoe bijdragen. De huidige
geboortepremie dekt niet de hoge kostprijs van een geboorte. Na een volledige overheveling van alle
bevoegdheden naar Vlaanderen inzake de sociale zekerheid dienen het huidige kraamgeld en de
geboortepremie te worden samengevoegd en op een realistisch bedrag te worden gebracht dat de
werkelijke kostprijs van een geboorte volledig en integraal dekt.
Het systeem van de kinderbijslagen is één van de belangrijkste gezinsondersteunende maatregelen. Maar
de huidige kinderbijslagen zijn onvoldoende om de minimumkosten te dekken. Kinderbijslag moet
tegemoetkomen aan de minimumkosten van het opvoeden van kinderen en moet welvaartsvast zijn. De
basisbijslagen dienen substantieel te worden verhoogd, evenals de leeftijdsbijslagen, teneinde de reële
kost te benaderen.


Het Vlaams Belang is voorstander van een Vlaams eenheidsstelsel met dezelfde basisbedragen voor alle
kinderen. De kinderbijslagen en leeftijdsbijslagen dienen dan ook gelijk te zijn voor alle kinderen
ongeacht het statuut van de persoon ten laste van wie ze zijn en ongeacht de rang.
Studeren kost voor ouders handenvol geld. Daarom is het Vlaams Belang voorstander van de invoering
van een dubbele maand kinderbijslag, uit te betalen in de maand september.
De belastingvrije sommen moeten omhoog. De huidige regeling discrimineert gezinnen met een laag
inkomen die immers niet ten volle kunnen genieten van de belastingsaftrek omdat hun inkomen te laag
is. Er dient een regeling te worden uitgewerkt waarbij deze gezinnen behoorlijk worden gecompenseerd.
Tevens dienen de belastingvrije sommen voor het tweede kind en volgende ten laste te worden
verhoogd. Ook de belastingvrije som voor kinderen tot 3 jaar die thuis worden opgevoed, moet worden
uitgebreid tot de leeftijd van 12 jaar, naar analogie van de aftrek van de kosten voor kinderopvang die
opgetrokken is tot 12 jaar en uitgebreid werd met internaten, sportkampen, enz…
Er is ook nood aan bijzondere tegemoetkomingen voor gezinnen met kinderen. Uit onderzoek blijkt dat
nog altijd veel kinderen in economische onzekerheid leven. Nochtans is het de kerntaak van de overheid
ieder gezin te laten delen in het algemene welzijn en in de algemene welvaart. Het is de plicht het
draagkrachtverlies op een voldoende en doeltreffende wijze te compenseren. Dit is mogelijk door een
financiële ondersteuning van gezinnen met kinderen in het algemeen maar vooral van gezinnen met
kinderen met een beperkte financiële draagkracht. Een compensatie doordat de overheid in de kosten
van de kinderen tegemoetkomt is hierbij noodzakelijk. Het Vlaams Belang heeft hier een zeer duidelijk,
gedetailleerd en financieel haalbaar voorstel tot de invoering van een bijzondere tegemoetkoming aan
gezinnen uitgewerkt.
Het Vlaams Belang wil :
-  de koppeling van werkloosheidsvergoeding, ziekte- en invaliditeitsvergoeding en
bestaansminimum aan de gezinssamenstelling;
-  hogere geboortepremie in afwachting van een integratie van geboortepremie en kraamgeld in één
kostendekkende tegemoetkoming na overheveling naar Vlaanderen van sociaal-economische
hefbomen;
-  een Vlaams eenheidsstelsel voor de kinderbijslag met dezelfde voldoende hoge basisbedragen
voor àlle kinderen (alleen kinderen met een handicap hebben recht op nog hogere bijslag)
ongeacht het statuut van de ouders en ongeacht de rang;
-  de invoering van een dubbele maand kinderbijslag in september;
-  een compensatie voor de laagste inkomens die onvoldoende van belastingsaftrek kunnen
genieten, het verhogen van de belastingsvrije sommen voor het tweede kind en de volgende
kinderen ten laste en het uitbreiden van de belastingsvrije som voor kinderen tot drie jaar die
thuis worden opgevoed tot twaalf jaar;
-  een bijzondere financiële tegemoetkoming aan gezinnen.


Van huwelijksquotiënt naar gezinsquotiënt. Het Vlaams Belang is voorstander van een
gezinsvriendelijke fiscaliteit. Belangrijk is een veralgemeende gezinsmodulering waarbij rekening
gehouden wordt met de werkelijke gezinslast. De regeling van het huwelijksquotiënt dient te worden
hervormd naar een gezinsquotiënt dat beter afgestemd is op zorg- en opvoedingssituaties door het aantal
gezinsleden ten laste mee te verrekenen in het maximaal over te hevelen gedeelte en zo de bestaande
plafondbedragen te verhogen rekening houdende met het aantal gezinsleden.
De fiscaliteit dient voor ieder gezin dezelfde principes te hanteren, onafhankelijk van het gezinstype.
Koppels die bewust kiezen voor het huwelijk mogen hiervoor niet fiscaal afgestraft worden in
vergelijking met gezinnen waar de partners feitelijk samenwonen. Ondanks verschillende maatregelen
blijven er nog steeds fiscale handicaps verbonden aan het huwelijk in vergelijking met feitelijk
samenwonenden. Het Vlaams Belang wil ook deze oplossen. De resterende of zelfs verscherpte
discriminaties tussen gehuwden en samenwonenden dient te worden weggewerkt.
Een aantal gezinnen met een laag inkomen kunnen het fiscale voordeel van kinderen ten laste niet
genieten. Het terugbetaalbaar belastingskrediet dient substantieel te worden verhoogd, minstens
verdubbeld. Ook de forfaitaire belastingvrije som voor kinderen jonger dan drie jaar voor wie de ouders
geen opvangkosten aftrekken, dient te worden verhoogd. Tevens mogen fiscale hervormingen geen
benadeling zijn voor gezinnen met een gezinspensioen. Deze belastingsverminderingen moeten worden
verhoogd, pro rata de belastingsvermindering die de partner zonder pensioen zou genieten indien zijn of
haar gedeelte dat in het gezinspensioen vervat zit, wel als individueel pensioen zou worden beschouwd.
Ook dient er binnen de fiscaliteit aandacht uit te gaan naar de mantelzorger. Wie in een gezin zorg draagt
voor de kinderen, voor personen met een handicap of voor (inwonende) ouders, moeten hiervoor fiscale
voordelen genieten.
Het Vlaams Belang wil :
-  de hervorming van het huwelijksquotiënt in de fiscaliteit naar een gezinsquotiënt die beter is
afgestemd op de zorg- en opvoedingssituaties;
-  de verhoging van de belastingvermindering voor gezinnen met een gezinspensioen;
-  de fiscale beloning van de mantelzorger.
Zwangerschapsbegeleiding in moeilijke omstandigheden. Het aantal zwangerschappen in
Vlaanderen blijft toenemen. Dit betekent helaas nog niet een daling van het aantal abortussen. Eén
zwangerschap op zeven eindigt in een abortus. In het kader van het Vlaams welzijnsbeleid dient de
Vlaamse overheid meer aandacht te hebben voor de begeleiding van en de hulpverlening aan ongewenst
zwangere vrouwen en meisjes. Het is daarom noodzakelijk om aan ongewenste zwangere vrouwen een
behoorlijke materiële, praktische en psychologische ondersteuning te bieden die ze nodig hebben om de
zwangerschap te voleindigen. Aan de banalisering van abortus moet een einde komen. Een samenleving
die mensenrechten hoog in het vaandel voert, maar toelaat dat baby’s in de moederschoot gedood
worden, is op zijn minst schijnheilig. Het recht op leven is immers het belangrijkste mensenrecht.
Het Vlaams Belang wil :
-  de uitbouw van een netwerk van centra voor zwangerschapsbegeleiding om deze ondersteuning
te kunnen bieden en dit op professionele basis.


Pleeggezinnen en adoptie. Het Vlaams Belang erkent het zeer grote maatschappelijke belang van
pleegzorg voor kinderen en jongeren die voor een korte of langere termijn niet bij hun ouders kunnen
wonen en voor volwassenen die niet zonder hulp een eigen thuis kunnen maken. Er is dringend nood
aan meer pleeggezinnen. Pleeggezinnen (bestaande uit man en vrouw) dienen te worden gestimuleerd en
beter ondersteund.
Het Vlaams Belang wil :
-  de uitwerking van een statuut voor pleegouders, dit gekoppeld aan ondersteunende maatregelen
om meer opvangplaatsen te creëren in de pleegzorg;
-  dat pleegzorg steeds het eerste alternatief is bij uithuisplaatsing van kinderen jonger dan 14 jaar;
-  een systeem van tijdskrediet voor pleegzorg en de mogelijkheid van pleegzorgverlof voor alle
Vlaamse ambtenaren;
-  het wegwerken van een aantal belemmeringen;
-  dat ook pleegouders die zorgen voor een gehandicapt kind recht hebben op een persoonlijk
assistentiebudget;
-  het wegwerken van de knelpunten inzake kinderbijslag;
Nieuwe kansen voor alleenstaanden en gezinnen na echtscheiding. Het Vlaams Belang wil ook
oog hebben voor moeilijkheden binnen gezinnen. Investeren in initiatieven die koppels ondersteunen in
het werken aan duurzame relaties is zeker geen overbodige luxe. In onze samenleving dienen we vast te
stellen dat het aantal echtscheidingen blijft toenemen. Vooral bij hoogoplopende conflicten lijden
kinderen hier enorm onder. Preventie van ouderconflict dient dan ook bijzondere aandacht te krijgen.
Meer ondersteuning van scheidings- en ouderschapsbemiddeling zijn dringend noodzakelijk. Er dient een
automatische toeleiding naar echtscheidingsbemiddeling te komen voor scheidende ouders met kinderen
teneinde een regeling uit te werken die vooral rekening houdt met het belang van de kinderen. Ook de
alleenstaande ouder mag niet aan zijn of haar lot worden overgelaten. Maar ook nieuwe gezinsverbanden
– wel te begrijpen vanuit de traditionele man/vrouw-verhouding - dienen een positieve aandacht te
krijgen. Voor deze nieuw samengestelde gezinnen is er nood aan een hervorming en aanpassing van het
familierecht in functie van de nieuwe gezinsvormen.
Het Vlaams Belang wil :
-  dat alle vervangingsinkomens alleenstaanden en eenoudergezinnen voldoende beschermen tegen
armoede;
-  het toetsen van beleidsmaatregelen op hun gevolgen voor alleenstaande ouders;
-  het wegwerken van discriminaties bij nieuw samengestelde gezinnen door ondermeer de
invoering van een dubbele domiciliëring;
-  een gezinseffectenrapport dat beleidsmaatregelen niet alleen toetst aan hun gevolgen voor
volledige gezinnen, maar ook aan die voor eenoudergezinnen;
-  het bijsturen van de vervangingsinkomens voor de categorie van de eenoudergezinnen;
-  het in kaart brengen van discriminaties waaronder nieuw samengestelde gezinnen hebben te
lijden, om met een gericht te beleid deze stapsgewijs weg te werken.


Geweld in het gezin : voorkomen is beter dan genezen. Huiselijk geweld blijft helaas toenemen in
alle lagen van de bevolking. Het geweld kan fysisch, psychisch, seksueel of economisch zijn. Jaarlijks
moeten duizenden vrouwen vluchten omwille van geweld in de eigen thuisomgeving. Ook het aantal
meldingen van kindermishandeling binnen het gezin of de familie blijft toenemen. Geweld mag nooit
worden aanvaard noch verantwoord.
Het Vlaams Belang wil :
-  het versterken van de positie van het slachtoffer door een snellere procedure tot uithuis zetting
van de dreigende partner, omgangsverbod, omgevingsverbod en strikte controle op de effectieve
toepassing hiervan;
-  de ondersteuning van het slachtoffer om in de gezinswoning te kunnen blijven, enz..
-  een verplichte dadertherapie;
-  initiatieven om familiaal geweld uit de taboesfeer te halen;
-  meer investeringen in de uitvoering van het nationaal actieplan tegen partnergeweld;
-  een zwaardere bestraffing voor geweld tussen partners en het mishandelen van kinderen en
ouders.
Invoering van een verplichte familiale polis. Ofschoon de premie van een familiale verzekeringspolis
beperkt is, zijn heel wat gezinnen met kinderen niet verzekerd tegen schade die ze ongelukkigerwijs
kunnen berokkenen aan derden. Vandaag is de familiale verzekering niet verplicht. Nochtans kan dit
bijzonder nuttig zijn en vele financiële problemen voorkomen. Voor die gezinnen waarvoor de betaling
van de premie moeilijk is door te beperkte financiële middelen, heeft de overheid de plicht ervoor te
zorgen dat er een mogelijkheid wordt gecreëerd voor een financiële bijpassing voor de betaling van deze
premie.
Het Vlaams Belang wil :
-  een verplichte familiale verzekeringspolis.


V. IMMIGRATIE EN INBURGERING
Vlaanderen is een van de dichtstbevolkte regio’s in de wereld. Vlaanderen is geen immigratieland.
Vreemdelingen die toch naar Vlaanderen kwamen en zich hier definitief hebben willen vestigen, moeten
in de eerste plaats onze wetten respecteren. Bovendien moeten ze zich aanpassen aan onze cultuur, onze
normen en waarden, onze leefgewoonten en aan belangrijke traditionele principes van de beschaving die
zich op het Europese grondgebied heeft ontwikkeld, zoals onder meer de scheiding van kerk en staat, de
democratie, de vrije meningsuiting en de gelijkwaardigheid van man en vrouw.
Aanpassen of terugkeren. Voor vreemdelingen en inwijkelingen die zich weigeren aan te passen moet
een terugkeerpolitiek worden ontwikkeld. Wetgeving inzake politiek asiel, nationaliteit, veiligheid en
uitwijzing moet aan deze principes worden aangepast. Illegale en criminele vreemdelingen moeten
daadwerkelijk worden gerepatrieerd. Stemrecht is vanzelfsprekend voorbehouden aan staatsburgers.
De zorg voor identiteit vereist een antwoord op immigratievraagstukken. Het Vlaams Belang komt op
voor het behoud van culturele eigenheid en voor de identiteit van het eigen volk en bijgevolg tegen het
multiculturele denken.
In 1974 werd een officiële immigratiestop afgekondigd. Desondanks blijven de immigranten toestromen.
Bovendien komen er jaarlijks duizenden illegalen het land binnen en ook tienduizenden zogenaamde
asielzoekers. Het Vlaams Belang wil dat de immigratiestop waterdicht wordt.
Het Vlaams Belang wil :
-  een waterdichte immigratiestop;
-  het aanpassen van de wetgeving inzake politiek asiel, nationaliteit, veiligheid en uitwijzing aan de
uitgangspunten “aanpassen of terugkeren”.
Behoud Westerse waarden. Voor de twee grootste groepen niet-Europese vreemdelingen, Turken en
Marokkanen, verloopt de aanpassing en inburgering in Vlaanderen veel moeizamer dan bij de vroegere
groepen inwijkelingen zoals de Italianen, Polen en Grieken. Soms is er zelfs totaal geen aanpassing. De
culturen van die inwijkelingen staan dan ook veel verder af van onze cultuur. De aanwezigheid van heel
wat mensen die blijven vasthouden aan de eigen islamcultuur leidt tot spanningen met de Vlaamse
bevolking.
Een bijkomend probleem is dat sommige van hun praktijken niet zomaar anders zijn dan de onze, maar
onaanvaardbaar en strijdig met de mensenrechten. Zo kent de islam geen gelijkberechtiging van de
vrouw en geen scheiding van kerk en staat en bevordert deze religie een klimaat waarin zogenaamde
eremisdaden gepleegd worden, waarbij vrouwen van wie nog maar een vermoeden van oneerbaarheid
wordt uitgesproken, vogelvrij worden verklaard. Sommige imams verkondigen dat de sharia, het
islamitische recht, voorrang heeft op onze wetten. Dat soort gebruiken en verklaringen zijn
onaanvaardbaar in een democratie. Ze botsen met de Europese mensenrechtenverdragen. Voor ons
blijven de gelijkwaardigheid van man en vrouw, de vrijheid van meningsuiting en de scheiding van kerk
en staat fundamentele waarden.


Het Vlaams Belang wil :
-  de intrekking van de erkenning en aldus subsidiëring van de Islam;
-  een niet alleen door privé-initiatief maar ook door de overheid ontwikkeld Islamobservatorium
dat nagaat hoe de islamisering in Europa vordert. Hierbij zouden burgers dan bijvoorbeeld
kunnen melden wanneer kruisen of kerstbomen uit culturele centra of bibliotheken verwijderd
worden wegens geen respect voor de islam, wanneer er rituele slachtingen plaatsvinden buiten de
officiële slachtplaatsen, of zouden ze bv. de verspreiding van radicale boodschappen in moskeeën
kunnen melden.
Gezinshereniging verstrengen. De gewoonte van vele vreemdelingen en allochtonen van de tweede of
latere generatie om iemand uit het moederland te laten overkomen om mee te huwen, is een rem op de
aanpassing. De kinderen uit die huwelijken beginnen opnieuw met een grote achterstand. Dikwijls
beheersen ze onvoldoende het Nederlands. Daarmee blijven die families eerste-generatie-immigranten en
moet de assimilatie telkens opnieuw beginnen.
De gezinshereniging is een grote rem op de assimilatie van vreemdelingen.
Het Vlaams Belang wil :
-  de bestaande regeling rond gezinshereniging moet drastisch worden verstrengt en verstrakt.
Asielmisbruik tegengaan. Asielzoekers moeten zoveel mogelijk in hun eigen regio worden
opgevangen. Een lijst van onveilige landen moet het mogelijk maken slechts echte politieke vluchtelingen
toe te laten.
Een gebrekkig uitwijzingsbeleid van uitgeprocedeerden en andere illegalen geeft het signaal dat België
voor iedereen toegankelijk is. Als gevolg daarvan stijgt het aantal economische vluchtelingen die naar
België willen komen.
Het Vlaams Belang wil :
-  een strenger en strikter uitwijzingsbeleid. De regering moet daadwerkelijk repatriëren;
-  geen algemene regularisaties;
-  dat illegalen actief opgespoord worden. Alle illegalen moeten efficiënt en kordaat worden
uitgewezen en gerepatrieerd. Ook algemene regularisaties van illegalen kunnen voor het Vlaams
Belang absoluut niet.
-  dat asielzoekers tijdens het hele verloop van de asielprocedure in gesloten asielcentra in de
grensgebieden worden ondergebracht;
-  op Europese bodem alleen nog opvang van Europese asielzoekers;
-  de dringende opmaak van een lijst van "veilige landen" van waaruit asiel sowieso onmogelijk is;


Afschaffing snelbelgwet. De toename van de volgmigratie kan vooral verklaard worden door de
regularisatie van het verblijf van tienduizenden illegalen, die nu massaal gebruik maken van het recht op
gezinshereniging, en door de inwerkingtreding van de snelbelgwet op 1 mei 2000. De verkrijging van de
Belgische nationaliteit door honderdduizenden vreemdelingen brengt immers mee dat voor deze ‘nieuwe
Belgen’ soepelere regels gelden inzake gezinsmigratie.
Het Vlaams Belang wil :
-  afschaffing van de snelbelgwet uit 2000;
-  dat het beginsel van afstamming moet opnieuw de basis vormen van het Belgische (in de
toekomst het Vlaamse) nationaliteitsrecht. De toekenning van het staatsburgerschap op grond
van de afstamming van een Belgische (Vlaamse) ouder moet de algemene regel zijn
-  dat naturalisatie enkel mogelijk is na een geslaagd assimilatieproces. Het verkrijgen van de
Belgische (in de toekomst de Vlaamse) nationaliteit is bovendien enkel mogelijk indien de
oorspronkelijke nationaliteit wordt opgegeven. Het Vlaams Belang wijst het meervoudige
staatsburgerschap af;
-  geen stemrecht voor vreemdelingen. Het gemeentelijk stemrecht voor vreemdelingen moet
worden afgeschaft. Het stemrecht of de stemplicht moet bij alle verkiezingen voorbehouden
blijven aan volwaardige staatsburgers.
Verplichte inburgering. Assimilatie betekent dat wie zich in Vlaanderen wil vestigen, bereid is om onze
manier van leven tot de zijne of de hare te maken en zijn of haar lot te delen met dat van onze
gemeenschap. Dit wil zeggen dat hij of zij zich loyaal moet opstellen. Essentieel is ook dat de
vreemdeling zich het fundamentele waarden- en normenpatroon van onze Europese beschaving eigen
maakt. Het Vlaams Belang vindt dat alle vreemdelingen die niet de nationaliteit van een EU-lidstaat
hebben en hier permanent wensen te verblijven, aan een inburgeringsplicht moeten onderworpen
worden. Tevens moeten zij verplicht worden een inburgeringsexamen af te leggen. Wie niet slaagt voor
het examen, dient – op eigen kosten – een inburgeringscursus te volgen. Deze verplichting geldt ook
voor zogenaamde ‘oudkomers’.
Nieuwkomers moeten sowieso – naar Deens voorbeeld – een drie jaar durend inburgeringsprogramma
volgen, dat onder meer bestaat uit lessen Nederlands en lessen over onze Vlaamse samenleving. Dit
inburgeringsprogramma mondt eveneens uit in een inburgeringsexamen. Wie voor dat examen niet
slaagt, komt niet in aanmerking voor een permanente verblijfsvergunning. Degenen die in het kader van
gezinsvereniging naar België wensen te komen, moeten – voorafgaand aan de immigratie – in een
buitenlands agentschap reeds een basisexamen afleggen, waarin de kandidaat-immigrant een elementaire
kennis van het Nederlands dient aan te tonen. Nadat de kandidaat-immigrant het basisexamen met
succes heeft afgelegd en daadwerkelijk tot ons land is toegelaten, moet hij of zij, net als alle nieuwkomers,
aan zijn inburgeringsverplichtingen voldoen. Bovendien moeten alle vreemdelingen van buiten de EU in
een loyaliteitsverklaring beloven de fundamenten van onze samenleving te respecteren en onze wetten na
te leven.
Het Vlaams Belang wil :
-  dat niet-EU’ers, die hier permanent wensen te verblijven, aan de inburgeringsplicht worden
onderworpen en een verplicht inburgeringsexamen afleggen. In een loyaliteitsverklaring moeten
de vreemdelingen van buiten de EU beloven de fundamenten van onze samenleving te
respecteren en onze wetten na te leven;


-  dat de Vlaamse overheid opleidingen organiseert ter voorbereiding van het inburgeringsexamen.
Vreemdelingen moeten deze opleidingen volgen op eigen kosten. De vreemdeling die niet slaagt
in het inburgeringsexamen of die een loyaliteitsverklaring weigert af te leggen, krijgt geen
permanente verblijfsvergunning;
-  dat in een aantal plaatsen, zoals in overheidsscholen en in lokalen van openbare dienst,
hoofddoeken zonder meer verboden worden. Hoofddoeken zijn niet strikt religieuze symbolen,
maar symboliseren de opmars van de politieke macht van de islam. Bovendien symboliseert de
hoofddoek de publieke onderwerping van moslima’s aan hun mannen;
-  de intrekking van de erkenning van de islamitische godsdienst en voor de sluiting van moskeeën
waar haat wordt gepredikt tegen de westerse samenleving;
-  dat vacante betrekkingen in het openbaar bestuur voorbehouden worden voor staatsburgers.
Geen subsidiëring van lokale islamitische geloofsgemeenschappen. Het Vlaams Belang heeft zich
in 2004 in het Vlaams Parlement hardnekkig verzet tegen het decreet betreffende de materiële organisatie
en werking van de erkende erediensten. In dit decreet werd immers ook de Islam opgenomen waarmee
de wettelijke basis werd gecreëerd voor de subsidiëring/financiering van de lokale werking van de Islam
in Vlaanderen. De uitbouw van een islamitische zuil in Vlaanderen zal het gebrek aan integratie en
inburgering nog in de hand werken. Uit de gebrekkige samenstelling van veel van de aanvraagdossiers tot
erkenning blijkt trouwens dat de lokale islamitische geloofsgemeenschappen (de zgn.
moskeeverenigingen) niet meteen uitblinken in integratie en inburgering. In zeer veel gevallen is de Imam
niet eens het Nederlands machtig en is er grote onduidelijkheid over de financiële situatie en plannen van
de vzw’s. Zelfs de reeds erkende lokale islamitische geloofsgemeenschappen hebben de grootste
moeilijkheden met het opstellen van een (meerjaren)begroting en geven bovendien blijk van een
bijzonder geringe bereidheid tot structurele samenwerking met andere erkende moskeeën (nochtans een
decretale verplichting).
Het Vlaams Belang wil :
-  de schrapping van de Islam uit het decreet betreffende de materiële organisatie en werking van de
erediensten.


VI. WELZIJN
Welzijn op Vlaamse leest geschoeid. Welzijn en welvaart zijn belangrijk voor de Vlamingen. Maar
er gaat geen dag voorbij of Vlaanderen wordt geconfronteerd met een gebrek aan
eigen bevoegdheden.
Het Vlaams Belang wil :
-  de onmiddellijke overheveling van alle bevoegdheden inzake welzijn, sociaal beleid en
gezondheid om zo een efficiënt, gestroomlijnd en doorzichtig sociaal beleid te kunnen voeren.
Solidariteit tussen alle Vlamingen : zorgen voor elkaar Vlamingen hebben elkaar nodig. De
bereidheid er te staan voor een ander leeft in Vlaanderen. Denken we maar aan de vele mantelzorgers en
vrijwilligers. Maar steeds meer Vlamingen maken zich ernstig zorgen over de zekerheid op zorg voor
zichzelf of hun familie naar de toekomst toe. Het is dan ook belangrijk dat er voldoende waarborgen zijn
voor de zorg die ze zelf of hun ouders, kinderen, familie, vrienden nodig hebben. Vandaag zijn die
waarborgen er niet. De wachtlijsten in de zorgsector blijven stijgen.
Maar ook het ‘welzijn’ van de Vlamingen laat veel te wensen over: een stijgend aantal zelfmoorden en
depressies, een toenemend drugs- en alcoholgebruik, meer chronisch zieken, een toenemend aantal
kankergevallen, meer diabetici, de problematiek van de zwaarlijvigheid,...
Het Vlaams Belang wil :
-  een geïntegreerd zorgbeleid waarbij specifieke noden van de zorgvrager worden beantwoord en
alle verschillende vormen van zorg op een gecoördineerde wijze worden;
-  dat voldoende geïnvesteerd wordt in de uitbouw van preventie en gezondheidspromotie,
thuiszorg en eerstelijns- en residentiële zorg, waarbij er telkens voldoende middelen worden
vrijgemaakt om dit op een degelijke en afdoende wijze te organiseren;
-  aandacht voor de thuiszorg zodat mensen in een zorgbehoevende situatie die ervoor kiezen om
thuis te blijven, hiertoe ook effectief de mogelijkheid krijgen zonder hierbij financieel te worden
gediscrimineerd. Zorg op maat is hierbij essentieel;
De mantelzorger. Het Vlaams Belang heeft grote bewondering voor de mantelzorger. Zorg dragen
voor kinderen, zorgbehoevende mensen, zieken of ouderen is een grote uitdaging. Dit vraagt meer
waardering en een betere ondersteuning. Belangrijk hierbij is de uitwerking van een sociaal en fiscaal
statuut voor de mantelzorger. Ook de garantie dat er in een moeilijke situatie onmiddellijk kan worden
voorzien in tijdelijke opvang, is fundamenteel noodzakelijk. Hierbij is de uitbreiding van
dagverzorgingscentra en centra voor kortverblijf belangrijk.
De thuiszorg. Het Vlaams Belang is voorstander van de uitbouw van een sterke en goed ondersteunde
thuiszorg. Omdat voor de meeste zieken, ouderen of personen met een zorgbehoefte thuiszorg immers
de beste keuze is


Een verder uitbouw van de thuiszorg met uitbreiding van het aantal zorgverstrekkers en hulpverleners is
noodzakelijk opdat mensen die kiezen voor thuiszorg kwalitatief en kwantitatief voldoende zorg kunnen
krijgen.
De vrijwilliger. In Vlaanderen zet ongeveer 1 op 5 mensen zich in als vrijwilliger. De meerwaarde op
verschillende niveaus valt niet te ontkennen. Vrijwilligerswerk binnen onze samenleving is heel
verrijkend. Het is belangrijk dat mensen aangespoord worden zich onbezoldigd in te zetten voor één van
de vele maatschappelijke noden. Dit moet door de overheid worden ondersteund. Er is nood aan de
ontwikkeling van een Vlaams vrijwilligersbeleid. Binnen het Vlaamse niveau dient er een inclusief beleid
te worden uitgewerkt waarbij vrijwilligerswerk binnen alle beleidsdomeinen consequent en permanent
aan bod komt.
Het Vlaams Belang wil :
-  de ontwikkeling van een inclusief Vlaams vrijwilligersbeleid waarbij vrijwilligerswerk binnen alle
bevoegdheidsdomeinen consequent en permanent aan bod komt;
-  het creëren van een vrijwilligersvriendelijk klimaat door maatregelen te treffen die de inzet en het
engagement aanmoedigen, hiervoor de nodige financiële middelen vrij te maken om dit beleid te
ondersteunen en binnen de regelgeving rekening houden met alle mogelijke effecten op het
vrijwilligerswerk;
-  het voeren van beleidsondersteunend onderzoek ter bevordering van de ontwikkeling van het
vrijwilligerswerk.
Relatie wonen en zorg. De relatie tussen wonen en zorg wordt steeds belangrijker. Door het fenomeen
van de vergrijzing maar ook bij personen met een handicap. Binnen het woonbeleid is het dan ook
noodzakelijk meer aandacht te besteden aan de meegroeiwoningen.
Het Vlaams Belang wil dat het ontwerpen en bouwen van aanpasbare woningen beter wordt gepromoot
en dat de overheid hiervoor beleidsinitiatieven ontwikkelt op het vlak van vergunningen, premies en
fiscaliteit om de verschillende vormen van zorgwonen haalbaar te maken.
Vaak is het nodig de woning aan te passen, maar dit heeft vaak een negatieve fiscale impact. Het Vlaams
Belang eist dat de verhoging van het kadastraal inkomen wordt uitgesloten zolang de zorgbehoevende na
de aanpassing in de woning blijft wonen.
Het Vlaams Belang wil :
-  het recht op zorg is een afdwingbaar recht : elke Vlaming moet in functie van zijn behoeften
beroep kunnen doen op kwaliteitsvolle en betaalbare zorg en dit zonder lange wachttijden;
-  de uitbouw van een geïntegreerd zorgbeleid met het waarbogen van de continuïteit tussen
preventie, thuiszorg, eerstelijnszorg en residentiële zorg is essentieel;
-  het geven van financiële en fiscale stimuli aan de Vlaming die er bewust voor kiest de zorg op
zich te nemen voor de kinderen, de ouderen, familie, enz. zodat deze in de eigen thuisomgeving
kunnen blijven;
-  een betere ondersteuning van de mantelzorger : het uitwerken van een fiscaal en sociaal statuut
waarbij de mantelzorger in de zorgperiode sociale rechten kan opbouwen en de opgebouwde
sociale rechten kan behouden, met de erkenning als volwaardige partner in het geheel van de
zorgverlening gekoppeld aan sociale en financiële rechten, uitbreiding van de duurtijd van de
periode van onderbreking van de arbeidsactiviteiten, verhoogde belastingvrije sommen met


uitbreiding van het belastingvoordeel voor inwonende zorgbehoevende familieleden jonger dan
65 jaar, fiscale aftrekmogelijkheden voor de kosten gemaakt in de hoedanigheid van
mantelzorger, professionele begeleiding van de mantelzorger, meer aandacht in de opleiding en
nascholing bij zorgdisciplines en waarborgen voor een onmiddellijke opvang bij problemen of in
crisissituaties;
-  de thuiszorg dient op een volwaardige wijze te worden erkend door deze prioritair te
ondersteunen en subsidiëren. Het aantal zorgverstrekkers en hulpverleners dient te worden
verhoogd. Er moet een goede samenwerking worden uitgebouwd tussen de hulpverleners en
zorgverstrekkers, waarbij de huisarts een centrale rol speelt;
-  tegemoetkomingen voor thuiszorg in het kader van de zorgverzekering moeten gelijk worden
gesteld aan de tegemoetkomingen voor de residentiële zorg. Thuiszorg moet financieel neutraal
zijn en mag niet duurder zijn dan een opname in een voorziening;
-  het aanbod van kortverblijf, dagverblijf en nachtopvang dient drastisch te worden verhoogd
zodat snel een antwoord kan worden geboden op alle terechte vragen;
-  meer aandacht aan aanpasbare meegroeiwoningen.
Respect voor de zorgverlener. Het respect voor de zorgverlener is onmogelijk in woorden uit te
drukken. Nochtans is een job in de zorgsector dankbaar en geeft dit werkzekerheid. Belangrijk zijn een
goed sociaal personeelsbeleid met aandacht voor een harmonieuze combinatie tussen gezin en arbeid, en
ruimte voor flexibele werkregelingen, een correcte verloning voor de onregelmatige uren, het weekend
werk en het nachtwerk. Ook permanente bijscholing en levenslang leren zijn hierbij belangrijk.
Herwaarderen van de rol van de huisarts. Er bestaat een redelijke vrees dat er over enkele jaren een
tekort aan huisartsen zal ontstaan. Meer dan de helft van de actieve huisartsen is ouder dan 50 jaar.
Voor een coherent beleid ter zake is er nood aan een kadaster van het aantal actieve geneesheren.
Daarnaast is het voor het Vlaams Belang belangrijk om de taak en functie van de huisarts te
herwaarderen. Terecht wordt beklemtoond dat de huisarts door zijn expertise en veelvuldig contact met
patiënten een belangrijke rol kan spelen in het preventiebeleid.
Ook dient de huisarts beter te worden ondersteund bij de informatisering van zijn praktijk.
Het Vlaams Belang wil :
-  de herwaardering van de rol van huisarts: de huisartsen veel meer betrekken bij het
preventiebeleid en ze tot bevoorrechte partner van de Vlaamse Gemeenschap promoveren;
-  dat dringend een kadaster van actieve geneesheren wordt opgemaakt om het aantal afstuderende
artsen af te stemmen op de toekomstige noden.
-  het opstellen van een actieplan om het groot personeelsverloop in de welzijnssector tegen te
gaan. Hierbij is een sociaal personeelsbeleid met aandacht voor een goed carrièreperspectief, een
harmonieuze combinatie van gezin en arbeid en aan flexibele arbeidsregelingen zeer belangrijk,
alsmede een betere verloning voor de onregelmatige uren, het weekendwerk en nachtwerk. Extra
inspanningen om 50-plussers langer aan de slag te houden is hierbij belangrijk.
-  de ondersteuning van de opleiding van jongeren in de zorgsector (huisarts, verpleegkundigen én
zorgkundigen).
-  het herbekijken van de erelonen voor prestaties verricht door een specialist met een beter
evenwicht komen tussen de zeer goed betaalde prestaties van bepaalde specialisten tegenover
minder vergoede prestaties van andere dokters-specialisten.


Dringende nood aan administratieve vereenvoudiging. De welzijnssector in het algemeen en de
vigerende regelgeving in het bijzonder zijn zeer complexe dossiers. Talrijke en ingewikkelde
regelgevingen maken het vaak bijzonder moeilijk.
Het Vlaams Belang wil :
-  administratieve vereenvoudiging en een coördinatie van de regelgeving;
-  het beperken van de regelgeving voor de zorgvragers en zorgverstrekkers;
-  het automatisch toekennen van voordelen waar de zorgbehoevende recht op heeft
Zorg voor personen met een handicap. Het Vlaams Belang is een sociale volkspartij die solidariteit
met de zwaksten van ons volk hoog in het vaandel draagt. Voor het Vlaams Belang is het
onaanvaardbaar dat mensen die de zorg dragen voor gehandicapten onvoldoende ondersteund worden.
Het is eveneens onaanvaardbaar dat er niet alles aan gedaan zou worden om mensen met een handicap in
staat te stellen volwaardig te participeren aan onze samenleving. Daarom is het belangrijk dat het
gehandicaptenbeleid een gestroomlijnd, goed gecoördineerd beleid is en dat versnippering door middel
van allerhande kleine projecten moet worden tegengegaan. Het gehele Vlaamse gehandicaptenbeleid
moet worden ondergebracht bij het Vlaams Agentschap voor Personen met een Handicap.
Wachtlijsten. In de gehandicaptensector blijft de problematiek van de wachtlijsten het grootste
probleem. Het is onaanvaardbaar dat in de gehandicaptensector het aantal personen met een dringende
vraag om zorg die niet geholpen konden worden (en dus op de wachtlijst belanden) deze legislatuur in
snel tempo is gestegen. Ook bij het persoonlijke assistentiebudget is de toestand even zorgwekkend.
Deze structurele wachtlijsten voor personen met een handicap blijven voor schrijnende toestanden
zorgen, waarbij de levenskwaliteit van zowel de gehandicapten zelf als die van de mensen in hun directe
omgeving ernstig wordt aangetast. Dit is onaanvaardbaar in het welvarende Vlaanderen.
Er zijn financiële middelen en deze moeten bij voorrang worden besteed aan dringende noden. Het
wegwerken van de wachtlijsten in de gehandicaptensector is voor het Vlaams Belang dan ook een
dringende prioriteit. Deze kunnen alleen maar verdwijnen als er zorgzekerheid is. Het recht op zorg
moet dan ook een afdwingbaar recht worden zodat gebruikers echt zekerheid hebben de beloofde zorg
en ondersteuning ook effectief te krijgen wanneer het nodig is.
Persoonlijk assistentiebudget (PAB) Het voorstel om een zorgvoucher in te voeren krijgt onze steun.
Het systeem van de zorgvoucher laat toe dat men in grote persoonlijke vrijheid op zoek gaat naar de
gepaste voorziening of hulpformule. Dankzij de zorgvoucher zal men bovendien veel sneller op de vraag
kunnen inspelen.
Toegankelijkheid. Het Vlaams Belang is van oordeel dat gehandicapten op een volwaardige wijze
moeten kunnen deelnemen aan het economische en sociale leven. Tal van voorzieningen, gebouwen en
diensten zijn momenteel niet voor iedereen toegankelijk. Vooral voor de rolstoelgebruikers, mensen die
minder goed te been zijn en visueel gehandicapten blijf de toegankelijkheid van gebouwen nog steeds een
groot probleem.


Het is ook niet aanvaardbaar dat bijna de helft van de schoolgebouwen is niet of slechts in geringe mate
toegankelijk voor leerlingen met een handicap. Er dient dringend werd te worden gemaakt van een
volledige toegankelijkheid.
Het openbaar vervoer gebruiken is voor een motorisch of visueel gehandicapte nog steeds een heikele
onderneming. Het openbaar vervoer moet op termijn volledig toegankelijk worden voor gehandicapten.
Als alternatief voor het openbaar vervoer moeten ook de Minder Mobielen Centrales worden
ondersteund die vervoer van gehandicapten tegen kostprijs laten verzorgen door vrijwilligers.
Het Vlaams Belang wil :
-  zorgzekerheid : het recht op zorg moet onmiddellijk worden ingevoerd en decretaal worden
verankerd. Zo kan het recht op zorg worden gewaarborgd en afdwingbaar gemaakt wanneer
zorg en ondersteuning noodzakelijk zijn. De wachtlijsten in de gehandicaptensector moeten
onmiddellijk worden weggewerkt. Er moet onmiddellijk voldoende geld worden uitgetrokken om
de urgente problemen in de residentiële sector op korte termijn op te lossen, maar ook om een
structurele oplossing te bieden aan de zorgvragen van alle personen op de wachtlijst;
-  de onmiddellijke uitbreiding van het Persoonlijk Assistentie- en Persoonsgebonden Budget
(PAB). Gehandicapten die een eigen, autonoom bestaan willen opbouwen en daarbij een beroep
willen doen op thuisverzorging moeten meer financiële steun kunnen genieten. Zij dienen
voorrang te krijgen bij het toekennen van een PAB.
-  dat gehandicapten een betere toegang tot de arbeidsmarkt dienen te krijgen. Het Vlaams Belang
wil meer aanwervingen in de overheidssector voor personen met een handicap. Ook bedrijven
dienen te worden gestimuleerd tot het aanwerven van personen met een handicap.
-  de positieve beeldvorming bij het brede publiek ten aanzien van personen met een handicap dient
te worden bevorderd en alle vooroordelen en misverstanden moet worden weggewerkt;
-  het wegwerken van leeftijdsdiscriminaties voor mensen met een handicap;
-  de bouw van aanpasbare woningen moet worden gestimuleerd met een aanpassing binnen de
fiscaliteit zodat het kadastraal inkomen na aanpassing niet kan worden verhoogd.;
-  de technische hulpmiddelen moeten beter worden terugbetaald. Het Vlaams Belang eist de
invoering van een kwaliteitslabel voor technische hulpmiddelen zodat wie een dergelijk
hulpmiddel koopt, verzekerd is van de kwaliteit en de levensduur ervan;
-  de toegankelijkheid van gebouwen en openbaar vervoer voor personen met een handicap moet
worden verbeterd. Trein- en busperrons, evenals de voertuigen zelf moeten toegankelijk gemaakt
en uitgerust worden voor rolstoelgebruikers;
-  dat het openbaar vervoer op termijn volledig wordt toegankelijk gemaakt voor gehandicapten.
Alternatieven voor het openbaar vervoer, die betaalbaar vervoer garanderen aan gehandicapten,
dienen behoorlijk ondersteun te worden;
-  dat mensen met een niet-aangeboren hersenletsel in het kader van hun revalidatie, maar ook
achteraf, kunnen rekenen op een zorg ‘op maat’.
Zorgverzekering
Het Vlaams Belang wil :
-  de berekening van de premie voor de zorgverzekering op basis van het gezinsinkomen;
-  meer mogelijkheden voor Brusselse Vlamingen om verzorgd te worden in hun eigen taal, onder
meer door het aanbod aan ouderenvoorzieningen vanuit Vlaanderen drastisch te verhogen;


-  wegwerken van alle discriminaties binnen de Vlaamse zorgverzekering.
Armoedebestrijding structureel aanpakken. Armoedebestrijding in Vlaanderen heeft nog een lange
weg af te leggen. Voor een welvarend land telt Vlaanderen nog steeds teveel armen en
bestaansonzekeren. Een op de zeven Vlamingen leeft in armoede. Uit een universitaire studie over
armoede blijkt dat bijna 19 procent van de kinderen in Vlaanderen leeft in een gezin met financiële
moeilijkheden. Een op de zeven kinderen woont in een gezin dat echt onder de armoedegrens leeft.
Armoede kent diverse oorzaken en hangt vaak samen met de gezinssituatie, de afkomst, de leeftijd en de
tewerkstellingssituatie.
Het Vlaams Belang heeft altijd gesteld dat het armoedeprobleem in Vlaanderen structureel moet
aangepakt worden. Door het voeren van een degelijk sociaal-economisch beleid zou Vlaanderen er
gemakkelijk kunnen voor zorgen dat geen enkele Vlaming nog armoede hoeft te lijden.
Een politiek ter bestrijding van armoede moet erop gericht zijn mensen uit de armoede te houden en
dient bijgevolg ook aandacht te hebben voor de bestaansonzekeren. Armoedebestrijding vereist immers
een inclusief en gecoördineerd beleid van alle beleidsverantwoordelijken.
Een bijzonder aspect van armoede is thuisloosheid. De ontankering op persoonlijk, maatschappelijk en
relationeel vlak, het inkomensgebrek en de sociaal-economische problemen en de woonproblematiek zijn
belangrijke aspecten van thuisloosheid. Er zijn drie kernproblemen: wonen en dakloosheid,
bestaansmiddelen en bestaansonzekerheid en sociale netwerken en ontankering.
Naar een nieuw OCMW. De functie van het OCMW behelst de welzijnsverdeling in de maatschappij.
Hoofdtaken worden gevormd door maatschappelijke dienstverlening, bedeling van maaltijden,
gezinshulp, juridische dienstverlening en bejaardenhulp. Dit omvat ook het aanbieden van serviceflats en
woningen.
De OCMW’s beheren ook heel wat ziekenhuizen en rust- en verzorgingstehuizen. Deze taken wenst het
Vlaams Belang over te hevelen naar de Vlaamse Gemeenschap. Het Vlaams Belang pleit voor de
oprichting van een onafhankelijke gemeenschapsdienst die alle hulpverlening bundelt in de schoot van
een Vlaams Ministerie voor Welzijnszorg of tenminste een integratie van de OCMW’s als structuur en
bestuurlijk niveau in de gemeenten. De twee belangrijkste functies van dit nieuwe en niet-gepolitiseerde
OCMW zullen de dienstverlening zijn en de opvang van diegenen die werkelijk behoeftig zijn.
Sociaal Loket. Het Vlaams Belang is van oordeel dat solidariteit niet mag vertrekken vanuit een
levensbeschouwelijke of partijpolitieke overtuiging. Wij pleiten voor de solidariteit tussen de gezonde en
de zieke, tussen de rijke en de arme, tussen de jongere en de oudere, tussen de werkende en de nietwerkende
inwoners van Vlaanderen. Maar eveneens belangrijk is dat de sociale voorzieningen voor elke
Vlaming toegankelijk moeten zijn.
Het Vlaams Belang wil dit realiseren via het Sociaal Loket. Een Sociaal Loket per stad, gemeente of wijk
moet een aantal verzekeringen beter toegankelijk maken voor ieder die er recht op heeft. Naast het
bestaande Sociaal Huis, als de plek waar burgers in hun gemeente terecht kunnen met vragen omtrent
sociale dienstverlening in hun gemeente, buurt of wijk. Het Vlaams Belang wenst dat het Sociaal Loket


ook een aanspreek- en informatiepunt is waar de lokale bevolking terecht kan met vragen met betrekking
tot hun rechten inzake gezondheidszorg, invaliditeits- en werkloosheidsuitkering. Laagdrempelige
toegang is een belangrijk succescriterium voor een hoogstaande kwalitatieve sociale hulpverlening voor
alle inwoners van Vlaanderen.
Maximumfactuur voor de zorg In het Vlaams regeerakkoord beloofde de Vlaamse regering een
maximumfactuur voor zorg te zullen invoeren. Dit houdt in dat wanneer de kosten voor
zorgbehoevenden voor een gezin een bepaalde grens zouden bereiken, de overheid financieel zal
bijspringen. Vandaag staat vast dat de maximumfactuur er niet komt. Nochtans brengt de toenemende
kloof tussen arm en rijk een dualisering van de gezondheidszorg met zich mee. Voor vele Vlamingen is
de bovengrens van de persoonlijke bijdrage bereikt. Er zijn dan ook dringende maatregelen nodig om
een verdere stijging te vermijden en zelfs de bijdrage terug te schroeven. Het blijven garanderen van de
toegankelijkheid van de zorg is absoluut noodzakelijk. Het Vlaams Belang eist dan ook de onmiddellijke
invoering van de noodzakelijke maximumfactuur voor zorg.
Het Vlaams Belang wil :
-  een structurele aanpak van armoede. Een actief Vlaams tewerkstellingsbeleid zal ervoor zorgen
dat er werk is voor iedereen. Het verhogen van de arbeidskansen van mensen die in armoede
leven : meer jobs zijn de beste garantie tegen armoede. Het beleid dient dan ook dringend werk
te maken van het creëren van meer werk;
-  onderwijs, gezondheidszorg, openbaar vervoer, huisvesting en rechtsbedeling moeten voor
iedereen toegankelijk en betaalbaar zijn. Het wegnemen van de financiële drempels in het
onderwijs voor kinderen die leven in gezinnen in armoede. Internet en computermogelijkheden
zijn vandaag een absolute noodzakelijkheid. Ook voor mensen in armoede dient dit de toegang
tot ICT te worden gerealiseerd teneinde iedere vorm van uitsluiting te vermijden. Een betere
toegankelijkheid van de gezondheidszorg : de gezondheidskloof in Vlaanderen is groot wat de
ongelijkheid in gezondheid tot onmiddellijke gevolg heeft. Ook hebben mensen in armoede
nood aan het verhogen van de eerstelijnszorg, het versterken van de preventie en het wegnemen
van alle financiële drempels;
-  meer ondersteuning van de gezinnen : Een grote oorzaak van armoede is het uiteenvallen van
gezinnen. Door het voeren van een actief gezinsbeleid kan heel wat armoede worden
voorkomen Kwetsbare alleenstaande ouders met kinderen (helaas meestal vrouwen) moeten
beter worden ondersteund. Belangrijk hierbij is de waarborg van de toegang tot de
kinderopvang zodat dit geen hinderpaal kan zijn bij de zoektocht naar werk;
-  een verhoogde aandacht voor de bestedingspatronen : Het voorkomen van schulden kan o.m.
worden bereikt door het beperken van de kredietmogelijkheden die vandaag zeer uitgebreid zijn
en aanleiding geven tot afbetalingsmoeilijkheden en de hieruit voortvloeiende financiële
problemen. Het Vlaams Belang eist een betere bescherming van de consumenten tegen
misbruiken, het advies en de begeleiding van de bevolking in verband met bestedingspatronen en
ondersteunende maatregelen tegen het uiteenvallen van gezinnen. Beperking van de
kredietmogelijkheden is hierbij cruciaal. In het middelbaar onderwijs dient er aandacht te gaan
naar financiële educatie zodat jongeren erop worden voorbereid op eigen bene te staan.;
-  het verhogen van de rechtsbedeling door het beter bekendmaken van het pro deo systeem en de
mogelijkheden tot kosteloze rechtsbijstand;
-  het uitwerken van een algehele strategie ter preventie van thuisloosheid met bijzondere aandacht
voor de samenwerking en gedeelde verantwoordelijkheid van alle betrokken beleidsdomeinen om


te komen tot een algehele aanpak en concrete beleidsmaatregelen met een structurele oplossing
voor alle onderliggende problemen;
-  de oprichting van een Sociaal Loket in elke gemeente of wijk dat alle sociale rechten verstrekt :
ziekte- en invaliditeitsuitkeringen, werkloosheidsvergoedingen, sociale huisvesting, pensioenen,
kinderbijslag, enz.
-  de invoering van een maximumfactuur voor gezondheidszorg die beschermt tegen
onaanvaardbaar hoge kosten in vergelijking met de draagkracht.
De geestelijke gezondheidszorg. Binnen de geestelijke gezondheidszorg blijft het aantal zorgvragen
toenemen. Vele mensen kunnen de druk en stress van het dagelijkse leven niet aan. Ook het aantal
zelfdodingen blijft een belangrijke doodsoorzaak. Het Vlaams Belang stelt vast dat het aanbod
onvoldoende is. De geestelijke gezondheidszorg heeft dringend behoefte aan een forse budgetverhoging
en een jaarlijkse verzekerde groei-index op het globale budget. De nood is het hoogste voor de
doelgroep kinderen en jongeren. Vlaanderen is zelfs één van de trieste koplopers in Europa wat depressie
en zelfdoding betreft.
Een specifieke doelgroep waarvoor er een opvangtekort bestaat zijn de jongeren met een drugverslaving,
een groep die helaas blijft stijgen. De vraag naar behandeling is groter dan het aanbod. Dit geldt ook
voor drugverslaafden met een psychiatrisch probleem.
Jongeren die op vrijwillige basis behandeling van hun drugverslaving wensen, blijven vaak in de kou
staan. Maar ook bij gedwongen collocatie is er geen zekere onmiddellijke opvang. Ook bij ouderen
blijven depressie en aanverwante aandoeningen toenemen.
Er dienen dan ook dringend initiatieven te komen voor een toegankelijke, betaalbare en deskundige
behandeling van mensen met psychische problemen. Therapie en begeleiding zijn hierbij belangrijk. Er
dienen bijkomende middelen te worden ingezet in de geestelijke gezondheidszorg, in het bijzonder voor
kinderen en ouderen. Er moet werk worden gemaakt van een betere terugbetaling van psychische
hulpverlenen en in het bijzonder van de uitbreiding van het aanbod van psychiaters in het algemeen en
kinder- en jeugdpsychiaters in het bijzonder.
Het Vlaams Belang wil :
-  psychosociale hulpverlening moet een voor iedereen afdwingbaar recht zijn. De aanpak van de
wachtlijsten GGZ (geestelijke gezondheidszorg) door een behoorlijke uitbreiding van de
capaciteit zowel bij de residentiële opvang als de psychiatrische thuisbegeleiding, de centra GGZ
en de private geestelijke gezondheidzorg. De zekerheid tot onmiddellijke opvang in crisissituaties
moet gewaarborgd worden. Belangrijk is hierbij te waken over de laagdrempeligheid van de
hulpverlening;
-  extra inspanningen om de tekorten in de jeugdpsychiatrie weg te werken en in voldoende
capaciteit te voorzien om opvang en begeleiding te bieden aan kinderen en jongeren met
psychiatrische problemen;
-  een gecoördineerd beleid met verantwoordelijkheid van alle ministers om te komen tot een
degelijk preventiebeleid voor depressies en zelfdoding;
-  dat jongeren die problemen hebben met drugverslaving op voldoende opvang kunnen rekenen
met voldoende aandacht voor diversiteit en de gespecialiseerde aanpak volgens de noden van de
drugverslaafden.


Meer aandacht voor kinderen in een problematische opvoedingssituatie. Onze samenleving moet
meer begrip hebben voor de moeilijke situatie waarin vele jongeren leven. Er dient meer te worden
geïnvesteerd in de hulp aan deze jongeren. Onze aandacht dient dan ook te gaan naar de grote groep van
jongeren in een problematische opvoedingssituatie. Het versnipperde beleid rond de bijzondere
jeugdbijstand leidt vaak tot uitzichtloze situaties voor deze kinderen.
Op de eerste plaats moet er voorrang worden verleend aan gezinsondersteunende maatregelen binnen de
integrale jeugdhulpverlening. Er moeten meer aandacht en middelen gaan naar thuisbegeleiding. Soms
is plaatsing een noodzakelijke zaak. Maar daar zijn er lange wachtlijsten. Opvangmogelijkheden zitten
vol, wachtlijsten voor ambulante begeleiding bedragen gemiddeld één jaar. De situatie dreigt te escaleren
Dit is onaanvaardbaar. Wat men nu niet investeert in de opvang van jongeren, zal men later moeten
investeren in de opvang van volwassenen. Er is dringend nood aan een gedifferentieerd plaatsingsbeleid.
Belangrijk is hierbij dat deze jongeren die helaas niet thuis kunnen worden opgevangen en opgevoed in
deze instellingen de juiste aandacht, ondersteuning, begeleiding en discipline krijgen zodat ze later op
eigen benen kunnen staan Er is nood aan meer middelen om de jeugdconsulenten bij de jeugdrechtbank
hun job te laten doen. Ook pleegzorg kan een belangrijk alternatief zijn voor deze jongeren.
Het Vlaams Belang wil :
-  een gedifferentieerd plaatsingsbeleid waarbij rekening gehouden wordt met de specifieke
problematiek van de jongeren waardoor de jongeren op deze wijze geplaatst worden in de juiste
inrichting. Zorg op maat is immers essentieel voor de toekomst van het kind;
-  voldoende personeelsomkadering en financiële middelen om de noodzakelijke taken kwaliteitsvol te
kunnen uitvoeren;
-  het wegwerken van de wachtlijsten bij tehuizen voor werkenden en begeleid en beschermd wonen
zodat er voldoende plaatsen vrijkomen voor licht mentaal gehandicapten jongeren vanaf de leeftijd
van 18 jaar;
-  meer initiatieven voor trajectbegeleiding voor jongeren met een complexe problematiek en licht
mentaal gehandicapte jongeren vanaf 18 jaar, gekoppeld aan de uitbouw van voorbereidingshuizen
verbonden aan de instelling om deze jongeren voor te bereiden op de trajectbegeleiding. Het
mediërend agogisch handelen als nieuwe techniek dient hierbij te worden gestimuleerd en financieel
ondersteund;
-  dringend structurele maatregelen om de armoedeproblematiek in Vlaanderen beter te bestrijden met
bijzondere aandacht voor gezinnen waar kinderen in een problematische opvoedingssituatie leven;
Een strenge aanpak van criminele jongeren. Door het plaatstekort in de gesloten en halfopen
jeugdinstellingen worden criminele jongeren veel te snel weer vrijgelaten, hetgeen totaal onverantwoord
is.
Iedere jongere die zich schuldig heeft gemaakt aan als misdrijf omschreven feiten heeft recht op een
tweede kans. Hiervoor is het noodzakelijk dat de jongere bewust worden gemaakt dat het in Vlaanderen
onaanvaardbaar is dat ze zich schuldig maken aan misdadige feiten. Een te laks beleid hierbij dient deze
bewustmaking niet. Enkel een kordate aanpak van deze jongeren gekoppeld aan heropvoeding en
voorbereiding op de reïntegratie in de samenleving kunnen een oplossing bieden.
Het Vlaams Belang wil dat er komaf wordt gemaakt met het huidige knuffelbeleid ten aanzien van
probleemjongeren. In de plaats van zinloze projecten dient de overheid te voorzien in een aantal


degelijke integratieprojecten die de jongeren de nodige vakkennis en gedragsbekwaamheid bijbrengen.
Het Vlaams Belang is van mening dat jongeren die omwille van criminele feiten gedurende een periode in
een private-, gemeenschapsinstelling of jeugdgevangenis hebben gezeten, tijdens de duur van de
vrijheidsberoving én na hun vrijlating moeten kunnen rekenen op een degelijke begeleiding voor hun reintegratie
in de maatschappij.
Ondanks de inzet van heel wat opvoeders en begeleiders in de bijzondere jeugdbijstand zijn er jongeren
die door een langdurig verblijf in instellingen in een negatieve uitzichtloze spiraal terechtkomen.
Projecten (bv. tuchtstages) in Nederland en de Verenigde Staten hebben zich gespecialiseerd om deze
jongeren van de laatste kans terug op het rechte pad te krijgen en te laten zien dat zij zelf hun toekomst
een positieve wending kunnen geven.
Wanneer een minderjarige zich schuldig heeft gemaakt aan ‘lichtere’ vormen van misdrijven, kan de
jeugdrechter alternatieve maatregelen opleggen. Lichte delicten waaraan het parket vroeger geen gevolg
gaf, worden nu door herstelbemiddeling en alternatief sanctioneren afgehandeld.
Het Vlaams Belang eist dat deze maatregelen goed opgevolgd worden en dat jongeren die zich niet
houden aan de opgelegde maatregel of verplichtingen een zwaardere maatregel krijgen opgelegd.
Uiteraard kunnen jongeren die ernstige criminele feiten hebben gepleegd hiervoor niet in aanmerking
komen.
Het Vlaams Belang wil :
-  de invoering van een stringent jeugdsanctierecht, herstelbemiddeling en alternatieve straffen mits
voldoende opvolging, een degelijke opvolging en nabegeleiding van geplaatste jongeren en de
harde aanpak van hardnekkige recidivisten;
-  de uitvoering van het protocol tussen de federale en Vlaamse overheid van november 2008 dient
versneld te worden geïmplementeerd zodat er onmiddellijk meer plaatsen worden gecreëerd in de
gesloten instellingen teneinde ieder opvangtekort te voorkomen;
-  een kordaat heropvoedingsysteem van zwaar criminele jongeren. In deze instellingen moet
Vlaanderen een pedagogische, herstelgerichte en responsabiliserende rol vervullen.
Ouderenzorg. Ouderen spelen in onze samenleving een bijzonder belangrijke rol die moet worden
gewaardeerd en ondersteund. Het is een belangrijke een uitdaging om de ouderen zo lang mogelijk op
een positieve wijze te betrekken in onze samenleving, met hen rekening te houden en vooral naar hen te
luisteren.
Het Vlaams Belang wil :
-  dat ouderen een belangrijke verantwoordelijkheid kunnen opnemen als mantelzorger en
vrijwilliger. Maar tegelijkertijd moeten ze zorgen voor de eigen ouders die vaak nog in leven zijn.
Initiatieven ter ondersteuning zijn dan ook belangrijk. Dit is een mogelijkheid om bepaalde
sectoren te ontlasten van de veel te hoge werkdruk, zoals bijvoorbeeld in de zorgsector;
-  dat iedereen op een waardige manier kan genieten van een rustige oude dag. De
minimumpensioenen dienen te worden verhoogd en moeten gelijke tred houden met de inflatie
zodat ze een waarborg zijn voor een comfortabele oude dag. Het Vlaams Belang pleit voor
welvaartsvaste pensioenen en uitkeringen die de basisbehoeften dekken. Het Vlaams Belang
vraagt de uitwerking van een structurele financiering die de toekomst van het pensioenstelsel


waarborgt en pleit voor een robuust pensioenstelsel dat recht geeft op pensioen na 40 jaar arbeid,
wat neerkomt op de loskoppeling van leeftijd en pensioenberekening. Ook moeten ouderen
vooral in steden ’s avonds de zekerheid hebben dat ze veilig op straat kunnen komen. Het
veiligheidsbeleid dient hier extra aandacht aan te besteden;
-  een pluralistisch samengestelde Vlaamse ouderenraad die een inclusief ouderenbeleid moet
helpen ontwikkelen en stimuleren;
-  ouderen stimuleren om hun sociale netwerken te onderhouden. Hier ligt tevens een belangrijke
opdracht voor het verenigingsleven want hier kunnen ouderen hun sociale contacten blijven
onderhouden.;
-  Hoe langer ouderen op een zelfstandige wijze kunnen wonen en leven, hoe minder vlug ze in een
afhankelijkheidspositie terecht komen. Het Vlaams Belang wil voorrang geven initiatieven om de
oudere te stimuleren en de kans te geven zo lang mogelijk in de eigen leefomgeving te kunnen
blijven. Zo lang mogelijk in de vertrouwde leefomgeving blijven wonen vereist ook de nodige
ondersteuning door de mantelzorger en professionele hulpverlener;
-  de versterking van de thuiszorg. Iedere zorgbehoevende ouder moet een gewaarborgde toegang
krijgen tot de thuiszorg, de gezins- en poetshulp, en dag-, nacht en kortverblijf. De gevraagde
uren thuiszorg en poetshulp moeten zowel continu als gegarandeerd zijn.;
-  meer initiatieven om de thuiszorg beter te koppelen aan residentiële zorg. Ook de financiering is
hierbij cruciaal : thuisverzorging dient financieel neutraal te zijn en mag niet duurder zijn voor de
oudere dan een verblijf in een rust- en verplegingstehuis of in het ziekenhuis;
-  dat in het licht van de toenemende vergrijzing, de grote nood aan bijkomende rusthuizen en
serviceflats, de wachtlijst van 100.000 zorgbehoevende ouderen met een aanvraag voor opvang in
een rusthuis er dringende bijkomende investeringen nodig zijn.
-  dat in Brussel - waar er nog altijd maar één Nederlandstalig rusthuis is - meer oudere Brusselse
Vlamingen in de toekomst kunnen verzorgd worden in hun eigen taal via investeringen in
kortverblijf
-  dat bij het bouwen van nieuwe RVT’s en serviceflats het belangrijk is voldoende aandacht te
besteden aan kwaliteit en comfort. Het Vlaams Belang is tevens van oordeel dat een rusthuis een
goede basiskwaliteit moet aanbieden tegen een betaalbare prijs.
-  dat wat de rusthuisfactuur betreft de onderhoudsplicht van de kinderen voor hun ouders die in
een rusthuis verblijven wordt afgeschaft. Deze onderhoudsplicht tast de menselijke waardigheid
aan, aangezien een oudere op die manier volledig financieel ten laste komt van de kinderen, wat
hen vaak opzadelt met een schuldgevoel;
-  dat vanuit de vaststelling dat het personeelstekort in rusthuizen nefast is voor de werking van het
rusthuis, zowel voor de verpleegkundigen die geconfronteerd worden met een verhoogde
werkdruk als voor de ouderen die niet de zorg krijgen die zij verdienen er concrete maatregelen
komen die een oplossing kunnen bieden aan het schrijnende personeelstekort.
-  dat vanuit het beleid de nodige initiatieven worden ondernomen om jongeren te overtuigen een
beroep in de zorgsector te kiezen en dit beroep dan ook voldoende aantrekkelijk te maken. Het
herscholen van langdurig werklozen is bijvoorbeeld een mogelijke denkpiste. Veel oudere
werknemers kampen in deze sector met gezondheidsproblemen, mogen de job niet meer ten
volle uitvoeren, zijn langdurig afwezig…wat maakt dat in de praktijk de personeelsbezetting
steeds lager is dan op papier. Het zou goed zijn de personeelsnorm op te trekken om deze
leeftijdsgebonden tekorten op te vangen;
-  een gestructureerd beleid met meer initiatieven om de toenemende ouderenmis(be)handeling
tegen te gaan. Bijzondere aandacht dient hier te gaan naar de problematiek van de te hoge
werkdruk in de residentiële instellingen waardoor ouderen niet de nodige aandacht en zorg
krijgen die ze verdienen. Ook is er nood aan meer aandacht voor deze problematiek in de


opleiding en bijscholingen. Op ouderenmishandeling rust nog steeds een taboe. De ouderen die
slachtoffer zijn, vragen zelden hulp uit angst of schaamte. Er moeten initiatieven komen om dit
taboe te doorbreken.
-  voldoende bijscholing voor het personeel teneinde gespecialiseerde zorg te kunnen verlenen aan
ouderen met specifieke problematiek, bv. dementie, detectie van depressies, enz.
Drugspreventie. De drugsproblematiek blijft toenemen. Het gebruik blijft stijgen. Uit alle onderzoeken
blijkt telkens weer de verontrustende toename van het drugsgebruik bij de Vlaamse minderjarigen. Niet
alleen neemt het aantal regelmatige druggebruikers toe, men begint er ook op steeds jongere leeftijd mee
te experimenteren. Het gaat hierbij niet enkel om cannabis, ook het cocaïne-, XTC- en speedgebruik
neemt nog steeds toe. Cannabis is niet enkel schadelijk voor de gezondheid, het heeft ook een effect op
de gehele maatschappij. Er is een verkeerde aanpak. De publieke overheidsuitgaven voor de preventie
liggen zeer laag. Het Vlaams drugspreventiebeleid wordt geïnspireerd door een theorie waarbij alle
genotsmiddelen over één kam worden geschoren. Op die manier wordt drugsgebruik gebanaliseerd tot
een alledaags feit. Drugsgebruik is altijd problematisch. Elke vorm van gedoogbeleid is uit den boze.
Cannabis is niet enkel schadelijk voor de gezondheid, het heeft ook een effect op de gehele maatschappij.
Daarnaast is er ook grote schade die volgt uit de druggerelateerde criminaliteit.
Drugsvrije scholen. Drugscontrole op school is noodzakelijk. Ten eerste om het gebruik tijdig op te
sporen, zodat er hulp kan worden geboden vooraleer een echte verslaving heeft kunnen optreden. Ten
tweede om de ouders te kunnen informeren. Doordat ze niet vertrouwd zijn met de symptomen van
drugsgebruik worden de meeste ouders dikwijls pas met de harde waarheid geconfronteerd als het al veel
te laat is. Dit willen wij voorkomen. Ten derde omdat scholen een bij uitstek opvoedende taak hebben.
Studeren en drugs gebruiken gaan niet samen. Bij vaststelling van drugsgebruik kan het CLB dan in
samenspraak met de leerling en zijn ouders een geschikt begeleidingsplan uitwerken.
De school moet op ieder moment het medisch team van de Vlaamse gemeenschap kunnen verzoeken
controles uit te oefenen. Dit zal het mogelijk maken in een vroegtijdig stadium een gepaste en efficiënte
hulpverlening te bieden en te voorkomen dat het probleem escaleert. Scholen die aan een dergelijk antidrugsprogramma
meewerken zouden hiervoor een bijzondere ondersteuning kunnen krijgen vanwege de
Vlaamse Gemeenschap en met recht en reden het kwaliteitslabel ‘School zonder drugs’ kunnen
verdienen. Eenvoudiger zou zijn dat scholen het verbod op drugsgebruik in hun schoolreglement
opnemen, wat hen zelf de mogelijkheid zou geven om hun leerlingen aan een eenvoudige, door de
schoolarts uit te voeren urinetest te onderwerpen. Een bijzonder geschikt controlemoment is alleszins
het medisch schoolonderzoek uitgevoerd door het CLB (Centrum voor Leerlingenbegeleiding).
Het Vlaams Belang is de enige partij die het drugsgebruik radicaal durft aan te pakken. Wij blijven
beklemtonen dat het gebruik van drugs tal van negatieve en schadelijke gevolgen met zich meebrengt op
fysisch, medisch, psychisch en sociaal vlak. Naast een aantal maatregelen in de justitiële sfeer, hetgeen
een federale bevoegdheid is, moet ook de nodige en juiste aandacht worden besteed aan preventie.
Het Vlaams Belang wil :
-  de organisatie van een ‘Centrum voor drugsbestrijding’ waar alle kennis over drugs en
drugsbestrijding wordt gebundeld en van waaruit alle antidrugcampagnes worden gecoördineerd.
Alle actoren, van de overheid tot de media en het onderwijs dienen samen te werken om een
breed maatschappelijk antidrugklimaat te creëren;


-  een pleidooi voor een coherente doeltreffende ontradingsstrategie t.a.v. alle drugs : iedere vorm
van gedoogbeleid is onaanvaardbaar en zorgt alleen voor een totale verwarring bij jongeren,
ouders, politie, onderwijs.
-  structurele drugspreventie , niet louter projectgewijs. In het preventiebeleid moet men meer de
nadruk leggen op het ontraden van druggebruik en de financiële middelen voor preventie moeten
aanzienlijk worden verhoogd zodat efficiënter en op grotere schaal kan worden gewerkt. Het
Vlaams Belang wil regelmatige, grootschalige preventiecampagnes ter creatie van een
maatschappelijk antidrugklimaat;
-  een strenge aanpak van de drugmaffia en de drughandel, gekoppeld aan zware straffen. Enkel
zware celstraffen, hoge boetes en het in beslag nemen van misdaadgeld zijn doeltreffend.
Drughandelaars van vreemde oorsprong al dan niet legaal in het land, moeten onmiddellijk het
land worden uitgezet. De oprichting van een gemeenschappelijke recherche bij lokale en federale
politie is noodzakelijk. Kleinere politiekorpsen moeten worden versterkt om weerstand te kunnen
bieden aan druggerelateerde problemen. Elke stedelijke politiezone moet een drugpreventieteam
krijgen. Samenwerking tussen politie, staatsveiligheid, fiscus, handelsregister, sociale inspectie,
enz. zijn belangrijk om de inkomsten van de georganiseerde misdaadbenden op te sporen en in
beslag te nemen;
-  aandacht voor de verhoging van de weerbaarheid : de kleine druggebruiker is weliswaar geen
crimineel maar hij of zij moet er wel op geworden gewezen dat druggebruik maatschappelijk niet
aanvaardbaar is alsook op de gevaren van druggebruik;
-  meer aandacht voor hulpverlening : iedereen, moet de kans krijgen om zijn verslavingsprobleem
aan te pakken. Belangrijk hierbij is de aanpak van de wachtlijsten en de organisatie van een zorg
op maat;
-  ondersteuning van de ouders van drugsverslaafde jongeren. Hierbij is er dringend nood aan meer
gespecialiseerde opvangplaatsen;
-  een nultolerantie van druggebruik in het verkeer door de verplichte uitvoering van de
speekseltest;
-  drugsvrije scholen door drugscontrole op school;
-  preventie is belangrijk : scholen en leerplannen moeten meer aandacht besteden aan de
drugproblematiek. Bij preventiecampagnes moet expliciet gewezen worden op de
gezondheidsrisico’s en verslavende effecten van de zogenaamde softdrugs. Vanaf het lager
onderwijs dienen er ontradingscampagnes te worden gevoerd. Directies moeten de mogelijkheid
krijgen om drugstest te laten uitvoeren door de’ politie op school;
-  dat bij iedere manifestatie die op welke wijze dan ook gesteund wordt door de Vlaamse overheid
of die plaatsvindt in eigendommen van de Vlaamse overheid, de wet wordt nageleefd en dat dit
door de Vlaamse overheid ook als dusdanig wordt gecontroleerd;
-  dat er geen forum wordt geboden aan voorstanders van drugsgebruik in publicaties die
gesponsord worden door de Vlaamse Gemeenschap;
-  dat ouders, leerlingen en leerkrachten moeten degelijke informatie krijgen over drugs en de
symptomen van druggebruik. Het Vlaams Belang eist dat vlugger werk wordt gemaakt van de
bekendmaking van nieuwe drugs en dit op grotere schaal. Onaangekondigde drugstest in scholen
moeten minstens ter gelegenheid van het medisch schoolonderzoek absoluut mogelijk worden
gemaakt.
Gezondheidsbevordering en ziektepreventie. Voor wat de gezondheidszorg betreft, is de Vlaamse
regering voorlopig enkel bevoegd voor de preventie. Deze kunstmatige scheiding tussen preventieve en
curatieve gezondheidszorg is uiteraard niet logisch en staat een coherent en efficiënt gezondheidsbeleid


in de weg. Zelfs deelaspecten van de preventieve gezondheidszorg zijn in federale handen gebleven. Hoe
kan bijvoorbeeld een efficiënte vaccinatiestrategie worden uitgewerkt terwijl het verplichten van een
aantal vaccinaties federale bevoegdheid is gebleven?
Door de federale staatsstructuur wordt een degelijk Vlaams beleid onmogelijk gemaakt: door het Waalse
neen komt er bvb in Vlaanderen voorlopig geen veralgemeende vaccinatie tegen HPV.
Om beter en efficiënter te kunnen werken eist het Vlaams Belang dan ook de onmiddellijke overheveling
van de gehele gezondheidszorg naar de gemeenschappen. Het is uiteraard verheugend vast te stellen dat
de levensverwachting in Vlaanderen nog steeds toeneemt. Dit is voor een groot stuk het gevolg van de
enorme vooruitgang in de curatieve geneeskunde. Wij moeten er echter rekening mee houden dat deze
vooruitgang van de medische macht ten eerste niet eindeloos is en ten tweede onbetaalbaar dreigt te
worden voor de samenleving. Ook mogen we ons niet blindstaren op de kwantiteit, maar moeten we
tevens oog hebben voor de kwaliteit van deze gewonnen levensjaren.
De mogelijkheid bij uitstek om tegen een relatief lage prijs zowel de levensverwachting als de
levenskwaliteit nog fors te doen toenemen, ligt in de preventieve gezondheidszorg. Deze heeft tot taak
door een doelmatig preventief optreden enerzijds de mensen zo lang mogelijk uit de curatieve
gezondheidszorg te houden en anderzijds medische problemen in een zo vroeg mogelijk stadium op te
sporen om zo een zo efficiënt mogelijke behandeling mogelijk te maken.
Het Vlaams Belang hecht dan ook veel waarde aan een goed uitgebouwde preventieve gezondheidszorg.
Het is immers altijd beter en meestal ook minder duur te voorkomen dan te genezen. In de preventieve
gezondheidszorg is in ons model een belangrijke taak weggelegd voor de huisartsen, onder meer door het
bijhouden van een Globaal Medisch Dossier (GMD).
In onze visie op het GMD maken ook deel uit : een geïndividualiseerde preventiestrategie die rekening
houdt met zijn eigen gezondheidstoestand, zijn persoonlijke risicofactoren, zijn arbeidsomstandigheden
en zijn familiale voorgeschiedenis.
Ook de overheid is echter een belangrijke actor in het preventieve gezondheidsbeleid.
De belangrijkste oorzaken van gezondheidsproblemen zijn ongezonde leef- en werkgewoonten. Ook
lage scholing speelt hierbij een rol.
Door de bevolking permanent en correct te informeren over een gezonde levenswijze, door een beleid
van actieve gezondheidspromotie te voeren, kunnen een zeer groot aantal aandoeningen en vroege
overlijdens worden vermeden. Vooral op het vlak van gezonde voeding, actieve sportbeoefening,
preventie van zwaarlijvigheid, roken en alcoholisme zijn er nog heel wat mogelijkheden. Maar ook op het
gebied van hygiëne en de gezondheid in de woning kan nog veel gebeuren, het aantal ongevallen in de
privé-sfeer kan naar beneden, de vaccinatiegraad kan worden opgevoerd, de preventie van huidkanker
kan worden verbeterd evenals de vroegtijdige opsporing van tbc en allerlei vormen van kanker. Dit kan
niet zonder meer overgelaten worden aan een vrijblijvend iets als de LOGO’s (Lokaal
Gezondheidsoverleg). De huisartsen moeten hierin een bevoorrechte partner worden van de overheid,
iets wat tot op heden niet het geval is.
Bijzondere aandacht moet hierbij gaan naar mensen in armoede voor wie de toegankelijkheid tot de
gezondheidszorg moet worden gewaarborgd.
Inzake jeugdgezondheidszorg pleit het Vlaams Belang voor een uitsplitsing in twee verschillende niveaus.
Enerzijds is er de gezondheidsopvoeding, waarin het onderwijs een belangrijke taak heeft en waarbij


weloverwogen gebruik van informatie- en communicatietechnologie (ICT) een meerwaarde betekent.
Anderzijds pleiten wij ervoor om het medisch onderzoek en de vaccinatie van leerlingen te integreren in
de eerstelijnsgezondheidszorg, waarin de huisarts een eersterangsrol te vervullen heeft. Indien men het
ernstig meent met de preventieve gezondheidszorg, moeten er ook de nodige middelen voor
uitgetrokken worden.
Vaccinatie baarmoederhalskanker. Gezien de Vlaamse Gemeenschap verantwoordelijk is voor
preventie, lijkt het niet meer dan logisch dat de Vlaamse Gemeenschap de vaccinatie tegen HPV zou
opnemen in haar basisvaccinatieschema. Gezien de vaccinaties gezondheidswinst opleveren en dus op
termijn een besparing meebrengen voor de federale kas, gebeurde de aankoop van deze vaccins tot op
heden steeds in samenspraak met de federale overheid en dus ook met de Franstalige Gemeenschap.
Vermits de Franse Gemeenschap zich bleef verzetten kon op de Interministeriële Conferentie
Volksgezondheid geen overeenkomst werden bereikt om het HPV vaccin in te voegen in het
basisvaccinatieschema (met de klassieke verdeelsleutel tussen het federaal niveau en de gemeenschappen
die respectievelijk 2/3 en 1/3 van de kost op zich nemen). De Franse Gemeenschap probeert de kost
van 1/3 van de aankoop te vermijden. Onderhandelingen om massaal het vaccin aan te kopen zouden
zonder twijfel kunnen leiden tot een gevoelige daling van de aankoopprijs van het HPV vaccin en zou
een veel hogere vaccinatiegraad kunnen worden behaald. Vlaanderen wordt aldus andermaal gegijzeld.
Palliatieve zorgen. Palliatieve zorg vereist specifieke deskundigheid en dit kost tijd én geld. Door een
financieringstekort kunnen echter niet alle maatregelen worden genomen. Tegelijkertijd zijn de
bevoegdheden vandaag niet homogeen wat tot verkeerde beleidsimpulsen leidt. Dit komt vooral tot
uiting bij de palliatieve dagcentra. De federale overheid staat in voor de erkenning maar de Vlaamse
overheid is verantwoordelijk voor de financiering. De erkenning van deze dagcentra staat echter ieder
jaar terug op de helling. Vlaanderen wenst wel een visie te ontwikkelen op het gewenste aanbod binnen
de palliatieve functie maar heeft daarvoor niet voldoende bevoegdheden.
Het Vlaams Belang wil :
-  de overheveling van de volledige gezondheidszorg naar de gemeenschappen;
-  een verdere uitbouw van de preventieve gezondheidszorg en de jeugdgezondheidszorg in
Vlaanderen met een belangrijke rol voor de huisartsen;
-  meer algemene informatie over het voorkomen en de gevolgen van diabetes waarbij de scholen
en ouders moeten worden betrokken;
-  dringend meer investeringen in wetenschappelijk onderzoek naar de oorzaken en behandeling
van CVS;
-  dat rond de preventie van baarmoederhalskanker de federale regering zo snel mogelijk het
verzoek van de Vlaamse Gemeenschap inwilligt en dat zo dit niet gebeurt de Vlaamse
Gemeenschap op eigen initiatief tot gemeenschappelijke aankoop overgaat en desnoods de
volledige kostprijs voor haar rekening neemt;
-  het ontwikkelen van een structurele visie op het gewenste aanbod binnen de palliatieve functie in
Vlaanderen en een structurele oplossing voor de palliatieve dagcentra


VII. FINANCIËN
De situatie op economisch vlak is stilaan dramatisch. VOKA stelde eind februari dat de Belgische
economie wel eens tot 4 procent zou kunnen krimpen. Dit impliceert dat de private sector 6 tot 8
procent achteruitgaat. Bij een inkrimping van de economie met 3 procent zit men al snel aan 100.000
bijkomende werklozen. Bovendien heeft de helft van de Vlaamse ondernemingen problemen om
kredieten te bekomen. Tegelijkertijd zullen de deelstaten door de tegenvallende economische groeicijfers
in 2009 1,65 miljard euro minder dotaties krijgen dan verwacht. Vlaanderen heeft vorig jaar 100 miljoen
euro teveel gekregen en zal in 2009 ruim 900 miljoen euro minder krijgen dan verwacht. De begroting
2009 in evenwicht houden en de beloofde investeringsinspanningen uitvoeren zal niet evident zijn.
Volgens de SERV oogt de goedgekeurde begroting voor 2009 in ieder geval beter dan ze in werkelijkheid
zal zijn. Bovendien zal de economische crisis vooral zijn weerslag krijgen op de begroting 2010. De
Vlaamse Regering houdt in de meerjarenbegroting zelf al rekening met een tekort van 352 miljoen euro
in 2010. Daarnaast is er de nefaste evolutie van het federale begrotingstekort. Het begrotingstekort van
3,4 procent dit jaar en minimum 5 procent in 2010 impliceert dat we deze legislatuur wellicht 50 miljard
euro minder zullen kunnen sparen om de vergrijzingskosten te betalen. Dat komt overeen met 25
jaar Vlaamse jobkorting. De EU heeft reeds aangestipt dat 70 procent van het tekort structureel is. Op
enkele maanden is de staatsschuld sterk toegenomen en zitten we weer pijnlijk dicht bij de 100 procent
van de totale inkomsten van de staat op een jaar tijd.
Vlaanderen moet zijn financiële bevoegdheden zo goed mogelijk inzetten ten bate van het algemeen
Vlaams belang. De vrijwaring van onze welvaart en ons welzijn vergt een oordeelkundig overheidsbeleid.
Goed bestuur begint bij een behoorlijk beheer van de centen en dus bij een billijke inning van
belastingen en taksen.
Een solidaire jobkorting. De Vlaamse Regering trekt ruim 710 miljoen euro uit voor de jobkorting
maar reserveert ze alleen maar voor werknemers. Meer dan 1.250.000 mensen worden uitdrukkelijk niet
gesteund. Het Vlaams Belang wil echter dat de koopkracht van iedereen wordt verhoogd, en dus zeker
ook van de mensen die dat het meest nodig hebben. Dat zijn de lagere inkomensgroepen. Wat de lagere
inkomensgroepen betreft zijn er bv. de zogenaamde “doelgroepwerkers”, nl. mensen die voor ze aan de
slag gingen in een sociale werkplaats omwille van hun handicap vijf jaar inactief waren en kortgeschoold.
Deze mensen werken deeltijds en tegen een minimumvergoeding met als gevolg dat er onvoldoende
bedrijfsvoorheffing is om het bedrag van de jobkorting daarvan af te trekken. Deze laagverdieners
krijgen de jobkorting pas na de belastingverrekening en dat is dus pas volgend jaar.
Een verrekening van de jobkorting via de bedrijfsvoorheffing is in ieder geval ongelukkig voor mensen
die weinig verdienen en toch de korting het meest nodig hebben !
Het Vlaams Belang wil :
-  een uitbreiding van deze korting tot de lagere inkomensgroepen.
Alternatieve financiering. De Vlaamse Regering wil met publiek-private samenwerking investeringen
realiseren die ze met klassieke budgettering de eerstkomende jaren onuitvoerbaar acht. Gelet op de
afspraken tussen de federale overheid, de gewesten en de gemeenschappen, in het kader van de normen
vastgelegd door het Europese Stabiliteitspact, zijn er immers budgettaire beperkingen : klassieke
overheidsleningen noch begrotingstekorten zijn mogelijk. Daarom wilde en wil de Vlaamse Regering


financieringstechnieken gebruiken die het vorderingensaldo niet beïnvloeden of met andere woorden
ESR-neutraal zijn. In nagenoeg alle beleidsdomeinen werden pps-projecten aangekondigd, samen voor
ruim 6 miljard euro.
Begin 2009 is duidelijk geworden dat het verhaal van de publiek-private samenwerking voor de Vlaamse
Regering veel minder succesvol is dan gedacht. Het gros is nog in voorbereiding of werd afgevoerd. Er
zijn slechts weinig projecten in de aanbestedings- en toewijzingsfase aanbeland. Begin maart geraakte ook
een rapport van het Rekenhof bekend dat scherpe kritiek formuleert op het Vlaams investeringsbeleid via
PPS. Het Rekenhof nam 11 Vlaamse pps-projecten onder de loep. Bijna nooit werd een meerwaardetoets
gemaakt en alternatieven werden door de Vlaamse Regering amper onderzocht. Het risico werd
onvoldoende ingeschat waardoor niet optimaal kon worden onderhandeld over de contractvoorwaarden
met het risico op meerkosten tot gevolg. Risicobeheersing is bijna nergens te bespeuren, noch een backupplan
voor als de pps fout zou lopen. De ramingen gebeurden vaak te weinig onderbouwd en laten
geen exacte inschatting van alle kosten toe.
Bovendien wordt men bij projecten waarbij financiële instellingen betrokken zijn die lijden onder de
financiële crisis geconfronteerd met het “on hold” zetten van de projecten en met discussies over
bijkomende elementen. Door de kredietcrisis worden PPS-projecten dus minder opportuun. Steeds meer
kredietinstellingen haken af. De banken bestempelen de financiering namelijk als een te hoog risico en
zijn niet bereid dit te lopen zonder overheidsgarantie. Volgens sommigen haalt de invoering van een
overheidsgarantie bij PPS-investeringen het principe van privaat-publieke samenwerking (PPS) zelf
onderuit. Er is immers geen sprake meer van spreiding van risico's en voordelen tussen private en
publieke partner. Om een lening als privé te classificeren en een investering zodoende buiten de
begroting te houden, moet de overheid namelijk kunnen aantonen dat een aanzienlijk deel van het risico
verschoven is naar de private partner. In het geval van een overheidsgarantie is dat natuurlijk niet meer
mogelijk.
Het Vlaams Belang wil :
-  dat de vergelijking tussen de kostprijs van de alternatieve financiering en die van de klassieke
financieringsmechanismen grondiger onder de loep wordt genomen waardoor ook een meer
doordachte keuze voor PPS kan gebeuren.
Successierechten sterk beperken. Het moeten betalen van successierechten is een onrecht zonder
meer. Zo betaalde de erflater in het verleden onder andere al personenbelasting. Dit is strijdig met het
beginsel non bis in idem. Op hetzelfde vermogen zou de fiscus niet meer dan een keer belasting mogen
heffen. De meeropbrengst van verlaagde schenkingsrechten is nu een cadeau voor de Vlaamse overheid,
maar op langere termijn zullen de inkomsten uit successierechten drastisch terugvallen. Het is bovendien
allesbehalve zeker of de recente afschaffing van de regel dat een persoon die een schenking ontvangt
alsnog successierechten moet betalen, indien de erflater tot drie jaar na de schenking overlijdt, meer
mobiliteit op de vastgoedmarkt in de hand zal werken.
Het Vlaams Belang wil :
-  de volledige vrijstelling van successierechten voor nalatenschappen in rechte lijn en tussen
echtgenoten en samenwonenden;
-  voor erfenissen tussen alle andere personen een sterk verlaagd tarief van 7%;
-  de volledige vrijstelling van een belasting op het schenken van privé-goederen.


Ongelijke behandelingen afschaffen. Zolang onze voorstellen niet zijn uitgevoerd vinden wij dat de
Vlaamse Regering de bestaande successierechten tenminste op een rechtvaardige manier moet innen. Het
decreet dat de langstlevende partner vrijstelt van successierechten op de nettowaarde van de
gezinswoning behandelt erfenissen anders naargelang de aanwezigheid van een gezinswoning in de
nalatenschap en het relatieve gewicht van die woning in de erfenis.
Het Vlaams Belang wil :
-  de uitbreiding van de vrijstelling van successierechten ten voordele van de langstlevende partner
tot de volledige nalatenschap;
-  aan ‘gezinswoning’ een ruimere invulling geven, zodat partners die een woning bezitten, maar er
niet in verblijven, evenmin successierechten moeten betalen;
-  dat - overeenkomstig de termijn van meeneembaarheid van registratierechten - een
meeneembaarheid van de vrijstelling van successierechten van maximum twee jaar tussen de
verkoop van de oude gezinswoning en de aankoop van een nieuwe wordt ingevoerd.
Meeneembaarheid van registratierechten verbeteren. De stijging van de grond- en woningprijzen in
Vlaanderen was de afgelopen jaren erg uitgesproken. Sinds 2000 zijn de prijzen van woningen en
appartementen in Vlaanderen nagenoeg verdubbeld, terwijl de prijs van de bouwgrond met 120% steeg.
Indien eigenaars hun oude woning verkopen en een nieuwe aankopen, is het bedrag van de
meeneembaarheid gedurende twee jaar van registratierechten van 12.500 euro ondertussen niet meer
aangepast aan de sterk gestegen vastgoedprijzen. Het financiële voordeel voor de kandidaat-kopers
neemt af en het terugverdieneffect voor de overheid dreigt te verwateren. Het Vlaams Belang wil dan
ook een correctie van het bedrag van de meeneembaarheid.
Een ander probleem waarmee eigenaars die een woning op klein beschrijf kochten, hebben af te rekenen,
is dat ze eventueel betaalde aanvullende registratierechten niet kunnen meenemen, als ze van plan zouden
zijn een nieuwe woning te kopen. Die aanvullende registratierechten op het klein beschrijf zijn
verschuldigd indien de koper zich niet binnen de drie jaar domicilieert in de gemeente van de woning
met klein beschrijf of daar geen periode van drie jaar ononderbroken bewoning kan bewijzen. Indien
iemand die aanvullende rechten moet betalen, is het toch al te gek dat hij die niet zou kunnen meenemen,
indien hij een andere woning op het oog zou hebben.
Een netelige kwestie is de 1% registratierechten die verschuldigd is op de verdeling van onroerende
goederen in geval van echtscheiding. Dit is in feite een belasting op tegenspoed en is onbillijk
overeenkomstig het principe non bis in idem.
Met het optrekken in 2007 van de vrijstelling op registratierechten voor een eerste woning van 12.500
naar 15.000 euro hoopt de Vlaamse Regering het privaat verwerven van woningen aan te zwengelen. Het
was dan ook niet wijs dat onze regering nog steeds een registratierecht van 1 % hief op het vestigen van
een hypotheek en de federale staat ook nog eens 0,3 %. Wie geen geld heeft, betaalt dus 1,3 %
belastingen méér dan iemand die wel geld heeft.
Sinds 1 januari 2009 heeft de Vlaamse Regering dit registratierecht weliswaar met 1.000 euro verminderd,
maar slechts in een zeer beperkt aantal gevallen.


Het Vlaams Belang wil :
-  het optrekken van het maximum meeneembare bedrag aan registratierechten tot 20.000 euro;
-  het waarborgen van de meeneembaarheid van aanvullende registratierechten;
-  de afschaffing van registratierechten op de verdeling van een woning bij echtscheiding;
-  voor de enige woning de hypotheekrechten afschaffen;
-  deze maatregel combineerbaar maken met de meeneembaarheid van registratierechten, zodat
voormalige eigenaars eveneens kunnen genieten van dit voordeel;
-  deze vermindering ook toepassen voor mensen die reeds vóór 1 januari 2009 een bouwgrond of
een woning in hun bezit hadden en nu een hypotheek wensen af te sluiten voor bouwen of
verbouwen.
Hervorming van de autofiscaliteit mag geen synoniem zijn voor de invoering van de ecoscore.
Vandaag zijn de verkeersbelastingen gewestelijke belastingen, de inning gebeurt door de federale
overheid. Vlaanderen wil de verkeersbelastingen zelf innen om het systeem doorzichtiger en efficiënter te
maken. De Vlaamse Regering wil dat de inning van de forfaitaire verkeersbelastingen op 1 januari 2010 is
overgeheveld van het federale naar het Vlaamse niveau. Vervolgens zou de nieuwe belastingsbasis de
ecoscore worden die volgens de Vlaamse Regering een evenwichtige graadmeter zou zijn over de milieuimpact
van een voertuig. De bedoeling zou zijn de verkeersbelasting te berekenen op basis van de graad
van milieuvervuiling van de auto. Door de BIV te koppelen aan de milieukenmerken van het voertuig
wil men het aankoopbedrag van de consument sturen. De ecoscore is echter veel te ingewikkeld en
moeilijk toepasbaar : verschillende schade-effecten zoals het broeikaseffect, effecten op luchtkwaliteit en
geluidshinder zouden in rekening worden gebracht via een beoordeling van de wagen op een schaal van 0
tot 100. De toegepaste milieuevaluatie zou toelaten deze verschillende effecten te combineren in één
enkele indicator ! De werkwijze die hiervoor gehanteerd wordt, is deze van een well-to-wheel benadering.
Hierbij worden zowel emissies in rekening gebracht die gepaard gaan met het rijden van het voertuig, als
met de productie en distributie van de brandstof (benzine, diesel, LPG, elektriciteit, …).
Hoe men de verkeersbelasting op basis van dit ingewikkeld ecoscore-model in de praktijk zal berekenen,
zeker voor oudere auto’s, is nog een vraagteken. Voor het overgrote deel van de automobilisten zal de
verkeersbelasting, berekend volgens deze fameuze “ecoscore”, flink hoger uitvallen dan daarvoor en wie
aan de verhoging van de verkeersbelasting wil ontsnappen zal zich een klein autootje moeten aanschaffen
met daarin bovendien ook nog eens de laatste nieuwe hi-tech motor. Voor de meeste gezins- of
reiswagens zal men een flink stuk méér verkeersbelasting betalen dan nu. Wie helemaal het gelag zullen
betalen zijn de mensen die zich geen nieuwe (kleinere, modernere, duurdere…) auto kunnen permitteren
en zich met een oudere tweedehandse wagen moeten behelpen. Hoe ouder een auto, hoe minder hij
immers zal beantwoorden aan de strengste milieunormen en hoe hoger de nieuwe verkeersbelasting zal
zijn.
Het Vlaams Belang wil :
-  de overheveling naar Vlaanderen van de inning van de verkeersbelasting zonder deze later te
koppelen aan een ecoscore.


VIII. ONDERNEMEND VLAANDEREN
Vlaanderen is een wereldvermaarde economische topregio. Sterke troeven zijn onze productiviteit, onze
creativiteit en ons innoverend vermogen. Deze pluspunten zijn generaties lang ontwikkeld in de schoot
van het unieke Vlaamse KMO-landschap. Onze open exportgericht economie is evenwel ook kwetsbaar.
De mondiale financiële crisis en economische recessie tonen dit aan. Vlaanderen moet beschikken over
de hefbomen om structurele zwaktes aan te pakken. Deze economische instrumenten moeten een beleid
op maat van de Vlaamse mogelijkheden en beperkingen mogelijk maken. Vlaanderen moet zijn
economische toekomst zelf kunnen invullen, zonder België. Al decennia is het enige leidmotief van het
Belgische economische beleid de bestendiging van de armlastigheid van Wallonië. Met Vlaams geld. Dit
moet stoppen want het ondermijnt de Vlaamse welvaart nu en de Waalse voorspoed in de toekomst.
De Vlaamse bedrijven worden momenteel tijdens de nog steeds aanwezige financieel-economische crisis
op zeer veel exportmarkten buiten geconcurreerd. De loonkostenhandicap ten opzichte van de buren
blijft immers groot.
De vraag is of grote plannen zoals het Sociaal-Economisch Actieplan “Vlaanderen in Actie” (VIA) op
korte en zelfs middellange termijn soelaas kunnen brengen. De horizon wordt nu al gelegd op 2020 (Pact
2020) en de vraag is ook of de Vlamingen vandaag de dag – op een moment dat duizenden jobs in
productiebedrijven worden bedreigd - een boodschap hebben aan de volgens VIA noodzakelijke omslag
naar een innovatieve kenniseconomie. Verschillende specialisten stellen dat er dit jaar wel eens 60.000
mensen zouden kunnen werkloos worden en dat dit aantal volgend jaar zelfs zou kunnen oplopen tot
100.000.
Maar de maatregelen en projecten in VIA en het Vlaamse Relanceplan van november 2008 zullen nooit
ten volle effect sorteren zonder een volwaardige staatshervorming waarbij Vlaanderen volledige
bevoegdheid zou krijgen over het volledige tewerkstellingsbeleid, arbeidsmarktbeleid (zodat Vlaanderen
bv. zelf selectief de sociale lasten kan verlagen), de personenbelasting, de vennootschapsbelasting, het
innovatie- en wetenschapsbeleid én de normerings-, uitvoerings- en financieringsbevoegdheid
betreffende het volledige gezondheids- en gezinsbeleid.
Vlaanderen van de subtop naar de wereldtop. Maar wanneer ? Er zijn door de Vlaamse overheid
het voorbije decennium nogal wat plannen de wereld ingestuurd. De vorige Vlaamse Regering bv.
beoogde met het project Kleurrijk Vlaanderen het langetermijndenken in Vlaanderen aan te wakkeren en
te stimuleren. Alle Vlamingen werden uitgenodigd mee te debatteren over de uitdagingen voor dewelke
Vlaanderen de volgende decennia gesteld zou worden op diverse maatschappelijke vlakken. Tijdens de
eerste fase van het project werden "Vlaamse conferenties" georganiseerd, die resulteerden in een
gezamenlijk engagement van de Vlaamse regering en de Vlaamse sociale partners, geconcretiseerd in het
"Pact van Vilvoorde" van 22 november 2001. Dat pact bevatte 21 doelstellingen voor de 21ste eeuw, te
realiseren tegen 2010.
In een tweede fase (2002-2003) werd een ruim publiek van verenigingen, organisaties en individuele
burgers bij het debat betrokken. Maar vervolgens deemsterde het plan, het project weg en werd er
nauwelijks nog iets van gehoord. Men pakte echter 2003 met alweer een ander plan, de zgn.
Ondernemingsconferentie. Daar lagen liefst tweehonderd beleidsvoorstellen op tafel, waarvan de
vooruitgang door de Vlaamse overheid een tijdlang (lees: tot de verkiezingen van 2004) in een
gedetailleerd online scorebord werd bijgehouden.


Het Pact van Vilvoorde had als tijdshorizon 2010, dat is volgend jaar, en was gekoppeld aan de zgn.
Lissabon-strategie waarbij Europa tegen 2010 “de meest concurrerende en dynamische kenniseconomie
van de wereld” moest worden. Yves Leterme’s “Vlaanderen in Actie” ging hierin mee en richtte ook de
blik op 2010, het jaar waarin de Vlaamse overheid dus een afspraak zou hebben met de doelstellingen
van de Lissabon-strategie en het Pact van Vilvoorde.
Toen Minister-President Peeters overnam werd het geweer van schouder opnieuw van schouder
veranderd. In december 2007 verklaarde hij over “Vlaanderen in Actie” : “Vanaf vandaag kijken we verder
– moeten we verder kijken – en richten we het vizier op 2020. Voortaan is 2010 onze kortetermijnhorizon, het jaar
waarin we stilaan aansluiting moeten vinden bij de groep van Europese topregio’s. Aan de horizon van de lange termijn ligt
2020, het jaar waarin Vlaanderen een vaste en duurzame plaats verworven moet hebben in het keurkorps van de Europese
topregio’s.”. M.a.w. bijna stoemelings werd nu gesteld dat we volgend jaar, in 2010 dus, “stilaan”
aansluiting moeten vinden.
De verschuiving naar 2020 was natuurlijk geen toeval. Vlaanderen zal volgend jaar GEEN aansluiting
vinden bij die Europese topregio’s. In mei 2008 was er immers de bekendmaking van de studie van de
Vlaamse administratie, een benchmarkstudie waarin Vlaanderen vergeleken wordt met 125 andere
Europese regio’s. In die rangschikking van 125 Europese regio’s naar bbp per inwoner staan we ‘maar’
op de 27ste plaats. Als het om uitgaven voor onderzoek & ontwikkeling en om werkgelegenheid in
kennisintensieve sectoren gaat, vallen we buiten de top-20. Met onze kosten per arbeidseenheid staan we
op een weinig benijdenswaardige 117de plaats – al is het zo dat onze hoge productiviteit dat vooralsnog
tot op zekere hoogte compenseert. Inzake werkzaamheidsgraad van de 55-plussers doen we het met
plaats 109 evenmin schitterend. En onze uitvoer is nog te zeer op de Europese Unie gericht, en nog te
weinig op de BRIC-landen en de Aziatische Tijgers.
Wanneer men de concrete streefcijfers uit het Pact 2020 van naderbij bekeken vinden we een heleboel
zaken die eigenlijk tegen volgend jaar moesten worden bereikt. Een greep uit de trommel : tegen 2020
moet de werkzaamheidsgraad in Vlaanderen minstens 70 procent (nu is dat een dikke 66 procent)
bedragen, meer mensen moeten meer en langer leren, het aantal kortgeschoolden moet met de helft
dalen tegen 2020, de hulp- en zorgverlening moet beter, voor minstens de helft van de kinderen tot 3
jaar moet er kwaliteitsvolle kinderopvang zijn, om een competitieve en duurzame economie te realiseren
herwint Vlaanderen zijn verloren aandeel in de wereldexportmarkt en neemt het aantal exporterende
bedrijven toe en verdubbelt het aantal exporterende kmo's. Vlaanderen zou tegen 2014 ook drie procent
van zijn bbp aan Onderzoek & Ontwikkeling (O&O) moeten besteden en ICT, gezondheidszorg,
logistiek en de hernieuwbare energiesector moeten prioriteiten worden net als een efficiëntere overheid
en een intensievere strijd tegen armoede.
Ondanks alle goede intenties en al deze streefcijfers blijven we op die manier natuurlijk bezig en
verleggen we de horizon telkens opnieuw.
Het Vlaams Belang onderschrijft de visie dat Vlaanderen moet excelleren op elk maatschappelijk domein:
wetenschappelijk, economisch, ecologisch, onderwijskundig, sociaal, internationaal en bestuursmatig. We
zijn het er ook over eens dat Vlaanderen – gezien de evoluties op wereldvlak en de verschuiving van de
economische zwaartepunten - zoveel mogelijk de omslag dient te maken naar een innovatieve
kenniseconomie. Toch mogen we wat deze omslag betreft niet vergeten dat het nog steeds de industriële
bedrijven die voor heel wat werkgelegenheid zorgen. Direct, maar ook indirect in andere sectoren.


760.000 Vlamingen hebben een job dankzij de klassieke industrie en hierbij gaat het niet alleen om
hooggeschoolde kenniswerkers, maar ook en zelfs in ruime mate om laaggeschoolde jobs. Men mag ook
niet vergeten dat bv. de verwerkende nijverheid in ons land in haar geheel ook nog altijd zorgt voor 75 %
van onze export en voor 80 % van de inspanningen voor onderzoek en ontwikkeling. Het is dus zaak om
voldoende industriële activiteiten in Vlaanderen te behouden.
“Vlaanderen in Actie” is al te veel gericht op de middellange en lange termijn en bevat onvoldoende visie
voor de aanpak van de huidige recessie. De doelstellingen van VIA en het Pact 2020, zullen - wanneer
niet definitief wordt afgerekend met de traagheid van het Belgisch overlegmodel, de versnippering van de
bevoegdheden en dus het gebrek aan sociaal- economische hefbomen van Vlaanderen zoals
arbeidsmarktbeleid en fiscaliteit – nooit volledig kunnen worden verwezenlijkt.
Geen doeltreffend Vlaams relanceplan zonder sociaal- economische en fiscale hefbomen voor
Vlaanderen. Op 14 november 2008 heeft de Vlaamse Regering het Vlaams relanceplan ‘Herstel het
vertrouwen’ gelanceerd, om in het licht van de financiële crisis het vertrouwen van de ondernemingen,
werknemers en burgers te herstellen. De krachtlijnen van dit Vlaams relanceplan zijn : 1.De bevordering
van de financiering van ondernemingen in het kader van een versterkt economisch beleid 2. De
versterking van het activerend arbeidsmarktbeleid o.m. inzake herstructureringen. 3. Het versnellen en
versterken van de publieke en private investeringen.
De Vlaamse regering heeft echter gewoon maatregelen vooruit geschoven die sowieso gepland waren.
Bovendien ontbreekt het Vlaanderen aan belangrijke bevoegdheden inzake arbeidsmarkt en fiscaliteit om
echt het verschil te kunnen maken. Een fundamentele hervorming van de staat blijkt geen ideologisch
fetisj te zijn, maar een noodzaak voor de Vlaamse economie. Vlaanderen is sinds 2008 schuldenvrij,
maar door het Belgisch intern stabiliteitspact kan Vlaanderen geen nieuwe schulden aangaan om grote
investeringsprojecten aan te vatten. Het Belgisch stabiliteitspact veroordeelt Vlaanderen tot creatieve
technieken zoals PPS-constructies die allesbehalve succesvol blijken. Vlaanderen moet de financiële
competentie krijgen om voluit te investeren. Het Vlaams Belang wil dat de volgende Vlaamse regering
het intern Belgisch stabiliteitspact opzegt. Vlaanderen kan niet langer gevangen zitten in het carcan van
een Belgische schuldnorm die op federaal vlak niet nageleefd wordt.
Pas dan gaat Vlaanderen de publieke investeringen in o.a. ziekenhuisinfrastructuur, scholen, service flats,
instellingen voor personen met een handicap, heraanleg en onderhoud van gewestwegen, de ontwikkeling
van een economische cluster rond hernieuwbare energiebronnen kunnen versterken. Een versterking van
het activeringsbeleid kan pas indien Vlaanderen ten volle bevoegd wordt voor het doelgroepenbeleid en
een specifiek eindeloopbaanbeleid kan voeren. Nu wordt dit permanent doorkruist door federale
maatregelen.
Een volwaardig Vlaams relanceplan kan ook niet zonder de ontvetting van het Vlaams
overheidsapparaat.
.Het Vlaams Belang wil :
-  de overheveling naar de gewesten van alle sociaal-economische en fiscale bevoegdheden;


Vlaamse verankering en de ontwikkeling van een eigen Vlaamse productie-economie. Het
verankeringsdebat blijft actueel. Men moet meer inzetten op de oprichting van bv. een groot
durfkapitaalfonds waarbij diverse kleinere spelers hun middelen bundelen. Een groot Vlaams fonds moet
het mogelijk maken dat Vlaams durfkapitaal meespeelt in de grote dossiers. Een bundeling zou
Vlaanderen op de Europese kaart plaatsen. Ze zou ons en onze bedrijven weer doen meespelen op de
overnamemarkt, ook in het buitenland. De markt van het durfkapitaal zou groeien en professionaliseren.
En daar kunnen expanderende bedrijven alleen maar mee van genieten. Vlaamse kapitaalverschaffers
moeten aangemoedigd worden om te investeren in Vlaamse bedrijven of ten minste de
eigendomsstructuur ervan te helpen verankeren.
Overnames en fusies zijn als zodanig niet negatief voor onze economie, maar onze Vlaamse bedrijven
zijn een ideale overnameprooi. Ze hebben concurrentiële voordelen, maar hun institutionele
bescherming is zwak. Een Vlaams corporate governance staat nog in zijn kinderschoenen. Strategische
sectoren, zoals energie, telecom en de banksector moeten zoveel mogelijk in binnenlandse handen
blijven. In Duitsland is sinds kort een wet in voege die toelaat dat de overheid transacties onderzoekt
waarbij buitenlandse bedrijven meer dan 25% van het kapitaal van een Duits bedrijf in handen krijgen.
Tegelijkertijd is het duidelijk dat de industriële productie in Vlaanderen en met name ook de
autoassemblage (met o.a. de Opel-vestiging in Antwerpen en de Ford-vestiging in Genk) steeds sterker
onder druk komen te staan. Op het moment dat dit programma wordt gefinaliseerd onderhandelen de
directie van GM Europe en de betrokken Europese vakbonden nog steeds over de 1,2 miljard dollar
besparingen die door GM werden opgelegd aan GM Europe en waarbij men fabriekssluitingen zou
proberen te vermijden. Ook rond de overheidssteun van de Duitse bondsregering en de inbreng van
nieuwe privé-investeerders is nog niets definitief beslist. Het Vlaams Belang vindt hoe dan ook dat de
Vlaamse overheid ook op een ernstige wijze de mogelijkheid dient te onderzoeken van een eigen
Vlaamse autoproduktie, o.a. via het idee van een Flanders Car Assembly. Hierbij zou de overheid zelf
een autofabriek kunnen aankopen en (hoogtechnologische) nichewagens bouwen in onderaanneming
met tegelijk een klassiek model voor een groot merk dat dan voor voldoende produktiecapaciteit dient te
zorgen. Vlaanderen moet zijn middelen durven inzetten. Telenet is vandaag een beursgenoteerd bedrijf
van omvang omdat Vlaanderen er bij de opstart in geloofde en er geld in heeft geïnvesteerd. IMEC is
vandaag een wereldwijd erkend onderzoeksinstituut in de micro-elektronica omdat Vlaanderen er bij de
start voluit is voor gegaan. Waarom geen dergelijke offensieve keuzes en waarom worden niet enkele
honderden miljoenen euro's gemobiliseerd, liefst in team met privé-investeerders ? Waarom niet denken
aan de massaproductie van hybride waterstofbussen ? De autocarproducent Van Hool heeft al een
prototype rondrijden. Of waarom niet meer inzetten op de uitbouw van hoogtechnologische
toeleveranciers die rechtstreeks aan de autoproducenten kunnen leveren ?
Voor het Vlaams Belang maken de kenniseconomie en de diensteneconomie geen kans zonder een
stevige productie-economie, weliswaar een productie met een hoge toegevoegde waarde. Vlaanderen
heeft veel troeven in handen om te slagen. Er is de kennis van jarenlang auto's en bussen fabriceren, er is
een diverse toeleveringsindustrie, er is academische kennis, er zijn spin-offs en we hebben topdesigners
bij verschillende automerken.
Het Vlaams Belang wil :
-  bijkomende initiatieven om Vlaams kapitaal aan te trekken;
-  de oprichting van een volksbank of een algemene participatie- en investeringsmaatschappij met
Vlaams spaargeld voor Vlaamse projecten.


-  vetorecht van de Vlaamse overheid tegen fusies of overnames die de belangen van Vlaanderen en de
Vlaamse bevolking kunnen schaden.
-  het behoud van een stevige productie-economie in Vlaanderen met een hoge toegevoegde waarde;
-  een ernstig onderzoek naar de mogelijkheid van een eigen Vlaamse autoproductie
Regionalisering handelsvestigingsbeleid. De inplanting van grootschalige winkelcentra kan niet
zonder een stedenbouwkundige vergunning en eventueel een milieuvergunning en een socioeconomische
vergunning. Deze vergunningen situeren zich evenwel op respectievelijk het Vlaamse en
het federale beleidsniveau. Ook hier is er dus dringend nood aan een verdere regionalisering. Hierbij
moet het concept van kernwinkelgebieden worden ingevoerd.
Het Vlaams Belang wil :
-  de koppeling van de stedenbouwkundige en socio-economische vergunning, m.a.w. grote
winkelvestigingen integreren in de ruimtelijke ordening, met kernwinkelgebieden en aangepaste
afbakening van kleinhandelszones;
-  de regionalisering van de wet op de handelsvestigingen.
Vlaams Steunfonds voor Zelfstandigen. Het ontbreken van een sociaal vangnet is ongetwijfeld één
van de voornaamste redenen die ondernemers in spe doet afhaken nog voor ze met hun zaak van start
zijn gegaan. Ziekte of een ongeval vormt voor de zelfstandige ondernemer al een zware financiële
beproeving, maar bij faillissement is dat des te meer het geval. De federale sociale verzekering tegen
faillissement tracht het leed te verzachten, maar de uitkeringen zijn ontoereikend om daarmee een
menswaardig bestaan te leiden.
Het Vlaams Belang wil :
-  de invoering van een Vlaams Steunfonds voor Zelfstandigen dat gedurende een jaar een
aanvullende uitkering waarborgt.
Geen verdere uitbreiding van het aantal koopzondagen met uitzondering van de toeristische
gebieden. De steeds grotere bereidheid van de federale overheid om een steeds groter aantal
koopzondagen ook buiten de toeristische gebieden toe te laten is nefast voor de kleine zelfstandige.
Vermindering administratieve last. Het is van cruciaal belang dat de administratieve last daadwerkelijk
daalt. Zo kunnen ondernemingen zich ten volle op hun bedrijfsactiviteiten concentreren. Er is niet alleen
de gigantische papierberg waar bedrijven zich moeten doorworstelen, maar er zijn ook de talloze
statistiekverplichtingen, waarvoor perfect andere oplossingen bestaan.
Het Vlaams Belang wil :
-  de lijst van technologieën die in aanmerking komen voor steun uitbreiden met ook in KMO’s
haalbare milieuvriendelijke technieken


Meer en makkelijker aanwerven. In tijden van economische en financiële crisis zijn de torenhoge
loonkosten nagenoeg onhoudbaar voor de werkgevers. Dit geeft onze bedrijven een bijkomend
concurrentienadeel. Het aanwerven door KMO’s van werknemers moet trouwens vlotter kunnen. Hun
zichtbaarheid op de arbeidsmarkt is geringer dan die van grote bedrijven. De VDAB moet hier
bijzondere inspanningen voor doen. Een uitbreiding van de accreditering “Elders Verworven
Competenties” van werkzoekenden met “Elders Verworven Kwalificaties” kan bijkomend soelaas
bieden.
Het Vlaams Belang wil :
-  volledige overdracht van het arbeidsmarktbeleid naar het Vlaamse niveau;
-  VDAB moet nog meer een ondernemersgerichte organisatie worden;
-  de loonkost van werknemers verlagen;
-  toepassing door Vlaanderen van een netto loonindexering om de koopkracht te vergroten en het
overheidsbeslag op lonen in de hand te houden.
Ruimte voor KMO’s en duurzaam beheer van bedrijventerreinen en snellere planologische
oplossingen voor zonevreemde bedrijven. Goede en betaalbare bedrijventerreinen zijn van
levensbelang voor de Vlaamse economische structuur. Vlaanderen beschikt over een groot aantal
brownfields. Dit zijn verwaarloosde of onderbenutte gronden die slechts na sanering opnieuw
economisch dienstig kunnen zijn. Aangezien er in een aantal regio’s in Vlaanderen een tekort is aan
bedrijventerreinen, dient er in sneltempo werk gemaakt te worden van de sanering van deze
bedrijventerreinen. Doelstelling is 6.000 hectare nieuwe bedrijventerreinen tegen 2012.
Door de overheid opgestarte planologische oplossingen voor zonevreemde bedrijven zoals een RUP
moeten binnen een termijn van twee jaar worden gefinaliseerd. De aanvraag van een zonevreemd bedrijf
voor een planologisch atttest moet binnen een termijn van vier maanden worden beantwoord.
Het Vlaams Belang wil :
-  de snelle sanering van brownfields om ze ter beschikking te kunnen stellen van kandidaatondernemers
en een financiële tussenkomst van de overheid in saneringskosten van KMO’s die
kampen met verontreinigde terreinen;
-  de reeds bestemde bedrijventerreinen versneld bouwrijp maken;
-  de oplossingen voor zonevreemde bedrijven binnen de 2 jaar finaliseren;
-  uitspraak over de aanvraag tot planologisch attest van een zonevreemd bedrijf binnen de 4 maanden;
-  reconversie van oude kazernes naar bedrijventerreinen voor KMO’s.
Stimuleren van de ondernemerszin. De ondernemersgraad is het percentage van de beroepsbevolking
dat een onderneming aan het oprichten is of reeds oprichtte. Voor Vlaanderen bedroeg die graad 3,70%
in 2007. Dat is bitter weinig in vergelijking met het EU-gemiddelde (5,27%). Uit deze ratio kunnen we
bovendien afleiden dat het aantal mensen dat bezig is een onderneming te starten hoger is dan het aantal
mensen dat recentelijk een nieuwe onderneming heeft opgericht. Er is dus sprake van een heuse
ondernemerschapsval, wat wil zeggen dat er een grotere wil is tot ondernemerschap dan tot de realisatie
van de ondernemersdroom. In Vlaanderen richt slechts 26% van de ondernemers die van plan zijn een


onderneming te starten, ze ook daadwerkelijk op. Een steeds weerkerend probleem voor starters is
blijkbaar het vergaren van het nodige startkapitaal.
Het Vlaams Belang wil :
-  de verdere uitbreiding en verhoging van de waarborgregeling voor banken en kredietverschaffers;
-  de ruimere promotie van de winwinlening voor starters en de ondernemerschapsportefeuille BEA
(Budget voor Economisch Advies);
-  het vereenvoudiging van het systeem van de ecologiepremie (waarbij de starter gemakkelijker vooraf
kan bepalen of de onderneming aan welbepaalde criteria voldoet (een meer rechtszeker systeem van
steunverlening);
-  de oprichting van een financieringsagentschap voor KMO’s – als dochter van de
Participatiemaatschappij Vlaanderen – en dit ter vervanging van alle andere reeds lopende fondsen en
subsidiëringstelsels.
Minimale fiscale druk op KMO’s. De meeste Vlaamse gemeenten heffen naast de aanvullende
personenbelasting en de opcentiemen op de onroerende voorheffing nog een aantal andere belastingen.
Zij beslissen niet alleen autonoom over het type belasting, ze geven ook een eigen invulling van de taks.
De invulling daarvan kan verschillen tussen twee buurgemeenten. Op dit ogenblik beschikt het Vlaams
Gewest niet over een wettelijk instrument om de wildgroei aan en de grote verschillen tussen
gemeentebelastingen tegen te gaan.
Het Vlaams Belang wil :
-  de afschaffing van taksen die zelfs hun administratieve kostprijs niet dekken en de bundeling van de
overige KMO-relevante belastingen.
-  de tewerkstellingsvoorwaarde voor vrijstelling van successierechten bij de vererving van familiale
bedrijven schrappen
Keuzevrijheid voor een rookregime in de horeca. De horecasector in Vlaanderen is een kroonjuweel
dat in binnen- en buitenland gewaardeerd wordt. Horecaondernemers hebben echter vrijheid en
middelen nodig om te kunnen ondernemen. De Vlaamse overheid slaat de horeca met de regelmaat van
de klok om de oren met steeds nieuwe of vernieuwde regelgevingen. Inmiddels hebben heel wat
restaurants en cafés het steeds moeilijker het hoofd boven water te houden.
De horeca is ook een arbeidsintensieve sector. In het recente verleden trok de sector herhaaldelijk aan de
alarmbel omdat er onvoldoende instroom van mankracht was om de continuïteit en de expansie van de
sector te verzekeren. Daarenboven nam de uitstroom exponentieel toe omwille van de krapte op de
arbeidsmarkt en de atypische werkomstandigheden eigen aan de sector.
Het Vlaams Belang wil :
-  in het kader van het rookverbod de afschaffing van de 33%-drempel (omzetregel) en uitwerking van
equivalente regels voor alle horecazaken die eten opdienen;
-  dat in Vlaanderen eindelijk werk wordt gemaakt van een tewerkstellingsbeleid dat gericht is op de
dienstverlenende sectoren waarbij jongeren de gelegenheid krijgen om in de horecasector “werken”
en “leren” te combineren. Een dergelijke aanpak veronderstelt wel ondersteuningsmaatregelen voor
de werkgever en een uitbreiding van het aanbod van werkervaringsprojecen en bijscholingen


-  de promotie van het technisch en beroepsonderwijs in de horecasector en het wegwerken van de
financiële drempels voor ouders bij de inschrijving in een hotelsector
-  dat de VDAB een sectorale horecavisie ontwikkelt en in uitvoering van deze visie in overleg met de
sociale partners uit de horecasector actieplannen opstelt;
-  dringend werk wordt gemaakt van sectorspecifieke tewerkstellingsmaatregelen door o.a. het
wegnemen van de druk op de loonkost en een vermindering van de administratieve lasten
-  de mogelijkheid voor restaurants en eetcafés om rookkamers in te richten;
-  de keuzevrijheid voor de uitbater van een drankcafé om zijn zaak al dan niet rookvrij te maken;
BTW-problematiek in de horeca. Na meer dan tien jaar getouwtrek kwam er half maart eindelijk
Europese witte rook voor een permanent verlaagd btw-tarief op restaurants, boeken, renovatie van
woningen en een aantal lokale diensten als kappers, schoenlappers, schoonmaak en thuiszorg. De lijst
met diensten en sectoren waarin een BTW-verlaging mogelijk wordt, zal niet voor alle EU-lidstaten
dezelfde zijn, maar het principe dat bepaalde lokale dienstensectoren een BTW-verlaging krijgen is
verworven. In België gaat het naast restaurants onder meer over thuiszorg. Lidstaten kunnen maar
hoeven dat verlaagd tarief niet te hanteren. Tot eind 2010 kunnen lidstaten nu al een verlaagd btw-tarief
hanteren op enkele arbeidsintensieve diensten. België paste dit tot op heden niet toe voor de horeca. Ook
na het Europees akkoord twijfelt de federale regering er aan of ze 6 of 12 procent zal hanteren.
Nochtans zou een tarief van 6 procent een belangrijk instrument kunnen worden in de strijd tegen
zwartwerk en de creatie van nieuwe jobs. Een verlaagd BTW-tarief voor de restaurantsector zou op geen
enkele wijze de interne handelsbetrekkingen tussen de Lidstaten verstoren. Daarenboven zou iedere
lidstaat een gelijke toegang moeten krijgen om een verlaagd BTW-tarief toe te passen voor bepaalde
diensten. Toch is het ook duidelijk dat de BTW-verlaging niet voor gewone cafés zal gelden. Bovendien
moet ook nog met de Europese Commissie worden onderhandeld over welke etablissementen wel en
welke niet onder de nieuwe regeling zullen vallen. De BTW-verlaging zal in ieder geval de restaurants wat
zuurstof geven wat hen zou toelaten hun voor het ogenblik krappe winstmarges te verhogen.
Het Vlaams Belang wil :
-  de verlaging van het BTW-tarief voor de horeca van 21% naar 6% waarbij deze ook voor de gewone
cafés moet gelden;
-  volledige vrijheid van de wijze van betalen : geen verplichte elektronische betalingen;
-  een volledige fiscale aftrekbaarheid van restaurantkosten in plaats van de huidige aftrekbaarheid van
69%;
-  de regionalisering van alle beleidshefbomen om deze hervormingen in Vlaanderen te kunnen
doorvoeren.
Een eigen bedding voor de sociale economie. De sociale economie kent de jongste jaren een forse
uitbreiding. Het Vlaams Belang bepleit een evenwicht tussen de reguliere en de sociale economie. Beide
functioneren immers volgens een andere logica en zijn dus best gebaat bij een eigen ‘bedding’ in het
economisch leven. Zo moeten we er ons voor hoeden om in een periode van economische recessie het
jobaanbod in de sociale economie te corrigeren ten koste van jobs in de reguliere sector. Initiatieven in
de sector van de sociale economie moeten immers een aanvulling zijn op het reguliere stelsel. Het is in de
sociale economie dat heel wat mensen uit kansengroepen aan de slag gaan.


Het Vlaams Belang wil :
-  de beëindiging van de Vlaamse samenwerkingsakkoorden met het federale niveau en dus de volledige
regionalisering van de sociale economie;
-  een specifieke invulling van sociale economie in een sterk competitieve Vlaamse economische
context;
Gerichte overheidssteun voor innovatie. Cijfers uit 2008 van de SERV tonen aan dat de
samenwerking tussen bedrijven en onderwijs- en onderzoeksinstellingen gedaald is met 13% tot een
schamele 7%. Ook blijkt dat Vlaamse bedrijven amper 17% van hun omzet uit nieuwe producten en
diensten halen. Deze schamele percentages beloven niet veel goeds als we rekening houden met de 25%
tegen 2010, zoals afgesproken in het Pact van Vilvoorde. De overheidssteun voor innovatie mist volledig
haar doel.
Het Vlaams Belang wil :
-  een betere samenwerking tussen de onderwijs- en onderzoeksinstellingen en de bedrijfswereld;
-  het dringend uitwerken van een nieuwe benadering van het stelsel van steun voor innovatie;
-  de volledige regionalisering van alle bevoegdheden in het wetenschapsbeleid;
-  de doelgerichte ondersteuning van onze KMO’s door Flanders Investment & Trade (FIT) en door
het Vlaams Agentschap voor Internationaal Ondernemen (VAIO); wij denken ondermeer aan
subsidiëring van de deelname aan beurzen, maar ook steun voor de uitvoering van
haalbaarheidsstudies, marktonderzoeken en zelfs demonstratieprojecten.


IX. ONDERWIJS
De grondwettelijke vrijheid van onderwijs vormt het onloochenbare fundament van het
onderwijsprogramma van het Vlaams Belang. Niet alleen garandeert de onderwijsvrijheid dat ons
scholenlandschap zeer divers blijft (op zowel pedagogisch als op levensbeschouwelijk vlak), maar
daarenboven zorgt die verscheidenheid er voor dat er voor elk kind een school op zijn maat is. Elk kind
verdient het onderwijs dat hem toekomt. De enorme diversiteit in scholen ten gevolge van de
grondwettelijke onderwijsvrijheid vormt dan ook de hoeksteen van de Vlaamse onderwijskwaliteit.
Jammer genoeg heeft deze vrijheid het afgelopen decennium veel ingeboet. Het beleid van de voorbije
jaren, dat erop gericht was die onderwijsvrijheid in te perken om zo te komen tot een grotere
eenheidsworst en gelijkschakeling, heeft de scholen en leerkrachten onder zeer grote druk gezet. De
gelijkschakeling zorgde eveneens voor een daling van de onderwijskwaliteit, aangezien de eindtermen de
norm werden waaraan elke leerling moest voldoen.
Onderwijsvrijheid als troef. De overheid heeft de onderwijsvrijheid onder enorme druk gezet op
verschillende vlakken. Ten eerste zorgt het GOK-inschrijvingsdecreet ervoor dat schooldirecties niet
langer zelf kunnen bepalen hoe hun schoolpopulatie is samengesteld. Nu geldt de regel ‘eerst komt, eerst
maalt’ waardoor scholen bv niet zelf kunnen vastleggen hoeveel anderstaligen er maximaal in dezelfde
klas kunnen zitten. Daarbovenop zorgt de nieuwe financieringsmethode – die niets wezenlijks zal
veranderen aan de sociale determinatie van het schooltraject – eveneens voor een veranderende
schoolpopulatie en een grotere heterogeniteit, die het moeilijker werken maakt voor de scholen. Dit is
allerminst een efficiënt en verantwoord gebruik van overheidsmiddelen. Tegelijk met dat nieuwe
financieringsmechanisme werd ook het begrip ‘maximumfactuur’ ingevoerd. Op zich is dit uiteraard een
lovenswaardig initiatief, omdat op die manier de kosten voor de ouders tot een minimum herleid
worden. Maar de koppeling tussen financiering van de scholen en maximumfactuur leidt ertoe dat die
scholen, waar vooral Vlaamse leerlingen zitten waarvan beide ouders werken, onvoldoende geld hebben
om bv nog zwemlessen te organiseren. Ten derde vormen de eindtermen de mal voor de opmaak van de
lesinhouden, zodat de impact van de overheid op de lesinhoud zeer groot is. Tenslotte wil de overheid
via de zogenaamde “diversiteitstoets” ook het lerarenkorps samenstellen. Stuk voor stuk hebben deze
vier factoren zwaar beslag gelegd op de onderwijsvrijheid, de diversiteit tussen de verschillende scholen
en de kwaliteit.
Het Vlaams Belang wil :
-  dat scholen in het vrije net het recht hebben om leerlingen of leerkrachten, die zich niet aansluiten bij
het pedagogisch en/of religieus project van de school – en zich bijgevolg niet schikken naar de
essentiële voorschriften – te weigeren en/of uit te sluiten;
-  een totaalverbod op hoofddoeken in het onderwijs, noch voor leerlingen, zowel voor leerlingen, als
voor leerkrachten;
-  een inschrijvingsstop voor leerlingen met een niet-Vlaamse culturele achtergrond, indien het aantal
allochtone leerlingen de draagkracht van de school dreigt te overbelasten;
-  dat elk doelgroepenbeleid in het onderwijs stopgezet wordt. Wél is er nood aan een degelijk
zorgbeleid voor àlle leerlingen, waardoor ook voor o.a hoogbegaafden een beleid op maat van de
leerling kan uitgewerkt worden.
-  een onderwijsfinanciering die gericht is op de praktijk en in overeenstemming met de reële noden
omdat goed onderwijs niet “maakbaar” is door de overheid. De financiering moet bijgevolg


losgekoppeld worden van de politiek correcte, maar onderwijskundig irrelevante factoren waarop zij
nu gestoeld is;
-  een zo groot mogelijke kosteloosheid van het leerplichtonderwijs;
-  de afschaffing van de maximumfactuur in het leerplichtonderwijs.
-  de afschaffing van het GOK-inschrijvingsbeleid, zodat scholen in het vrije net het recht hebben om
leerlingen of leerkrachten, die zich niet aansluiten bij het pedagogisch en/of religieus project van de
school – en zich bijgevolg niet schikken naar de essentiële voorschriften - te weigeren en/of uit te
sluiten.
Nederlands als onderwijstaal. Voor het Vlaams Belang is het Nederlands de enige valabele
instructietaal. Voor het secundair onderwijs verzetten wij ons tegen CLIL, een onderwijsvorm waarbij
inhoudelijke vakken zich met taalvakken laten combineren (bv. biologie in het Frans). In plaats van
wederzijdse stimulering van taalvak en inhoudelijk vak, hebben ze beide van elkaar te lijden.
Vanzelfsprekend vinden wij ook het volgen van hoger onderwijs in de Nederlandse taal een
democratisch basisrecht. Wij verwerpen dan ook met klem elke aanpassing van de huidige decretaal
vastgelegde regeling. De vrijwaring van het Nederlands als onderwijstaal in heel Vlaanderen betekent tot
slot dat het faciliteitenonderwijs moet uitdoven. Het is duur, contraproductief en anti-Vlaams, terwijl de
Franstaligen bovendien de wettelijke verplichtingen (taal- en pedagogische inspectie) absoluut niet
nakomen.
Het Vlaams Belang wil :
-  Nederlands op alle onderwijsniveaus de onderwijstaal is; wij verzetten ons dan ook tegen de
sluipende invoering van het Engels als onderwijstaal in het hoger onderwijs.
-  kinderen die het Nederlands niet voldoende machtig zijn in een taalbadklas terechtkomen; dit op
basis van een taaltest die peilt naar de kennis van het Nederlands op de overgang van kleuternaar
lager onderwijs en van lager naar secundair onderwijs;
-  het onderricht van (vreemde) talen opnieuw gewaardeerd wordt door aanpassing van eindtermen,
met meer nadruk op kennisverwerving;
-  het faciliteitenonderwijs verdwijnt.
Kwaliteitsonderwijs in praktijk brengen. Onze partij is van mening dat kwaliteitsonderwijs steunt op
cultuuroverdracht. Dit betekent de transfer van kennis, de vorming van de persoonlijkheid en respect
voor gezag. Kennisoverdracht stoelt op het evenwicht tussen zuivere kennis en vaardigheden. Vandaag is
de slinger te ver doorgeslagen richting ‘vaardigheidsonderwijs’, waardoor leerlingen niet meer kunnen
steunen op kennis, wat tot de daling van het behaalde niveau leidt. Eindtermen zijn dan ook een te enge
invulling van wat goed onderwijs is. Ook gezag valt niet te verengen tot het ‘doen luisteren’ van
leerlingen. Een leerkracht moet gezag verdienen, wat persoonlijk zelfrespect en cultureel zelfvertrouwen
van deze man of vrouw verlangt. Slechts wie stevig in eigen schoenen staat, zal vertrouwen van leerlingen
krijgen.
Het Vlaams Belang wil :
-  dat de initiële lerarenopleiding voorbereidt op kennis- en cultuuroverdracht;
-  een volledige hervorming van het eindtermenstelsel, met voldoende aandacht voor het belang van
het kennisaandeel;


-  het herstel van schoolautonomie om een voldoende streng, maar rechtvaardig en ondubbelzinnig
schoolreglement ook in de praktijk te kunnen afdwingen;
Veiligheid op school. Leerkrachten moeten het vertrouwen waarmaken dat leerlingen in hen stellen,
wanneer zij terecht een veilige schoolomgeving verlangen. Een verontschuldigende houding van
leerkrachten en directie tegenover geweld op school bekrachtigt dit asociaal gedrag alleen maar. Het is
slechts een kordate aanpak van meet af aan die remmend werkt en een spiraal van geweld snel en
doeltreffend doorbreekt. Bovendien moet worden vastgesteld dat scholen steeds vaker geconfronteerd
worden met leerlingen die drugs gebruiken en/of dealen. Scholen hebben echter vaak niet de moed om
dit toe te geven, laat staan dat zij deze problematiek doeltreffend aanpakken.
Het Vlaams Belang wil :
-  een kordate aanpak van geweld op school.
-  Een ondubbelzinnige veroordeling van elke vorm van drugsgebruik op school én een streng
optreden t.o.v. leerlingen die gebruiken. Leerlingen die dealen, moeten onmiddellijk van school
worden gestuurd.
Een doordacht hoger onderwijsbeleid Het hoger onderwijs is de laatste decennia onderhevig aan een
ongekende veranderingsdrift. Het zogenaamde ‘Structuurdecreet’, goedgekeurd tijdens de vorige
legislatuur, deed reeds in belangrijke mate afbreuk aan de specificiteit en de kwaliteit van het Vlaams
hoger onderwijs door ons hoger onderwijs af te stemmen op de internationale context. Deze BaMa
hervorming dreigt niet alleen te leiden tot een nivellering naar beneden van het onderwijsniveau, zij
zorgde bovendien voor een ongekende verhoging van de werklast van het docentenkorps. De laatste
maanden wordt meer en meer gepleit voor het weghalen van de masteropleidingen aan de hogescholen,
om ze onder te brengen bij de universiteiten (de zogeheten “inkanteling”), wat er op lijkt te wijzen dat
de academisering van de hogescholen mislukt is. De output-financiering, die deze legislatuur werd
ingevoerd, koppelt de middelen die universiteiten en hogescholen krijgen aan het aantal diploma’s dat
uitgereikt wordt. Dit dreigt het niveau van het hoger onderwijs nog verder naar beneden te halen,
waardoor zelfs mag gesteld worden dat een diploma hoger onderwijs op termijn zal herleid worden tot
een vodje papier. Het protest binnen de universiteiten en hogescholen werd echter vakkundig in de kiem
gesmoord. Bovendien blijkt na al die jaren dat het stelsel van sociale voorzieningen aan de hogescholen
nog steeds ondergewaardeerd wordt, in vergelijking met hun tegenhangers aan de universiteiten.
Het Vlaams Belang wil :
_ een financieringssysteem dat gekoppeld is aan objectieve parameters (het aantal studenten, de
reële studiekost, de infrastructuur, …)
_ een versterking van de eigenheid van de Vlaamse opleidingen, om zo niet alleen onze
internationale concurrentiepositie veilig te stellen, maar tevens de huidige kwaliteit te behouden;
_ de uitbouw van een autonoom stelsel van sociale voorzieningen aan de hogescholen, met een
degelijk personeelsstatuut voor de medewerkers en gestuurd door een sociale raad, die evenredig
is samengesteld uit studenten en hogeschoolpersoneel.


Het onderwijsberoep in eer herstellen. De vele veranderingen en de veeleisende samenleving eisen
hun tol van het lerarenkorps. De werkdruk is enorm gestegen, de verloning en het werkcomfort
daarentegen niet. Zowel de sociale status, de arbeidsvoorwaarden en de ingeperkte bewegingsruimte
maken het lerarenberoep in die mate minder aantrekkelijk dat het lerarentekort niet weggewerkt raakt.
Ook het ambt van schooldirecteur wordt stilaan een knelpuntberoep, om dezelfde reden. De overheid
moet, door een aantal ingrepen, ervoor zorgen dat jongeren opnieuw bewust kiezen voor het beroep van
leerkracht en dit niet langer zien als een mogelijkheid na ettelijke andere mislukkingen.
Het Vlaams Belang wil :
-  verlaging van de planlast voor leerkrachten
-  de nodige administratieve omkadering, zodat schooldirecties en leerkrachten zich op hun
kerntaak kunnen toeleggen;
-  aanpassing van de lonen aan het werkvolume en aan de belangrijke maatschappelijke rol van
leerkracht of schooldirecteur: de leraar dient opnieuw te worden erkend als lesgever, de directeur
als professioneel leider van het schoolteam;
-  volwaardige (ortho-)didactische opleiding voor leerkrachten om alle leerlingen in de klas optimaal
te kunnen begeleiden;
-  permanente bijscholingsmogelijkheden voor alle leerkrachten
Rust in het onderwijslandschap. De laatste decennia werd het onderwijs overspoeld door
veranderingen, hervormingen, proefprojecten,… Zo werd deze legislatuur het ‘leerzorgkader’
gelanceerd, waarbij de opdeling tussen gewoon en buitengewoon onderwijs zou vervagen. Vlaams Belang
is er zich van bewust dat, omwille van de veranderde maatschappelijke inzichten, de huidige indeling in
acht types van het buitengewoon onderwijs niet meer werkt. Wat dat betreft, vertrekt het leerzorgidee
vanuit de correcte vaststelling. De uitwerking ervan is echter absoluut onvoldragen. Vlaams Belang stelt
zich dan ook ernstige vragen bij de uitgetekende plannen. Gelukkig was het protest uit de
onderwijswereld zelf zo groot, dat de minister besloten heeft deze hervorming niet meer door te voeren
deze legislatuur.
De aangekondigde hervorming van het secundair onderwijs doet eveneens het ergste vrezen. Ettelijke
jaren na de mislukkingen van het VSO (vernieuwd secundair onderwijs) en daaropvolgend het
eenheidstype, vindt men de tijd blijkbaar rijp om een nieuwe golf veranderingen te lanceren. De plannen,
zoals ze nu voorliggen, zijn echter waanzinnig. Niet alleen zijn er helemaal geen lessen getrokken uit het
verleden, ook blijkt nog maar eens overduidelijk dat de enige onderliggende gedachte een verdere
gelijkschakeling, een verdere nivellering naar beneden is van ons onderwijs.
Het Vlaams Belang wijst de hervorming van het secundair onderwijs, zoals de plannen nu voorliggen,
radicaal af.
Het Vlaams Belang wil :
-  geen hervormingen meer die van bovenaf opgelegd worden;
-  een grondige evaluatie, bespreking en bijsturing van de voorliggende plannen m.b.t. het
leerzorgkader met alle betrokkenen.


X. SOCIALE HUISVESTING EN STEDENBELEID
Bouwgrond is schaars en de woningprijzen zijn de afgelopen jaren sterk gestegen. Het Vlaams Belang is
een sterke voorstander van het private eigendom in al zijn vormen. Ongetwijfeld is het bezit van een
eigen woning ook het meest maatschappelijk relevant: het geeft elk Vlaams gezin letterlijk een ‘plek
onder de zon’ en een plaats tussen zijn mede-Vlamingen. In hoofdstuk VI ‘Financiën’ gingen we al
uitgebreid in op maatregelen die de overheid kan treffen om het verwerven van een eigen woning
betaalbaar te maken. Tegelijkertijd blijft de sociale huisvesting een zeer belangrijk instrument om mensen
die in een kwetsbare socio-economische situatie verkeren op een structurele wijze in een betaalbare en
kwaliteitsvolle woning te voorzien.
Voldoende en leefbare sociale huisvesting. Het Vlaams Belang beklemtoont reeds jarenlang de
problematiek van de betaalbaarheid van kwaliteitsvol wonen. Uit de resultaten van recent
wetenschappelijk onderzoek, uitgevoerd door het Kenniscentrum voor Duurzaam Woonbeleid, blijkt dat
het wonen in een betaalbare, kwaliteitsvolle woning voor nogal wat mensen onder druk staat., zeker voor
de huishoudens met de laagste inkomens. Het is vanzelfsprekend dat mensen die geen eigen woning
willen of kunnen aankopen toch ondersteund worden in het vinden van een goede woning op de
huurmarkt. Een heel aantal mensen kan zelfs geen betaalbare woning vinden op de private huurmarkt.
Om een voldoende aanbod aan betaalbare, kwaliteitsvolle woningen te realiseren zal men zowel verder
moeten inzetten op de uitbreiding van het aanbod sociale huurwoningen als op het verbeteren van de
woonsituatie op de private huurwoningmarkt. Er blijft in de sociale huisvesting een nijpend tekort aan
woningen. Nog steeds wachten maar liefst 76.689 Vlaamse gezinnen op een sociale woning. Het
streefcijfer van jaarlijks 2.500 nieuwe woningen werd nooit gehaald.
Een kwart van de sociale woningen in Vlaanderen gaat naar allochtonen, De toevloed van allochtone
huurders leidt in steeds meer gebouwencomplexen en sociale woonwijken tot gettovorming en tot
aantasting van de leefbaarheid. De regering weigert deze gettovorming echter een halt toe te roepen.
Kandidaat sociale huurders moeten zich nu bereid verklaren Nederlands te leren. In de praktijk mogen
zij niet worden uitgezet wanneer later blijkt dat ze dit toch niet doen.
Het Vlaams Belang wil :
-  ambitieuze streefcijfers in de sociale woningbouw en een overeenkomstig bouwbeleid, waarbij de
regering durft denken op termijn van een generatie.
-  de verhoging van het aanbod van sociale woningen;
-  de reorganisatie van de sociale huisvestingssector door middel van audits, fusies en depolitisering;
-  een aangescherpt leefbaarheidsbeleid in de sociale huisvesting;
-  de beperking van het aandeel niet-Europese allochtonen per sociale woonblok en woonwijk
overeenkomstig hun aandeel in stad of gemeente, maar met een maximumgrens van 10%;
-  dat allochtone sociale huurders voorafgaand aan het afsluiten van hun huurcontract hun
effectieve kennis van het Nederlands bewijzen;


Helder huurprijsbeleid. De huurprijzen blijven inmiddels jaar na jaar stijgen. Het nieuwe sociale
huurbesluit van oktober 2007 leidde opnieuw tot forse huurprijsstijgingen voor de meeste huurders.
Daarbij komt dat het nieuwe systeem van huurprijsberekening, zoals vastgelegd in het nieuwe sociale
huurbesluit, even ondoorzichtig is voor de sociale huurders als het vroegere berekeningssysteem. De
huurprijsstijgingen worden daarenboven niet gecompenseerd door een verhoging van de kwaliteit van de
sociale woningen. Veel sociale woningen zijn van een bedroevende kwaliteit.
Het Vlaams Belang wil :
-  dat sociale huurprijzen vast liggen en dat verhogingen slechts beperkt mogen blijven tot de
indexering;
-  dat sociale huisvestingsmaatschappijen met de huurders op een duidelijke en begrijpelijke manier
communiceren betreffende de huurlasten;
-  dat de overheid fraude hard aanpakt en onder meer een onderzoek voert naar onroerende
eigendommen en inkomsten van allochtone sociale huurders in het land van herkomst;
-  een centraal en onafhankelijk informatiepunt voor sociale huurders.
Vlaams huursubsidiesysteem uitbouwen. In het voorjaar van 2007 werd een wijziging van het
huursubsidiestelsel doorgevoerd waarbij zowel de subsidiebedragen als de inkomensgrenzen en maximale
huurprijs werden geactualiseerd. Het huidige aantal begunstigden van een huursubsidie kent vandaag
slechts een bereik van ongeveer 2 % van alle private huurders. De Vlaamse OCMW’s hebben kritiek op
het huursubsidiestelsel van de Vlaamse Regering, dat in feite voor een beperkte categorie van huurders
hoogstens de verhuis van een slechte naar een betere huurwoning subsidieert. Dit stelsel komt dus in het
geheel niet ten goede aan de vele huurders die niet langer in staat zijn hun huur te betalen.
Het Vlaams Belang wil :
-  de uitbouw ven een volwaardig Vlaams huursubsidiestelsel tegen het koopkrachtverlies van lage
inkomens;
-  huursubsidies voor woningen die aan de minimumkwaliteitsnormen van de Vlaamse Wooncode
voldoen en afhankelijk gemaakt van het inkomen en de gezinssituatie van de huurder.
Regionalisering van de huurwetgeving en het uitwerken van een herwerkt en globaal
premiestelsel. Naast de ondersteuningsmaatregelen gericht op het verbeteren van de woonsituatie van
de private huurders, dient eveneens de nodige aandacht uit te gaan naar de aanbodzijde op de private
huurwoningmarkt.. Vandaag is het rendement voor investeerders op de private huurwoningen relatief
beperkt. Dit lage rendement, de risico’s van wanbetaling, verwaarlozing en leegstand (in combinatie met
de hoge woningprijzen) zet nogal wat eigenaars-verhuurders aan om hun woning te verkopen in plaats
van verder te verhuren. Hierdoor dreigen de keuzemogelijkheden, in het bijzonder voor de zwakste
inkomensgroepen, op de private huurmarkt te worden beperkt.
Het Vlaams Belang pleit voor de overheveling van de huurwetgeving naar de gewesten. De
regionalisering zal bijdragen tot een meer uniform bevoegdheidspakket inzake wonen. Ook geeft het
Vlaanderen de mogelijkheid om te komen tot een huurwetgeving op maat van de specifieke situatie en
knelpunten.


Vlaanderen kent verschillende premies voor eigenaars van oudere woningen. Er is de verbeterings- en
aanpassingspremie (VAP) die personen met een bescheiden inkomen helpt hun woning te verbeteren en
die ouderen helpt bij het aanpassen van hun woning aan hun fysieke beperkingen. Er is ook de Vlaamse
renovatiepremie waarvan in bepaalde gevallen mensen kunnen genieten die hun woning renoveren.
Evenwel vallen voor beide stelsels te veel mensen uit de boot. Anderzijds is er ook sprake van
misbruiken door een aantal mensen die wél een premie in de wacht konden slepen.
Het Vlaams Belang wil :
-  dat de stelsels van het VAP en de renovatiepremie tot één globaal en voor iedereen rechtvaardig
premiestelsel worden herwerkt;
-  dat fraude streng wordt beteugeld.
Huisjesmelkerij genadeloos bekampen. Heel wat mensen leven in zonder meer mensonwaardige
omstandigheden in woningen die in het geheel niet beantwoorden aan de meest minimale
kwaliteitsnormen. Huisjesmelkers maken misbruik van de precaire financiële positie van de armsten om
relatief hoge huurprijzen te vragen voor woningen die vaak nog slechts goed zijn voor de sloophamer.
Het Vlaams Belang eist :
-  de uitbreiding van de controles van huurwoningen in slechte staat.
Stedenbeleid. Onze Vlaamse steden worden geconfronteerd met onveiligheid, immigratie, illegaliteit,
vervreemding, stadsvlucht, vergrijzing, verloedering en verkrotting,… De situatie stelt zich het scherpst
in de grootsteden Brussel, Antwerpen en Gent, die geconfronteerd worden met een overconcentratie aan
maatschappelijke problemen. Maar ook middelgrote en zelfs kleine steden ontsnappen er niet aan.
Veel van de huidige probleemwijken in onze steden waren vroeger levendige en walvarende wijken. De
vestiging van een groot aantal moeilijk integreerbare vreemdelingen in steeds meer stadswijken leidde tot
een toename van de criminaliteit, tot samenlevingsproblemen, een daling van de kwaliteit van het
onderwijs, sluikstort, kortom, een daling van de leefbaarheid. De meer gegoede inwoners van deze wijken
verlieten de wijk en maakten plaats voor nóg meer vreemdelingen. Stilaan verandert de wijk in een getto,
waar de wetgeving nog amper wordt toegepast.
Het Vlaams Belang meent dat we de huidige situatie niet op zijn beloop mogen laten. De stedelingen
verdienen beter. Heel Vlaanderen heeft er belang bij dat onze steden leefbaar, proper, veilig, aangenaam
en welvarend zijn. Onze steden vervullen immers een belangrijke rol als centra waar heel wat diensten
worden aangeboden (scholen en universiteiten, winkels, tewerkstelling, ontspanning, cultuur,…),
waardoor ze heel wat pendelaars en bezoekers aantrekken. Bovendien functioneren onze steden in het
buitenland als uithangbord van Vlaanderen. Een negatief beeld van de bezochte stad straalt af op het
imago van gans Vlaanderen. Men kan dus gerust stellen dat wanneer het goed gaat met de steden, het
ook goed gaat met Vlaanderen.


Veilige steden. De Vlaamse steden kampen met een immens veiligheidsprobleem. De hoogste
criminaliteitsgraad vindt men in de grootsteden. Mensen durven de deur niet meer opendoen, mensen
durven bepaalde buurten niet meer betreden, vermijden buiten te komen als het donker is, durven hun
kinderen niet meer alleen naar school laten gaan, … Het is duidelijk dat de onveiligheid in de steden de
kwaliteit van het leven er in ernstige mate aantast. Ook de economie lijdt onder de onveiligheid: talrijke
middenstanders sluiten hun handelszaak omdat zij de aanhoudende diefstallen en zelfs overvallen beu
zijn.
Het Vlaams Belang eist:
-  dat veiligheid ook in onze steden een recht wordt. De topprioriteit voor de overheid en de eerste
en belangrijkste voorwaarde voor het herstel van de leefbaarheid is het garanderen van de
veiligheid van de stedelingen en de bezoekers.
-  dat er ook in de gettowijken onmiddellijk komaf wordt gemaakt met de gedoogpolitiek ten
aanzien van illegaliteit, kleine criminaliteit en overlast.
-  dat er in de steden werk wordt gemaakt van een operatie ‘grote schoonmaak’, waarbij
stadsbestuur, politiediensten en parket nauw samenwerken in dossiers als de harde aanpak van de
straatcriminaliteit, waaronder de drughandel, een strenge controle op allochtone vzw’s, die vaak
opereren als dekmantel voor illegale praktijken, een consequente controle op de toepassing van
de wetgeving (sluiting,
handelspraktijken,…) door winkeluitbaters, een strenge aanpak van het sluikstortprobleem een
het nauwlettend opvolgen van de kwaliteit van de huurwoningen, gekoppeld aan een harde
aanpak van huisjesmelkerij.
-  meer blauw op straat. Om een doeltreffend veiligheidsbeleid te voeren is het nodig dat het
stedelijke politiekorpsen worden uitgebreid. Niet-politionele taken moeten waar mogelijk te
worden uitgevoerd door administratieve krachten. De politie dient zeer wijkgericht te werken,
zodat snel kan worden ingespeeld op de problemen in de betrokken wijken.
-  dat meer normbevestigend wordt opgetreden. Wat kan en wat niet kan, moet duidelijker dan
voorheen worden omschreven. Hierbij dient gestreefd te worden naar een eenduidig normatief
referentiekader voor de hele stadsgemeenschap. Het Vlaams Belang wil hiertoe in de steden een
‘Code van goed nabuurschap’ in het leven roepen, waarin de rechten en de plichten van de
stadsinwoner ondubbelzinnig worden vastgelegd.
Vlaamse steden. Door de blijvende instroom van vele duizenden nieuwe immigranten via asiel,
gezinshereniging en huwelijksimmigratie wordt de integratie permanent gehypothekeerd en de
achterstand bestendigd.
Het Vlaams Belang eist:
-  dat in steden met hoge concentraties niet-geïntegreerde allochtonen in het belang van de
leefbaarheid een inschrijvingsstop wordt uitgevaardigd voor allochtone nieuwkomers.
-  dat complementair aan de inschrijvingsstop er een kordaat cultuur- en assimilatiebeleid wordt
gevoerd, met het oog op de bestendiging van het Vlaamse karakter van de stedelijke wijken.


Een gezins- en ondernemersvriendelijk klimaat in onze steden. Om gezinnen en ondernemingen
een extra stimulans te geven om zich in de steden te vestigen is het nodig dat er in de steden een gezinsen
ondernemersvriendelijk klimaat gecreëerd wordt. Ondermeer via ingrepen in de fiscaliteit moeten de
steden opnieuw aantrekkelijk worden gemaakt voor nieuwkomers uit de middenklasse. Het Vlaams
Belang wil dat de fiscaliteit zodanig wordt herzien dat wonen en ondernemerschap in de stad beloond in
plaats van bestraft. Het wonen in de stad moet goedkoper gemaakt worden, zodat de stad ook op dat
terrein opnieuw aantrekkelijk wordt voor jonge gezinnen met kinderen. Een lagere onroerende
voorheffing in de steden zal jonge gezinnen met kinderen aanzetten om in de stad een huis te kopen.
Het Vlaams Belang eist:
-  dat de kadastrale inkomens zo worden aangepast dat ze eerder mensen naar de stad lokken dan
ze af te stoten. Het Vlaams Belang meent dat de kadastrale inkomens, zeker in de zogenaamde
probleemwijken van de steden, lager zouden moeten liggen dan in de randgemeenten. .
-  dat ernstig werk gemaakt wordt van de opwaardering van de huidige probleemwijken tot
‘heroplevingszones’. Het Vlaams Belang stelt voor dat middenstanders en andere ondernemers
die zich in een dergelijke ‘heroplevingszone’ vestigen, kunnen rekenen op bepaalde fiscale en
andere tegemoetkomingen vanwege de overheid (de stad, de Vlaamse overheid en de federale
overheid), waardoor de nadelen waarmee zij geconfronteerd worden door de vestiging in een
probleemwijk worden gecompenseerd door bepaalde voordelen.


XI. RUIMTELIJKE ORDENING EN GROND- EN PANDENBELEID
Vlaanderen moet leefbaar blijven. Er moet voldoende plaats zijn om te wonen en te werken, maar ook
genoeg open ruimte voor landbouw, natuur en recreatie.
Actualisering van het RSV. Terwijl de periode voor de invoering van het Ruimtelijk Structuurplan
Vlaanderen (1997) niet uitblonk door betrouwbaarheid van lokale overheden in de bestemming die ze
aan gronden en oppervlaktezones gaven, is voor de betrokken burgers de rechtszekerheid sinds het RSV
zeker niet toegenomen, integendeel. Oorzaak is de regeldrift, de overdaad aan wetten en decreten. Op
een paradoxale manier ervaren de Vlamingen opnieuw overheidswillekeur, net door een overdaad aan
regelgeving. Logica en vooral gezond verstand in gebiedsbestemmingen en afbakeningsprocessen zijn
volledig zoek. Voor lokale overheden neemt de waarde van het RSV als lokaal plannings- en
beleidsinstrument snel af, omdat actualiseringen van het RSV, mede in het licht van demografische
voorspellingen, op zich laten wachten. Zonder actueel RSV dreigt een beleidsvacuüm en een grote
woningnood in Vlaanderen. Tegen 2012 zal in Vlaanderen een behoefte bestaan aan 100.000 nieuwe
woningen. Evenwel leren we uit de Vlaamse Regionale Indicatoren (VRIND) dat er in Vlaanderen in
bestaande woongebieden nog 500.000 bouwkavels onaangeroerd liggen. Benutting van deze vrije kavels
zou perfect passen in een beleid van wooninbreiding.
Het Vlaams Belang wil :
-  de actualisering, evaluatie en gedeeltelijke herziening van het RSV;
-  een grondige integrale herziening van het RSV om zo vlug mogelijk een visie op het toekomstig
ruimtegebruik en ruimtebeslag in Vlaanderen te ontwikkelen
-  de vereenvoudiging en bespoediging van complexe planningsprocessen;
Vlaams Stedelijk Gebied rond Brussel (VSGB). Het Vlaams Belang verzet zich met de grootste
nadruk tegen het zogenaamd “Vlaams stedelijk gebied rond Brussel”, waarmee de Vlaamse Regering een
zeer groot stuk van de Vlaamse Rand intensief wil gaan verstedelijken. Door het massaal optrekken van
de woonlagen en de concentratie van allerlei bijkomende stedelijke functies en grote nieuwe
bedrijvenparken dreigt een volledige morfologische en feitelijke versmelting met Brussel. Het Vlaams
beleid inzake ruimtelijke ordening was er in het verleden steeds op gericht een zo groot mogelijk fysisch
onderscheid in stand te houden tussen de Vlaamse gordelgemeenten en Brussel-19. Daarmee wordt nu
radicaal gebroken. Eén en ander is het gevolg van de zwart/wit-benadering van de ruimtelijke ordening
in Vlaanderen. Men wil ieder gebied indelen in hetzij een openruimtegebied, hetzij een stedelijk gebied.
Hierdoor is er te weinig aandacht voor het overgangskarakter van sommige streken en voor de specifiek
communautaire aspecten in de Vlaamse Rand rond Brussel. Gevolg van dit verstedelijkingsbeleid is
onvermijdelijk een nieuwe, massale inwijkingsgolf vanuit Brussel, uitgerekend in het gebied waar de
verfransing zich de voorbije decennia het meest concentreerde. De Vlaamse Regering rolt dus volop de
rode loper uit voor de verdere verBrusseling van de Vlaamse Rand.
Met het Vlaams Stedelijk Gebied rond Brussel ondersteunt men ongewild de logica van het grote
stadsgewest en de “communauté urbaine” en versterkt men de Brusselse aspiraties tot uitbreiding en
annexatie. Ook het project “Brussels Metropolitan Regio”, dat Brussel (samen met Waals-Brabant en
heel Halle-Vilvoorde) uitroept tot één groot stedelijk geheel, ademt dezelfde sfeer uit. Het Vlaams Belang
verwerpt deze grootheidswaanzin met alle kracht.


In de plaats daarvan wil het Vlaams Belang een specifiek ruimtelijk ordeningsbeleid dat rekening houdt
met de zeer bijzondere situatie van de Vlaamse Rand en dat een duidelijk fysiek onderscheid in stand
houdt met Brussel. Verhoging van woonlagen kan enkel in functie van de regularisatie van een bestaande
toestand of wanneer dit gekoppeld is aan een krachtig Vlaams woonbeleid waarbij strikte voorrang wordt
gegeven aan Vlaamse gezinnen, in het bijzonder aan de autochtone Vlaamse bevolking van Halle-
Vilvoorde.
Het Vlaams Belang wil :
-  de integrale schrapping van het concept “Vlaams Stedelijk Gebied rond Brussel”;
-  een ruimtelijke ordening op maat van de Vlaamse Rand, waarbij een duidelijk fysiek onderscheid
wordt behouden met Brussel, gekoppeld aan een krachtig Vlaams woonbeleid.
Betaalbaar wonen in de Vlaamse Rand. Het Vlaams Belang stelt vast dat de Vlaamse Regering,
ondanks veel lippendienst, nog steeds geen doordacht en samenhangend woonbeleid voert voor de
Vlaamse Rand. Nochtans gaan de verBrusseling en de verdringing van de Vlaamse bevolking er aan een
ijltempo voort. Het Vlabinvest-project is nauwelijks meer dan een druppel op een hete plaat en ook het
nieuwe grond- en pandendecreet reikt te weinig instrumenten aan. Zo zijn de bindingsvereisten voor
nieuwe woonkavels lang niet verregaand genoeg en blijft het systeem beperkt tot
woonuitbreidingsgebieden. Het Vlaams Belang wil een drastische ommekeer en heeft een noodplan
uitgewerkt voor de Vlaamse Rand, waarbij regionale en lokale woonregies niet alleen zorgen voor
nieuwbouw, maar bovendien systematisch bestaande panden en huizenrijen in de woonkernen opkopen
en renoveren, met het oog op een aantrekkelijke huisvesting voor Vlaamse gezinnen en dus een strikt
voorrangsbeleid. De inwijking vanuit Brussel moet op deze wijze sterk ontmoedigd worden.
Het Vlaams Belang wil :
-  de snelle invoering van een Noodplan voor de Vlaamse Rand, dat zich toelegt op de opkoop en
renovatie van woningen en huizenrijen in de woonkernen, ten behoeve van Vlaamse gezinnen.
Grond- en pandenbeleid en betaalbaar wonen. Het decreet grond- en pandenbeleid probeert een
antwoord te bieden op de problematiek van betaalbaar wonen. Het bevat onder meer een reeks
maatregelen die het aantal sociale woningen (sociale huurwoningen en sociale koopwoningen) fors moet
doen stijgen. Op zich is dit een goede doelstelling maar de manier waarop de Vlaamse overheid dit wil
verwezenlijken roept grote vragen op. Omdat de sociale huisvestingsmaatschappijen de voorbije jaren
niet in hun opdracht geslaagd zijn, richt de overheid nu haar pijlen op de private woningbouwers. In
bijna elke nieuwe verkaveling of groot appartementsblok die een bouwfirma vanaf 2009 ontwikkelt, dient
zij gemiddeld 20 % voor te behouden voor sociale woningen.
Op zich lijkt het een goede zaak dat de privésector wordt betrokken bij sociale woningbouw, ondermeer
ook als stimulans voor het behoud van de werkgelegenheid. Maar het probleem is dat de ontwikkelaars
de verplichte sociale woningen onder de marktprijs zullen moeten verkopen waarbij de gevolgen
duidelijk zullen zijn : de overige gezinnen uit dezelfde verkaveling zullen een flinke meerprijs voor hun
woning moeten neerleggen. Een modaal gezin dreigt 12.000 tot 15.000 euro méér te betalen voor een
doorsneewoning in een nieuwe verkaveling. Bovendien dreigt ook het aanbod aan nieuwe woningen te
verminderen voor diegenen die niet in aanmerking komen voor een sociale huurwoning en/of sociale


koopwoning. Noch de private sector noch de gemeenten zijn klaar voor de uitvoering van het decreet
waardoor de komende jaren minder projecten zullen worden vergund. Voor de tienduizenden Vlamingen
die op een wachtlijst voor een sociale huurwoning staan bestaat er nochtans een goede oplossing die
uitblinkt door zijn eenvoud : de huursubsidie die dan wel substantieel dient te zijn (een paar honderd
euro per maand). De overheid kan aldus méér gezinnen helpen en de wachtlijsten worden sneller
afgebouwd.
Het Vlaams Belang wil :
-  betaalbare gronden en woningen voor diegenen die niet in aanmerking komen voor sociale
huisvesting, ook in de verkavelingen die vallen onder het nieuwe grond- en pandendecreet.
Gronden van sociale huisvestingsmaatschappijen sneller bebouwen en gronden van overheden
activeren voor woningen. De sociale huisvestingsmaatschappijen hebben nu al tal van ongebruikte
gronden die bouwrijp zijn of het snel kunnen worden, samen goed voor 20.000 woningen in woongebied
en 27.000 woningen in woonuitbreidingsgebied. Deze gronden moeten sneller bebouwd worden. Diverse
overheden van intercommunales tot OCMW’s hebben allerlei ongebruikte grond liggen. Het gaat om
ruim 8.000 ha onbebouwde percelen in woonzones. Als deze reserves sneller op de markt zouden
komen, zou een groot deel van de problemen al opgelost zijn.
Het Vlaams Belang wil :
-  het sneller op de markt brengen van onbebouwde en in woonzones gelegen gronden in eigendom
van OCMW’s, kerkfabrieken, enz…
Particulieren op gelijke voet met openbare infrastructuur. Ter ondersteuning van de bouwsector liet
minister Van Mechelen in december 2008 dat meer dan 3.000 woningen en een aantal grote
infrastructuurwerken versneld hun vergunning zouden krijgen. Het valt evenwel te vrezen dat lokale
besturen en de Gewestelijk Stedenbouwkundige Ambtenaar (GSA) zullen meten met twee maten en twee
gewichten.
Het Vlaams Belang wil :
-  dat het uitreiken van vergunningen voor particuliere woningen niet mag achterblijven bij
infrastructuurprojecten.
Verjaring van bouwovertredingen harmoniseren. Onder druk van het Vlaams Belang is de
verjaringstermijn bij bouwovertredingen gedaald. De termijn is nu afhankelijk van de stedenbouwkundige
zonering en bedraagt voor de meeste overtredingen vijf jaar. Een uitzondering is voorzien voor
ruimtelijk kwetsbare gebieden. De verjaringstermijn m.b.t. de herstelvordering bedraagt in deze gebieden
tien jaar, maar gaat pas in op de dag dat de overtreder een einde stelt aan het wanbedrijf. Onze partij
vindt dit al te kras. Wij willen hieraan een einde stellen en de termijn van straf- en herstelvordering ook in
deze gebieden terugbrengen tot vijf jaar.


Wat het strafrechtelijke aspect rond bouwovertredingen betreft is er de voorbije jaren een positieve
evolutie merkbaar. Tegelijkertijd is het duidelijk dat de verjaring van het bouwmisdrijf jammer genoeg
nog altijd niet noodzakelijk samenvalt met deze van de herstelvordering. Er zijn echter reeds
verschillende arresten waarbij Hoven van Beroep stellen dat ingevolge verjaring van het bouwmisdrijf
en/of de strafvordering ook de opgelegde herstelmaatregelen dienen te verdwijnen. Er bestaat dan geen
aanleiding meer om in te gaan op de herstelvordering indien er geen strafsanctie meer geldt. Het Vlaams
Belang dringt ook al jaren aan op een oplossing van deze problematiek.
Het Vlaams Belang wil :
-  dat de verjaringstermijn van de herstelvordering voor alle gebieden op vijf jaar wordt gebracht;
-  de depenalisering van het instandhouden van een bouwovertreding binnen ruimtelijk kwetsbaar
gebied waardoor ook in dit gebied de overtreding strafrechtelijk kan verjaren en waardoor ook de
verjaringstermijn voor de herstelvordering kan beginnen lopen;
Oude bouwovertredingen regulariseren. Het Vlaams Belang is van oordeel dat spreken over
bouwkundige ordening in Vlaanderen echter totaal geen zin heeft indien er op de eerste plaats geen
algemene regulariserende maatregelen getroffen worden ten aanzien van het verleden. Zeer veel
bouwovertredingen, ook wanneer er zelfs geen vergund of vergund geacht hoofdvolume is, werden
immers jarenlang oogluikend getolereerd. Het Vlaams Belang vindt dat alle bouwmisdrijven in alle
bestemmingsgebieden waarvan de verjaringstermijn van vijf jaar is verlopen dienen te worden
geregulariseerd.
Het Vlaams Belang wil :
-  de regularisatie van alle verjaarde bouwovertredingen
Weekendverblijven: rechtszekerheid voor àlle bewoners. De twee aspecten van het vraagstuk van de
weekendverblijven zijn de permanente bewoning in recreatiegebied en de alleenstaande verblijven of
clusters in kwetsbaar gebied. Niettegenstaande een aantal planologische regularisaties, blijft de
problematiek aanslepen. Niet alle gemeenten en provincies waren immers even snel met planologische
oplossingen. Het nieuw decreet voorziet dat uitstel of afstel voor planologische oplossingen voor
weekendverblijven niet langer kunnen. In principe daagt hiermee het licht aan het einde van de tunnel
voor de bewoners weekendverblijven.
Waar planologische oplossingen echt niet te vinden zijn, wil de regering een aanvullend woonrecht tot
minstens einde 2029 garanderen. Het woonrecht in afwachting van een planologische oplossing en
omzetting van de recreatiezone naar woonzone (met recreatief karakter) zal echter niet voor alle
permanente bewoners van weekendzones een oplossing vormen. Sommige gemeenten maken echter nog
altijd misbruik van de onwetendheid van veel permanente bewoners van weekendverblijven door hen de
inschrijving in het bevolkingsregister te weigeren. Hierdoor zullen deze personen niet voldoen aan de
voorwaarden van het nieuwe aanpassings- en aanvullingsdecreet waardoor ze niet zullen kunnen genieten
van het woonrecht. Ook is er door deze lokale besturen al gedreigd met dwangsommen. Het Vlaams
Belang vindt dit onaanvaardbaar.


Het Vlaams Belang wil :
-  dat niet de inschrijving in het bevolkingsregister één jaar voor de inwerkingtreding van het
decreet het juridische ijkpunt vormt voor permanent bewonerschap, maar wel de inschrijving ten
laatste op de datum van de inwerkingtreding van het aanpassings- en aanvullingsdecreet;
-  een uitdoofbeleid in plaats van herhuisvestingsbeleid voor weekendverblijven waarvoor geen
planologische oplossingen mogelijk blijken;
-  planologische oplossingen voor clusters van weekendverblijven in kwetsware gebieden.
Voldoende bedrijventerreinen in Vlaanderen. Het Vlaams Belang wil het aanbodbeleid voor nieuwe
bedrijventerreinen en strategische locaties voortzetten, zodat er een “ijzeren voorraad” aan terreinen
aanwezig blijft. De nadruk moet hierbij liggen op de versnelde sanering van de zogenaamde
“brownfields”. Nieuwe terreinen moeten rekening houden met de leefbaarheid en de draagkracht van de
omgeving, zeker op het vlak van mobiliteit. Visuele hinder dient zo veel mogelijk vermeden te worden.
De invulling van de terreinen moet op een spaarzame, kwaliteitsvolle en duurzame wijze gebeuren. Wij
wensen lopende planningsinitiatieven, zoals de afbakening van regionaalstedelijke gebieden snel af te
ronden. Inzake Vlaams-Brabant en met name de luchthavenregio moet een oververzadiging vermeden
worden. Vandaag reeds zit het verkeer er helemaal vast. Een teveel aan nieuwe bedrijven zal leiden tot
een structureel tekort aan arbeidskrachten en bijgevolg nieuwe immigratie. Het Vlaams Belang pleit er
daarom voor de nieuwe bedrijventerreinen vooral te voorzien in de stedelijke centra die verder van
Brussel verwijderd liggen (Leuven, Tienen, Aarschot, Diest,….). Ook in Brussel zelf zijn er nog heel wat
mogelijkheden.
Het Vlaams Belang wil :
-  dat de Vlaamse economische structuur wordt voorzien van voldoende open bedrijventerreinen
voor een variëteit aan ondernemingen en projecten;
-  zoveel mogelijk planologische oplossingen voor zonevreemde bedrijven;
-  een maximale en versnelde ontwikkeling van verlaten en gesaneerde bedrijventerreinen;
-  dat bij de zoektocht naar nieuwe terreinen rekening wordt gehouden met de leefbaarheid en de
draagkracht van de omgeving, zeker op het vlak van mobiliteit;
-  dat een oververzadiging in de regio Zaventem wordt vermeden.
Windturbines in Vlaanderen op correcte locaties. De planologische en procedurele rompslomp voor
windenergie neemt af. Het wijzigingsdecreet ruimtelijke ordening voorziet dat windturbines en
windturbineparken makkelijker kunnen worden ingeplant. Deze evolutie dreigt echter vooral ten koste te
gaan van de open ruimte.
Het Vlaams Belang wil :
-  de oordeelkundige inplanting van windturbines in het vlakke Vlaanderen met bundeling in
industriegebieden, langs lijninfrastructuur (o.a. hoofdwegennetwerk en structurerende
waterwegen/kanalen) en randstedelijke omgeving;
-  dat niet alleen aandacht gaat naar mogelijke geluidshinder, veiligheid, vogeltrek en luchtvaart,
maar bovendien naar landschappelijke inpasbaarheid van windturbines; vooral de provincies
moeten hier hun verantwoordelijkheid nemen.


-  dat windturbines verhoudingsgewijs niet zwaarder doorwegen in de Vlaamse inspanningen dan
andere vormen van hernieuwbare energie, zoals zonne-energie.
Cultuurhistorisch patrimonium: deel van ruimtelijke draagkracht. De bouw van moskeeën in
Vlaanderen is uiteraard vergunningsplichtig. Maar onze ruimtelijke ordening zegt niets over de impact
van de aanblik van een Oosters religieus gebouw op onze West-Europese, Vlaamse stads- en
dorpsgezichten. Het vergunnen van moskeebouw vanuit enkel een stedenbouwkundige optiek is te eng.
Het behoud van een cultuurhistorisch verantwoord totaalbeeld van een Vlaamse stad of dorpskom moet
ook een criterium zijn in het stedenbouwkundig vergunningenbeleid. Bescherming van monumenten,
landschappen, archeologische zones of zelfs stads- en dorpsgezichten zijn te beperkte instrumenten om
de ‘ruimtelijke draagkracht’ te vrijwaren.
Het Vlaams Belang wil :
-  de decretale mogelijkheid voor steden en gemeenten om bouwvoorschriften in ruimtelijke
uitvoeringsplannen (RUP’s) en bijzondere plannen van aanleg (BPA’s) dusdanig juridisch te
onderbouwen, dat zij toelaten niet-Westerse bouwvormen, zoals bijvoorbeeld minaretten, uit te
sluiten.
Stop aan de schotelantennewildgroei. De nieuwsgaring in Vlaanderen is vrij. Steden en gemeenten
kunnen middels een stedenbouwkundige verordening of voorwaarden in verkavelingsvergunningen de
gevels van woningen en appartementsgebouwen vrijhouden van schotelantennes. Een gemeenschappelijk
distributiesysteem en schotelantenne per appartementsgebouw is een mogelijk alternatief. Sociale
huisvestingsmaatschappijen kunnen hier in Vlaanderen het goede voorbeeld geven.
Het Vlaams Belang wil :
-  stedenbouwkundige maatregelen die het aantal schotelantennes in het straatbeeld van bepaalde
wijken of stadsdelen beperken.


XII. LEEFMILIEU
Het leefmilieu in Vlaanderen blijft een zorgenkind. Het Vlaams Belang vindt vanzelfsprekend dat de
overheid haar inspanningen moet volhouden. Evenwel zijn wij van mening dat het kostenplaatje voor de
Vlamingen niet te hoog mag oplopen.
Stop aan de stijging van de waterprijsfactuur. Sinds 2006 bestaat de waterprijs uit een prijs voor het
leveren van drinkwater en uit een vergoeding voor de inzameling en de zuivering van afvalwater. Deze
vergoedingen hebben voor het gemiddelde Vlaamse gezin de drinkwaterprijs met 31% doen stijgen. De
bedrijven betalen zelfs 34% tot 38% meer. Ten dele zijn deze toenames het gevolg van Europese
afspraken. Het verband tussen bijvoorbeeld de rioleringsbijdrage die de gemeenten aanrekenen en hun
rioleringsonkosten, is nochtans niet duidelijk. Er bestaan verschillen tussen de gemeenten in hun
rioleringsinspanningen, maar ook in de kosten die zij doorrekenen. Niet alle betaalde riolerings- en
waterbijdragen gaan dus in dezelfde mate naar waterzuivering en uitbreiding van het rioleringsnetwerk.
Het Vlaams Belang laakt de onduidelijkheid. We moeten vermijden dat willekeurige prijszettingen op
termijn tot onbetaalbare waterfacturen leiden.
Het Vlaams Belang wil :
-  een coherente Vlaamse visie op de financiering van het waterbeleid en op wat een verantwoord
kostenplaatje voor de waterdiensten mag zijn;
-  een tarievenstop in afwachting van afdoende controle door de nieuwe prijsregulator voor
waterdiensten;
Nood aan goede planning en sluitende financiering in het afvalwaterbeleid. Volgens de Europese
Richtlijn Stedelijk Afvalwater moet tegen 2015 het afvalwater een 100 % zuiveringsgraad hebben bereikt.
Onze Vlaamse waterlopen zijn echter nog steeds te veel vervuild en de belasting met huishoudelijk
afvalwater is daar één van de grote oorzaken van. In Vossem (Tervuren) werd half maart de laatste grote
rioolwaterzuiveringsinstallatie (RWZI) opgestart die Vlaanderen nodig had om te voldoen aan de EURichtlijn
Stedelijk Afvalwater. Deze verplicht afwatersanering voor alle agglomeraties groter dan 10.000
inwoners. Vlaanderen moest hieraan al in 1998 voldoen en werd om die reden in 2004
veroordeeld door het Hof van Justitie.
Daarnaast is er de Europese Kaderrichtlijn Water die tegen 2015 aan Vlaanderen normen oplegt voor de
waterkwaliteit van alle waterlopen. De Vlaamse Regering kondigde aan in 2009 25 miljoen euro meer
subsidies te zullen toekennen voor de aanleg van gemeentelijke rioleringen, hetgeen het totaal op 120
miljoen euro brengt. Voor de aanleg en optimalisatie van gewestelijke infrastructuur krijgt Aquafin
jaarlijks 150 miljoen euro. In december 2008 stemde de Vlaamse regering in om Aquafin 100 miljoen
euro extra te geven voor de overname van projecten van gemeenten. Aquafin concentreert zich
momenteel wat de gewestelijke infrastructuur betreft op de zogenaamde ERSA-P bis-projecten, met
name de installaties voor agglomeraties tussen 2.000 en 10.000 inwoners.
Drinkwatermaatschappij TMVW berekende dat voor een 100 % zuiveringsgraad er behoefte is aan een
budget van 1,88 miljard euro voor 47 Vlaamse gemeenten, of 40 miljoen euro per gemeente met een
gemiddelde van 20.000 inwoners. In nogal wat Vlaamse gemeenten bevindt het rioleringsstelsel zich
overigens in een bedenkelijke toestand. Heel wat oudere riolen rotten letterlijk weg in de bodem en
lekken naar het grondwater. Een degelijk beheer vergt een goede kennis van dit patrimonium, degelijk


onderhoud en correcte afschrijving in functie van de reële sleet van het stelsel. Ondanks het gegeven dat
de opdrachtenportefeuille van Aquafin voor de bovengemeentelijke uitbouw en de verbetering van de
infrastructuur nog nooit zo groot is geweest en het Vlaams Gewest een inspanning heeft gedaan voor de
verbetering van het gemeentelijk rioleringsstelsel via het Lokaal Pact dienen de gewestelijke subsidies via
het gewestelijk Rio-fonds nog te worden versterkt.
Het Vlaams Belang wil :
-  dat de Vlaamse overheid nog meer inspanningen doet om aan de Europese Kaderrichtlijn Water
te voldoen. De financiering van dit waterbeleid moet zoveel mogelijk gebeuren via algemene
middelen.
Gelijke zuiveringskosten voor iedereen. Alle nieuwe rioleringen scheiden het hemel- van het
afvalwater. Deze gescheiden afvoer is overal verplicht. Reeds bestaande rioleringen ondergaan
aanpassingswerken. Toch is het niet mogelijk alle Vlamingen (bv. diegenen die op het platteland wonen
of in geïsoleerde woonkorrels) aan te sluiten op het rioleringssysteem. Deze gezinnen moeten binnenkort
beschikken over een individuele behandelingsinstallatie (IBA). Zo een IBA kost al snel meer dan 5.000
euro en vergt voortdurende opvolging en een jaarlijks onderhoud. Wie in het Vlaamse buitengebied
woont, dreigt zelf te moeten opdraaien voor een eigen waterzuiveringsinstallatie. Het Vlaams Belang wil
deze onrechtvaardigheid oplossen.
Het Vlaams Belang wil :
-  dat de gemeenten zoveel mogelijk de kosten van de waterzuivering gelijk houden voor alle
inwoners;
-  dat gemeenten via substantiële subsidies desgevallend burgers ondersteunen bij de installatie van
de gescheiden afvoer.
Bijkomende inspanningen voor water- en luchtkwaliteit. De kwaliteit van het water in Vlaanderen
gaat er verder op vooruit. Het nitraat (afkomstig van meststoffen en industrie) in het water daalt ook,
maar 30% ligt nog altijd boven de norm. Ook de lucht in Vlaanderen is gezonder. Maar fijn stof blijft een
probleem. Bij eenentwintig van de zesendertig meetpunten in Vlaanderen werd in 2007 de Europese
grenswaarde van 50 microgram fijn stof per kubieke meter meer dan 35 keer overschreden. Telkens
wanneer de norm wordt overschreden wordt een alarmfase afgekondigd waarbij er o.a. smogborden
worden geplaatst om snelheidsvermindering af te dwingen.
Het Vlaams Belang wil :
-  dat steden en gemeenten infrastructurele maatregelen nemen tegen fijn stof door het vervangen
van verkeersdrempels door andere verkeersremmers, omdat is gebleken dat drempels een
belangrijke bron van verhoogde uitstoot van fijn stof zijn;
-  een forse subsidiëring door de Vlaamse overheid van de uitrusting met een roetfilter van
dieselwagens gebouwd tussen 2000 en 2005.


De volledige financiering van geluidsschermen door het Vlaams Gewest. Herhaalde blootstelling
aan geluid van meer dan 80 decibel kan gehoorschade, stress en hartklachten veroorzaken.
Geluidsschermen kunnen een oplossing bieden, maar ze zijn duur voor steden en gemeenten die ze langs
gewestwegen willen plaatsen. Daaraan wil onze partij iets veranderen.
Het Vlaams Belang wil :
-  de volledige financiering door het Vlaams Gewest van geluidsschermen in plaats van de kosten
deels op de steden en gemeenten af te wentelen;
-  de verlaging van de norm van 80 decibel omdat blijkt dat zelfs 65 decibel als zeer hinderlijk wordt
ervaren.
Noodzakelijk draagvlak bij automobilisten voor leefmilieugerelateerde maatregelen in het
verkeer. Veel automobilisten zijn de voorbije jaren wel degelijk zeer bewust geworden van de schadelijke
gevolgen van de uitstoot van het verkeer maar stellen zich wel terechte vragen bij de concrete plannen
die de Vlaamse overheid ter remediëring voorlegt. Er groeit bij de automobilisten een draagvlak voor
milieubeschermende maatregelen maar dit wordt soms schade toegebracht door ondoordachte
maatregelen zoals de aankondiging van het alternerend rijverbod in Brussel, de plannen voor
rekeningrijden voor personenwagens, een jaarlijkse verkeersbelasting die gekoppeld is aan de ecoscore
van de wagen, enz…. Men beoordeelt deze (potentiële of aangekondigde) maatregelen als onrealistisch,
asociaal en discriminerend en men wenst tevens een bijsturing van het smogalarm. Men is wel
voorstander van maatregelen als een schootpremie voor wie zijn te vervuilende wagen vervangt, de
grotere subsidiëring van de installatie van roetfilters, de optimalisering van de doorstroming aan
verkeerslichten, enz…
Het Vlaams Belang wil :
-  dat leefmilieugerelateerde maatregelen voor het verkeer steeds gestoeld zijn op een maximaal
draagvlak bij de automobilisten en andere weggebruikers.
Veralgemeend gebruik van waterstof in de transportsector. Het Vlaams Belang wil dat Vlaanderen
het veralgemeend gebruik van waterstof in de transportsector helpt bevorderen. Onze auto-industrie
moet versneld gestimuleerd worden in de richting van een schone uitstoot, zonder roet en fijn stof. Door
de afhankelijkheid van dure olieprijzen te verminderen kan het privé- en professioneel transport ook op
lange termijn blijven én milieuvriendelijk worden. Dit zou de leefbaarheid van de steden sterk ten goede
komen.
Het Vlaams Belang wil :
-  dat Vlaanderen het veralgemeend gebruik van waterstof in de transportsector helpt bevorderen.


Sterker gemeentelijk milieuhandhavingsbeleid. Gebrek aan ter zake geschoold personeel en politieke
onwil liggen aan de basis van een gebrekkig toezicht van steden en gemeenten op bedrijven op hun
grondgebied. Lokale overheden moeten hun verantwoordelijkheid beter opnemen.
Het Vlaams Belang wil :
-  dat steden en gemeenten hun bevoegdheden om toezicht te houden op de naleving van de
milieuwetgeving effectief invullen;
-  dat gemeentelijke milieuambtenaren een structureel overleg opzetten.
Afvalverbrandingsovens maar vergunnen tegen strenge voorwaarden. De milieuvergunning van
een aantal afvalverbrandingsovens loopt nog tot 2011. Vermits sommige een kwalijke reputatie hebben,
moeten bij het toekennen van nieuwe vergunningen een aantal strenge voorwaarden van toepassing zijn.
Het Vlaams Belang wil :
-  het aanwenden van Best Bruikbare Technologie en principes van energie-efficiëntie;
-  nieuw plaatsonderzoek die rekening houdt met alle factoren;
-  inspanningen voor recyclage van bodemassen;
-  een degelijk behoefteonderzoek naar de noodzakelijke verwerkingscapaciteit.
Herstructurering van brownfields. Via brownfieldconvenanten komt de Vlaamse overheid financieel
tussen in de sanering van oude, aangetaste bedrijventerreinen. Vlaanderen telt immers heel wat verlaten
fabrieksterreinen, die na sanering heel wat mogelijkheden bieden. Investeerders schrikken echter terug
van de kostprijs en de moeilijke procedures. Een sanering van deze ruimtelijk vaak interessant gelegen
oude industriezones kan nieuw economische bedrijvigheid aantrekken. Gezien de beperkte ruimte in
Vlaanderen, wil het Vlaams Belang prioriteit geven aan de opkuis van deze zones.
Het Vlaams Belang wil :
-  grotere financiële inspanningen van de Vlaamse overheid voor de (her-)ontwikkeling van
brownfields;
-  veroudering en kwaliteitsverlies van het Vlaamse bedrijventerreinareaal voorkomen door een
doorgedreven preventief beleid.
Fonds voor stookolietanks. Lekkende stookolietanks hebben veel bodemverontreiniging veroorzaakt
waarbij de eigenaar moet opdraaien voor de financiële kost van de sanering. De oprichting van een
sectorfonds dat tussenkomt in de kosten van lekkende ondergrondse stookolietanks van particulieren is
dringend nodig.
Het Vlaams Belang wil :
-  de oprichting van een fonds voor lekkende stookolietanks.


Milieubeleidsovereenkomsten vergen Vlaams productenbeleid. Via een milieubeleidsovereenkomst
worden producenten van potentieel milieubelastende materialen (batterijen bv.) aangezet tot een zuinige
en duurzame productie én recyclage. Om dit op maat van het Vlaams consumptiegedrag te kunnen
sturen komt het producentenbeleid toe aan de gewesten en niet langer aan het federale België.
Het Vlaams Belang wil :
-  de overheveling van alle resterende federale bevoegdheden inzake afval en milieu naar
Vlaanderen.


XIII. OPENBARE WERKEN EN HAVENBELEID
Het Vlaams Belang pleit voor een weginfrastructuur in Vlaanderen die via verschillende vervoers- en
transportmodi de bereikbaarheid, toegankelijkheid, verkeersveiligheid, verkeersleefbaarheid en
duurzaamheid ten goede komt.
Ontbrekende verkeersschakels wegwerken. De invulling van ontbrekende schakels in de Vlaamse
verkeersinfrastructuur blijft aanslepen. Logistiek Vlaanderen heeft nood aan het sluiten van deze schakels
om de economische rendabiliteit van onze wegennet te optimaliseren. Samen met private partners wil de
Vlaamse Regering alvast zes ontbrekende schakels prioritair aanpakken. Onze regering zal echter dertig
jaar lang een beschikbaarheidsvergoeding van - op kruissnelheid - 66 miljoen euro jaarlijks moeten
betalen aan de private projectpartners. Vlaams Belang is voorstander van publiek-private samenwerking.
De kosten mogen evenwel niet oplopen tot exuberante bedragen, omdat nu plots werk aan de winkel is
waar de overheid afgelopen decennia verstek liet gaan. De effectieve werken aan belangrijke missing links
zoals de N8 Ieper-Veurne, de N74 noord-zuidverbinding Limburg, het omvormen van de AX
Havenrandweg Zuid naar Zeebrugge, de R4-Zuid (Gent), de N49 (Westkapelle-Zelzate), N60 Ring om
Ronse en de ombouw tot autoweg van de A12 Boom-Brussel zijn tijdens deze legislatuur alvast nog
steeds niet begonnen. Voor ondermeer de volgende missing links kan op dit ogenblik zelfs geen concrete
timing worden gegeven : aanleg van de A102 (Merksem R1, tot A13 Wommelgem, omvormen van de
A12 Antwerpen-Roosendaal tot autosnelweg, omvormen van de A8 te Halle tot autosnelweg, E40
Brussel-Leuven op 4 rijstroken brengen, realisatie van de verbinding tussen Rotselaar (Leuven) en de E19
(Mechelen).
Het Vlaams Belang is overigens voorstander van een onderzoek naar het vermijden van fileleed door het
openstellen van spitsstroken. Dit zijn tijdelijk inschakelbare, camerabewaakte rijstroken die gebruik
maken van de pechstrook. Het idee van deze spitsstroken mag het bredere verkeersdebat over nieuwe
verkeersinfrastructuur evenwel niet fnuiken, zoals over de dringende sluiting van de ontbrekende
verkeersschakels. De sluiting van deze schakels is ook een kwestie van de leefbaarheid van stads- en
dorpskernen. Zwaar vervoer moet immers vaak een omweg maken door deze kernen, omdat de ‘missing
link’ al jarenlang niet raakt ingevuld.
Voor het mobiliteitsprobleem rond Brussel dient er een duurzame oplossing tot stand te komen. Dit is
enkel mogelijk door de (ondertunnelde) voltooiing van de Ring in het zuiden van Brussel (tussen
Oudergem en de bocht van Vorst). Enkel op die manier kunnen de automobilisten immers een
alternatieve route volgen wanneer er zich ernstige ongelukken voordoen of wanneer er werkzaamheden
plaatsvinden.
Het Vlaams Belang wil :
-  de volledige invulling van de ontbrekende Vlaamse verkeersschakels, volgens de principes van
behoorlijk bestuur en dus zonder de kosten onnodig te laten oplopen;
-  de voltooiing (sluiten van) de Brusselse Ring ten zuiden van Brussel;
-  het vereenvoudigen van de lange, wettelijk opgelegde procedures zoals MER, GRUP, PAC,
onteigeningen, enz…


Het Masterplan Mobiliteit Antwerpen en de Oosterweelverbinding : voor wanneer een echte
oplossing van de Antwerpse mobiliteit ? Bijna 10 jaar wacht Vlaanderen op de uitvoering van het
Masterplan Antwerpen, een ambitieus programma van infrastructuurwerken dat de mobiliteitsknoop in
en om Antwerpen moet ontwarren. De Vlaamse Regering keurde in december 2000 het Masterplan goed
waarbij de kosten toen geraamd werden op 1,4 miljard euro waarvan bijna 600 miljoen euro bestemd was
voor de Oosterweelverbinding (inbegrepen de zgn. Lange Wapperbrug) die de Ring aan de noordkant
moet rondmaken en een nieuwe verbinding tussen linker- en rechteroever van de Schelde realiseren. In
april 2008 was de raming van de BAM (Beheersmaatschappij Antwerpen Mobiel) voor de
Oosterweelverbinding al opgelopen tot 2,52 miljard euro (vandaag al 2,7 miljard euro met de kosten die
buiten de aanbesteding zitten) en 3,055 miljard euro als men ook rekening houdt met andere projecten
die bij deze verbinding aansluiten. Het totale kostenplaatje voor het Masterplan was dan al opgelopen tot
bijna 4 miljard euro.
Op het programma stonden openbaar vervoer, binnenvaart en een gesloten Antwerpse Ring. De
logistieke ambities van Vlaanderen werden hiermee sterk onderstreept.
Onder aanhoudende maatschappelijke druk, ondermeer van het Vlaams Belang, besliste de Vlaamse
Regering in juni 2008 om een bijkomend onderzoek naar alternatieve tracés te laten uitvoeren. Het
huidige BAM-tracé met de tunnel-brugvariant wordt door zeer veel Antwerpenaren omwille van diverse
redenen terecht gecontesteerd. De kostprijs van het BAM-tracé is inmiddels al opgelopen tot bijna 3
miljard euro, dus veel hoger dan het ooit binnen de regering afgesproken prijsplafond van 1,85 miljard
euro.
De nieuwe studie van het studiebureau Arup/SUM bestempelt de drie onderzochte tracés eigenlijk als
onvoldoende voor een totaaloplossing en lanceert daarom een vierde eigen tracé. Dat zogenaamde Aruptracé
voorziet in een tunnel van op Linkeroever tot Ekeren, waarbij de Kennedytunnel wordt ontlast, de
Liefkenshoektunnel meer wordt benut en het Oosterweelknooppunt wordt vermeden. Het is immers
duidelijk dat een alternatief tunnel-tracé, met route meer noordelijk in de haven en een grotere benutting
van de Liefkenshoektunnel via een aansluiting op de E17 en een automatisch
verkeersbegeleidingssysteem duidelijke voordelen zou hebben op het vlak van kostprijs, milieu,
verkeersveiligheid en verdere stadsontwikkeling. Het kan volgens het Vlaams Belang wel niet de
bedoeling zijn dat een maximale tolheffing wordt ingevoerd (inbegrepen personenwagens). Het sluiten
van de Antwerpse ring is niet alleen van Antwerps belang, maar ook van Vlaams en van internationaal
belang. Tolheffingen genereren bovendien negatieve effecten zoals sluipverkeer in de woongebieden.
Vandaag is er in ieder geval nog altijd geen duidelijkheid over het tracé van de Oosterweelverbinding,
ongetwijfeld het koninginnestuk van de zgn. Vlaamse “investeringsregering”. En dat op een moment dat
een economisch relancebeleid moet gevoerd worden met investeringen die duizenden jobs kunnen
scheppen !
De Vlaamse regering besliste eind maart evenwel dat de Beheersmaatschappij Antwerpen Mobiel (BAM)
een bouwaanvraag kan indienen voor haar tracé. Toch is de knoop volgens de Vlaamse regering nog niet
definitief doorgehakt. Zo krijgt de stad Antwerpen de tijd en ruimte om een advies af te leveren en
daarvoor nader onderzoek te voeren. In het najaar hakt de regering de knoop door over de
bouwvergunning. Het Vlaams Belang vreest dat het Antwerpse stadsbestuur toe zal geven aan de druk
van de Vlaamse Regering. Het is trouwens hallucinant dat de Vlaamse Regering het bijkomend
onderzoek naar het tracé van het studiebureau Arup/SUM naar de stad Antwerpen doorschuift waarmee
ze aangeeft zelf hier niet in te geloven en onverkort achter het BAM-project te blijven staan.
Zolang de Vlaamse Regering vasthoudt aan het tracé van de BAM blijft het Vlaams Belang in ieder geval
nog steeds voorstander van een volksraadpleging in Antwerpen. De keuzemogelijkheid voor de
Antwerpenaren moet heel duidelijk zijn : ofwel komt er een Lange Wapper en rijden er dagelijks
tienduizenden vrachtwagens door de woonwijken ofwel rijdt het verkeer ten noorden van de stad en


ondergronds. Het kan dus in geen geval dat de vis wordt verdronken in een vraag over het volledige
Masterplan.
Het Vlaams Belang wil :
-  een zo snel mogelijke oplossing voor het duurzaam verhogen van de mobiliteit rond Antwerpen
via een meer noordelijke sluiting van de Ring (alternatief tunnel-tracé) waarbij de Kennedytunnel
meer wordt ontlast en de Liefkenshoektunnel meer wordt benut;
-  dat hierbij echter geen tolheffing wordt ingevoerd
Voldoende middelen voor een efficiciënt en toekomstgericht Vlaams Havenbeleid. De Vlaamse
Regering heeft met het opstarten van Flanders Port Area een belangrijke stap gezet om onze vier
zeehavens – meer dan in het verleden – te laten samenwerken. In februari 2007 presenteerde de Vlaamse
Regering aan Flanders Port Area een strategisch actieprogramma voor de Vlaamse zeehavens met als
leidraad een rationeel investeringsbeleid.
Half maart 2009 ging de Vlaamse overheid echter nog een stap verder en wil ze samenwerking tussen de
havens via financiële kruisparticipaties. Voor de bouw van drie belangrijke sluizen in Antwerpen,
Zeebrugge en Gent wil men het havendecreet aanpassen en een NV Vlaamse Haveninfrastructuur
oprichten. Dit betekent dat de Vlaamse overheid niet meer langer integraal de financiering van de drie
sluiscomplexen zou dragen maar er een zoveelste pps-structuur zou worden opgericht.
Het Vlaams Belang beklemtoont dat een toekomstgerichte en economisch verantwoorde maritieme
toegankelijkheid van de Vlaamse zeehavens een belangrijke beleidsprioriteit is die evenwel ernstig moet
rekening houden met de maatschappelijke draagkracht. De maritieme toegankelijkheid vormt immers de
kern van de bestaansreden van de zeehavens, zeker in relatie met de huidige evoluties in de wereld van
het maritieme transport.
Er staan voor de toekomst enkele belangrijke infrastructuurprojecten op stapel zoals de tweede sluis
voor de Waaslandhaven (capaciteit van de Kallosluis is ontoereikend), bijkomende terminalcapaciteit op
de Linkerscheldeoever in de haven van Antwerpen met o.a. de eventuele aanleg van het Saeftinghedok,
de eventuele verbreding van het Schipdonkkanaal (Seine-Schelde-West-project) en het SHIP (Strategisch
Haveninfrastructuurproject) voor de haven van Zeebrugge, de maritieme toegang (met o.a. zeesluis) van
het Kanaal Gent-Terneuzen voor de haven van Gent.
Blijkbaar beschikt de Vlaamse Regering niet langer over voldoende financiële middelen bom deze grote
infrastructuurwerken in en rond onze havens te financieren. De Vlaamse Regering stelt dat ze lessen
heeft getrokken uit het financieel débâcle rond het Deurganckdok en dat er een goede inschatting moet
zijn van het budget. Ze stuurt erop aan om op een onderhandelde manier de havenbedrijven zelf te laten
meebetalen. De Vlaamse overheid investeert jaarlijks circa 350 miljoen euro in de vier Vlaamse havens.
Bijna de helft gaat naar (levenslange) onderhoudsbaggerwerken. De verdere uitdieping van de Schelde
bijvoorbeeld zal de volgende twee jaar circa 100 miljoen euro kosten. Het uitdiepen van de twee
drempels op Vlaams grondgebied tot 13,10 m tijongebonden, is gerealiseerd. Nu moeten nog zeven
drempels op Nederlands grondgebied worden uitgediept.


De Vlaamse overheid is niet van plan het jaarlijkse investeringsbedrag van 350 miljoen de komende jaren
op te voeren maar wil dit nu dus laten zakken door de havenbesturen ook zelf te laten meefinancieren in
o.a. de bouw van bijkomende sluisinfrastructuur. Tegelijkertijd moeten de havenbesturen nu al 80
procent van de kaaimuren, 50 procent van aanlegbaggerwerken en 100 procent van de
onderhoudsbaggerwerken in de havens betalen.
Het Vlaams Belang is geen voorstander van steeds meer bijkomende co-financiering door de
havenbesturen en wil zoveel mogelijk de principes van het huidige Havendecreet respecteren dat de
regering nog steeds de taak oplegt om grote infrastructuurwerken, zoals sluizen, zelf te financieren. De
Vlaamse Havenvereniging schuift het Havendecreet nog steeds terecht naar voor als “best practice”.
Tot nog toe was het principe dat de kosten voor de maritieme toegang door de overheid worden
gedragen en dat de kosten van de overige infrastructuur wel worden doorgerekend aan de gebruikers.
Investeringen in haveninfrastructuur en –superstructuur zijn zeer kapitaalsintensief. Private
ondernemingen hebben bij deze investeringen in de eerste plaats nood aan een rechtszeker en
transparant kader. Het ontbreken van een duidelijk Europees kader over staatssteun aangepast aan de
specificiteiten van de havensector zorgt creëert onduidelijkheid, vooral dan voor de dienstverleners. Het
Vlaams Belang gaat er mee akkoord dat staatssteun in ieder geval niet mag aanleiding geven tot
concurrentieverstoring, noch tussen bedrijven in de haven, noch tussen de havens onderling. Er mag
geen overheidsfinanciering worden verleend voor infrastructuren die niet gebruikt kunnen worden door
verschillende gebruikers. De overheidsfinanciering dient grotendeels te worden verleend in functie van
de uitoefening van publieke taken (politionele bevoegdheden, milieu, veiligheid) en (voor iedereen)
beschikbare maritieme toegang, inclusief sluizen.
De Vlaamse havens spelen een belangrijke rol, enerzijds als motor van de regionale en/of nationale
economie, anderzijds als toegangspoorten tot Noordwest-Europa. Er moet dan ook bijzondere aandacht
uitgaan naar de logistieke keten : vooral de hinterlandverbindingen zijn uiterst belangrijk. De
Transeuropese Netwerken (TEN) zijn uiterst belangrijk voor de transportstromen van en naar de havens.
Het Vlaams Belang wil :
-  zo snel mogelijk een gemeenschappelijke hinterlandstrategie voor de Vlaamse zeehavens;
-  voldoende financiële middelen voor een toekomstgerichte en economisch verantwoorde
maritieme toegankelijkheid van de Vlaamse zeehavens
-  het stimuleren van de tewerkstelling in de haven
-  nog meer versterking en coördinatie van de buitenlandse promotie van onze havens
Het behoud van Doel. Het Vlaams Belang pleit voor het behoud van Doel als woondorp in afwachting
van een definitieve beslissing over de ligging en realisatie van het Saeftinghedok.


Natuurcompensaties voor de havenuitbreiding mogen niet enkel in het Waasland worden
doorgevoerd. Het Vlaams Belang wil dat men de juridische noodzakelijkheid van deze
natuurcompensaties grondig onderzoekt en pleit op zijn minst om bepaalde natuurcompensaties – voor
infrastructuurwerken die reeds uitgevoerd werden – naar de Rechteroever te verplaatsen of naar
gemeenten die zelf natuurgebieden wensen aan te leggen. Het Plan-MER van de haven van Antwerpen
toont aan dat op Rechteroever maar in weinig natuurcompensaties worden voorzien; nochtans zou dit
kunnen bijdragen tot een betere inbuffering van enkele omliggende Antwerpse gemeenten tegenover het
havengebied.
De onverkorte realisatie van de Ijzeren Rijn. Tussen Nederland, België en in mindere mate binnen
Nederland zelf lopen al jaren discussies over de heractivering van de Ijzeren Rijn. Dat was in de late
negentiende eeuw één van de belangrijkste industriële spoorverbindingen van West-Europa. Ze verbindt
Antwerpen met het Ruhrgebied. Het internationale goederentransport op de Ijzeren Rijn ging in de
tweede helft van de 20ste eeuw sterk achteruit en werd in 1991 zelfs stopgezet. Het Belgische deel van de
lijn bleef in gebruik, vooral voor personenverkeer. Het is intussen ook grotendeels gemoderniseerd. Op
Nederlands grondgebied daarentegen niet en het gaat daar maar om een enkel spoort, dat slechts over
een beperkte afstand is geëlektrificeerd. Vanaf de late jaren negentig werd duidelijk dat de heractivering
van de Ijzeren Rijn de beste oplossing zou zijn om de voorspelde verzadiging van de huidige omleiding
via de Montzenlijn op te vangen. Er lag immers al een spoorweg en het traject is ook het kortste.
Nederland erkent wel het basisrecht van België op deze spoorverbinding, maar is erg terughoudend voor
de aanlegkosten wat betreft de verdubbeling van het spoor en het veel intensievere verkeer dan
voorheen. De concurrentie met zijn eigen Betuwelijn (Rotterdam-Duitsland) speelt hierin natuurlijk een
rol. Verder loopt de Ijzeren Weg door de Meinweg, een ecologisch waardevol gebied dat intussen is
uitgeroepen tot “stiltegebied”. Er is ook sterke tegenstand van de bewoners van de zone Weert-
Roermond Tegelijkertiid mag ook niet worden vergeten dat de Ijzeren Rijn ook voor de regionale
ontsluiting van Noord-Limburg belangrijk is. Eind vorig jaar werd eindelijk een nieuw akkoord gesloten
over de heractivering en modernisering van het historische spoor waarbij het historische tracé
grotendeels zou behouden blijven mits beschermende ingrepen voor het natuurgebied De Meinweg
(tunnel).
Het Vlaams Belang wil :
-  dat de Ijzeren Rijn binnen de vooropgestelde tijdstippen gerealiseerd moet worden en dat dit
geen meerkosten voor België (en dus ook Vlaanderen) mag veroorzaken
De nationale luchthaven De luchthaven van Zaventem is voor Vlaanderen en voor Vlaams-Brabant
en Brussel in het bijzonder een uiterst belangrijke economische groeipool, waar vele tienduizenden
Vlamingen rechtstreeks of onrechtstreeks hun brood verdienen. Het Vlaams Belang hekelt daarom de
aanhoudende agitatie en obstructiepolitiek vanuit Franstalige, Brusselse hoek, die er op gericht is
Zaventem te herleiden tot een luchthaven van regionaal belang of zelfs tot de verplaatsing van de
luchthaven naar Wallonië.
Anderzijds heeft het Vlaams Belang ook steeds gepleit voor de verzoenbaarheid van de
luchthavenontwikkeling met de leefbaarheid van de ruime omging. Zowel inzake economische expansie,
mobiliteit als geluidshinder moet rekening gehouden worden met de draagkracht van de omliggende
gemeenten. Daarom heeft het Vlaams Belang steeds gepleit voor een geleidelijke en gecontroleerde groei


en verzetten we ons tegen de megalomane plannen van sommigen die van de luchthaven in versneld
tempo een Europese “Main Port” willen maken.
Het Vlaams Belang blijft dan ook gekant tegen het standpunt van de provincie Vlaams-Brabant inzake de
afbakening van het (nefaste) “Vlaams Stedelijk Gebied Rond Brussel” waarbij grote stukken
landbouwgebied op korte termijn zouden moeten omgevormd worden tot bedrijfsterreinen. Een
oververzadiging van de luchthavenregio moet vermeden worden. Vandaag reeds zit het verkeer er
helemaal vast. Daarom willen we dat de nieuwe bedrijventerreinen vooral worden voorzien in de
stedelijke centra die verder van Brussel verwijderd liggen (Leuven, Tienen, Aarschot, Diest, …). Ook in
Brussel zelf, dat kampt met een hoge werkloosheid, zijn er nog heel wat mogelijkheden. Overleg is ten
zeerste aangewezen.
Wat betreft de mobiliteit zijn we voorstander van een betere bereikbaarheid van de luchthaven via het
openbaar vervoer. Anderzijds staan we erg kritisch tegen de drastische verbredingsplannen voor de
oostelijke ring, omdat die, wegens het flessenhalseffect van het viaduct van Vilvoorde, zullen leiden tot
nog langere files. Wij blijven pleiten voor de voltooiing van de Ring in het zuiden van Brussel via een
tunnel. Enkel op die manier kan de mobiliteit rond Brussel opnieuw vlot worden getrokken.
Inzake geluidshinder blijft het Vlaams Belang voorstander van een billijke spreiding van de hinder, zowel
overdag als ’s nachts via een voldoende afwisselend gebruik van de diverse startbanen en via een eerlijke
verdeling van de routes. Met het plan-Schouppe dat sinds 31 januari 2009 in werking trad, werd ter zake
een grote stap achteruit gezet in plaats van vooruit. Men vertrekt nu zogezegd vanuit het principe dat
men tegen de wind invliegt, maar door de invoering van totaal ongelijke windnormen voor de
verschillende startbanen én de handhaving van de extreme Brusselse geluidsnormen, krijgen we opnieuw
een concentratiebeleid boven de Noordrandgemeenten. De nieuwe regeling werd dan ook heel gunstig
onthaald door de Franstalige partijen, omdat Brussel nu nog minder deelt in de hinder en geen enkele
tegenprestatie hoeft te betalen.
Alle debatten over geluidsnormen, routes en windnormen zijn verschoven tot na de regioverkiezingen
van 7 juni, nadat daarover nieuwe studies zijn uitgevoerd. Maar aangezien de Franstalige partijen nu reeds
over de gehele lijn hun zin hebben gekregen, bestaat er voor hen geen enkel argument meer om na de
zomer opnieuw over de kwestie te onderhandelen. Met het plan-Schouppe hebben de Vlaamse partijen
vooraf alle wapens uit handen gegeven, zodat de kans zeer klein is dat er ooit nog een globaal en
evenwichtig akkoord over de luchthaven komt.
Het Vlaams Belang wil :
-  dat de obstructiepolitiek vanuit Franstalige hoek tegen de luchthaven van Zaventem een einde
neemt;
-  dat bij de economisch ontwikkeling van de luchthavenregio rekening wordt gehouden met de
draagkracht van de ruime omgeving en dat een oververzadiging wordt vermeden
-  een doordachte aanpassing van de Ring, onder meer via een voltooiing van de zuiderring;
-  een evenwichtige oplossing voor de geluidshinder, waarbij de overlast op een rechtvaardige wijze
gespreid wordt, met gelijke windnormen voor de startbanen, eerlijke geluidsnormen en een
transparant controlesysteem


Veilige wegen vergen engagement Vlaamse Regering. In Vlaanderen werden er zeven jaar geleden
800 zgn. “zwarte verkeerspunten” gedetecteerd. Helaas is einde 2008 nauwelijks een derde van deze
punten daadwerkelijk heringericht. Een andere bron van onveiligheid is het gebrekkige wegenonderhoud.
De administratie Wegen en Verkeer slaagt er onvoldoende in haar middelen te gebruiken waarvoor ze
zijn bedoeld: onze Vlaamse wegen in goede conditie houden. Ook het Rekenhof stelde vast dat de
administratie in 2007 25% van het budget niet besteedde aan haar basistaak. De realisaties op het terrein
zijn dus niet steeds in overeenstemming met de toename van de kredieten die hiervoor uitgetrokken
worden. Het Rekenhof stelde tevens vast dat onzorgvuldigheden aanleiding gaven tot verrekeningen,
verwijlintresten en schadeclaims.
Het Vlaams Belang wil :
-  dat de efficiëntie en doelmatigheid van de algemene werking en organisatie van AWV scherp
wordt afgetoetst aan de beheersovereenkomst tussen AWV en de Vlaamse Regering;
-  een verdere inhaalbeweging bij de budgetten voor en de effectieve realisatie van het
wegenonderhoud;
-  een verdere evaluatie van de huidige werking van de administratie Wegen en Verkeer op basis van
de beheersovereenkomst met de Vlaamse Regering;
-  het versneld wegwerken van alle “zwarte verkeerspunten”;
Flitspalen in Vlaanderen: een oordeelkundige plaatsing ? Vlaanderen heeft het dichtste
flitspalennetwerk van Europa. Flitscamera’s kunnen door een selectieve en oordeelkundige inzet
ontradend werken. Op die manier kunnen ze een positieve invloed hebben op de verkeersveiligheid. Ze
verhogen het bewustzijn van de chauffeurs. De wijze waarop het aantal camera’s de voorbije jaren
toenam, heeft evenwel meer te maken met budgettaire doelstellingen en geldklopperij dan met
sensibilisatie.. Het repressieve imago overheerst. Het Vlaams Belang wil oordeelkundig geplaatste
camera’s, op voorhand door een verkeersbord aangekondigd. Méér camera’s plaatsen zal de halvering
van het aantal verkeersdoden tegen 2010 niet binnen bereik brengen.
Het Vlaams Belang wil :
-  oordeelkundig geplaatste vaste en mobiele camera’s die op voorhand door een verkeersbord
worden aangekondigd.
Flexibeler wegvervoer. De delta van Schelde, Maas en Rijn is uitgegroeid tot een van de drukste en
sterkste verkeerscentra ter wereld. Ofschoon de overheid treinvervoer en binnenvaart aanmoedigt, blijft
het aantal goederenkilometers via vrachtwagens toenemen. In de strijd tegen het verkeersinfarct wil het
Vlaams Belang creatieve maatregelen.
Het Vlaams Belang wil :
-  een betere spreiding van het zware verkeer op onze wegen door een versoepeling van de
arbeidsuren doorheen de logistieke keten (onder meer een verruiming van de laad- en losuren);


-  het toelaten van wegtransporten met langere vrachtwagens of ecocombi’s, die tot 40% meer
lading kunnen vervoeren dan de huidige vrachtwagens in Vlaanderen.
Vervollediging fietsroutenetwerk. Vlaanderen en de provincies subsidiëren de steden en gemeenten
om in de omgeving van scholen nieuwe fietspaden aan te leggen. Onteigeningen om ontbrekende
schakels in het functionele fietsroutenetwerk te realiseren belemmeren de snelheid van aanleg van de
fietspaden. Het Vlaams Belang wil dat de bevoegde overheidsinstanties nog een tandje bijsteken.
Het Vlaams Belang wil :
-  extra betoelaging van het Fietsfonds om het fietsroutenetwerk te vervolledigen.
Binnenscheepvaart alle kansen geven. De Vlaamse bevaarbare waterlopen bieden een waardevol
instrument met een sterk groeipotentieel om het mobiliteitsprobleem aan te pakken. De voordelen van
de waterwegen zijn: milieuvriendelijkheid, veiligheid en verkeersleefbaarheid. Het Vlaams Belang gelooft
in de binnenscheepvaart als een transportmiddel voor de toekomst. Bedrijven zouden via een netwerk
van containerterminals minder afhankelijk kunnen zijn van het wegvervoer.
Er is heel wat te doen rond de mogelijke verbreding van het Schipdonkkanaal (het Seine-Schelde-Westproject).
Het Vlaams Belang wil in de eerste plaats dat alle bewoners van de reservatiestrook voor het
eventueel verbrede kanaal zo snel mogelijk duidelijkheid krijgen. Het Vlaams Belang is in het licht van de
ontsluiting van de haven van Zeebrugge voorstander van de verbreding. Evenwel stellen wij strenge
voorwaarden: geen milieuhinder, geen nieuwe bedrijventerreinen langs de kanaaloever, gedegen
landschappelijke inpassing, geen te hoge bruggen en het niet verstoren maar verbeteren van de
waterhuishouding in de omliggende gebieden. Onze partij vraagt ook om tegelijkertijd voor ogen te
houden dat het zogenaamde ‘Noorderkanaal’ over Balgerhoeke naar Zelzate voor de
hinterlandverbinding van Zeebrugge zelfs de meest ideale en logische oplossing zou zijn.
Het Vlaams Belang wil :
-  de toename van het aantal binnenvaartterminals en kaaimuren voor containeroverslag;
-  de modernisering van het Albertkanaal, de Van Cauwelaertsluis en de Royerssluis, aanpassing van
de Dender tussen Aalst en Dendermonde, nieuwe sluizen voor de Bovenschelde;
-  een betere ontsluiting van de haven van Zeebrugge via de binnenvaart;
-  een inhaalbeweging bij het baggeren om de aanslibbing van waterwegen tegen te gaan waarbij
voldoende opslagplaats voor de baggerspecie noodzakelijk is;
-  meer financiële steun voor het onderhoud en de modernisering van de huidige vloot van
binnenschepen.


Valoriseren van de potentialiteiten van “trage wegen” mits een lokaal draagvlak. De voorbije
jaren kwamen de zgn. “trage wegen” (kerkwegels, landbouwpaden, jaagpaden langs kanalen,
landbouwwegen, enz…) steeds meer in de belangstelling omwille van vooral hun toeristisch-recreatieve
potentialiteiten. Er bestaat vandaag terecht een grotere gevoeligheid in het omgaan (afschaffen,
verleggen) met dit soort wegen. Het feit dat de inventarisatie van dit soort wegen overal wordt
geactualiseerd mag echter niet betekenen dat men bv. bij het heropenen van een “trage weg” voorbij
gaat aan het lokale draagvlak en het individueel eigendomsrecht. Heropening en ingebruikname kan mits
grondig overleg met de betrokken aangelanden.
Het Vlaams Belang wil :
-  de valorisatie van de toeristisch-recreatieve en utilitaire (woon-werkverkeer) potentialiteiten van
“trage wegen” mits de aanwezigheid van een lokaal draagvlak bij de aangelanden en eigenaars



XIV. MOBILITEIT
Duurzame mobiliteit is een modeterm. Het Vlaams Belang is ook voorstander van duurzame mobiliteit.
Duurzame mobiliteit moet echter ook structureel zijn. Het mobiliteitsbeleid zelf moet met andere
woorden zélf duurzaam zijn. En daar wringt in Vlaanderen het schoentje. In het kader van het
Pendelfonds gaat er bijvoorbeeld veel Vlaams geld naar tal van projecten van Vlaamse bedrijven of
overheidsdiensten die duurzaam woon-werkverkeer organiseren. Veel van deze goedbedoelde projecten
sterven niettemin snel een stille dood. De kosteneffectiviteit is dus gering. Meer geld investeren in
openbaar vervoer dat vertrekt vanuit de behoefte van de pendelaar zou qua duurzaamheid veel meer
zoden aan de dijk zetten.
Efficiëntie van De Lijn verbeteren. Uit verschillende onderzoeken aangaande geldstromen in het
openbaar vervoer en privaat vervoer blijkt dat ondanks de miljoenen investeringen in openbaar vervoer,
het privé-vervoer nog steeds het meest gebruikte verplaatsingsmiddel is. Het privépersonenvervoer voor
woon-werkverkeer is de laatste jaren zelfs opnieuw toegenomen. Prognoses tonen aan dat het
wegvervoer voor professioneel gebruik de komende jaren nog zal toenemen. Dat betekent dat onze
wegen een nog grotere belastinggraad zullen kennen .Uit de meest recente gegevens blijkt dat het
openbaar vervoer slechts 14,3 percent van het woon-werkverkeer voor zijn rekening neemt. De modal
shift (overgang van een unimodale mobiliteit, waarin het individuele gebruik van de wagen centraal staat,
naar een multimodale mobiliteit. Die transitie streeft naar minder verplaatsingen en een betere koppeling
van verschillende transportmodi zodat we de negatieve gevolgen van onze mobilieit maximaal kunnen
beperken) blijft, ondanks een substantiële verhoging van de middelen, dus ondermaats.
Tussen 1995 en 2006 is het aandeel van De Lijn in het totale verplaatsingsgedrag slechts gestegen van
10,5 naar 11,5% en dit ondanks een verdrievoudiging van de middelen sinds 2000. De Lijn kost de
belastingbetaler nu jaarlijks bijna één miljard euro. De uitgavenexplosie bij De Lijn vindt o.a. haar
oorsprong in het decreet basismobiliteit waarbij de opdracht was aan elke Vlaming binnen een straal van
750 meter van zijn of haar woonplaats openbaar vervoer aan te bieden, en dit los van de daadwerkelijke
vraag naar deze dienstverlening. De interne evaluatie doet volgens een rapport van het Rekenhof hier
echter geen of onvoldoende concrete voorstellen rond om dit te verbeteren. Het rapport van het
Rekenhof bespeurt veel onnauwkeurigheden en vergissingen. De kostprijs van de basismobiliteit kan niet
eens berekend worden, omdat alle dotaties aan De Lijn sinds 2004 in één pakket zitten.
Er is dringend een externe evaluatie van De Lijn nodig. De vraag hierbij is o.a. welke het aandeel van De
Lijn is in de globale mobiliteit en of dit aandeel stijgt. Is de bezettingsgraad wel zo hoog als De Lijn
voorhoudt ? Worden het jaarlijks aantal reizigers niet overschat ? Realiseert het openbaar vervoer op een
efficiënte manier de doelstelling van de Vlaamse overheid ? De bevoegde minister is uiteindelijk eind
2008 toch akkoord gegaan met een externe audit van De Lijn. In een zogenaamde “internationale
benchmark” zal De Lijn vergeleken worden met zijn buitenlandse tegenhangers en dit op vlak van
aanbod, kostprijs, reizigerstevredenheid, enz. Op die manier kan men objectief meten of de dotaties van
De Lijn efficiënt en doeltreffend worden aangewend en welke verbeteringen en bijsturingen in de
toekomst mogelijk zijn om tot een kwaliteitsvoller openbaar vervoer te komen. Tegelijkertijd zal een
college van experten zich over de problematiek buigen, teneinde ook de nieuwe beheersovereenkomst
tussen de Vlaamse Regering en De Lijn - die dit jaar gestalte moet krijgen - voor te bereiden.


Het Vlaams Belang is de mening toegedaan dat openbaar vervoer op de eerste plaats een antwoord dient
te bieden aan de vraag van de gebruiker. Bussen en trams moeten op de eerste plaats rijden op plaatsen
en tijdstippen waar zich een tekort aan capaciteit voordoet. In veel gevallen biedt het openbaar vervoer
nog steeds diensten aan waar weinig of geen vraag voor is, terwijl op andere plaatsen en tijdstippen
reizigers geconfronteerd worden met overvolle trams of bussen.
Het Vlaams Belang stelt in ieder geval vast dat ondanks het verhoogde aanbod van openbaar vervoer de
mobiliteitsbehoeften onvoldoende ingevuld zijn. Bovendien dienen tal van ‘missing links’ nog steeds te
worden aangelegd. Door de beperkte reguliere middelen ontstaan in vele regio’s in Vlaanderen
problemen van verkeersdoorstroming.
Het Vlaams Belang wil :
-  een efficiënter openbaar vervoer waardoor het aandeel van De Lijn in de globale mobiliteit hoger
komt te liggen. Het aanbodgericht denken moet plaats ruimen voor meer vraaggericht denken;
-  een structurele verbetering van de kostendekkingsgraad in het licht van de houdbaarheid van de
financiering van het openbaar busvervoer;
-  meer transparantie vanwege De Lijn over de efficiëntie van haar vervoersprestaties
-  de zorg voor een efficiënte inzet van middelen als belangrijkste uitgangspunt bij de uitvoering, de
opvolging en de bijsturing van de beheersovereenkomst tussen het Vlaams Gewest en de
VMM/De Lijn
-  het bevorderen van de betaalbaarheid door de ontwikkeling van één enkel ticket voor alle vormen
van openbaar vervoer en gezinskorting voor gezamenlijke verplaatsingen van verschillende
gezinsleden.
-  geen verdere doortrekkingen van tramlijnen zoals deze opgenomen zijn in het ruimtelijk
structuurplan Antwerpen.
Veiligheid op De Lijn. De voorbije jaren is de criminaliteit op en rond bussen, stelplaatsen en
premetrostations van De Lijn ernstig toegenomen. Onder druk van het Vlaams Belang en het personeel
van De Lijn werden er de voorbije jaren uiteindelijk toch een aantal maatregelen getroffen om de
veiligheid op De Lijn in de Vlaamse grootsteden te verhogen. Deze maatregelen blijven echter
onvoldoende.
Het Vlaams Belang wil :
-  een politionele Bus-Tram en Metrobrigade die voltijds toezicht houdt op het openbare
vervoer;
-  een centraal meldpunt voor overlast en geweld op trams en bussen van De Lijn. Op die
manier kunnen de busgebruikers laagdrempelig hun klachten uiten en kan De Lijn veel sneller
inspelen op problemen. Bovendien zijn lang niet alle verzuchtingen van strafbare aard en kan
de bevolking op deze manier voorstellen doen, problemen signaleren, enz.;
-  versnelde installaties van camera’s (niet alleen op de bussen maar ook aan bepaalde risicovolle
bushaltes die door een dispatching ook effectief worden beheerd).


Een wegenvignet voor de buitenlandse gebruikers van ons wegennet maar geen slimme
kilometerheffing voor personenwagens en “groen” eurovignet voor vrachtwagens. In 2004 heeft
de Vlaamse Regering in haar regeerakkoord uitdrukkelijk de “invoering van een wegenvignet ter
vervanging van de bestaande verkeersbelasting” binnen de voorbije legislatuur in het vooruitzicht
gesteld.. De Vlaamse Regering voerde in maart 2007 omwille van het Europese richtkader het algemeen
wegenvignet af en zou in overleg met de buurlanden nog “bekijken” welke techniek het meest
aangewezen is om de gebruikers te laten betalen voor onze weginfrastructuur. Eind oktober 2007 besliste
de Vlaamse Regering dan om voluit te gaan voor de voorbereiding van een kilometerheffing voor
vrachtwagens, geïnspireerd op het Duitse model. Het is daarbij de bedoeling om tegen 2011 een
ecologisch gemoduleerde slimme kilometerheffing in te voeren, die gedifferentieerd kan worden naar
plaats, tijd, rijgedrag en milieukenmerken van het voertuig. Hierbij wordt ook gestreefd naar een
maximaal gelijktijdige invoering, bij voorkeur in de hele Benelux.
Het Vlaams Belang betreurt dat de Vlaamse Regering haar voornemen voor de invoering van een
wegenvignet niet heeft kunnen doorvoeren. Het wegenvignet diende voor het Vlaams Belang wel
uitsluitend te worden voorbehouden voor de buitenlandse gebruikers. De slimme, ecologisch
gemoduleerde kilometerheffing voor vrachtwagens die men nu wil invoeren draagt onze steun niet weg
en dient in ieder geval zo kostenneutraal mogelijk te zijn voor de Vlaamse bedrijven en voor de Vlaamse
transportsector. Daarom steunt het Vlaams Belang ook het verzet tegen de “groene” hervorming van het
eurovignet voor vrachtwagens die aan de lidstaten zal toelaten om vanaf 2012 ‘groene tol’ te realiseren.
De transportkosten van de handelssector zullen door de hervorming met meer dan 11 % stijgen. De
bedoeling van Europa is immers dat naast infrastructuurkosten voortaan ook milieukosten (lawaai,
luchtvervuiling en fileleed) in rekening kunnen worden gebracht bij de vastlegging van de tol. Nochtans
zijn de handel en de transportsector volop aan het investeren in ecologisch verantwoorde vrachtwagens.
Het is ten zeerste de vraag of met deze “vergroening” van het eurovignet de files en de luchtvervuiling
zullen worden gereduceerd. Het Europees Parlement heeft hiermee de deur geopend voor het principe
van “de vervuiler betaalt” in het wegtransport waarbij op termijn ook de personenwagens zullen worden
geviseerd (bv. ook via een congestietol).
Het Vlaams Belang verzet zich tegen een slimme kilometerheffing voor personenwagens. Wat het
personenvervoer betreft, kunnen we niet voorbij de vaststelling dat er vandaag ook al een vorm van
kilometerheffing bestaat : iedereen betaalt accijnzen aan de pomp ! Het Vlaams Belang vreest dat men
bovenop de accijnzen nog eens een kilometerheffing zal invoeren om de automobilist te laten betalen.
Met de wagen rijden wordt vandaag door nogal wat beleidsmakers immers gepercipieerd als
“maatschappelijke kosten” veroorzakend. Het kan voor het Vlaams Belang niet de bedoeling zijn dat de
totale fiscale druk voor de automobilist verder verhoogt en we staan dan ook zeer wantrouwig tegenover
gedragsturende fiscaliteit op het wegvervoer.
Het Vlaams Belang wil :
-  geen vergroening van het eurovignet voor vrachtwagens en geen “slimme” kilometerheffing die
de transportkosten van de handelssector ernstig zullen doen stijgen;
-  een wegenvignet voor de buitenlandse gebruikers van ons wegenvignet.


Meer capaciteit en veiligheid op snelwegparkings. Onze partij wil de onveiligheid op
snelwegparkings hard aanpakken en de vele diefstallen daar terugdringen. De parkings zijn ook te klein.
Het Vlaams Belang wil :
-  versnelde kwaliteitsverhoging van snelwegparkings met de nadruk op hygiëne en veiligheid;
-  camerabewaking om de veiligheid te verhogen;
-  capaciteitsverhoging van het aantal parkeerplaatsen voor vrachtwagens met een derde tot de helft.
Veilige en goed onderhouden bussen. Heel wat bussen van De Lijn beantwoorden niet aan minimale
kwaliteitsnormen. Er zijn te veel technische mankementen, die door een gebrek aan personeel in
technische diensten onopgelost blijven. Reservebussen zijn er te weinig.
Het Vlaams Belang wil:
-  perfect onderhoud en degelijke reparaties van het gehele bussenpark van De Lijn;
-  aanwerving van voldoende technisch personeel.
Meer steun voor carpooling. Slechts 5 à 7% van de actieve Vlaamse beroepsbevolking maakt gebruik
van carpooling om te pendelen naar het werk. Het Vlaams Belang wil het autodelen steunen door een
aantal stimuli.
Het Vlaams Belang wil :
-  een zo groot mogelijke verspreiding van een voordeelcalculator waarmee elke potentiële
‘carpooler’ het economische en het ecologische voordeel van carpoolen in zijn of haar situatie
kan berekenen;
-  verhogen van de kwaliteit van de carpoolparkings;
-  promotiecampagnes binnen bedrijven en aandacht voor de toegankelijkheid van carpoolparkings
voor fietsers en voetgangers.
Veilige inrichting van de zone-30! Het doel van een zone 30 is het plaatselijk leven voorrang geven op
het verkeer. Fietsers, voetgangers en auto’s delen samen de rijweg. Dat betekent nochtans niet dat de
rijweg aangepast is aan zo een toestand van ‘gemengd verkeer.’
Het Vlaams Belang wil :
-  infrastructurele maatregelen die de veiligheid in zone-30’s verhogen.


Bij (her)aanleg van straten moeten de ontwerpen worden afgetoetst aan de belangen van
kwetsbare weggebruikers. Het advies van de lokale bewonersgroepen en andere belangengroepen is
bijzonder belangrijk. Vooral in de buurt van scholen dient men in te zetten op de aanleg en het
onderhoud van veilige fiets- en voetpaden. Op wegen met hogere snelheid (gewestwegen) zijn voet- en
fietspaden best afgescheiden van de rijbaan.
Het Vlaams Belang wil :
-  maximale aandacht voor de belangen van de kwetsbare weggebruikers bij de (her)aanleg van
wegen
Beter werkend fietspadenmeldpunt. De staat waarin vele fietspaden in Vlaanderen verkeren, is
beneden alle peil. Einde 2007 richtte de overheid een meldpunt op waar burgers de slechte toestand van
een fietspad kunnen melden. Het meldpunt bestaat momenteel echter alleen uit het overmaken van de
klacht en een dossier aan de wegbeheerder. Slechts iets meer dan 50% van de klachten kreeg een
antwoord.
Het Vlaams Belang wil :
-  een optimalisering van het meldpunt voor fietspaden en duidelijk aanbrengen van het
telefoonnummer van het meldpunt ter hoogte van de fietspaden.
Stimuleren van het in groepsverband fietsen naar school. Onze partij is voorstander van het trainen
van fietsvaardigheid door in groepsverband verplaatsingen te maken. Concreet denken we hierbij vooral
aan kinderen die onder begeleiding en degelijk uitgerust met reflecterende vestjes ’s morgens naar school
en ’s avonds naar huis fietsen. Het kan bezorgde ouders toch helpen overtuigen hun kind met de fiets
naar school te laten gaan.
Het Vlaams Belang wil :
-  meer veilige schooltrajecten en begeleiding door vrijwilligers op weg naar school en naar huis; een
budget voor de verzekering van de vrijwilligers moet voorhanden zijn.
Veiligheid in het vrachtvervoer. Het vrachtvervoer is in belangrijke mate verantwoordelijk voor de
verkeersbelasting van onze wegen. Wij wijzen op geen enkele manier met een beschuldigende vinger naar
deze uiterst belangrijke sector van de Vlaamse economie. Wij moeten helaas vaststellen dat de ernst van
de ongevallen met vrachtvervoer toeneemt, terwijl het aantal ongevallen daalt. In 2007 vielen er in
Vlaanderen 464 verkeersdoden, waarvan 95 bij een ongeval met een vrachtwagen. Dit is 20,5% van het
aantal slachtoffers, terwijl het vrachtwagenverkeer 10% uitmaakt van het totaal aantal in Vlaanderen
verreden kilometers. Onze partij ijvert dan ook voor een transportsectorbeleid op Vlaamse maat en dus
voor regionalisering van de bevoegdheden. Ten bate van de leefbaarheid van stads- en dorpskernen
willen we ook het sluipverkeer aanpakken.


Het Vlaams Belang wil :
-  de uitbouw van een bewegwijzerd en gps-gestuurd routenetwerk voor doorgaand vrachtverkeer;
-  onderzoek naar de haalbaarheid van subsidiëring van de dodehoekspiegels, temeer daar Europa
de verplichting voor nieuwe vrachtwagens al heeft opgelegd.
Verkeersveiligheidseducatie voor iedereen. Vanaf dit schooljaar kunnen scholieren van het 2de en 3de
leerjaar van de 3de graad van het secundair onderwijs in 90 procent van de Vlaamse scholen via het
project “Rijbewijs op School” hun theoretisch rijexamen afleggen. De leerlingen krijgen hierbij eerst een
pakket van 8 uur verkeerseducatie. Daarin worden naast de wegcode ook thema’s als verkeersveiligheid
en duurzame mobiliteit behandeld. Na de lessen kunnen de scholieren gratis in de eigen school hun
theoretisch examen afleggen. Toch ging 10 procent van de Vlaamse secundaire scholen niet in op het
aanbod. Tegelijkertijd blijft er het knelpunt dat leerlingen van lagere jaren (bv. 1ste leerjaar van de 3de
graad secundair onderwijs), die wel de noodzakelijke leeftijd hebben voor deelname aan het theoretisch
examen niet mogen deelnemen aan het project. De Vlaamse Regering moet maximaal inzetten op
verkeerseducatie.
Het Vlaams Belang wil :
-  permanente verkeersveiligheidseducatie voor alle leeftijdsgroepen;
-  campagnes voor adolescenten met voldoende schokkende beelden;
-  de verdere verankering van een aangepaste verkeers- en mobiliteitseducatie tijdens de lesuren en
dit in de verschillende niveaus van het secundair onderwijs.
-  de bestendiging via structurele middelen van “Rijbewijs op School” als voorbereiding op het
theoretisch examen en als eerste stap naar een gratis, professionele basisrijopleiding voor
jongeren waarbij met begeleiding van de Vlaamse Stichting Verkeerskunde jongeren ook via de
school zullen kunnen worden ondersteund in de praktische rijopleiding


XV. ENERGIE
Er is rond energie heel wat te doen. Nog niet zo lang geleden werd het energiebeleid vanuit louter
economisch gezichtspunt bekeken. Energievoorziening en de groeiende afhankelijkheid van Vlaanderen
ter zake kwam slechts de laatste jaren meer in de belangstelling. Zonder elektriciteit valt onze
samenleving stil, zonder brandstof is Vlaamse export niet meer mogelijk. Zonder gas of mazout kunnen
de Vlamingen hun huizen niet meer verwarmen. Energie is het laatste decennium ook het milieuthema
bij uitstek geworden.
Coherent energiebeleid en lagere prijzen. In het federale België zijn de bevoegdheden m.b.t. energie
verdeeld over de verschillende bestuursniveaus. De vrije keuze van leverancier door de afnemers is een
gewestelijke bevoegdheid, maar de openstelling van de energiemarkt is federaal, evenals de vastlegging
van elektriciteits- en aardgastarieven en de heffing van taksen. Via de bevoegdheid over het +70
kilovolthoogspanningsnet, kernenergie en de opslag en het vervoer van aardgas blijft de federale
overheid een cruciale rol spelen in het energiebeleid in Vlaanderen. Op hernieuwbare energie na is ze
verantwoordelijk voor de productie van de energie die de consumenten afnemen.
De gewesten zijn bevoegd voor de distributie van elektriciteit via netten met een spanning van minder
dan of gelijk aan 70 kilovolt (kV), de distributie van aardgas, de productie van hernieuwbare energie en
elektriciteit uit warmtekrachtkoppeling en voor het rationeel energiegebruik. In de praktijk is door deze
bevoegdheidsverdeling geen efficiënt energiebeleid mogelijk.
In Vlaanderen hebben de klanten sinds de liberalisering van de energiemarkt de keuze tussen
verschillende leveranciers. Maar in realiteit is er onvoldoende mededinging op het vlak van productie.
Vlaanderen is niet bevoegd voor het creëren van een kader voor het mogelijk maken van meer
competitie op het vlak van elektriciteitsproductie, het creëren van meer capaciteit op het transportnet,
het creëren van meer verbindingen met de buitenlandse transportnetten en het snoeien in de federale
heffingen voor de leveranciers en netbeheerders. Vlaanderen zou evenwel de concurrentie in de
productie van energie kunnen aanwakkeren, indien België deze bevoegdheid tenminste niet langer zou
uitoefenen. Ondanks de komst van EON heeft Electrabel nog steeds een marktaandeel van 70%. Van
weinig respect voor de verbruiker blijkt ook de niet-invulling van een federaal ombudsman voor energie,
niettegenstaande de elektriciteitswet van 1999 dit al aankondigde. Vlaanderen moet zelf deze lacune
opvullen.
Ook de kernenergie blijft federale bevoegdheid. Vlaanderen heeft hierbij een belangrijke handicap op het
vlak van wetenschappelijk onderzoek naar vernieuwende vormen van het gebruik van kernenergie.
De Vlaamse overheid zet haar onvolledige energiebevoegdheden echter op haar beurt wel om in een
aantal verplichtingen voor de Vlaamse distributienetbeheerders. Deze intercommunales rekenen dit aan
de eindverbruikers op hun beurt terug door in hun nettarieven. Hogere energieprijzen zijn het resultaat.
De burger wordt m.a.w. een speelbal tussen de prijzenpolitiek van de producenten,
distributienetbeheerders en leveranciers. De distributienetbedrijven hebben de afschaffing van de
Eliataks de voorbije jaren trouwens gecompenseerd door zelf hun tarieven te verhogen. Tegelijkertijd
hebben zij voor de periode 2009-2012 bij de CREG tariefvoorstellen ingediend waarbij de netbeheerders
de tarieven in Vlaanderen met 12 % willen laten stijgen. Anderzijds moet worden gezegd dat de
versnippering van de bevoegdheden er nu voor zorgt dat de netbeheerders gekneld zitten tussen de
overheden, met name de gewestelijke overheid die verplichtingen oplegt en anderzijds de federale
regulator die moet oordelen over de verrekening van de kostprijs van deze verplichtingen in de


nettarieven. Door de spreiding van bevoegdheden beoordeelt de gewestelijke regulator (VREG) de
netbeheerder op andere criteria (kwaliteit dienstverlening, betrouwbaarheid netten, veiligheid netten) dan
de federale regulator (CREG) (hoogte nettarieven). Omwille van het soms tegenstrijdige verband zouden
deze criteria door één en dezelfde regulator beoordeeld moeten worden.
Ook voor gezinnen en bedrijven heeft een homogeen bevoegdheidspakket heel wat voordelen.
Momenteel worden zij overstelpt met REG-maatregelen (rationeel energiegebruik) van gemeenten,
provincies, gewesten, federale overheid en netbeheerders. Omdat de doelgroep, de voorwaarden en de
financiële voordelen vaak verschillend zijn, zien vooral gezinnen door de bomen vaak het bos niet meer.
Een overheveling van de volledige REG-bevoegdheid naar de gewesten zal het mogelijk maken een
aantal REG-maatregelen te rationaliseren en de efficiëntie in het REG-beleid te verhogen.
Een homogeen energiebevoegdheidspakket zou het in ieder geval mogelijk maken dat de overheid een
coherent beleid voert op het vlak van rationeel energiegebruik, hernieuwbare energiebronnen,
warmtekrachtkoppeling en sociale maatregelen. Op die manier zou kunnen vermeden worden dat de ene
overheid de distributienetbeheerders verplicht om acties te ondernemen om energie te besparen, terwijl
een andere overheid de distributienetbeheerders ontmoedigt om beter te doen dan de opgelegde
verplichting. Met een homogeen bevoegdheidspakket zal het aantal bevoegdheidsbetwistingen tussen de
verschillende overheden sterk afnemen en zullen de gevoerde acties beter op elkaar kunnen worden
afgestemd. Het is heel belangrijk dat de Vlaamse overheid die sociale en ecologische
openbaredienstverplichtingen oplegt aan de distributienetbeheerders ook kan toekijken op de kostprijs
van deze verplichtingen en op de impact ervan op de tarieven.
Het Vlaams Belang wil :
-  de volledige regionalisering van het energiebeleid;
-  een écht vrije markt, ook voor energieproductie;
-  afbouw van het feitelijke Electrabel-monopolie inzake elektriciteitsproductie.
-  Betaalbare energie : daling van het BTW-tarief op gas, steenkool, stookolie en elektriciteit van 21
naar 6 %.
-  het verzekeren van bevoorradingsonafhankelijkheid en -zekerheid;
-  een volwaardige ombudsdienst voor klachten over leveranciers en netbeheerders.
Kostenbeheersing voor industrie en consumenten. De emissiehandel heeft tot doel de CO2-uitstoot
van energie-intensieve installaties op een zo kostenefficiënt mogelijke wijze te reduceren. Hierbij kunnen
de betrokken ondernemingen ook gebruik maken van de zgn. “flexibele mechanismen”.
De CO2-emissierechten worden tijdens de nog steeds lopende periode van het Kyoto-protocol (2008-
2012) nog zo goed als volledig gratis verdeeld aan de installaties die vallen onder de ETS-Richtlijn. De
lidstaten maakten nauwelijks gebruik van de mogelijkheid om 10 % van de emissierechten te veilen. De
bedoeling van deze gratis allocatie was en is bedrijven geen bijkomende CO2-kosten aan te rekenen, op
voorwaarde dat ze efficiënt omspringen met hun energiegebruik.
Het huidige ETS systeem heeft een impact op de groothandelsprijs van elektriciteit wat een extra
opbrengst oplevert voor de producenten via de termijncontracten gelieerd aan de groothandelsprijs.


Wanneer het verschil tussen deze extra opbrengsten en de extra uitgaven tengevolge van ETS en allocatie
van CO2-rechten positief is wordt gesproken van een “windfall profit”. De gratis toewijzing van
emissierechten aan de elektriciteitsproduktie had echter niet de bedoeling te leiden tot “windfall profits”
voor de elektriciteitsproducenten, ten nadele van de betrokken gebruikers (het doorrekenen van de CO2-
prijs in de elektriciteitsprijs). Deze “windfall profits” zijn dus veroorzaakt door de manier waarop het
ETS-systeem is ingevoerd in een electriciteitsmarkt die onvoldoende concurrentieel is. Een belangrijke
doelstelling van het ETS systeem was juist om de emissiereducties voor de ETS-sectoren tegen de laagst
maatschappelijke kost te realiseren. De ontwikkeling van “windfall profits” valt hiermee niet te
verenigen.
In december 2008 stemde het Europees Parlement in met een omvangrijk klimaat- en energiepakket. Op
de VN-Conferentie te Kopenhagen in december 2009 hoopt Europa met de Verenigde Staten en China
een breed internationaal akkoord af te sluiten. Dit moet het Kyoto-protocol vernieuwen. De EUlidstaten
kiezen voor de realisatie van de milieudoelstellingen voornamelijk voor de handel in
emissierechten en voor emissiereductie via partners buiten Europa. De EU wil voortaan ook in blok
optreden. Deze schaalvergroting maakt het mogelijk emissiecriteria per sector vast te leggen voor de
ganse EU. Opbrengsten van de veiling van emissierechten dienen gedeeltelijk naar energie-efficiëntie,
onderzoek en ontwikkeling en herbebossing te gaan.
In ieder geval daalt sinds 2004 in Vlaanderen de uitstoot in Vlaanderen. Tegelijkertijd worden er
resultaten geboekt via energiebesparing. De uitstoot van het wegverkeer blijft echter toenemen. Het
Europees akkoord over de uitstootnorm van 130 gram CO2 voor wagens vanaf 2015 (vanaf 2012
geleidelijk ingevoerd) mag de kosten voor de consumenten niet opdrijven. De groene autofiscaliteit die
de Vlaamse Regering in de vorm van een ecoscore plant, mag voor het Vlaams Belang in de
verkeersfiscaliteit niet leiden tot een hogere financiële druk op de Vlamingen.
Het Vlaams Belang wil :
-  de hervorming van het ETS-systeem omdat voor onder meer de chemiesector het in de toekomst
verplicht kopen van certificaten een grote bijkomende productietaks zal zijn;
-  dat verplichte investeringen door de industrie ten gunste van het milieu steeds worden afgewogen
tegen de draagkracht van de Vlaamse industrie door energie-efficiëntie te belonen, -inefficiëntie
te bestraffen en investeringen aan te moedigen;
-  geen bijkomende kosten voor de consument tengevolge van de Europese uitstootnorm van 130
gram CO2 voor personenwagens.
Vlaams Klimaatbeleidsplan 2006-2012. Het Vlaams Belang steunt de initiatieven in het kader van het
Vlaams Klimaatbeleidsplan 2006-2012. We denken dan aan warmtekrachtkoppeling en de stabiele
productie van groene stroom, maar ook aan energieprestatiecertificaten, energieaudits en de
energieprestatieregelgeving. Maatregelen, zoals het isoleren van ruim 800.000 daken van Vlaamse
woningen, kunnen een enorme energiebesparing opleveren. Per woning zo’n 30% of 1.000 Euro per
gezin. De Vlaamse Regering heeft deze doelstelling ingeschreven tegen 2020 in haar
Energierenovatieprogramma.


Het Vlaams Belang kiest voor een veelvuldig en grondig controlerende overheid om na te gaan of
nieuwbouw en gerenoveerde woningen voldoen aan een voldoende ambitieuze energieprestatie. Wij
geloven dat dit meer zal opleveren dan nóg strengere energieprestatienormen op te leggen, omdat onze
buurlanden ook steeds strengere criteria vastleggen. Een nieuwbouwwoning moet betaalbaar blijven. Om
alle dubbelzinnigheid en complexiteit te vermijden, wil het Vlaams Belang ook geen onderscheid tussen
de eisen aan het energieprestatiecertficaat van publieke en niet-publieke gebouwen.
Het Vlaams Belang wil :
-  dat het minderverbruik van 30% energie tegen 2020 van de Vlaamse gezinnen de kosten voor de
gezinnen van condensatieketels, hoogrendementsglas en dakisolatie niet uit de pan doet rijzen;
-  dat er speciale aandacht gaat naar oudere mensen, die vaak in weinig energiezuinige woningen
wonen;
-  dat voor de laagste inkomens en beschermde afnemers van energie de premie voor
energiebesparende investeringen toeneemt.
Een realistische ambitie inzake hernieuwbare energie. België moet tegen 2020 een vrij hoog
percentage van 13 % hernieuwbare energie behalen. Dit is niet eenvoudig omdat wij relatief weinig
zonneschijn hebben, een korte kustlijn en weinig hoogteverschillen. Deze doelstelling vergt een goed
gecoördineerd beleid en een duidelijk stappenplan, maar dit ontbreekt omdat de bevoegdheden inzake
hernieuwbare energie verspreid zitten over het federale en gewestelijke niveau. Zo is alles wat te maken
heeft met windenergie op zee nog steeds een federale materie. En PS-minister Magnette van Energie
vindt het niet nodig om een degelijke samenwerking met de gewesten uit te bouwen en concrete
doelstellingen inzake windenergie uit te werken. Een zoveelste reden waarom het gehele energiebeleid
snel moet overgeheveld worden naar de gewesten, zodat Vlaanderen eindelijk kan werken aan een
samenhangend en ambitieus plan inzake hernieuwbare energie.
Meer in het algemeen is het Vlaams Belang van mening dat er nog veel meer moet worden geïnvesteerd
in wetenschappelijk onderzoek en nieuwe technologieën in verband met zowel energiebesparing als
wind- en zonne-energie, warmtepompen en biogascentrales. Dit zal ons niet alleen toelaten de door
Europa opgelegde milieudoelstellingen te halen, maar zal ook kleinschaligheid, decentralisatie en
onafhankelijkheid van de aan Frankrijk verkochte energiesector in de hand werken. Vlaanderen heeft in
hernieuwbare energie ondertussen wel al een grote expertise opgebouwd en de uitreiking van
groenestroomcertificaten neemt een hoge vlucht. Het kan echter niet zijn dat vooral Vlaanderen zal
moeten opdraaien voor het halen van de Belgische doelstelling tegen 2020, te meer daar niet alle
certificaten in Vlaanderen in de eerste plaats aan energiehernieuwing ten goede komen. Heel wat
certificaten gaan naar bedrijven die overheidssteun niet nodig hebben, maar die wel hun winstmarges
zien stijgen. Wie certificaten moet aankopen, omdat hij de doelstellingen zelf niet kan halen, rekent door
naar de verbruiker. Het stelsel van de groenestroomcertificaten lijkt meer op een premiestelsel dat
zichzelf afschermt voor nieuwe spelers op de energiemarkt die het goed menen met het milieu en met
groene stroom. Het groene stroomplan van de Vlaamse Regering waarmee men begin dit jaar uitpakte en
dat als doel heeft om tegen 2020 een aandeel groene stroom van 13 procent te hebben, dreigt tot
prijsverhogingen van 40 procent te leiden voor de industrie. De federatie van industriële
energieverbruikers (Febeliec) vindt het huidige systeem van groenestroomcertificaten te statisch en niet
efficiënt met te weinig stimulansen voor de producenten die de boetes gewoon doorrekenen.


Het Vlaams Belang wil :
-  effectieve en doordachte maatregelen die leiden tot een toename van het aandeel hernieuwbare
energiebronnen en groene stroom, maar wel met realistische doelstellingen tegen 2020 én vooral
op maat van Vlaanderen;
-  een oordeelkundige inplanting van windturbines die beperkt blijft tot zeehavens en
industriegebieden waarbij open ruimte-gebieden worden gevrijwaard van windturbineparken
-  de volledige herziening van het stelsel van de groenestroomcertificaten en voldoende nadruk op
besparing van energie (energie-efficiëntie).
Een volwaardige biobrandstoffenmarkt. De federale overheid heeft in 2005 de Belgische doelstelling
voor biobrandstoffen in 2010 op 5,75% van het brandstofverbruik in de transportsector vastgelegd. De
voorbije jaren heeft de federale overheid een aantal beleidsmaatregelen genomen waarbij geopteerd is
voor een openbare aanbesteding waarbij hoeveelheden biobrandstoffen aan bedrijven werden
toegewezen in combinatie met een accijnsvermindering. Een vorm van verplichte bijmenging hoorde
daar jarenlang niet bij. Deze doelstelling van 5,75% is momenteel dan ook niet binnen het bereik. In
2006 werd slechts 1.282 m³ biodiesel op de markt gebracht, wat overeenkomt met een aandeel van 0,01%
van het totale dieselverbruik. Voor 2007 zou dit 1,1% bedragen. Het percentage bio-ethanol in de
superbenzine mag zelfs oplopen tot 7 procent. In de praktijk schommelt het echter slechts rond 0,63 %.
De hoeveelheid biobrandstoffen die via de openbare aanbesteding beschikbaar komt, kan zelfs in volle
uitvoering slechts 4,5% invullen van de doelstelling, dus bijkomende maatregelen zijn sowieso nodig.
Daarenboven bleek uit het recentste rapport van de Europese Commissie, dat de inschatting voor België
inclusief beleidsmaatregelen tot eind 2006, 2,1% in 2010 bedraagt. In de meeste Belgische tankstations is
er nog altijd geen biodiesel en bio-ethanol te krijgen. En dat meer dan twee jaar nadat de federale
regering heeft beslist om via een fiscale vrijstelling de introductie van biobrandstoffen te stimuleren.
Zeven bedrijven kregen toen de toelating om biobrandstoffen fiscaal vrij te verkopen aan de
oliemaatschappijen en onafhankelijke brandstofverdelers die het grootste deel van de tankstations in ons
land bevoorraden. Maar vandaag blijkt dat de biobrandstofmakers met hun productie blijven zitten.
Diverse Vlaamse ondernemingen melden dat door het niet bestaan van een vorm van verplichte
bijmenging, er ernstige problemen ontstaan die hun economisch en financieel functioneren in het
gedrang brengen. Een biodieselfabrikant - Proviron - heeft zijn productie al stilgelegd. De bioethanolproducent
Alco Bio Fuel in de Gentse Kanaalzone overweegt eveneens de stillegging van de
nochtans splinternieuwe fabriek.
De inzet van biobrandstoffen is nochtans één van de belangrijkste federale maatregelen om haar
binnenlandse reductiedoelstelling van jaarlijks 4,8 Mton CO2 te realiseren in 2008-2012. Deze reducties
komen evenwel ten goede van de gewesten. Het invoeren van een vorm van verplichte bijmenging van
biobrandstoffen is al mogelijk sinds de programmawet van 27 april 2007. Het is sindsdien aan de federale
overheid om dit in werking te stellen. Pas begin april 2009, enkele maanden vóór de verkiezingen, maakte
de federale regering bekend dat vanaf juli 2009 producenten van motorbrandstoffen voortaan 4 procent
biobrandstof zullen moeten mengen in diesel en benzine. Dit zou geen weerslag mogen hebben op de
prijs voor de consument door de vrijstelling van accijnzen die hiervoor blijft gelden. Maar de
producenten moeten hun biobrandstoffen dan wel betrekken bij één van de zeven Belgische vestigingen.
De federale regering werkt overigens nog aan een Koninklijk Besluit over het op de markt brengen van
de zogenaamde E85, brandstof die voor 85 procent bestaat uit biobrandstoffen. Door de fiscale
vrijstelling zal die variant veel goedkoper zijn dan de klassieke motorbrandstof. Bedoeling is dat de E85


ook midden 2009 op de markt komt. Maar niet alle wagens kunnen op E85 rijden. Het gamma aan
modellen die dat wel kunnen, wordt echter steeds groter.
De innovatieve tweede generatie biobrandstoffen heeft in ieder geval een belangrijk potentieel voor de
duurzame vermindering van de uitstoot van broeikasgassen en verdient de nodige steun
Het Vlaams Belang wil :
-  een grotere aanzwengeling en versterking van het biobrandstoffenbeleid waarbij een volwaardige
biobrandstoffenmarkt wordt uitgebouwd.
Kernenergie. Het Vlaams Belang meent dat de energie-efficiëntie moet verbeteren, dat we moeten
investeren in hernieuwbare energie - wind, biomassa en biobrandstoffen – maar dat we ook opnieuw in
toenemende mate moeten durven vertrouwen op kernenergie. Dit driesporenbeleid vermindert immers
de uitstoot van broeikasgassen en verbetert de bevoorradingszekerheid. Een kernuitstap zou ons
bijzonder afhankelijk maken van buitenlandse aardgasproducenten en overschat het aandeel
hernieuwbare energie. Kernenergie zorgt vandaag voor 55 % van onze stroom. België telt twee
kerncentraleparken: Doel en Tihange. De paars-groene regering-VerhofstadtI besliste in 2002 tot een
'kernuitstap', waardoor alle kerncentrales moeten sluiten tussen 2015 en 2025. De wet voorziet er
evenwel in dat, bij onvoldoende alternatieven, de sluiting van de kerncentrales niet doorgaat. Wanneer
kernenergie tussen 2015 en 2020 volledig zou wegvallen, betekent dit dat we voor 40 % van onze stroom
opnieuw een beroep zouden moeten doen op fossiele brandstoffen of… elektriciteit opgewekt uit
kernenergie moeten importeren uit het buitenland. De Vlaamse Instelling voor Technologisch
Onderzoek, het VITO rekende voor dat in 2020 hernieuwbare energie slechts 15% van onze
energiebehoeften kan lenigen.
Vlaanderen heeft sinds de jaren ’50 steeds aan de absolute top gestaan wat betreft kennis en onderzoek
inzake kernenergie via het Studiecentrum voor Kernenergie (SCK) in Mol. Hier wordt met het
zogenaamde Myrrha-project gewerkt aan de kerncentrales van de vierde generatie waarbij voor de
reactoren veel minder uranium zou nodig zijn. Ook de radioactieve levensduur van het afval zou ernstig
worden gereduceerd. Deze nieuwe productiewijze zal ook toelaten om op grote schaal waterstof aan te
maken, zodat we voor ons transport zouden kunnen omschakelen naar een CO2- en fijnstofvrije
brandstof. Federaal Minister Magnette voert momenteel obstructie tegen dit zeer belangrijke
onderzoeksproject van het SCK. Het Vlaams Belang wil dan ook dat de Vlaamse overheid dit
veelbelovende project volledig naar zich toe trekt.
Onze partij verzet zich dan ook tegen een kernuitstap. Wij willen het openhouden van de kerncentrales
gebruiken om de Franse groep GDF Suez, die de kerncentrales beheert, te overtuigen haar
monopolistische greep op de Belgische energiemarkt te lossen en meer concurrentie toe te laten.
Het Vlaams Belang wil :
-  het operationeel blijven van alle kerncentrales die aan de internationale veiligheidscriteria
beantwoorden, m.a.w. behoud van de kernenergie in Vlaanderen en onmiddellijke intrekking van
de beslissing tot sluiting van de kerncentrales vanaf 2015;
-  krachtige ondersteuning van het onderzoek naar de kerncentrales van de vierde generatie;


-  dat GDF Suez in ruil voor het openhouden van de kerncentrales een concessievergoeding betaalt
die ten goede komt aan technologische innovatie, hernieuwbare energieproductie, sociale tarieven
en algemene energie-efficiëntie.
-  de versnelde omschakeling van luchtvaart, scheepvaart en wegtransport op waterstof


XVI. LANDBOUW, JACHT, PLATTELAND EN VISSERIJ
Vlaanderen moet de eigen voedselproductie naar waarde schatten. In de lijn van het Europese
landbouwbeleid moet Vlaanderen een dynamisch beleid ontwikkelen ten voordele van de Vlaamse
familiale land- en tuinbouwbedrijven, die aan sterke concurrentie onderhevig zijn. De unieke
toegevoegde waarden van de Vlaamse agrarische productie zijn hoge kwaliteit en veelzijdigheid.
Het Vlaams Belang wil :
-  de overheveling van alle federaal gebleven landbouwbevoegdheden naar Vlaanderen waarbij ook de
bevoegdheid inzake landbouwrampen en het Belgisch Interventie- en Restitutiebureau (BIRB);
-  de overheveling van de onteigeningsbevoegdheid en de uitbouw van de Vlaamse Comités tot
aankoop;
-  de overheveling van de pachtwetgeving.
Landbouwinkomen. Terwijl de omzet van de landbouwsector status quo is gebleven, ligt ten gevolge van
een forse stijging van energie- en grondstofprijzen het globale land- en tuinbouwinkomen in Vlaanderen
in 2008 liefst 46% lager dan in 2007. Het Vlaams Belang blijft aandringen op een transparante
prijsvorming aan de zijde van de toeleveranciers en aan die van de afnemers en de distributie. In het licht
van de financiële crisis is het uitbouwen en versterken van een handels- en dus exportondersteunend
netwerk meer dan ooit cruciaal, ook voor landbouw- en voedingsproducten. Vlaamse exportbedrijven
moeten kunnen blijven rekenen op kortetermijnkredieten.
Het Vlaams Belang wil :
-  een prijzenobservatorium om prijzen en marges in de voedselketen beter op te volgen zodat qua
prijszetting de landbouwbedrijven niet steeds het kind van de rekening zijn;
-  de structurele ondersteuning via het Vlaams Landbouwinvesteringsfonds van de Vlaamse land- en
tuinbouw, met inbegrip van steunmaatregelen voor investeringen in de biologische
landbouwsector.
Europees landbouwbeleid. De Europese landbouw geeft een divers beeld te zien. Deze diversiteit zou
de kracht kunnen uitmaken van een landbouwsector die een minimale Europese zelfvoorziening kan
waarborgen. Daarom moet Europa inzetten op de complementariteit van de Europese land- en
tuinbouwmarkten. Concurrentie mag niet ten koste gaan van de complementariteit van een
hoogkwalitatief voedselaanbod uit verschillende Europese landen.
Het Vlaams Belang stelt vast dat Europa zijn gemeenschappelijk landbouwbeleid al drastisch heeft
hervormd. De Verenigde Staten trokken hun subsidies aan de landbouw echter fors op. Dit gaat volledig
in tegen de Doha-onderhandelingen over de vrijmaking van de wereldhandel in landbouwproducten.
Bovendien schermen China, India en Brazilië hun markten nog steeds af voor Europese producten.
Onze partij is dan ook van oordeel dat Europa zijn marktondersteunende mechanismen niet verder mag
afbouwen. Ook de melkquota dienen behouden te blijven, evenwel in een nieuw, jaarlijks aanpasbaar
stelsel.


Het Vlaams Belang wil :
-  dat de Europese landbouw zich profileert als producent van hoogwaardige producten;
-  dat de bezorgdheid over voedselzekerheid centraal staat in de toekomstige debatten over het
Europese landbouwbeleid;
-  dat in het licht van de wispelturige internationale land- en tuinbouwmarkten een omvorming
wordt doorgevoerd van de inkomenssteun voor landbouwers naar flexibele vangnetten die de
stijgende productiekosten helpen compenseren;
-  het behoud van de melkquota, maar in het licht van de afschaffing van deze quota de installatie
van een interprofessionele structuur van melkveehouders.
Mestvraagstuk. Landbouw en milieu hoeven elkaar niet naar het leven te staan. Wat mestverwerking en
het halen van de nitraatnorm betreft, boekten de Vlaamse landbouwers de afgelopen jaren goede
resultaten. Het Vlaams Belang zorgde voor aanpassing van tal van pijnpunten in het mestdecreet, dat
sinds 2007 in voege is. Toch blijven nog steeds een aantal aandachtspunten overeind.
Het Vlaams Belang wil :
-  het sneller toekennen door de Mestbank van mestverwerkingsrechten;
-  de aanpassing van het mestdecreet aan de specificiteit van poldergronden en aan extreme weersen
groeiomstandigheden;
-  het treffen van maatregelen om nitraatmeetfouten die vooral nadelig zijn voor kleine en smalle
percelen te voorkomen.
Durven inzetten op biobrandstoffen. Onze partij wenst dat Vlaanderen in de toepassing van
biobrandstoffen een pioniersrol op zich neemt. In elk geval zal België er niet in slagen om tegen 2010
5,75% diesel aan te bieden die gemengd is met brandstof uit biologische oorsprong. Vlaanderen kan
evenwel het verschil helpen maken.
Het Vlaams Belang wil :
-  een gunstig investeringsklimaat voor de productie van hernieuwbare niet-voedingsgrondstoffen.
Jachtsector betrekken bij wildschade. Het Vlaamse jachtopenings- en jachtvoorwaardenbesluit
beoogt onder meer een grotere betrokkenheid van de jagerij bij milieuzorg. Het Vlaams Belang wil de
jagers meer armslag geven in het terugdringen van de wildschade door ganzen, duiven, everzwijnen en
vossen. De jongste jaren is dit een nieuw verschijnsel.
Het Vlaams Belang eist :
-  het effectief instellen van periodes, occasioneel of regelmatig van gecontroleerde ‘bijzondere
bejaging’ door jagers of wildbeheerseenheden om de uitdunning van schadelijke diersoorten
doelmatig en efficiënt te organiseren;
-  de participatie van de jachtsector en wildbeheerseenheden bij de opstelling van de ‘doelstellingen
natuur’ voor alle Vlaamse Natura 2000-gebieden.


De landbouw en het Schelde-estuarium-geactualiseerd Sigmaplan. Het Sigmaplan van 1976 legde
vast dat naast 13 overstromingsgebieden (waarvan het GOG in Kruibeke met meer dan 600 ha het
grootste zou worden) een stormstuw de betrokken Vlaamse gemeenten moest behoeden van
overstromingsgevaar. De noodzakelijke stormstuw is er echter nooit gekomen. Een geactualiseerd
Sigmaplan schrapte (voorlopig) de stormstuw en voorziet de komende jaren de aanleg van bijkomende
overstromingsgebieden in vele Vlaamse gemeenten langsheen de Schelde, de Durme, Nete, Dijle,…
Tegen 2010 moet er ongeveer 2.500 hectare natuurinrichting- en ontwikkeling op de sporen staan. Dat
zijn voor een groot deel gebieden die opnieuw onder invloed van de getijden worden gebracht. Tegen
2015 komt daar nog eens 1.800 hectare bij. De volledige realisatie van het Sigmaplan loopt tot 2030. Het
grootste gecontroleerde overstromingsgebied van de Zeeschelde wordt ingericht in de polders van
Kruibeke – Bazel - Rupelmonde.
Het overstromingsgebied compenseert ook de natuur die bij een aantal grootschalige
infrastructuurwerken in het Zeescheldebekken verloren is gegaan: 300 hectare slikken en schorren, 150
hectare weidevogelgebied en 40 hectare bos. Telkens gaat dit ten koste van de landbouw. De eerste
prioriteit van het oorspronkelijke Sigmaplan namelijk de veiligheid is vervangen door de natuurlijkheid.
De landbouw werd de voorbije jaren gepaaid met de oprichting van een Grondenbank en
perimeteraanpassingen. Dit maakt onderdeel uit van het zgn. “flankerend landbouwbeleid” waarbij
getroffen boeren zo goed mogelijk zouden worden vergoeden op basis van een
landbouweffectenrapport. Dat laatste wordt echter opgesteld op het niveau van de individuele bedrijven.
Voor het Vlaams Belang is het duidelijk dat met belastingsgeld duizenden hectaren landbouwgrond en
landbouwbedrijvigheid worden uitgekocht in plaats van de veiligheid in het Scheldebekken via de bouw
van een stormstuw te verzekeren.
Het Vlaams Belang wil :
-  het bouwen van en stormstuw in plaats van de aanleg van voortdurend meer bijkomende
overstromingsgebieden in het Scheldebekken
-  het stopzetten van de bijna permanente bestemmingswijzigingen van landbouwgrond in
natuurgebied
Werk aan de winkel voor het platteland. In het verlengde van het Europese initiatief Leader+ wil het
Vlaams Belang werken aan plattelandsontwikkeling. Een verbreding van de plattelandseconomie en een
verbetering van de leefbaarheid van het platteland staan hierbij voorop. Het Vlaamse platteland staat
immers niet alleen synoniem voor landbouw en toerisme, maar moet er ook aandacht gaan naar
tewerkstelling en kwaliteitsvolle voorzieningen voor de lokale bevolking. Speciale inspanningen zijn aan
de orde voor de paardenhouderij, waarvoor het niet steeds makkelijk is het fokken (landbouwactiviteit) te
verzoenen met de dressuur, die een piste vereist. Pas enkele maanden vóór de verkiezingen zorgde de
Vlaamse Regering via een aantal uitvoeringsbesluiten ervoor dat voortaan alle mengvormen van
paardenhouderij toegelaten zijn in agrarisch gebied en hierdoor niet langer zonevreemd. De
paardensector kampte immers met nogal wat problemen inzake vergunningen. Een paardenhouder of -
fokker die bijvoorbeeld een piste wilde aanleggen, kwam terecht in de categorie manege en die hoort
thuis in recreatiegebied. Bijgevolg was de paardenhouderij zonevreemd. Het Vlaams Belang heeft altijd
gesteld dat de paardenhouderij een economische sector is en wil ze daarom alle kansen bieden
om zich te ontplooien.


Plattelandsdorpen zijn meer dan slaapdorpen. Het economische weefsel van heel wat
plattelandsgemeenten verschraalt. De concurrentie van relatief nabijgelegen steden en winkelcentra doet
hier geen goed aan. Tegelijk is er met de toenemende vergrijzing meer nood aan lokale
basisvoorzieningen, zoals bijvoorbeeld buurtwinkels.
Het Vlaams Belang wil :
-  dat de nood aan voldoende gemeenschapsvoorzieningen, buurtwinkels, het onderhoud van
plattelandswegen, dorpskernhernieuwing en de tewerkstellingsmogelijkheden op het platteland
gezien de geringe bestuurskracht van kleine landbouwgemeenten nog meer aandacht krijgen. Dit
betekent volgehouden aandacht voor de fiscale en algemeen financiële draagkracht van vele
plattelandsgemeenten, die nog te vaak zelf moeten opdraaien voor hun leefbaarheid en de
verbreding van hun aanbod.
-  dat de verbreding van plattelandsactiviteiten (hoevetoerisme, plattelandslogies, paardenhouderij,
enz…) ook in het vergunningenbeleid zijn weerspiegeling vindt.
Duurzaam vissen belonen. Tijdens de Europese Raad voor Landbouw- en visserijministers in Brussel
op 18 en 19 december 2008 werden de visserijmogelijkheden voor 2009 vastgelegd en werd met een
status-quo van de algemene hoeveelheid gequoteerde vis die de vissers mogen vangen de schade nog
beperkt. Ook de gevolgen van het kabeljauwherstelplan voor het aantal dagen dat een schip in zee mag
doorbrengen zijn met een daling van 5 à 10 % uiteindelijk nog beperkt. Toch is het duidelijk dat de
Europese Commissie de voorbije maanden en jaren opnieuw talrijke offensieven voorstelde om de
vissersvloot in Europa verder af te bouwen. Dit zou de duurzaamheid van de visserij moeten versterken.
Tegen 2012 wil de Europese Unie in ieder geval een grootschalige hervorming van het visserijbeleid
doorvoeren. Uit een eerste oriënterend debat bleek in december 2008 dat men een quotasysteem
behouden wil alhoewel verschillende landen terecht een meerjarensysteem voorstellen dat voor meer
stabiliteit en zekerheid voor de vissers moeten zorgen. De vissers stellen terecht dat de Europese
vangstquota's hen niet toestaan om voldoende geld te verdienen. Bovendien worden vissers die
omschakelen nu te zeer gestraft met een strengere vangstbeperking. Duurzaamheid is weliswaar nodig
voor de rentabiliteit van de ondernemingen en voor het behoud van de visbestanden maar in dat licht is
bv. omschakelen van boomkorvisserij naar andere visserijtechnieken niet evident en de reders vragen dan
ook zekerheid. Wie zijn motor (motorvermogen) vervangt moet zijn vangstquota kunnen behouden. De
alternatieve boomkor levert niet alleen minder teruggooi, minder bodemberoering, een betere viskwaliteit
en minder brandstofverbruik op, maar zou ook moeten resulteren in betere prijzen.
Het is in ieder geval wel een goede zaak dat de Europese Commissie heeft ingestemd om het minimaal
aandeel dat de reder moet bijleggen bij investeringen om op een meer duurzame manier te vissen terug te
brengen van 60 procent naar 40 procent. Rechtstreekse steun voor brandstofkosten blijft echter
verworpen.
Het Vlaams Belang wil :
-  de versoepeling van de Europese regels voor visserij met verlaging van de financiële last voor de
reders om private investeerders ruimte te geven;
-  financiële steun voor reders en bemanning tijdens de ombouw van hun vaartuigen en het creëren
van mogelijkheden om de inspanningen van de reders te vertalen naar verkoopsargumenten die


de bewuste consument aanspreken (waarbij een vaartuig dat aan een duurzaamheidscore voldoet
zijn vis onder een nieuw kwaliteitslabel zou kunnen vermarkten);
-  de verzekering op lange termijn van voldoende motorvermogen voor reders die investeren;
-  het vrij maken van extra middelen binnen de VLAM voor de promotie van eigen vissoorten
waarbij de Vlaamse consument er van wordt doordrongen dat de Vlaamse vis een
kwaliteitsproduct is.


XVII. CULTUUR EN MEDIA
Het cultuurlandschap in Vlaanderen is de laatste jaren door tal van decreten en revisies van bestaande
decreten danig veranderd. Er was een gestage decretale verankering van alle sectoren binnen de Kunsten.
Het Kunstendecreet van vorige legislatuur is daarvan het beste voorbeeld. Maar er is ook het
Topstukkenbeleid en het decreet op het integraal lokaal cultuurbeleid. De middelen, in het bijzonder de
subsidies, zijn verdubbeld en ondersteunen zowel de plaatselijke dynamiek als een uitgebreid veld van
Vlaamse instellingen, diensten en projecten.
Het decreet lokaal cultuurbeleid introduceerde een aantal nieuwe bouwstenen van beleid, met het
cultuurbeleidsplan, de cultuurbeleidscoördinator, een proces van opmaak en evaluatie van het plan,
enz… De rol van bibliotheken en cultuurcentra werd gemoderniseerd. Bijna driekwart van de Vlaamse
gemeenten diende eind 2008 een cultuurbeleidsplan in. Het Vlaams Belang vindt echter dat de kleinere
gemeenten de trein niet definitief mogen missen. De decretale mogelijkheden van intergemeentelijke
samenwerking worden op het vlak van cultuurbeleid nog te weinig benut.
CultuurInvest is de nieuwe Vlaamse openbare culturele investeringsmaatschappij. Ze heeft al
subsidiedossiers lopen in musical, mode en design. Niets hoeft uit te sluiten dat op termijn een samenspel
kan komen tussen CultuurInvest en traditionele subsidiemechanismen. Naast deze twee subsidiestromen
is er dan ook nog de inbreng van de private sector. Maatregelen zoals de tax shelter bijvoorbeeld hebben
de Vlaamse filmsector een nieuw elan gegeven. Het samenspel van deze openbare en private steun moet
eindelijk ook durven gaan naar andere cultuursectoren dan degene waarmee Vlaanderen terecht
internationaal naam en faam heeft verworven, zoals de dans.
Subsidies die inzetten op participatie. Het Participatiedecreet dreigt de betrokkenheid van de
doorsnee Vlaming bij kunst en cultuur niet te verhogen omdat men verhoogde participatie niet decretaal
kan bereiken. Het aanscherpen van culturele competentie bij het potentiële publiek, een deregulering van
bepaalde amateurkunsten (dans bv.) en het afstoffen van repertoireoeuvre kan soelaas bieden. De
artistieke vrijheid mag daarbij niet in het gedrang komen. Toegankelijkheid van kunst in alle mogelijke
opzichten is wat het publiek thans vraagt.
Het Vlaams Belang wil :
-  een meer evenwichtige samenstelling van de advies- en beoordelingscomités in het kader van het
Kunstendecreet;
-  een grondig onderzoek of subsidies wel bij kunstenaars terechtkomen en niet bij niet artistiek
ondersteunende personeel;
-  de vertaling in beheersovereenkomsten tussen cultuurhuizen en de overheid dat meer repertoireen
variététheater aan bod zal komen;
-  de depolitisering van cultuurhuizen;
-  de naleving door de KVS van de taalwetgeving;
-  de verdere uitbouw van subsidiestromen via Cultuurinvest en tax-shelter-maatregelen in culturele
domeinen waar dit nu nog niet voor de hand ligt.
-  dat het ondertekenen van een cultureel verdrag met de Franse Gemeenschap onbespreekbaar is,
zolang de Franstaligen zich blijven bemoeien met cultuur in Vlaanderen;
-  de oprichting van een Vlaamse Vaste Nationale Cultuurpactcommissie;


-  meer openheid in de sector van de amateurkunsten en een gedereguleerd beleid dat meer vanuit
de basis vertrekt;
-  geen herhaling meer van de onwaardige discussies over aankoop van het schilderij van Adriaan
Brouwer door een proactief beleid in het kader van het Topstukkendecreet;
-  de actieve ondersteuning van zowel het boek als de kwaliteitsboekhandel in Vlaanderen door
onder meer de vaste boekenprijs.
Een objectieve openbare omroep. In het medialandschap is de VRT de sterkhouder bij uitstek.
Vlaams Belang is voorstander van een slagkrachtige, objectieve en onafhankelijke openbare omroep.
Evenwel is het de Vlaamse belastingbetaler die zelf het leeuwendeel van zijn openbare omroep financiert.
Dat betekent dat de VRT in de eerste plaats leemtes moet opvullen die de commerciële stations laten
liggen. Bovendien moet de VRT objectief informeren. De recent opgerichte Vlaamse Regulator voor de
Media (VRM) kan dit nochtans onvoldoende waarborgen. Naar het voorbeeld van de Franse Conseil
Supérieur de l’Audiovisuel moet de VRM een actieve en preventieve rol durven spelen.
Het Vlaams Belang wil :
-  actieve en preventieve rol van de VRM in de vrijwaring van objectieve berichtgeving;
-  sancties bij het overtreden van de regels betreffende onpartijdigheid en neutraliteit, bijvoorbeeld het
intrekken van de overheidsdotatie;
-  annulering van de beleidsnota ‘De VRT en de democratische samenleving,’ die aan journalisten de
uitdrukkelijke opdracht meegeeft het Vlaams Belang niet te behandelen als een normale politieke
partij.
-  Dat de voorzitter van het Vlaams Parlement maandelijks een overzicht krijgt van welke partijen hoe
vaak en hoe lang op de nationale en regionale omroepen aan bod kwamen.
Zuivere financiering van de VRT. De betoelaging van de VRT is een gemengde financiering. Met een
bepaald plafond kan de VRT reclame-inkomsten innen. Zo roomt de openbare omroep een groot deel
van de reclamemarkt af. Dit stelt een blijvende Vlaamse verankering van commerciële zenders ter
discussie. De dalende commerciële inkomsten maken een vertrek naar het buitenland tot een
verlokkelijke piste.
Het Vlaams Belang wil :
-  een doorzichtige en transparante financiering van de VRT;
-  een zuivere financiering van de openbare omroep zonder publiciteitsinkomsten en sponsoring.
Zuinig en doeltreffend financieel beheer bij de VRT. Uit het rapport van het Rekenhof blijkt dat de
openbare omroep gul is met het gunnen van opdrachten aan productiehuizen. Ook werd gewezen op de
buitensporige representatie-, hotel- en restaurantkosten van het management van de VRT in 2006.
Het Vlaams Belang wil :
-  ondubbelzinnige afspraken inzake onkostennota’s, hotel-, restaurants- en representatiekosten;
-  jaarlijkse doorlichting van de uitgaven van de VRT door het Rekenhof.


Nederlandstalige programma’s op de openbare omroep. De mediadecreten en de
beheersovereenkomst 2007-2011 voorzien dat de VRT een totaal Nederlandstalig muziekaanbod van
minstens 20% moet waarborgen. Uitgezonden tv-producties moeten voor 50% van eigen bodem zijn.
Het Vlaams Belang wil :
-  een minimum van 50% uitgezonden Vlaamse tv-producties;
-  een 20%-norm voor uitgezonden Nederlandstalige muziek per VRT-radiostation en per tijdsblok
overdag en ’s nachts;
-  een digitaal radiostation dat enkel Nederlandstalige muziek uitzendt.
Digitaal VRT-archief. Het DIVA, het digitale archief van de VRT, vormt een schat aan audiovisueel
cultureel erfgoed. Dat erfgoed vormt het audiovisueel geheugen van alle Vlamingen.
Het Vlaams Belang wil :
-  op korte termijn een volledige ontsluiting voor alle Vlamingen van dit archief.
Mediaopvoeding vanzelfsprekend maken. Door de snelle evolutie en de veelzijdigheid van moderne
media zijn mediageletterdheid en -weerbaarheid nieuwe vaardigheden waarin jong en oud zich moeten
bekwamen om zich te wapenen tegen de toevloed van informatie die via de media op hen afkomt.
Het Vlaams Belang wil :
-  binnen het totale lessenpakket aandacht voor digitale en andere media via verplichte mediaeducatie
in alle richtingen van het secundair onderwijs.
Kinderen en minderjarigen beschermen en een verplichte gedragscode rond de verkoop van
bepaalde videospelletjes. De komst van digitale televisie heeft de toegang vergemakkelijkt tot zenders
die geregeld programma’s met expliciete seksuele handelingen of extreem gewelddadige sporten
uitzenden. Ook liggen gewelddadige computerspelletjes goed in de markt bij kinderen en jongeren.
Verschillende wetenschappelijke studies hebben echter aangetoond dat er wel degelijk een verband
bestaat tussen effectief gewelddadige jongeren en het spelen van en kijken naar respectievelijk
gewelddadige spelletjes en gewelddadige programma’s. Ook het Europees Parlement geraakte er in maart
2009 eindelijk van overtuigd dat een gedragscode voor producenten van videospelletjes, handelaars en
eigenaars van internetcafés in het leven moet worden geroepen. Een dergelijke code moet voorkomen
dat kinderen toegang krijgen tot extreem gewelddadige videogames. Het Europese halfrond denkt in
eerste instantie aan de verdere versterking van het zogenaamde PEGI-label (Pan Europees Games
Informatiesysteem), een door de sector ontwikkeld label dat aan de hand van pictogrammen aangeeft of
een videospelletje extreme seks of geweld bevat en meteen een geschikte leeftijdsdrempel aanduidt. Dat
label bestaat ook reeds voor online spelletjes. Met een gedragscode voor producenten, winkeliers en
eigenaars van internetcafés kan de verkoop van games worden afgestemd op het PEGI-label. Spellen die
geclassificeerd worden als ongeschikt voor minderjarigen, mogen dan niet meer worden verkocht aan
minderjarigen. Wie deze afspraken negeert, moet streng worden gestraft. Een andere mogelijkheid is de


ontwikkeling van de zogenaamde “rode knop”, die ouders in staat zou stellen om online videospelletjes
te blokkeren.
Het is voor het Vlaams Belang essentieel dat onze kinderen en jongeren voldoende beschermd worden
tegen dergelijke invloeden. In het buitenland bestaan er voldoende voorbeelden hoe ondermeer een
‘leeftijdslabel’ de ouders kan helpen om in te schatten in hoeverre ze bepaalde ‘games’ en films aan hun
kinderen kunnen ter beschikking stellen. Daarnaast blijft natuurlijk de vorming via het onderwijs sterk
aangewezen om jongeren met videospelletjes te leren omgaan. Jongeren die kritisch en onafhankelijk
aankijken tegen de media, zijn doorgaans beter gewapend als ze geconfronteerd worden met bedenkelijke
of amorele videogames.
Het Vlaams Belang wil :
-  de uitwerking van categorieën waarin alle mediaproducten - dvd’s, computerspelletjes, maar ook
digitale tv-gidsen - een plaats kunnen krijgen;
-  de mogelijkheid een kinderslot te activeren voor bepaalde leveranciers van digitale televisie.
-  financiële ondersteuning van projecten inzake media-opvoeding en bewustmaking van ouders en
kinderen voor wat betreft o.a. veilig internet en reclamebewustzijn, ondermeer via het sociocultureel
werk en de school
-  een verbod op reclame die schadelijk kan zijn voor kinderen (alcohol, tabak, …) rond de
kinderprogramma’s, en een verbod productplaatsing in kinderprogramma’s
-  de verdere versterking van het PEGI-label
-  een verplichte Europese gedragscode voor producenten van videospelletjes, handelaars en
eigenaars van internetcafés waardoor de verkoop van games kan worden afgestemd op het
PEGI-label
-  een effectieve bestraffing voor diegenen die zich niet houden aan de gedragscode m.b.t. de
verkoop van games met een +16 orf+18 label aan jongere kinderen.
Afrekenen met Franstalige stoorzenders. Vlaanderen heeft al tientallen jaren te kampen met
Franstalige stoorzenders. Dit zijn radiostations die uitzenden op niet aan hen toegekende frequenties of
met een te groot vermogen. Ze blazen de Vlaamse radiostations uit de ether. Sinds 2006 kan het BIPT
optreden als etherpolitie. Sancties tegen stoorzenders blijven echter dode letter. De Franstaligen weigeren
hun frequentieplannen af te stemmen op het Vlaamse radiolandschap.
Het Vlaams Belang wil :
-  een overheveling van de federale bevoegdheden voor telecommunicatie naar de gewesten.
Verbod op spelletjesprogramma’s voor politici. De tijd dat politici enkel op televisie aan bod kwamen
in het nieuws of een debatprogramma ligt al lang achter ons. Intussen is het ‘bon ton’ geworden dat
politici deelnemen aan allerhande spelletjes- en entertainmentprogramma’s. Dat ze daarmee de
geloofwaardigheid van de politiek ondermijnen lijkt deze dames en heren politici niet te deren. Komt
daar nog bij dat verschillende politici hun deelname aan dergelijke programma’s gebruiken als een
imagocampagne. Bovendien is de toegang tot dergelijke programma’s voor niet alle politici gelijk.
Vermits politici zelf blijkbaar niet beseffen dat ze de politiek hiermee meer kwaad dan goed doen, is het
voor het Vlaams Belang nodig dat politici in deze tegen zichzelf beschermd worden.


Het Vlaams Belang wil :
-  via het mediadecreet dient voor de openbare zender een verbod op deelname van politici aan
programma’s andere dan informatie- en duidingsprogramma’s te worden ingevoerd.
Digitale radio en televisie voor iedereen/De digitale kloof dichten. De komst van digitale radio en
televisie biedt een waaier van mogelijkheden. Er moet ruimte komen voor nieuwe initiatieven naast de
stations die al over een licentie beschikken om radio en/of tv te maken. Voor de radioluisteraar en tvkijker
mag de factuur van een basispakket radio- en tv-zenders in het digitale tijdperk niet hoger zijn dan
wat ze vandaag betalen voor hun basispakket analoog.
Dit land is koploper inzake breedbandpenetratie, maar niet wat pc- en internetgebruik betreft. Het
prijskaartje van een internettoegang en uitrusting heeft daar veel mee te maken. Dit zorgt er evenwel
voor dat deze samenleving een nieuw soort analfabeten aan het creëren is, nl. de mensen die niet met een
computer kunnen werken en geen ervaring hebben met het internet. Nochtans is het internet steeds meer
aan het uitgroeien tot een werkelijke basisbehoefte. Vlaams Belang is dan ook van mening dat mensen
die minder begoed zijn en zich dus geen pc en internet kunnen aanschaffen geen twee keer slachtoffer
zijn, doordat ze een digitale achterstand oplopen.
Het Vlaams Belang wil :
-  multimediacheques en een sociaal internettarief voor mensen die het financieel moeilijk hebben.
Jeugdbeleid. De uitdagingen en bedreigingen waar onze jeugd voor staan zijn groot. De drang bij de
Vlaamse jongeren om op eigen benen te staan groeit bovendien. De jongeren kunnen of willen soms
niet altijd beroep doen op hun ouders om zich hier voldoende op voor te bereiden. Daarom is het
belangrijk dat er een goed en gezond samenspel is tussen ouders, school en overheid dat zorgt voor een
passende ondersteuning bij opgroeiende jongeren.
Jongeren komen regelmatig in de media met negatieve berichten: geweld op school, rijden onder invloed,
vandalisme, druggebruik… Nochtans toont het merendeel van de Vlaamse jeugd wel het goede
voorbeeld, maar zorgen een aantal rotte appels wel voor een slechte naam. Jongeren moeten evenwel
beseffen dat het leven meer is dan het opeisen van rechten en dat uit die rechten ook plichten
voortvloeien.
Het onderwijs is een belangrijke factor bij de vorming van jongeren. Jongeren vormen met een open
maar kritische geest is noodzakelijk. Daarom dient een school zich steeds partijpolitiek neutraal op te
stellen en dus geen politiek correcte dogma's op te leggen zoals het opdringen van de multiculturele
samenleving.
Al te vaak worden jongeren op school, tijdens hun vrijetijdsbeleving of gewoon op straat, geconfronteerd
met drugs en druggebruik. Als ouder is het vandaag bijzonder moeilijk om hun kind te beschermen en te
wapenen tegen deze constante dreiging. Daarom is het essentieel dat de scholen en de overheid een
strikte zerotolerantie voeren tegen het bezit en het gebruik van drugs. Een gedoogbeleid is op geen
enkele wijze te rechtvaardigen en de drughandelaars dienen hard aangepakt te worden. Een drugvrij label
voor scholen en horecazaken is daarbij een nuttig hulpmiddel.


Op vlak van vrijetijdsbesteding worden jongeren overspoeld met een breed aanbod op sportief of sociocultureel
vlak, maar het is vaak minder duidelijk waar kwaliteit wordt geboden. De overheid kan hierbij
een rol spelen door het kwalitatieve jeugdwerk extra te ondersteunen en te promoten. De traditionele
jeugdbeweging zal deze stimulans zeker goed kunnen gebruiken.
Een sterk instrument bij het betrekken van de jeugd bij het beleid van de diverse overheden is de
jeugdraad. Zowel op lokaal, provinciaal als Vlaams vlak dringt zich een depolitisering op. Het is immers
belangrijk dat dit adviesorgaan haar rol tegenover de politieke besluitvorming zo onafhankelijk mogelijk
kan spelen en politici of politieke organisaties mogen hier dan ook geen deel van uitmaken. De politieke
organisaties zelf worden bovendien via hun moederpartij door de wet op de partijfinanciering reeds
voldoende financieel ondersteund.
Jeugd- en jongerenorganisaties kunnen hun werking maar ontwikkelen op voorwaarde dat er aangepaste
en veilige jongereninfrastructuur is. De algemene verwachtingen en het bewustzijn op het gebied van
veiligheid en ‘comfort’ zijn zowel voor de jongeren, hun ouders als de overheid de laatste decennia
toegenomen. Dit genereert grotere kosten en een explosieve toename van regels en wetgeving om aan die
verwachtingen te voldoen.
Het Vlaams Belang wil :
-  geen indoctrinatie in het onderwijs;
-  geen gedoogbeleid van druggebruik en zerotolerantie voor drughandelaars;
-  ondersteuning van het traditioneel jeugdwerk;
-  depolitisering van de jeugdraad;
-  structurele financiële maatregelen om de veiligheid en basisvoorzieningen in jeugdinfrastructuur
aan te passen aan hedendaagse normen en verwachtingen
-  een Vlaamse aansturing van de brandveiligheidsnormen, gekoppeld aan een voldoende financiële
ondersteuning en de voortzetting van een financieel impulsbeleid m.b.t. verenigingslokalen met
de focus op basisvoorzieningen.
-  een domeinoverschrijdend jeugdinformatiebeleid


XVIII. Buitenlands Beleid
Overeenkomstig het principe ‘In foro interno, in foro externo’ kan Vlaanderen in het buitenland
optreden op alle terreinen waarvoor het ook binnenlands bevoegd is. Al in de jaren zeventig oefenden de
regio’s hun interne culturele autonomie ook extern uit. Sinds de jaren negentig zijn de gefedereerde
entiteiten zelfs bevoegd om met andere staten of regio’s exclusieve verdragen te sluiten, zonder
tussenkomst vanwege de federale overheid. Ondertussen heeft Vlaanderen al tientallen exclusieve
bilaterale verdragen met andere landen getekend. Dit autonoom verdragsrecht van de Belgische
deelstaten is een unicum want bv. de Duitse bundesländer moeten voor het aangaan van internationale
akkoorden langs de bondsregering passeren.
De deelstaten bouwen hun instrumentarium voor buitenlands beleid verder uit door in de landen waar ze
nauwe betrekkingen mee onderhouden, een direct aanspreekpunt te voorzien voor partners uit
economische en andere sectoren.
In de praktijk is het Vlaams buitenlands beleid niettemin eerder beperkt. De Vlaamse vertegenwoordigers
handelen immers onder het diplomatiek- protocollair gezag van het Belgische ambassadehoofd.
Tegelijkertijd proberen ze in hun dagdagelijkse werkzaamheden de taken uit te voeren die de
deelstaatregeringen hen toevertrouwen. Precies die ambiguïteit leidt in de praktijk tot fricties. De
deelstaatvertegenwoordigers worden soms gedwarsboomd via o.a. vertraagde of fragmentarische
doorstroom van informatie.
Tegelijkertijd proberen de Franstaligen systematisch schade te berokkenen aan Vlaanderen via klachten
bij internationale instellingen zoals de Raad van Europa over de vermeende discriminatie van
Franstaligen in Vlaams-Brabant. De Vlaamse regering reageert amateuristisch op deze doelbewuste
strategie. Vlaanderen kan hier ook niet rekenen op de Belgische diplomatie.
Door de goedkeuring van het zgn. Verdrag van Lissabon (de Europese Grondwet) is de evolutie naar een
federaal Europa verder versterkt. Omdat het geen staat en dus geen EU-lidstaat is, heeft Vlaanderen geen
eigen stem in de EU. Het ‘Comité van de Regio’s’ en soortgelijke structuren hebben nauwelijks enig
gewicht in de Europese besluitvorming.
Samenwerking tussen Vlaanderen en Nederland is een voorwaarde om de toekomst van de
Nederlandse taal en cultuur in de EU te vrijwaren. Samenwerking is ook strategisch belangrijk om onze
invloed in Europa en de wereld te vergroten.
Het Vlaams Belang wil :
-  een maximale invulling van het Vlaams buitenlands beleid, wat onder meer betekent dat de
Vlaamse Regering het initiatief moet nemen voor bijkomende ‘Vlaamse Huizen’ in het
buitenland, als embryonale ambassades van de toekomstige Vlaamse staat;
-  een actief en efficiënt optreden om de strategie van de Franstaligen te counteren, wanneer zij via
internationale instellingen Vlaanderen imagoschade trachten toe te brengen;
-  doorgedreven Vlaams-Nederlandse samenwerking;
-  de verdediging van de Vlaamse belangen, de nationale soevereiniteit, het zelfbeschikkingsrecht en
het respect voor de mensenrechten als basisprincipes van elk buitenlands beleid;
-  een confederaal Europa, waarbij de lidstaten hun soevereiniteit behouden;
-  de beperking van de EU tot naties die tot de Europese beschavingsgemeenschap behoren;
Turkije kan dus geen lidstaat worden.


XIX. Sport
Een sportbeleid moet er naar streven om zoveel mogelijk mensen meer te doen bewegen om aldus de
fysieke gezondheid en de maatschappelijke cohesie te verbeteren. De overheid moet de voorwaarden
realiseren om in optimale omstandigheden te kunnen sporten: dit geldt vooral voor de breedtesport maar
ook voor de topsport.
Sport als Vlaamse bevoegdheid. Het sportbeleid is de exclusieve bevoegdheid van de
Gemeenschappen. De Vlaamse Gemeenschap erkent enkel autonome (gesplitste) sportfederaties en
sportstructuren. Niet-gesplitste federaties zoals het BOIC en de Voetbalbond kunnen dus als
sportfederatie geen aanspraak maken op erkenning en subsidiëring. Toch heeft de Vlaamse regering een
achterpoortje gezocht en gevonden om het voetbal te subsidiëren met een zogenaamde splitsing van de
KBVB die erin bestaat dat men een Vlaamse voetballiga heeft opgericht waar Vlaamse Clubs tot 3e
nationale zich bij kunnen aansluiten.
De Belgische voetbalbond liet al duidelijk weten dat de oprichting van de Vlaamse voetballiga “een
financiële truc is om Vlaams geld te bekomen” en wil onder geen beding het woord “splitsing” gebruiken. Maar
niet enkel het BOIC en de KBVB, ook hockey, ijshockey, kaatsen en cricket zijn voorbeelden van nog
altijd unitaire sportbonden. Het is ergerlijk te moeten vaststellen dat ondanks het feit dat het BOIC en de
KBVB nog unitair zijn gestructureerd, ze toch steun en/of inspraak krijgen in het Vlaamse sportbeleid.
Op die manier heeft de Vlaamse regering alle hefbomen uit handen gegeven om deze unitaire
sportfederaties aan te zetten tot een splitsing.
Met ondermeer de splitsing van de unitaire sportbonden wil het Vlaams Belang dat er een einde komt
aan de Belgische recuperatie van de internationale successen van Vlaams Topsporters. Terwijl het
Vlaanderen is die zorgt voor de financiering van de topsport, wordt er nog steeds bij internationale
successen steevast met de Belgische vlag gezwaaid. Vlaamse topsporters die door Vlaanderen worden
ondersteund moeten onder het symbool van Vlaanderen kunnen deelnemen aan internationale
sportmanifestaties. Een eigen Vlaams Nationaal voetbalelftal zou bijvoorbeeld een belangrijke troef
kunnen zijn voor het uitdragen van onze Vlaamse identiteit in het buitenland.
Ook de splitsing van het Belgisch Olympisch Interfederaal Comité (BOIC) en het oprichten van een
Vlaams Olympisch Comité moeten in dat kader gezien worden. De oprichting van een Vlaamse
Olympische ploeg is noodzakelijk.
Het Vlaams Belang wil :
-  de splitsing van de resterende unitaire sportfederaties in Vlaanderen;
-  de oprichting van een Vlaams nationaal voetbalelftal
-  de splitsing van het BOIC;


Het topsportbeleid. Het Vlaams Belang heeft zich verzet tegen het feit dat de een niet-gesplitste
federatie zoals het BOIC het topsportbeleid in Vlaanderen mee bepaalt. Sport is en blijft een Vlaamse
bevoegdheid en met een wafelijzerpolitiek, zoals die bij het BOIC beleden wordt is de Vlaamse topsport
niet gebaat.
Vlaanderen heeft nood aan een effectief en efficiënt topsportbeleid, inclusief een efficiënt
topsportdecreet. Vlaams Belang is van mening dat er voor de topsport één aanspreekloket moet zijn
zodat de atleten niet langs BLOSO, kabinet, topsportmanager en BOIC moeten lopen. Het is o.i. beter
een afzonderlijk topsportinstituut op te richten waarin een Vlaams Olympisch comité, samen met de
Topsportfederaties en deskundigen vertegenwoordigd zouden zijn. De huidige topsporttalentscholen
leveren geenszins slecht werk, maar de prestaties hebben aangetoond dat het beter kan. Vlaams Belang
pleit dan ook voor een doorlichting van de topsportscholen teneinde het beleid waar nodig te kunnen
bijsturen.
Voor topsport wordt nu in Vlaanderen meer dan 20 miljoen euro per jaar uitgegeven; als erkenning voor
deze investeringen moeten de Vlaamse sporters internationaal veel herkenbaarder worden.
Het Vlaams Belang wil :
-  één aanspreekloket voor topsporters;
-  een afzonderlijk topsportinstituut;
-  evaluatie van de bestaande topsporttalentscholen;
-  grotere herkenbaarheid van Vlaanderen wanneer atleten deelnemen aan internationale en
nationale tornooien;
Sport en onderwijs. Gedurende de lessen lichamelijke opvoeding kunnen ALLE kinderen in een
pedagogische context bewegen en sporten. Daarom moet er van kleuter tot middelbaar onderwijs
gestreefd worden naar 1 uur bewegingsactiviteiten per dag; deze activiteiten moeten niet alleen de
sportieve maar alle kinderen aanspreken; positieve waarden, ethiek en normen moeten voorop staan.
Deze uren lichamelijke opvoeding dienen op vrijwillige basis structureel te worden aangeboden door de
scholen aanvullend op de bestaande lesuren.
Sport en andere bewegingsactiviteiten moeten een grotere aandacht krijgen in de curricula van alle
medische en paramedische opleidingen.
Het Vlaams Belang wil :
-  meer aandacht voor sport en bewegingsactiviteiten in de curricula van medische en paramedische
opleidingen;
-  op vrijwillige basis meer uren lichamelijke opvoeding aanvullend op de bestaande lesuren


Sport en diversiteit. Wij zij tegen verplichte quota van allochtonen in sportbeleidstructuren of voor
speciale ondersteuning van allochtonen binnen het prioriteitenbeleid en het participatiedecreet. Voor
projecten die zich richten op of uitgaan van ‘personen met een etnisch-cultureel diverse achtergrond’ en
projecten waar interculturaliteit wordt beoogd, wordt jaarlijks een groot deel van het in het
participatiedecreet bedoelde bedrag voorzien. Het sportbeleid moet er niet op gericht zijn om diversiteit
te versterken in de samenleving maar wel om vreemdelingen aan te passen aan onze Vlaamse
gemeenschap.
Wat betreft sport en media meent het Vlaams Belang dat door de VRT meer aandacht moet worden
besteed aan de damessport en de gehandicaptensport.
De rol van het BLOSO. Het BLOSO heeft en belangrijke rol te vervullen in het Vlaamse sportbeleid.
BLOSO is nu eenmaal de prioritaire partner van de Vlaamse regering inzake de uitvoering van het
sportbeleid.
Het Vlaams Belang wil :
-  dat het BLOSO de voorwaarden schept en coördineert van het sportgebeuren met in acht name
van het subsidiariteitsprincipe;
-  dat het BLOSO de begeleiding van en steun aan lokale en privé-initiatieven waarneemt;
-  dat het BLOSO een sportpromotiebeleidsplan met langetermijnvisie opstelt;
-  dat het BLOSO binnen de Vlaamse Trainersschool (VTS) voor marktconforme honoraria voor
de medewerkers zorgt;
Sport en economie. Nog steeds is sport in Vlaanderen te veel een luxeproduct. Sommige sporten zijn
redelijk duur wanneer men ze wil beoefenen. Daarom is het essentieel om sport, ook qua kostprijs meer
toegankelijk te maken voor de bevolking. Bovendien staat of valt het sportgebeuren in Vlaanderen bij
gratie van vrijwilligers. Voor het Vlaams Belang moet het vrijwilligerswerk in sport dan ook optimaal
ondersteund worden. Ook het gebrek aan sportinfrastructuur is in Vlaanderen een steeds groter
probleem. Daarin ligt volgens het Vlaams Belang een belangrijke taak voor gemeentelijke overheden in
het voorzien van ruimte voor sport in de gemeentelijke ruimtelijke structuurplannen.
Het Vlaams Belang wil :
-  de reductie van het BTW-tarief voor sportinfrastructuur, sportmateriaal en sportbegeleiding van
21% naar 6%;
-  de maximale ondersteuning van het vrijwilligerswerk in de sport;
-  het voorzien van voldoende ruimte in de gemeentelijke ruimtelijke structuurplannen voor sporten
spelactiviteiten;
-  de verplichte opname in de Gecoro’s van een afgevaardigde van de gemeentelijke sportdienst of
sportraad.


Kansen bieden aan eigen jongeren. Sedert het Bosman-arrest is het aantal spelers van buiten de EU in
onze sportcompetities enorm toegenomen. Goede buitenlandse spelers zijn hier onmiddellijk inzetbaar,
er moet dus niet worden geïnvesteerd in een opleiding. Ze zijn vaak tevreden met voeding, onderdak en
een loon dat stukken lager ligt dan wat Europese spelers verwachten.
Deze import van “goedkope arbeidskrachten” heeft verstrekkende gevolgen, vooral dan wat de
ploegsporten betreft, meer bepaald het voetbal. Voor onze eigen spelers zijn de gevolgen hiervan
gewoonweg nefast. Omdat het voor een club zoveel gemakkelijker en goedkoper is Afrikaanse of Oost-
Europese spelers aan te werven dan zelf jonge spelers op te leiden, dreigt onze jeugdopleiding te worden
verwaarloosd. Bijkomend is dat Vlaamse talentvolle jongeren zich niet meer kunnen vervolmaken omdat
ze minder kans hebben om op het hoogste niveau uit te komen.
Onze bekommernis is dus dubbel: enerzijds willen we vreemde spelers beschermen tegen uitbuiting en
mensenhandel en anderzijds willen we meer kansen bieden aan onze eigen jongeren.
Verschillende maatregelen zijn mogelijk. Zo zou het verhogen van het minimumloon dat een niet-
Europese speler moet verdienen drastisch kunnen worden verhoogd, zoals in Nederland het geval is.
Van zeer groot belang is ook dat de sportfederaties een beperking per wedstrijd van het aantal
buitenlandse spelers instellen, zoals dat in sommige ons omringende landen wel gebeurt. Hierdoor
komen meer plaatsen vrij voor onze eigen spelers, met als logisch gevolg dat de clubs meer aandacht
zullen besteden aan de jeugdwerking.
Tenslotte is het niet meer dan logisch dat ook de sportsector wordt onderworpen aan dezelfde regels als
de andere economische sectoren voor wat betreft het uitreiken van arbeidsvergunningen. Dezelfde
procedures moeten worden gevolgd en dezelfde restricties worden opgelegd. Dit houdt onder andere in
dat men slechts een beroep mag doen op niet-EU-werknemers wanneer men de vacatures niet kan
opvullen met eigen werkzoekenden die aan de kwalificaties voldoen. Omdat een bedrijf dat onvoldoende
solvabel is, geen nieuwe contractuele arbeidsverbintenissen met niet-EU-werknemers mag aangaan, moet
voorafgaand aan de uitreiking van een arbeidsvergunning, een grondig onderzoek worden uitgevoerd
naar de economische situatie van de sportclubs.
Het Vlaams Belang wil :
-  de toepassing van de EU-regels inzake arbeidsvergunningen voor de sportsector;
-  de beperking tot 25 % van het aantal buitenlanders in een sportploeg die in competitie uitkomt;
Dopingbestrijding. Vlaanderen heeft zowat het strengste beleid inzake dopingbestrijding van Europa.
Uiteraard is het belangrijk dat doping uit de sport verdwijnt. In het professionele sportmilieu is een
dergelijke aanpak niet meer dan normaal. Die sporters worden begeleid door dokters en medici die
makkelijk en van naaldje tot draadje kunnen weten welke middelen verboden zijn. Voor amateursporters
is dat niet zo evident. Het is dan ook niet meer dan normaal dat de communicatie over de dopinglijst
naar de sportbeoefenaars verbeterd wordt. Ook moet het onderscheid tussen doping en medische
verzorging eenduidiger gemaakt worden.


Het Vlaams Belang wil :
-  dat het onderscheid tussen doping en medische verzorging eenduidiger wordt gemaakt;
-  de informatie voor niet- professionele sportbeoefenaars over de dopinglijst wordt verbeterd;
-  dat het onderscheid tussen doping en medische verzorging eenduidiger wordt gemaakt;
-  de informatie voor niet- professionele sportbeoefenaars over de dopinglijst wordt verbeterd.



Concrete eisen Vlaams Belang
I. Vlaanderen op eigen kracht
-  de correcte splitsing van het kiesarrondissement én het gerechtelijke arrondissement Brussel-Halle-
Vilvoorde - zonder dat hierover onderhandeld wordt en zonder enige tegenprestatie;
-  de zo snel mogelijke realisatie van de Vlaamse onafhankelijkheid;
-  de Vlaamse regering moet - bij verdere weigering van Wallonië om de Belgische federatie grondig te
hertekenen op basis van de ‘Vijf Resoluties’ - meteen overgaan tot de realisatie van de Vlaamse
onafhankelijkheid;
-  tuchtsancties ten aanzien van politieke mandatarissen die weigeren de wetten en decreten toe te
passen. Desnoods moet de Vlaamse regering een regeringscommissaris sturen ter vervanging van
burgemeesters die weigeren de wet toe te passen;
-  de afschaffing van de faciliteiten (zowel in de Rand als in de taalgrensgemeenten) en de
afdwingbaarheid van de taalwetgeving;
-  de volgende Vlaamse regering moet de aanbevelingen uit de studie van Professor Boes over de
vernederlandsing van het straatbeeld in de praktijk brengen;
-  de naleving van het Septemberdecreet moet een prioritair punt van aandacht worden;
-  de invoering van een Vlaamse Rand-toets in de decreet- en regelgeving;
-  de uitbreiding van de bevoegdheden van de Vlaams Minister voor de Vlaamse Rand;
II. Directe democratie
-  een decreetgevend initiatiefrecht van de Vlamingen (burgers moeten de mogelijkheid krijgen zelf
wetgevende initiatieven in te dienen bij het parlement);
-  bindende volksraadplegingen;
-  de rechtstreekse verkiezing van de Vlaamse Minister-President;
-  de afschaffing van de gepolitiseerde ministeriële kabinetten;
-  de ontvetting van het politiek bedrijf;
-  de afschaffing van de provincies en de arrondissementen;
-  een kandidaat zetelt in het parlement waarvoor hij of zij zich kandidaat stelt.


III. Veiligheid en Justitie
-  een Vlaamse politie en Justitie;
-  een viersporenbeleid van (1) preventie én (2) kordate reactie, van (3) alternatieve én (4) effectieve en
onsamendrukbare straffen;
-  de consequente toepassing van het nultolerantieprincipe in probleemwijken. Volgens dit principe
dient elk misdrijf aanleiding te geven tot een politionele of strafrechtelijke reactie;
-  invoeren van een efficiënt snelrecht;
-  strenge beteugeling van de kleine criminaliteit;
-  de uitbreiding van de maximale termijn voor politiearrest van 24 naar 48 uur;
-  de verstrakking van de wet m.b.t. het schuldig verzuim.
-  een drastische uitbreiding van de celcapaciteit van 9000 naar 14.000 plaatsen. De huidige
uitbreidingsplannen tot 10.000 cellen (evenveel als het actueel aantal gedetineerden) vinden we veel te
beperkt, ook al omdat ze louter gericht zijn op het comfort van de gevangenen (één man één cel);
-  het zwaartepunt van de bestraffing opnieuw bij de strafrechter leggen;
-  de wet-Lejeune afschaffen;
-  de strafrechter de mogelijkheid geven om cumulatieve straffen uit te spreken voor veelplegers én de
mogelijkheid om zeer zware criminelen en terroristen voorgoed uit de samenleving te bannen via
beveiligingsstraffen;
-  meer mensen en middelen voor de parketten en het beroep van parketmagistraat aantrekkelijker
maken;
-  een helder en eenvoudig procedurerecht naar Nederlands model, waarbij verhinderd wordt dat
criminelen zomaar kunnen vrijkomen ten gevolge van vormelijke fouten;
-  meer waardering en steun voor de politie;
-  betere juridische bescherming;
-  herwaardering van de wijkagent;
-  de versnelde uitvoering van de plannen voor bijkomende opvangcapaciteit voor delinquente
jongeren. De plannen voor de uitbreiding van Everberg en voor de instelling van Achêne volstaan
hoegenaamd niet en brengen geen soelaas op korte termijn. Het aantal voorziene plaatsen moet
worden verhoogd;
-  de instellingen voor delinquente jongeren moeten het karakter krijgen van volwaardige
jeugdgevangenissen, waar zwaar delinquente jongeren vanaf 12 jaar hun volledige straf kunnen
uitzitten. Het regime dient er merkelijk strenger te zijn dan dat van de huidige
gemeenschapsinstellingen. Inkorting van de opgelegde straffen is mogelijk via tuchtstages;
-  de organisatie van tuchtstages naar het Amerikaanse model van de ‘bootcamps’ – een project dat ook
in Nederland en in Denemarken navolging kent – waarbij losgeslagen jongeren via een strenge en
mentale training heropgevoed worden;
-  het bijhouden van statistische gegevens van de criminaliteit volgens nationaliteit én afkomst;
-  alles in het werk stellen opdat buitenlandse gedetineerden hun straf zouden uitzitten in het land van
herkomst. Bij een veroordeling omwille van zware of herhaalde criminaliteit, dient de nationaliteit te
worden afgenomen;
-  een sterk ontradingsbeleid in de scholen;
-  harde aanpak van de drugproductie en drughandel via zware celstraffen, afschrikwekkende boetes en
meer mogelijkheden tot inbeslagname en verbeurdverklaring van hulpmiddelen en opbrengsten van
drugcriminelen;
-  betere ondersteuning van slachtoffers van criminaliteit;


-  het recht op noodweer uitbreiden naar de verdediging van de eigen goederen, naar het voorbeeld van
de bestaande wetgeving in Nederland en Duitsland;
-  een grotere betrokkenheid van de bevolking bij het veiligheidsbeleid, via wijkveiligheidscomités en
buurtinformatienetwerken;
-  de invoering naar Rotterdams voorbeeld van een Veiligheidsindex, als gestandaardiseerde graadmeter
voor de veiligheid op nationaal, regionaal en lokaal niveau;
-  dat overheveling van het volledige verkeersbeleid en de verkeersveiligheid naar de deelstaten;
-  de verkeersboetes volledig ten goede komen van de politiezones waarin ze uitgeschreven worden;
-  de onmiddellijke stopzetting van de geldstroom van Vlaanderen naar Wallonië in het
verkeersboetefonds.
IV. Gezin
-  de volledige overheveling van alle gezinsbevoegdheden naar Vlaanderen zodat Vlaanderen een
eigen onafhankelijk, coherent gezinsbeleid kan voeren;
-  een Vlaams minister voor Gezinsbeleid;
-  dat elk gezin in de mogelijkheid dient te zijn de mogelijke kinderwens te verwezenlijken wat tot
uiting moet komen in een gezinsvriendelijk overheidsbeleid;
-  het wegwerken van alle discriminaties van gezinnen tegenover andere leefvormen;
-  voldoende financiële ondersteuning van de gezinnen en het invoeren van gezinsmodulering in de
sociale zekerheid;
-  bijzondere aandacht voor de kwetsbare gezinnen (eenoudergezinnen, problematische situaties,
enz…);
-  de uitbouw van een gezinsvriendelijke fiscaliteit;
-  de invoering van een gezinseffectenrapport waarbij een analyse wordt gemaakt van de effecten
van overheidsmaatregelen op het gezin;
-  de Gezinsbond een volwaardige gesprekspartner wordy van de Vlaamse Regering en de SERV in
beleidsdiscussies en beleidsadviezen die het gezin betreffen;
-  er in het Overlegcomité Vrouwen binnen de SERV er een afgevaardigde is die aandacht geeft aan
de belangen van de thuiswerkende ouder;
-  een degelijk, vrijwillig, ruim en divers ondersteuningsaanbod dat inspeelt op de vragen en noden
van ouders en jongeren en dat moet gericht zijn op iedereen die mee een verantwoordelijkheid
draagt bij de opvoeding;
-  een sterke ondersteuning van de gezinsrelaties. Het beleid kan hierbij kwaliteitsvolle
vormingsinitiatieven tot relatiebekwaamheid en hulpverlening bij huwelijksmoeilijkheden of
crisissituaties ondersteunen met bijzondere aandacht hierbij voor de gevolgen voor de kinderen.;
-  een eigen statuut voor de thuiswerkende ouder gekoppeld aan financiële ondersteuning en
pensioenkrediet;
-  invoering van een opvoedersloon voor de voltijds thuiswerkende ouder;
-  maatregelen die de harmonieuze combinatie van gezin en arbeid stimuleren;
-  voldoende betaalbare, kwaliteitsvolle en flexibele kinderopvang waarbij de ouders de
mogelijkheid moeten krijgen die kinderopvang te kiezen die het beste aansluit bij de noden van
het gezin en met ouderbijdragen die rekening houden met de financiële draagkracht van het
gezin;
-  bijzondere aandacht voor zieke kinderen en voor opvang van gehandicapte kinderen die een
bijzondere opvang nodig hebben;


-  een volwaardig werknemersstatuut voor onthaalouders;
-  de volledige harmonisering van het versnipperde kinderopvanglandschap met volledige opheffing
van de discriminatie tussen de zelfstandige en gesubsidieerde kinderopvang;
-  aandacht en ondersteuning voor de mantelzorger die vaak op een informele wijze kinderopvang
organiseert;
-  meer investeringen voor de buitenschoolse opvang met meer aandacht voor tieners;
-  het einde van alle onterechte geldstromen van Vlaanderen naar Wallonië in de kinderopvang,
zoals in het Fonds voor Collectieve Uitrusting en Diensten (FCUD);
-  meer aandacht voor de opvang van oudere kinderen en tieners in buitenschoolse projecten.;
-  een gezinsvriendelijke bedrijfscultuur stimuleren met financiële ondersteunende maatregelen en
fiscale voordelen;
-  het uitwerken van een duurzame visie op thuiswerk door het uitwerken van een telewerkplan
door overheid en bedrijfsleven dat thuis- of telewerk fiscaal aantrekkelijk maakt, maar de grenzen
tussen “thuis” en “werk” niet volledig laat vervangen;
-  dat de compensatie van loonverlies in geval van deeltijds werk afhankelijk is van basisinkomen
van het gezin en het aantal kinderen ten laste;
-  de flexibilisering steeds rekening houdt met de nood van kinderen aan vaste structuren,
tijdstippen en leefpatronen.;
-  uitbreiding van de themaverloven tot drie jaar ouderschapsverlof, drie jaar palliatief verlof en een
jaar zorgverlof;
-  de mogelijkheid om ouderschapsverlof op te nemen tot de leeftijd van 18 jaar van het kind;
-  hogere uitkeringen voor wie gebruik maakt van een verlofstelsel;
-  pensioenkrediet voor wie tijdelijk stopt met werken om zorg op te nemen;
-  harmonisering van de stelsels voor wie in de openbare, de private, de academische of nog een
andere sector werkt;
-  vergelijkbare verlofmogelijkheden voor wie zelfstandige is;
-  het bevallingsverlof of zwangerschapsverlof optrekken tot 26 weken;
-  het koppelen van werkloosheidsvergoeding, ziekte- en invaliditeitsvergoeding en
bestaansminimum aan de gezinssamenstelling;
-  een hogere geboortepremie in afwachting van een integratie van geboortepremie en kraamgeld in
één kostendekkende tegemoetkoming na overheveling naar Vlaanderen van de sociaaleconomische
hefbomen;
-  een Vlaams eenheidsstelsel voor de kinderbijslag : dezelfde voldoende hoge basisbedragen voor
àlle kinderen (alleen kinderen met een handicap hebben recht op nog hogere bijslag) ongeacht
het statuut van de ouders en ongeacht de rang;
-  de invoering van een dubbele maand kinderbijslag in september;
-  compensatie voor de laagste inkomens die onvoldoende van belastingsaftrek kunnen genieten,
het verhogen van de belastingsvrije sommen voor het tweede kind en de volgende kinderen ten
laste en het uitbreiden van de belastingsvrije som voor kinderen tot drie jaar die thuis worden
opgevoed tot twaalf jaar;
-  bijzondere financiële tegemoetkoming aan gezinnen;
-  de hervorming van het huwelijksquotiënt in de fiscaliteit naar een gezinsquotiënt die beter is
afgestemd op de zorg- en opvoedingssituaties;
-  de verhoging van de belastingvermindering voor gezinnen met een gezinspensioen;
-  fiscale beloning van de mantelzorger.


-  de uitbouw van een netwerk van centra voor zwangerschapsbegeleiding om deze ondersteuning
te kunnen bieden en dit op professionele basis.
-  de uitwerking van een statuut voor pleegouders, dit gekoppeld aan ondersteunende maatregelen
om meer opvangplaatsen te creëren in de pleegzorg;
-  pleegouders die zorgen voor een gehandicapt kind moeten het recht hebben op een persoonlijk
assistentiebudget;
-  pleegzorg steeds het eerste alternatief is bij uithuisplaatsing van kinderen jonger dan 14 jaar;
-  een systeem van tijdskrediet voor pleegzorg en de mogelijkheid van pleegzorgverlof voor alle
Vlaamse ambtenaren;
-  het wegwerken van de knelpunten inzake kinderbijslag;
-  alle vervangingsinkomens moeten alleenstaanden en eenoudergezinnen voldoende beschermen
tegen armoede;
-  het toetsen van beleidsmaatregelen op hun gevolgen voor alleenstaande ouders;
-  het wegwerken van discriminaties bij nieuw samengestelde gezinnen door ondermeer de
invoering van een dubbele domiciliëring;
-  een gezinseffectenrapport dat beleidsmaatregelen niet alleen toetst aan hun gevolgen voor
volledige gezinnen, maar ook aan die voor eenoudergezinnen;
-  het bijsturen van vervangingsinkomens voor de categorie van de eenoudergezinnen;
-  het in kaart brengen van discriminaties waaronder nieuw samengestelde gezinnen te lijden hebben
om met een gericht beleid deze stapsgewijs weg te werken;
-  versterking van de positie van het slachtoffer door een snellere procedure tot uithuiszetting van
de dreigende partner, omgangsverbod, omgevingsverbod en strikte controle op de effectieve
toepassing hiervan;
-  ondersteuning van het slachtoffer om in de gezinswoning te kunnen blijven, enz…;
-  verplichte dadertherapie;
-  initiatieven om familiaal geweld uit de taboesfeer te halen;
-  meer investeren in de uitvoering van het nationaal actieplan tegen partnergeweld;
-  een zwaardere bestraffing voor geweld tussen partners en het mishandelen van kinderen en
ouders;
-  verplichte familiale verzekeringspolis;
V. Immigratie en inburgering
-  een waterdichte immigratiestop;
-  het aanpassen van de wetgeving inzake politiek asiel, nationaliteit, veiligheid en uitwijzing aan de
uitgangspunten “aanpassen of terugkeren”;
-  de intrekking van de erkenning en aldus subsidiëring van de Islam;
-  asielzoekers moeten tijdens het hele verloop van de asielprocedure in gesloten asielcentra in de
grensgebieden worden ondergebracht;
-  alleen nog opvang van asielzoekers uit Europese landen;
-  een niet alleen door privé-initiatief maar ook door de overheid ontwikkeld Islamobservatorium
dat nagaat hoe de islamisering in Europa vordert. Hierbij zouden burgers dan bijvoorbeeld
kunnen melden wanneer kruisen of kerstbomen uit culturele centra of bibliotheken verwijderd
worden wegens geen respect voor de islam, wanneer er rituele slachtingen plaatsvinden buiten de


officiële slachtplaatsen, of zouden ze bv. de verspreiding van radicale boodschappen in moskeeën
kunnen melden;
-  de bestaande regeling rond gezinshereniging moet drastisch worden verstrengt en verstrakt;
-  een strenger en strikter uitwijzingsbeleid. De regering moet daadwerkelijk repatriëren;
-  geen algemene regularisaties;
-  illegalen moeten actief worden opgespoord. Alle illegalen moeten efficiënt en kordaat worden
uitgewezen en gerepatrieerd. Ook algemene regularisaties van illegalen kunnen voor het Vlaams
Belang absoluut niet;
-  afschaffing van de snelbelgwet uit 2000;
-  het beginsel van afstamming opnieuw de basis vormt van het Belgische (in de toekomst het
Vlaamse) nationaliteitsrecht. De toekenning van het staatsburgerschap op grond van de
afstamming van een Belgische (Vlaamse) ouder moet de algemene regel zijn;
-  naturalisatie is enkel mogelijk na een geslaagd assimilatieproces. Het verkrijgen van de Belgische
(in de toekomst de Vlaamse) nationaliteit is bovendien enkel mogelijk indien de oorspronkelijke
nationaliteit wordt opgegeven. Het Vlaams Belang wijst het meervoudige staatsburgerschap af;
-  geen stemrecht voor vreemdelingen. Het gemeentelijk stemrecht voor vreemdelingen moet
worden afgeschaft. Het stemrecht of de stemplicht moet bij alle verkiezingen voorbehouden
blijven aan volwaardige staatsburgers;
-  niet-EU’ers, die hier permanent wensen te verblijven, moeten aan de inburgeringsplicht worden
onderworpen en een verplicht inburgeringsexamen afleggen. In een loyaliteitsverklaring moeten
de vreemdelingen van buiten de EU beloven de fundamenten van onze samenleving te
respecteren en onze wetten na te leven;
-  het door de Vlaamse overheid organiseren van opleidingen ter voorbereiding van de
burgerschapsproef. Vreemdelingen kunnen deze opleidingen volgen op eigen kosten. De
vreemdeling die niet slaagt in de inburgeringsproef of die een loyaliteitsverklaring weigert af te
leggen, krijgt geen verblijfsvergunning;
-  in een aantal plaatsen, zoals in overheidsscholen en in lokalen van openbare dienst, moeten
hoofddoeken zonder meer verboden worden. Hoofddoeken zijn niet strikt religieuze symbolen,
maar symboliseren de opmars van de politieke macht van de islam. Bovendien symboliseert de
hoofddoek de publieke onderwerping van moslima’s aan hun mannen;
-  de intrekking van de erkenning van de islamitische godsdienst en de sluiting van moskeeën waar
haat wordt gepredikt tegen de westerse samenleving;
-  vacante betrekkingen in het openbaar bestuur moeten voorbehouden worden voor staatsburgers;
-  de schrapping van de Islam uit het decreet betreffende de materiële organisatie en werking van de
erediensten;
VI. Welzijn
-  de onmiddellijke overheveling van alle bevoegdheden inzake welzijn, sociaal beleid en gezondheid
om zo een efficiënt, gestroomlijnd en doorzichtig sociaal beleid te kunnen voeren;
-  een geïntegreerd zorgbeleid waarbij specifieke noden van de zorgvrager worden beantwoord en
alle verschillende vormen van zorg gecoördineerd worden;
-  voldoende investeringen in de uitbouw van preventie en gezondheidspromotie, thuiszorg en
eerstelijns- en residentiële zorg, waarbij er telkens voldoende middelen worden vrijgemaakt om
dit op een degelijke en afdoende wijze te organiseren;


-  aandacht voor de thuiszorg zodat mensen in een zorgbehoevende situatie die ervoor kiezen om
thuis te blijven hiertoe ook effectief de mogelijkheid krijgen zonder hierbij financieel te worden
gediscrimineerd. Zorg op maat is hierbij essentieel;
-  De ontwikkeling van een inclusief Vlaams vrijwilligersbeleid waarbij vrijwilligerswerk binnen alle
bevoegdheidsdomeinen consequent en permanent aan bod komt;
-  Het creëren van een vrijwilligersvriendelijk klimaat door maatregelen te treffen die de inzet en het
engagement aanmoedigen, hiervoor de nodige financiële middelen vrij te maken om dit beleid te
ondersteunen en binnen de regelgeving rekening houden met alle mogelijke effecten op het
vrijwilligerswerk;
-  Het voeren van beleidsondersteunend onderzoek ter bevordering van de ontwikkeling van het
vrijwilligerswerk;
-  Het recht op zorg is een afdwingbaar recht : elke Vlaming moet in functie van zijn behoeften
beroep kunnen doen op kwaliteitsvolle en betaalbare zorg en dit zonder lange wachttijden;
-  De uitbouw van een geïntegreerd zorgbeleid met het waarbogen van de continuïteit tussen
preventie, thuiszorg, eerstelijnszorg en residentiële zorg is essentieel;
-  Het geven van financiële en fiscale stimuli aan de Vlaming die er bewust voor kiest de zorg op
zich te nemen voor de kinderen, de ouderen, familie, enz… zodat deze in de eigen
thuisomgeving kunnen blijven;
-  Een betere ondersteuning van de mantelzorger : het uitwerken van een fiscaal en sociaal statuut
waarbij de mantelzorger in de zorgperiode sociale rechten kan opbouwen en de opgebouwde
sociale rechten kan behouden (met de erkenning als volwaardige partner in het geheel van de
zorgverlening gekoppeld aan sociale en financiële rechten), uitbreiding van de duurtijd van de
periode van onderbreking van de arbeidsactiviteiten, verhoogde belastingvrije sommen met
uitbreiding van het belastingvoordeel voor inwonende zorgbehoevende familieleden jonger dan
65 jaar, fiscale aftrekmogelijkheden voor de kosten gemaakt in de hoedanigheid van
mantelzorger, professionele begeleiding van de mantelzorger, meer aandacht in de opleiding en
nascholing bij zorgdisciplines en waarborgen voor een onmiddellijke opvang bij problemen of in
crisissituaties;
-  de volwaardige erkenning van de thuiszorg door deze prioritair te ondersteunen en subsidiëren.
Het aantal zorgverstrekkers en hulpverleners dient te worden verhoogd. Er moet een goede
samenwerking worden uitgebouwd tussen de hulpverleners en zorgverstrekkers, waarbij de
huisarts een centrale rol speelt;
-  tegemoetkomingen voor thuiszorg in het kader van de zorgverzekering moeten gelijk worden
gesteld aan de tegemoetkomingen voor de residentiële zorg. Thuiszorg moet financieel neutraal
zijn en mag niet duurder zijn dan een opname in een voorziening;
-  het aanbod van kortverblijf, dagverblijf en nachtopvang dient drastisch te worden verhoogd
zodat snel een antwoord kan worden geboden op alle terechte vragen;
-  meer aandacht aan aanpasbare meegroeiwoningen;
-  de herwaardering van de rol van huisarts: de huisartsen veel meer betrekken bij het
preventiebeleid en ze tot bevoorrechte partner van de Vlaamse Gemeenschap promoveren;
-  de dringende opmaak van een kadaster van actieve geneesheren om het aantal afstuderende
artsen af te stemmen op de toekomstige noden;
-  het opstellen van een actieplan om het groot personeelsverloop in de welzijnssector tegen te
gaan. Hierbij is een sociaal personeelsbeleid met aandacht voor een goed carrièreperspectief, een
harmonieuze combinatie van gezin en arbeid en aan flexibele arbeidsregelingen zeer belangrijk,
alsook een betere verloning voor de onregelmatige uren, weekend- en nachtwerk. Extra
inspanningen om 50-plussers langer aan de slag te houden is hierbij belangrijk.


-  de ondersteuning van de opleiding van jongeren in de zorgsector (huisarts, verpleegkundigen én
zorgkundigen);
-  het herbekijken van de erelonen voor prestaties verricht door een specialist met een beter
evenwicht tussen de zeer goed betaalde prestaties van bepaalde specialisten tegenover minder
vergoede prestaties van andere dokters-specialisten;
-  administratieve vereenvoudiging en een coördinatie van de regelgeving;
-  het beperken van de regelgeving voor de zorgvragers en zorgverstrekkers;
-  het automatisch toekennen van voordelen waar de zorgbehoevende recht op heeft;
-  het recht op zorgzekerheid : het recht op zorg moet onmiddellijk worden ingevoerd en decretaal
worden verankerd. Zo kan het recht op zorg worden gewaarborgd en afdwingbaar gemaakt
wanneer zorg en ondersteuning noodzakelijk zijn. Het Vlaams Belang zal zo zorgen voor het
onmiddellijk wegwerken van de wachtlijsten in de gehandicaptensector. Er moet onmiddellijk
voldoende geld worden uitgetrokken om de urgente problemen in de residentiële sector op korte
termijn op te lossen, maar ook om een structurele oplossing te bieden aan de zorgvragen van alle
personen op de wachtlijst;
-  de onmiddellijke uitbreiding van het Persoonlijk Assistentie- en Persoonsgebonden Budget
(PAB). Gehandicapten die een eigen, autonoom bestaan willen opbouwen en daarbij een beroep
willen doen op thuisverzorging moeten meer financiële steun kunnen genieten. Zij dienen
voorrang te krijgen bij het toekennen van een PAB;
-  gehandicapten dienen een betere toegang tot de arbeidsmarkt te krijgen en bij de overheid dienen
er meer aanwervingen te gebeuren voor personen met een handicap. Ook bedrijven dienen te
worden gestimuleerd tot het aanwerven van personen met een handicap.
-  de positieve beeldvorming bij het brede publiek ten aanzien van personen met een handicap dient
te worden bevorderd en alle vooroordelen en misverstanden moet worden weggewerkt;
-  het wegwerken van leeftijdsdiscriminaties voor mensen met een handicap;
-  de bouw van aanpasbare woningen stimuleren met een aanpassing binnen de fiscaliteit zodat het
kadastraal inkomen na aanpassing niet kan worden verhoogd.;
-  de technische hulpmiddelen moeten beter worden terugbetaald en de invoering van een
kwaliteitslabel voor technische hulpmiddelen zodat wie een dergelijk hulpmiddel koopt,
verzekerd is van de kwaliteit en de levensduur ervan;
-  de toegankelijkheid van gebouwen en openbaar vervoer voor personen met een handicap moet
worden verbeterd. Trein- en busperrons, evenals de voertuigen zelf moeten toegankelijk gemaakt
en uitgerust worden voor rolstoelgebruikers;
-  het openbaar vervoer moet op termijn volledig toegankelijk worden voor gehandicapten.
Alternatieven voor het openbaar vervoer, die betaalbaar vervoer garanderen aan gehandicapten,
dienen behoorlijk ondersteun te worden;
-  mensen met een niet-aangeboren hersenletsel moeten in het kader van hun revalidatie, maar ook
achteraf, kunnen rekenen op een zorg ‘op maat’.;
-  de berekening van de premie voor de zorgverzekering op basis van het gezinsinkomen;
-  meer mogelijkheden voor Brusselse Vlamingen om verzorgd te worden in hun eigen taal, onder
meer door het aanbod aan ouderenvoorzieningen vanuit Vlaanderen drastisch te verhogen;
-  wegwerken van alle discriminaties binnen de Vlaamse zorgverzekering;
-  een structurele aanpak van armoede. Een actief Vlaams tewerkstellingsbeleid zal ervoor zorgen
dat er werk is voor iedereen. Het verhogen van de arbeidskansen van mensen die in armoede
leven : meer jobs zijn de beste garantie tegen armoede. Het beleid dient dan ook dringend werk te
maken van het creëren van meer werk;


-  onderwijs, gezondheidszorg, openbaar vervoer, huisvesting en rechtsbedeling moeten voor
iedereen toegankelijk en betaalbaar zijn. Het wegnemen van de financiële drempels in het
onderwijs voor kinderen die leven in gezinnen in armoede. Internet en computermogelijkheden
zijn vandaag een absolute noodzakelijkheid. Ook voor mensen in armoede dient dit de toegang
tot ICT te worden gerealiseerd teneinde iedere vorm van uitsluiting te vermijden. Een betere
toegankelijkheid van de gezondheidszorg : de gezondheidskloof in Vlaanderen is groot wat de
ongelijkheid in gezondheid tot onmiddellijke gevolg heeft. Ook hebben mensen in armoede
nood aan het verhogen van de eerstelijnszorg, het versterken van de preventie en het wegnemen
van alle financiële drempels;
-  meer ondersteuning van de gezinnen : een grote oorzaak van armoede is het uiteenvallen van
gezinnen. Door het voeren van een actief gezinsbeleid kan heel wat armoede worden voorkomen
Kwetsbare alleenstaande ouders met kinderen (helaas meestal vrouwen) moeten beter worden
ondersteund. Belangrijk hierbij is de waarborg van de toegang tot de kinderopvang zodat dit
geen hinderpaal kan zijn bij de zoektocht naar werk;
-  een verhoogde aandacht voor de bestedingspatronen : Het voorkomen van schulden kan o.m.
worden bereikt door het beperken van de kredietmogelijkheden die vandaag zeer uitgebreid zijn
en aanleiding geven tot afbetalingsmoeilijkheden en de hieruit voortvloeiende financiële
problemen. Er moet een betere bescherming van de consumenten komen tegen misbruiken,
meer advies en begeleiding van de bevolking in verband met bestedingspatronen en
ondersteunende maatregelen tegen het uiteenvallen van gezinnen. Beperking van de
kredietmogelijkheden is hierbij cruciaal. In het middelbaar onderwijs dient er aandacht te gaan
naar financiële educatie zodat jongeren erop worden voorbereid op eigen benen te staan;
-  het verhogen van de rechtsbedeling door het beter bekendmaken van het pro deo systeem en de
mogelijkheden tot kosteloze rechtsbijstand;
-  het uitwerken van een algehele strategie ter preventie van thuisloosheid met bijzondere aandacht
voor de samenwerking en gedeelde verantwoordelijkheid van alle betrokken beleidsdomeinen om
te komen tot een algehele aanpak en concrete beleidsmaatregelen met een structurele oplossing
voor alle onderliggende problemen;
-  de oprichting van een Sociaal Loket in elke gemeente of wijk dat alle sociale rechten verstrekt :
ziekte- en invaliditeitsuitkeringen, werkloosheidsvergoedingen, sociale huisvesting, pensioenen,
kinderbijslag, enz.
-  de invoering van een maximumfactuur voor gezondheidszorg die beschermt tegen
onaanvaardbaar hoge kosten in vergelijking met de draagkracht.;
-  psychosociale hulpverlening moet een voor iedereen afdwingbaar recht zijn. De aanpak van de
wachtlijsten geestelijke gezondheidszorg (GGZ) door een behoorlijke uitbreiding van de
capaciteit zowel bij de residentiële opvang als de psychiatrische thuisbegeleiding, de centra GGZ
en de private geestelijke gezondheidzorg. De zekerheid tot onmiddellijke opvang in crisissituaties
moet gewaarborgd worden. Belangrijk is hierbij te waken over de laagdrempeligheid van de
hulpverlening;
-  het leveren van extra inspanningen om de tekorten in de jeugdpsychiatrie weg te werken en in
voldoende capaciteit te voorzien om opvang en begeleiding te bieden aan kinderen en jongeren
met psychiatrische problemen;
-  een gecoördineerd beleid met verantwoordelijkheid van alle ministers om te komen tot een
degelijk preventiebeleid voor depressies en zelfdoding;
-  jongeren die problemen hebben met drugverslaving moeten op voldoende opvang kunnen
rekenen met voldoende aandacht voor diversiteit en de gespecialiseerde aanpak volgens de noden
van de drugverslaafden;


-  het onmiddellijk wegwerken van alle wachtlijsten en meer aandacht voor het gebrek aan
opvangmogelijkheden in de bijzondere jeugdzorg;
-  een gedifferentieerd plaatsingsbeleid waarbij rekening gehouden wordt met de specifieke
problematiek van de jongeren die op deze wijze geplaatst worden in de juiste inrichting. Zorg op
maat is immers essentieel voor de toekomst van het kind;
-  het voorzien van voldoende personeelsomkadering en financiële middelen om de noodzakelijke
taken kwaliteitsvol te kunnen uitvoeren;
-  het wegwerken van de wachtlijsten bij tehuizen voor werkenden en begeleid en beschermd
wonen zodat er voldoende plaatsen vrijkomen voor licht mentaal gehandicapten jongeren vanaf
de leeftijd van 18 jaar;
-  meer initiatieven voor trajectbegeleiding voor jongeren met een complexe problematiek en licht
mentaal gehandicapte jongeren vanaf 18 jaar, gekoppeld aan de uitbouw van
voorbereidingshuizen verbonden aan de instelling om deze jongeren voor te bereiden op de
trajectbegeleiding. Het mediërend agogisch handelen als nieuwe techniek dient hierbij te worden
gestimuleerd en financieel ondersteund;
-  dringend structurele maatregelen nemen om de armoedeproblematiek in Vlaanderen beter te
bestrijden met bijzondere aandacht voor gezinnen waar kinderen leven in een problematische
opvoedingssituatie.
-  de invoering van een stringent jeugdsanctierecht, herstelbemiddeling en alternatieve straffen mits
voldoende opvolging, een degelijke opvolging en nabegeleiding van geplaatste jongeren en de
harde aanpak van hardnekkige recidivisten;
-  de uitvoering van het protocol tussen de federale en Vlaamse overheid van november 2008 dient
versneld te worden uitgevoerd zodat er onmiddellijk meer plaatsen worden gecreëerd in de
gesloten instellingen teneinde ieder opvangtekort te voorkomen;
-  een kordaat heropvoedingsysteem van zwaar criminele jongeren. In deze instellingen moet
Vlaanderen een pedagogische, herstelgerichte en responsabiliserende rol vervullen.
-  ouderen kunnen een belangrijke verantwoordelijkheid opnemen als mantelzorger en vrijwilliger.
Maar tegelijkertijd moeten ze zorgen voor de eigen ouders die vaak nog in leven zijn. Initiatieven
ter ondersteuning zijn dan ook belangrijk. Dit is een mogelijkheid om bepaalde sectoren te
ontlasten van de veel te hoge werkdruk, zoals bijvoorbeeld in de zorgsector;
-  iedereen moet op een waardige manier kunnen genieten van een rustige oude dag : de
minimumpensioenen dienen te worden verhoogd en moeten gelijke tred houden met de inflatie
zodat ze een waarborg zijn voor een comfortabele oude dag, m.a.w. welvaartsvaste pensioenen en
uitkeringen die de basisbehoeften dekken;
-  de uitwerking van een structurele financiering die de toekomst van het pensioenstelsel waarborgt
en een robuust pensioenstelsel dat recht geeft op pensioen na 40 jaar arbeid, wat neerkomt op de
loskoppeling van leeftijd en pensioenberekening. Wie actief wil blijven na 40 jaren werk en
navenante belastingbijdragen, moet geen enkele vorm van sociale zekerheidsbijdragen meer
betalen op de inkomsten uit arbeid;
-  ouderen moeten ’s avonds de zekerheid hebben dat ze veilig op straat kunnen komen. Het
veiligheidsbeleid dient hier extra aandacht aan te besteden;
-  ouderen verdienen dat ze inspraak en daarom is een pluralistisch samengestelde Vlaamse
ouderenraad die een inclusief ouderenbeleid moet helpen ontwikkelen en stimuleren
noodzakelijk;
-  ouderen stimuleren om hun sociale netwerken te onderhouden. Hier ligt tevens een belangrijke
opdracht voor het verenigingsleven want hier kunnen ouderen hun sociale contacten blijven
onderhouden;


-  initiatieven om de oudere te stimuleren en de kans te geven zo lang mogelijk in de eigen
leefomgeving te kunnen blijven. Zo lang mogelijk in de vertrouwde leefomgeving blijven wonen
vereist ook de nodige ondersteuning door de mantelzorger en professionele hulpverlener;
-  de versterking van de thuiszorg. Iedere zorgbehoevende ouder moet een gewaarborgde toegang
krijgen tot de thuiszorg, de gezins- en poetshulp, en dag-, nacht en kortverblijf. De gevraagde
uren thuiszorg en poetshulp moeten zowel continu als gegarandeerd zijn.;
-  meer initiatieven om de thuiszorg beter te koppelen aan residentiële zorg. Ook de financiering is
hierbij cruciaal : thuisverzorging dient financieel neutraal te zijn en mag niet duurder zijn voor de
oudere dan een verblijf in een rust- en verplegingstehuis of in het ziekenhuis;
-  bijkomende investeringen in het licht van de toenemende vergrijzing, de grote nood aan
bijkomende rusthuizen en serviceflats, de wachtlijst van 100.000 zorgbehoevende ouderen met
een aanvraag voor opvang in een rusthuis;
-  Vlaamse (Nederlandstalige) centra voor dagverblijf en kortverblijf in Brussel zodat oudere
Brusselse Vlamingen in de toekomst kunnen verzorgd worden in hun eigen taal;
-  bij het bouwen van nieuwe RVT’s en serviceflats moet voldoende aandacht worden besteed aan
kwaliteit en comfort. Een rusthuis dient een goede basiskwaliteit aan te bieden tegen een
betaalbare prijs;
-  het afschaffen van de onderhoudsplicht van de kinderen m.b.t. de rusthuisfactuur. Deze
onderhoudsplicht tast de menselijke waardigheid aan, aangezien een oudere op die manier
volledig financieel ten laste komt van de kinderen, wat hen vaak opzadelt met een schuldgevoel;
-  concrete maatregelen voor het schrijnende personeelstekort in de rusthuissector;
-  de nodige initiatieven om jongeren te overtuigen een beroep in de zorgsector te kiezen en dit
beroep dan ook voldoende aantrekkelijk maken. Het herscholen van langdurig werklozen is
bijvoorbeeld een mogelijke denkpiste. Veel oudere werknemers kampen in deze sector met
gezondheidsproblemen, mogen de job niet meer ten volle uitvoeren, zijn langdurig afwezig,
enz… wat maakt dat in de praktijk de personeelsbezetting steeds lager is dan op papier. Het zou
goed zijn de personeelsnorm op te trekken om deze leeftijdsgebonden tekorten op te vangen;
-  een gestructureerd beleid met meer initiatieven om de toenemende ouderenmis(be)handeling
tegen te gaan. Bijzondere aandacht dient hier te gaan naar de problematiek van de te hoge
werkdruk in de residentiële instellingen waardoor ouderen niet de nodige aandacht en zorg
krijgen die ze verdienen. Ook is er nood aan meer aandacht voor deze problematiek in de
opleiding en bijscholingen. Op ouderenmishandeling rust nog steeds een taboe. De ouderen die
slachtoffer zijn, vragen zelden hulp uit angst of schaamte. Er moeten initiatieven komen om dit
taboe te doorbreken;
-  voldoende bijscholing voor het personeel voorzien teneinde gespecialiseerde zorg te kunnen
verlenen aan ouderen met specifieke problematiek, bv. dementie, detectie van depressies, enz;
-  het organiseren van een ‘Centrum voor drugsbestrijding’ waar alle kennis over drugs en
drugsbestrijding wordt gebundeld en van waaruit alle antidrugcampagnes worden gecoördineerd.
Alle actoren, van de overheid tot de media en het onderwijs dienen samen te werken om een
breed maatschappelijk antidrugklimaat te creëren;
-  een pleidooi voor een coherente doeltreffende ontradingsstrategie t.a.v. alle drugs : iedere vorm
van gedoogbeleid is onaanvaardbaar en zorgt alleen voor een totale verwarring bij jongeren,
ouders, politie, onderwijs;
-  structurele drugspreventie , niet louter projectmatig. In het preventiebeleid moet men meer de
nadruk leggen op het ontraden van druggebruik en de financiële middelen voor preventie moeten
aanzienlijk worden verhoogd zodat efficiënter en op grotere schaal kan worden gewerkt.
-  regelmatige, grootschalige preventiecampagnes ter creatie van een maatschappelijk
antidrugklimaat;


-  een strenge aanpak van de drugmaffia en de drughandel, gekoppeld aan zware straffen. Enkel
zware celstraffen, hoge boetes en het in beslag nemen van misdaadgeld zijn doeltreffend.
Drughandelaars van vreemde oorsprong al dan niet legaal in het land, moeten onmiddellijk het
land worden uitgezet. De oprichting van een gemeenschappelijke recherche bij lokale en federale
politie is noodzakelijk. Kleinere politiekorpsen moeten worden versterkt om weerstand te kunnen
bieden aan druggerelateerde problemen. Elke stedelijke politiezone moet een drugpreventieteam
krijgen. Samenwerking tussen politie, staatsveiligheid, fiscus, handelsregister, sociale inspectie,
enz… zijn belangrijk om de inkomsten van de georganiseerde misdaadbenden op te sporen en in
beslag te nemen;
-  aandacht voor de verhoging van de weerbaarheid : de kleine druggebruiker is weliswaar geen
crimineel maar hij of zij moet er wel op geworden gewezen dat druggebruik maatschappelijk niet
aanvaardbaar is en moet ook meer bewust worden gemaakt voor de gevaren van druggebruik;
-  meer aandacht voor hulpverlening : iedereen, moet de kans krijgen om zijn verslavingsprobleem
aan te pakken. Belangrijk hierbij is de aanpak van de wachtlijsten en de organisatie van een zorg
op maat;
-  ondersteuning van de ouders van drugsverslaafde jongeren. Hierbij is er dringend nood aan meer
gespecialiseerde opvangplaatsen;
-  een nultolerantie van druggebruik in het verkeer door de verplichte uitvoering van de
speekseltest;
-  drugsvrije scholen door drugscontrole op school;
-  preventie is belangrijk : scholen en leerplannen moeten meer aandacht besteden aan de
drugproblematiek. Bij preventiecampagnes moet expliciet gewezen worden op de
gezondheidsrisico’s en verslavende effecten van de zogenaamde softdrugs. Vanaf het lager
onderwijs dienen er ontradingscampagnes te worden gevoerd. Directies moeten de mogelijkheid
krijgen om drugstest te laten uitvoeren door de’ politie op school;
-  bij iedere manifestatie die op welke wijze dan ook gesteund wordt door de Vlaamse overheid of
die plaatsvindt in eigendommen van de Vlaamse overheid moet de wet wordt nageleefd en dit
moet door de Vlaamse overheid ook als dusdanig worden gecontroleerd;
-  geen forum voor voorstanders van drugsgebruik in publicaties die gesponsord worden door de
Vlaamse Gemeenschap;
-  ouders, leerlingen en leerkrachten moeten degelijke informatie krijgen over drugs en de
symptomen van druggebruik. Er moet vlugger werk worden gemaakt van de bekendmaking van
nieuwe drugs en dit op grotere schaal. Onaangekondigde drugstest in scholen moeten minstens
ter gelegenheid van het medisch schoolonderzoek absoluut mogelijk worden gemaakt;
-  de overheveling van de volledige gezondheidszorg naar de gemeenschappen;
-  een verdere uitbouw van de preventieve gezondheidszorg en de jeugdgezondheidszorg in
Vlaanderen met een belangrijke rol voor de huisartsen;
-  de eerstelijnsarts dichter betrekken bij het preventiebeleid naar darmkanker;
-  meer algemene informatie over het voorkomen en de gevolgen van diabetes waarbij de scholen
en ouders moeten worden betrokken;
-  dringend meer investeringen in wetenschappelijk onderzoek naar de oorzaken en behandeling
van CVS;
-  het ontwikkelen van een structurele visie op het gewenste aanbod binnen de palliatieve functie in
Vlaanderen en een structurele oplossing voor de palliatieve dagcentra


VII.Financiën
-  een uitbreiding van deze korting tot de lagere inkomensgroepen;
-  de vergelijking tussen de kostprijs van de alternatieve financiering en die van de klassieke
financieringsmechanismen moet door de Vlaamse Regering grondiger worden onderzocht en hieruit
moeten de juiste conclusies worden getrokken;
-  de volledige vrijstelling van successierechten voor nalatenschappen in rechte lijn en tussen
echtgenoten en samenwonenden;
-  voor erfenissen tussen alle andere personen een sterk verlaagd tarief van 7%;
-  de volledige vrijstelling van een belasting op het schenken van privé-goederen;
-  de uitbreiding van de vrijstelling van successierechten ten voordele van de langstlevende partner tot
de volledige nalatenschap;
-  aan ‘gezinswoning’ een ruimere invulling geven, zodat partners die een woning bezitten, maar er niet
in verblijven, evenmin successierechten moeten betalen;
-  de invoering van - overeenkomstig de termijn van meeneembaarheid van registratierechten - een
meeneembaarheid van de vrijstelling van successierechten van maximum twee jaar tussen de verkoop
van de oude gezinswoning en de aankoop van een nieuwe;
-  het optrekken van het maximum meeneembare bedrag aan registratierechten tot 20.000 euro;
-  het waarborgen van de meeneembaarheid van aanvullende registratierechten;
-  de afschaffing van registratierechten op de verdeling van een woning bij echtscheiding;
-  voor de enige woning de hypotheekrechten afschaffen;
-  deze maatregel combineerbaar maken met de meeneembaarheid van registratierechten, zodat
voormalige eigenaars eveneens kunnen genieten van dit voordeel;
-  deze vermindering ook toepassen voor mensen die reeds vóór 1 januari 2009 een bouwgrond of een
woning in hun bezit hadden en nu een hypotheek wensen af te sluiten voor bouwen of verbouwen;
-  de overheveling naar Vlaanderen van de inning van de verkeersbelasting zonder deze later te
koppelen aan een ecoscore;
VIII. Ondernemend Vlaanderen
-  de overheveling naar de gewesten van alle sociaal-economische en fiscale bevoegdheden;
-  bijkomende initiatieven om Vlaams kapitaal aan te trekken;
-  de oprichting van een volksbank of een algemene participatie- en investeringsmaatschappij met
Vlaams spaargeld voor Vlaamse projecten;
-  vetorecht van de Vlaamse overheid tegen fusies of overnames die de belangen van Vlaanderen en
de Vlaamse bevolking kunnen schaden.
-  het behoud van een stevige productie-economie in Vlaanderen met een hoge toegevoegde
waarde;
-  ernstig onderzoek naar de mogelijkheid van een eigen Vlaamse autoproduktie;
-  de koppeling van de stedenbouwkundige en socio-economische vergunning, m.a.w. grote
winkelvestigingen integreren in de ruimtelijke ordening, met kernwinkelgebieden en aangepaste
afbakening van kleinhandelszones;
-  regionalisering van de wet op de handelsvestigingen;
-  de invoering van een Vlaams Steunfonds voor Zelfstandigen dat gedurende een jaar een
aanvullende uitkering waarborgt;


-  een ecologiepremie voor patrimoniumvennootschappen die milieuvriendelijke investeringen
doen;
-  de lijst van technologieën die in aanmerking komen voor steun uitbreiden met ook in KMO’s
haalbare milieuvriendelijke technieken
-  de VDAB moet nog meer een ondernemersgerichte organisatie worden;
-  de loonkost van oudere werknemers verlagen;
-  toepassing door Vlaanderen van een netto loonindexering om de koopkracht te vergroten en het
overheidsbeslag op lonen in de hand te houden.
-  De snelle sanering van brownfields om ze ter beschikking te kunnen stellen van kandidaatondernemers
en een financiële tussenkomst van de overheid in saneringskosten van KMO’s die
kampen met verontreinigde terreinen;
-  de reeds bestemde bedrijventerreinen versneld bouwrijp maken;
-  oplossingen voor zonevreemde bedrijven binnen de 2 jaar finaliseren;
-  uitspraak over de aanvraag tot planologisch attest van een zonevreemd bedrijf binnen de 4
maanden;
-  de reconversie van oude militaire kazernes naar bedrijventerreinen voor KMO’s:
-  de verdere uitbreiding en verhoging van de waarborgregeling voor banken en kredietverschaffers;
-  de ruimere promotie van de winwinlening voor starters en de ondernemerschapsportefeuille
BEA (Budget voor Economisch Advies);
-  het vereenvoudiging van het systeem van de ecologiepremie (waarbij de starter gemakkelijker
vooraf kan bepalen of de onderneming aan welbepaalde criteria voldoet (een meer rechtszeker
systeem van steunverlening);
-  de oprichting van een financieringsagentschap voor KMO’s – als dochter van de
Participatiemaatschappij Vlaanderen – en dit ter vervanging van alle andere reeds lopende
fondsen en subsidiëringsstelsels;
-  de afschaffing van taksen die zelfs hun administratieve kostprijs niet dekken en de bundeling van
de overige KMO-relevante belastingen.
-  de tewerkstellingsvoorwaarde voor vrijstelling van successierechten bij de vererving van familiale
bedrijven schrappen;
-  in het kader van het rookverbod de afschaffing van de 33%-drempel (omzetregel) en uitwerking
van equivalente regels voor alle horecazaken die eten opdienen;
-  een tewerkstellingsbeleid dat gericht is op de dienstverlenende sectoren waarbij jongeren de
gelegenheid krijgen om in de horecasector “werken” en “leren” te combineren. Een dergelijke
aanpak veronderstelt wel ondersteuningsmaatregelen voor de werkgever en een uitbreiding van
het aanbod van werkervaringsprojecen en bijscholingen;
-  de promotie van het technisch en beroepsonderwijs in de horecasector en het wegwerken van de
financiële drempels voor ouders bij de inschrijving in een hotelsector
-  dat de VDAB een sectorale horecavisie ontwikkelt en in uitvoering van deze visie in overleg met
de sociale partners uit de horecasector actieplannen opstelt;
-  sectorspecifieke tewerkstellingsmaatregelen door o.a. het wegnemen van de druk op de loonkost
en een vermindering van de administratieve lasten
-  de mogelijkheid voor restaurants en eetcafés om rookkamers in te richten;
-  de keuzevrijheid voor de uitbater van een drankcafé om zijn zaak al dan niet rookvrij te maken;
-  de verlaging van het BTW-tarief voor de horeca van 21% naar 6% waarbij deze ook voor de
cafés moet gelden;
-  volledige vrijheid van de wijze van betalen : geen verplichte elektronische betalingen;


-  een volledige fiscale aftrekbaarheid van restaurantkosten in plaats van de huidige aftrekbaarheid
van 69%;
-  de regionalisering van alle beleidshefbomen om deze hervormingen in Vlaanderen te kunnen
doorvoeren; de beëindiging van de Vlaamse samenwerkingsakkoorden met het federale niveau en
dus de volledige regionalisering van de sociale economie;
-  een specifieke invulling van sociale economie in een sterk competitieve Vlaamse economische
context;
-  een betere samenwerking tussen de onderwijs- en onderzoeksinstellingen en de bedrijfswereld;
-  het dringend uitwerken van een nieuwe benadering van het stelsel van steun voor innovatie;
-  de volledige regionalisering van alle bevoegdheden in het wetenschapsbeleid;
-  de doelgerichte ondersteuning van onze KMO’s door Flanders Investment & Trade (FIT) en
door het Vlaams Agentschap voor Internationaal Ondernemen (VAIO); wij denken ondermeer
aan subsidiëring van de deelname aan beurzen, maar ook aan steun voor de uitvoering van
haalbaarheidsstudies, marktonderzoeken en zelfs demonstratieprojecten.
IX. Onderwijs
-  scholen in het vrije net hebben het recht om leerlingen of leerkrachten, die zich niet aansluiten bij het
pedagogisch en/of religieus project van de school – en zich bijgevolg niet schikken naar de essentiële
voorschriften – te weigeren en/of uit te sluiten;
-  een totaalverbod op hoofddoeken in het onderwijs, noch voor leerlingen, zowel voor leerlingen, als
voor leerkrachten;
-  een inschrijvingsstop voor leerlingen met een niet-Vlaamse culturele achtergrond, indien het aantal
allochtone leerlingen de draagkracht van de school dreigt te overbelasten;
-  elk doelgroepenbeleid in het onderwijs moet worden stopgezet. Wél is er nood aan een degelijk
zorgbeleid voor àlle leerlingen, waardoor ook voor o.a hoogbegaafden een beleid op maat van de
leerling kan uitgewerkt worden.
-  een onderwijsfinanciering die gericht is op de praktijk en in overeenstemming met de reële noden
omdat goed onderwijs niet “maakbaar” is door de overheid. De financiering moet bijgevolg
losgekoppeld worden van de politiek correcte, maar onderwijskundig irrelevante factoren waarop zij
nu gestoeld is;
-  een zo groot mogelijke kosteloosheid van het leerplichtonderwijs;
-  de afschaffing van de maximumfactuur in het leerplichtonderwijs.
-  Nederlands is op alle onderwijsniveaus de onderwijstaal; wij verzetten ons dan ook tegen de
sluipende invoering van het Engels als onderwijstaal in het hoger onderwijs.
-  een taalbadklas voor kinderen die het Nederlands niet voldoende machtig zijn; dit op basis van een
taaltest die peilt naar de kennis van het Nederlands op de overgang van kleuter- naar lager onderwijs
en van lager naar secundair onderwijs;
-  het onderricht van (vreemde) talen opnieuw waarderen door aanpassing van eindtermen, met meer
nadruk op kennisverwerving;
-  het afschaffen van het faciliteitenonderwijs;
-  de initiële lerarenopleiding moet voorbereiden op kennis- en cultuuroverdracht;
-  een volledige hervorming van het eindtermenstelsel, met voldoende aandacht voor het belang van het
kennisaandeel;


-  het herstel van schoolautonomie om een voldoende streng, maar rechtvaardig en ondubbelzinnig
schoolreglement ook in de praktijk te kunnen afdwingen;
-  een kordate aanpak van geweld op school.
-  een ondubbelzinnige veroordeling van elke vorm van drugsgebruik op school én een streng optreden
t.o.v. leerlingen die gebruiken. Leerlingen die dealen, moeten onmiddellijk van school worden
gestuurd;
-  een financieringssysteem dat gekoppeld is aan objectieve parameters (het aantal studenten, de reële
studiekost, de infrastructuur, …);
-  een versterking van de eigenheid van de Vlaamse opleidingen, om zo niet alleen onze internationale
concurrentiepositie veilig te stellen, maar tevens de huidige kwaliteit te behouden;
-  de uitbouw van een autonoom stelsel van sociale voorzieningen aan de hogescholen, met een degelijk
personeelsstatuut voor de medewerkers en gestuurd door een sociale raad, die evenredig is
samengesteld uit studenten en hogeschoolpersoneel;
-  verlaging van de planlast voor leerkrachten;
-  de nodige administratieve omkadering, zodat schooldirecties en leerkrachten zich op hun kerntaak
kunnen toeleggen;
-  aanpassing van de lonen aan het werkvolume en aan de belangrijke maatschappelijke rol van
leerkracht of schooldirecteur: de leraar dient opnieuw te worden erkend als lesgever, de directeur als
professioneel leider van het schoolteam;
-  volwaardige (ortho-)didactische opleiding voor leerkrachten om alle leerlingen in de klas optimaal te
kunnen begeleiden;
-  permanente bijscholingsmogelijkheden voor alle leerkrachten;
-  geen hervormingen meer die van boven af opgelegd worden;
-  een grondige evaluatie, bespreking en bijsturing van de voorliggende plannen m.b.t. het leerzorgkader
met alle betrokkenen.
X. Sociale Huisvesting en Stedenbeleid
-  ambitieuze streefcijfers in de sociale woningbouw en een overeenkomstig bouwbeleid, waarbij de
regering durft denken op termijn van een generatie;
-  de verhoging van het aanbod van sociale woningen;
-  de reorganisatie van de sociale huisvestingssector door middel van audits, fusies en depolitisering;
-  een aangescherpt leefbaarheidsbeleid in de sociale huisvesting;
-  de beperking van het aandeel niet-Europese allochtonen per sociale woonblok en woonwijk
overeenkomstig hun aandeel in stad of gemeente, maar met een maximumgrens van 10%;
-  de effectieve kennis van het Nederlands van sociale huurders in plaats van de loutere bereidheid
het Nederlands te willen leren;
-  huurprijsverhogingen moeten beperkt blijven tot de indexering en dienen in alle geval begrijpelijk
te zijn voor de sociale huurders zelf, net als alle andere aspecten van het sociaal tarief en zijn
berekening;
-  hard aanpakken door de overheid van fraude en onderzoek naar onroerende eigendommen en
inkomsten van allochtone sociale huurders in het land van herkomst;
-  een centraal en onafhankelijk informatiepunt voor sociale huurders;
-  een rol voor de steden en gemeenten bij de hervorming van de sociale huursector en de
huisvestingsmaatschappijen waarbij deze moeten optreden als regisseurs van het sociale


woonbeleid op hun grondgebied; m.a.w. sociale woonnood moet op maat van stad en gemeente
een antwoord krijgen.
-  de uitbouw ven een volwaardig Vlaams huursubsidiestelsel tegen het koopkrachtverlies van lage
inkomens;
-  huursubsidies alleen voor woningen die aan de minimumkwaliteitsnormen van de Vlaamse
Wooncode voldoen en afhankelijk van het inkomen en de gezinssituatie van de huurder;
-  herwerken van de stelsels van het VAP en de renovatiepremie tot één globaal en voor iedereen
rechtvaardig premiestelsel;
-  strenge beteugeling van fraude;
-  de uitbreiding van de controles van huurwoningen in slechte staat.;
-  veiligheid moet in onze steden een recht worden. De topprioriteit voor de overheid en de eerste
en belangrijkste voorwaarde voor het herstel van de leefbaarheid is het garanderen van de
veiligheid van de stedelingen en de bezoekers.
-  in de gettowijken moet onmiddellijk komaf worden gemaakt met de gedoogpolitiek ten aanzien
van illegaliteit, kleine criminaliteit en overlast.
-  in de steden moet werk worden gemaakt van een operatie ‘grote schoonmaak’, waarbij
stadsbestuur, politiediensten en parket nauw samenwerken in dossiers als de harde aanpak van de
straatcriminaliteit, waaronder de drughandel;
-  een strenge controle op allochtone vzw’s, die vaak opereren als dekmantel voor illegale
praktijken, een consequente controle op de toepassing van de wetgeving (sluiting,
handelspraktijken,…) door winkeluitbaters, een strenge aanpak van het sluikstortprobleem een
het nauwlettend opvolgen van de kwaliteit van de huurwoningen, gekoppeld aan een harde
aanpak van huisjesmelkerij;
-  meer blauw op straat. Om een doeltreffend veiligheidsbeleid te voeren is het nodig dat het
stedelijke politiekorpsen worden uitgebreid. Niet-politionele taken moeten waar mogelijk te
worden uitgevoerd door administratieve krachten. De politie dient zeer wijkgericht te werken,
zodat snel kan worden ingespeeld op de problemen in de betrokken wijken;
-  meer normbevestigend optreden. Wat kan en wat niet kan, moet duidelijker dan voorheen
worden omschreven. Hierbij dient gestreefd te worden naar een eenduidig normatief
referentiekader voor de hele stadsgemeenschap. In de steden dient een ‘Code van goed
nabuurschap’ in het leven worden geroepen, waarin de rechten en de plichten van de
stadsinwoner ondubbelzinnig worden vastgelegd.;
-  in steden met hoge concentraties niet-geïntegreerde allochtonen moet in het belang van de
leefbaarheid een inschrijvingsstop wordt uitgevaardigd voor allochtone nieuwkomers.
-  complementair aan de inschrijvingsstop dient er een kordaat cultuur- en assimilatiebeleid wordt
gevoerd, met het oog op de bestendiging van het Vlaamse karakter van de stedelijke wijken;
-  ernstig werk maken van de opwaardering van de huidige probleemwijken tot ‘heroplevingszones’.
Middenstanders en andere ondernemers die zich in een dergelijke ‘heroplevingszone’ vestigen,
moeten kunnen rekenen op bepaalde fiscale en andere tegemoetkomingen vanwege de overheid
(de stad, de Vlaamse overheid en de federale overheid), waardoor de nadelen waarmee zij
geconfronteerd worden door de vestiging in een probleemwijk worden gecompenseerd door
bepaalde voordelen.


XI.Ruimtelijke Ordening en Grond- en pandenbeleid
-  de actualisering, evaluatie en gedeeltelijke herziening van het RSV;
-  de vereenvoudiging en bespoediging van complexe planningsprocessen
-  de integrale schrapping van het concept “Vlaams Stedelijk Gebied rond Brussel”;
-  een ruimtelijke ordening op maat van de Vlaamse Rand, waarbij een duidelijk fysiek onderscheid
wordt behouden met Brussel, gekoppeld aan een krachtig Vlaams woonbeleid;
-  de snelle invoering van een Noodplan voor de Vlaamse Rand, dat zich toelegt op de opkoop en
renovatie van woningen en huizenrijen in de woonkernen, ten behoeve van Vlaamse gezinnen;
-  betaalbare gronden en woningen voor diegenen die niet in aanmerking komen voor sociale
huisvesting, ook in de verkavelingen die vallen onder het nieuwe grond- en pandendecreet.;
-  het sneller op de markt brengen van onbebouwde en in woonzones gelegen gronden in eigendom
van OCMW’s, kerkfabrieken, enz…
-  het uitreiken van vergunningen voor particuliere woningen mag niet achterblijven bij
infrastructuurprojecten;
-  de verjaringstermijn van de herstelvordering voor alle gebieden moet op vijf jaar wordt gebracht;
-  de depenalisering van het instandhouden van een bouwovertreding binnen ruimtelijk kwetsbaar
gebied waardoor ook in dit gebied de overtreding strafrechtelijk kan verjaren en waardoor ook de
verjaringstermijn voor de herstelvordering kan beginnen lopen;
-  de regularisatie van alle verjaarde bouwovertredingen;
-  niet de inschrijving in het bevolkingsregister één jaar voor de inwerkingtreding van het decreet moet
het het juridische ijkpunt vormen voor permanent bewonerschap, maar wel de inschrijving ten laatste
op de datum van de inwerkingtreding van het aanpassings- en aanvullingsdecreet;
-  een uitdoofbeleid in plaats van herhuisvestingsbeleid voor weekendverblijven waarvoor geen
planologische oplossingen mogelijk blijken;
-  planologische oplossingen voor clusters van weekendverblijven in kwetsware gebieden;
-  de Vlaamse economische structuur moet worden voorzien van voldoende open bedrijventerreinen
voor een variëteit aan ondernemingen en projecten;
-  zoveel mogelijk planologische oplossingen voor zonevreemde bedrijven;
-  een maximale en versnelde ontwikkeling van verlaten en gesaneerde bedrijventerreinen;
-  bij de zoektocht naar nieuwe terreinen moet rekening worden gehouden met de leefbaarheid en de
draagkracht van de omgeving, zeker op het vlak van mobiliteit;
-  een oververzadiging in de regio Zaventem moet worden vermeden;
-  de oordeelkundige inplanting van windturbines in het vlakke Vlaanderen met bundeling in
industriegebieden, langs lijninfrastructuur (o.a. hoofdwegennetwerk en structurerende
waterwegen/kanalen) en randstedelijke omgeving;
-  niet alleen aandacht gaat naar mogelijke geluidshinder, veiligheid, vogeltrek en luchtvaart, maar
bovendien naar landschappelijke inpasbaarheid van windturbines; vooral de provincies moeten hier
hun verantwoordelijkheid nemen.
-  windturbines mogen verhoudingsgewijs niet zwaarder doorwegen in de Vlaamse inspanningen dan
andere vormen van hernieuwbare energie, zoals zonne-energie;
-  de decretale mogelijkheid voor steden en gemeenten om bouwvoorschriften in ruimtelijke
uitvoeringsplannen (RUP’s) en bijzondere plannen van aanleg (BPA’s) dusdanig juridisch te
onderbouwen, dat zij toelaten niet-Westerse bouwvormen, zoals bijvoorbeeld minaretten, uit te
sluiten;
-  stedenbouwkundige maatregelen die het aantal schotelantennes in het straatbeeld van bepaalde
wijken of stadsdelen beperken;


XII. Leefmilieu
-  een coherente Vlaamse visie op de financiering van het waterbeleid en op wat een verantwoord
kostenplaatje voor de waterdiensten mag zijn;
-  een tarievenstop in afwachting van afdoende controle door de nieuwe prijsregulator voor
waterdiensten;
-  de Vlaamse overheid moet nog meer inspanningen doen om aan de Europese Kaderrichtlijn
Water te voldoen. De financiering van dit waterbeleid moet zoveel mogelijk gebeuren via
algemene middelen;
-  de gemeenten moeten zoveel mogelijk de kosten van de waterzuivering gelijk houden voor alle
inwoners;
-  de gemeenten moeten via substantiële subsidies desgevallend burgers ondersteunen bij de
installatie van de gescheiden afvoer.
-  de steden en gemeenten moeten infrastructurele maatregelen nemen tegen fijn stof door het
vervangen van verkeersdrempels door andere verkeersremmers, omdat is gebleken dat drempels
een belangrijke bron van verhoogde uitstoot van fijn stof zijn;
-  een forse subsidiëring door de Vlaamse overheid van de uitrusting met een roetfilter van
dieselwagens gebouwd tussen 2000 en 2005;
-  de volledige financiering door het Vlaams Gewest van geluidsschermen in plaats van de kosten
deels op de steden en gemeenten af te wentelen;
-  de verlaging van de norm van 80 decibel omdat blijkt dat zelfs 65 decibel als zeer hinderlijk wordt
ervaren;
-  leefmilieugerelateerde maatregelen voor het verkeer moeten steeds gestoeld zijn op een maximaal
draagvlak bij de automobilisten en andere weggebruikers;
-  Vlaanderen helt het veralgemeend gebruik van waterstof in de transportsector bevorderen;
-  steden en gemeenten vullen hun bevoegdheden om toezicht te houden op de naleving van de
milieuwetgeving effectief in;
-  gemeentelijke milieuambtenaren zetten een structureel overleg op;
-  het aanwenden van Best Bruikbare Technologie en principes van energie-efficiëntie;
-  inspanningen voor recyclage van bodemassen;
-  een degelijk behoefteonderzoek naar de noodzakelijke verwerkingscapaciteit in de
afvalverwerking;
-  grotere financiële inspanningen van de Vlaamse overheid voor de (her-)ontwikkeling van
brownfields;
-  veroudering en kwaliteitsverlies van het Vlaamse bedrijventerreinareaal voorkomen door een
doorgedreven preventief beleid;
-  de oprichting van een fonds voor lekkende stookolietanks.
-  de overheveling van alle resterende federale bevoegdheden inzake afval en milieu naar
Vlaanderen.


XIII. Openbare Werken en Havenbeleid
-  de volledige invulling van de ontbrekende Vlaamse verkeersschakels, volgens de principes van
behoorlijk bestuur en dus zonder de kosten onnodig te laten oplopen;
-  de voltooiing (sluiten van) de Brusselse Ring ten zuiden van Brussel;
-  het vereenvoudigen van de lange, wettelijk opgelegde procedures zoals MER, GRUP, PAC,
onteigeningen, enz…
-  een zo snel mogelijke oplossing voor het duurzaam verhogen van de mobiliteit rond Antwerpen
via een meer noordelijke sluiting van de Ring (alternatief tunnel-tracé) waarbij de Kennedytunnel
meer wordt ontlast en de Liefkenshoektunnel meer wordt benut;
-  afschaffing van de tolheffing in de Liefkenshoektunnel;
-  zo snel mogelijk een gemeenschappelijke hinterlandstrategie voor de Vlaamse zeehavens;
-  voldoende financiële middelen voor een toekomstgerichte en economisch verantwoorde
maritieme toegankelijkheid van de Vlaamse zeehavens;
-  het stimuleren van de tewerkstelling in de haven;
-  nog meer versterking en coördinatie van de buitenlandse promotie van onze havens;
-  het behoud van Doel als woondorp in afwachting van een definitieve beslissing over de ligging en
realisatie van het Saeftinghedok;
-  havengerelateerde natuurcompensaties mogen niet enkel in het Waasland worden gerealiseerd;
-  dat de Ijzeren Rijn binnen de vooropgestelde tijdstippen gerealiseerd moet worden en dat dit
geen meerkosten voor België (en dus ook Vlaanderen) mag veroorzaken
-  dat de obstructiepolitiek vanuit Franstalige hoek tegen de luchthaven van Zaventem een einde
neemt;
-  dat bij de economisch ontwikkeling van de luchthavenregio rekening wordt gehouden met de
draagkracht van de ruime omgeving en dat een oververzadiging wordt vermeden;
-  een doordachte aanpassing van de Ring, onder meer via een voltooiing van de zuiderring;
-  een evenwichtige oplossing voor de geluidshinder, waarbij de overlast op een rechtvaardige wijze
gespreid wordt, met gelijke windnormen voor de startbanen, eerlijke geluidsnormen en een
transparant controlesysteem;
-  dat de efficiëntie en doelmatigheid van de algemene werking en organisatie van AWV scherp
wordt afgetoetst aan de beheersovereenkomst tussen AWV en de Vlaamse Regering;
-  een verdere inhaalbeweging bij de budgetten voor en de effectieve realisatie van het
wegenonderhoud;
-  een verdere evaluatie van de huidige werking van de administratie Wegen en Verkeer op basis van
de beheersovereenkomst met de Vlaamse Regering;
-  het versneld wegwerken van alle “zwarte verkeerspunten”;
-  een selectievere en meer oordeelkundige plaatsing van flitspalen in Vlaanderen;
-  een betere spreiding van het zware verkeer op onze wegen door een versoepeling van de
arbeidsuren doorheen de logistieke keten (onder meer een verruiming van de laad- en losuren);
-  het toelaten van wegtransporten met langere vrachtwagens of ecocombi’s, die tot 40% meer
lading kunnen vervoeren dan de huidige vrachtwagens in Vlaanderen;
-  extra betoelaging van het Fietsfonds om het fietsroutenetwerk te vervolledigen;
-  de toename van het aantal binnenvaartterminals en kaaimuren voor containeroverslag;


-  de modernisering van het Albertkanaal, de Van Cauwelaertsluis en de Royerssluis, verbreding van
het Schipdonkkanaal, aanpassing van de Dender tussen Aalst en Dendermonde, nieuwe sluizen
voor de Bovenschelde;
-  een inhaalbeweging bij het baggeren om de aanslibbing van waterwegen tegen te gaan waarbij
voldoende opslagplaats voor de baggerspecie noodzakelijk is;
-  meer financiële steun voor het onderhoud en de modernisering van de huidige vloot van
binnenschepen;
-  valorisatie van de toeristisch-recreatieve en utilitaire (woon-werkverkeer) potentialiteiten van
“trage wegen” mits de aanwezigheid van een lokaal draagvlak bij de aangelanden en eigenaars;
XIV.Mobiliteit
-  een efficiënter openbaar vervoer waardoor het aandeel van De Lijn in de globale mobiliteit hoger
komt te liggen. Het aanbodgericht denken moet plaats ruimen voor meer vraaggericht denken;
-  een structurele verbetering van de kostendekkingsgraad in het licht van de houdbaarheid van de
financiering van het openbaar busvervoer;
-  meer transparantie vanwege De Lijn over de efficiëntie van haar vervoersprestaties;
-  de zorg voor een efficiënte inzet van middelen als belangrijkste uitgangspunt bij de uitvoering, de
opvolging en de bijsturing van de beheersovereenkomst tussen het Vlaams Gewest en de
VMM/De Lijn;
-  het bevorderen van de betaalbaarheid door de ontwikkeling van één enkel ticket voor alle vormen
van openbaar vervoer en gezinskorting voor gezamenlijke verplaatsingen van verschillende
gezinsleden;
-  geen verdere doortrekkingen van tramlijnen zoals deze opgenomen zijn in het ruimtelijk
structuurplan Antwerpen.;
-  een politionele Bus-Tram en Metrobrigade die voltijds toezicht houdt op het openbare vervoer;
-  een centraal meldpunt voor overlast en geweld op trams en bussen van De Lijn. Op die manier
kunnen de busgebruikers laagdrempelig hun klachten uiten en kan De Lijn veel sneller inspelen
op problemen. Bovendien zijn lang niet alle verzuchtingen van strafbare aard en kan de bevolking
op deze manier voorstellen doen, problemen signaleren, enz.;
-  versnelde installaties van camera’s (niet alleen op de bussen maar ook aan bepaalde risicovolle
bushaltes die door een dispatching ook effectief worden beheerd);
-  geen vergroening van het eurovignet voor vrachtwagens en geen “slimme” kilometerheffing die
de transportkosten van de handelssector ernstig zullen doen stijgen;
-  een wegenvignet voor de buitenlandse gebruikers van ons wegenvignet;
-  versnelde kwaliteitsverhoging van snelwegparkings met de nadruk op hygiëne en veiligheid;
-  camerabewaking om de veiligheid te verhogen;
-  capaciteitsverhoging van het aantal parkeerplaatsen voor vrachtwagens met een derde tot de
helft.;
-  het perfect onderhoud en degelijke reparaties van het gehele bussenpark van De Lijn;
-  de aanwerving van voldoende technisch personeel;
-  een zo groot mogelijke verspreiding van een voordeelcalculator waarmee elke potentiële
‘carpooler’ het economische en het ecologische voordeel van carpoolen in zijn of haar situatie
kan berekenen;


-  verhogen van de kwaliteit van de carpoolparkings;
-  promotiecampagnes binnen bedrijven en aandacht voor de toegankelijkheid van carpoolparkings
voor fietsers en voetgangers;
-  infrastructurele maatregelen die de veiligheid in zone-30’s verhogen;
-  maximale aandacht voor de belangen van de kwetsbare weggebruikers bij de (her)aanleg van
wegen;
-  een optimalisering van het meldpunt voor fietspaden en duidelijk aanbrengen van het
telefoonnummer van het meldpunt ter hoogte van de fietspaden;
-  meer veilige schooltrajecten en begeleiding door vrijwilligers op weg naar school en naar huis;
-  een budget voor de verzekering van deze vrijwilligers;
-  de uitbouw van een bewegwijzerd en gps-gestuurd routenetwerk voor doorgaand vrachtverkeer;
-  onderzoek naar de haalbaarheid van subsidiëring van de dodehoekspiegels, temeer daar Europa
de verplichting voor nieuwe vrachtwagens al heeft opgelegd.
-  permanente verkeersveiligheidseducatie voor alle leeftijdsgroepen;
-  de verdere verankering van een aangepaste verkeers- en mobiliteitseducatie tijdens de lesuren en
dit in de verschillende niveaus van het secundair onderwijs;
-  de bestendiging via structurele middelen van “Rijbewijs op School” als voorbereiding op het
theoretisch examen en als eerste stap naar een gratis, professionele basisrijopleiding voor
jongeren waarbij met begeleiding van de Vlaamse Stichting Verkeerskunde jongeren ook via de
school zullen kunnen worden ondersteund in de praktische rijopleiding
XV. Energie
-  de volledige regionalisering van het energiebeleid;
-  een écht vrije markt, ook voor energieproductie;
-  afbouw van het feitelijke Electrabel-monopolie inzake elektriciteitsproductie.
-  betaalbare energie : daling van het BTW-tarief op gas, steenkool, stookolie en elektriciteit van 21
naar 6 %.
-  het verzekeren van bevoorradingsonafhankelijkheid en -zekerheid;
-  een volwaardige ombudsdienst voor klachten over leveranciers en netbeheerders;
-  de hervorming van het ETS-systeem omdat voor onder meer de chemiesector het in de toekomst
verplicht kopen van certificaten een grote bijkomende productietaks zal zijn;
-  dat verplichte investeringen door de industrie ten gunste van het milieu steeds worden afgewogen
tegen de draagkracht van de Vlaamse industrie door energie-efficiëntie te belonen, -inefficiëntie
te bestraffen en investeringen aan te moedigen;
-  geen bijkomende kosten voor de consument tengevolge van de Europese uitstootnorm van 
130
gram CO2 voor personenwagens;
-  het minderverbruik van 30% energie tegen 2020 van de Vlaamse gezinnen mag de kosten voor de
gezinnen van condensatieketels, hoogrendementsglas en dakisolatie niet uit de pan doen rijzen;
-  speciale aandacht naar oudere mensen, die vaak in weinig energiezuinige woningen wonen;
-  de toename van de premie voor energiebesparende investeringen voor de laagste inkomens en
beschermde afnemers van energie;


-  effectieve en doordachte maatregelen die leiden tot een toename van het aandeel hernieuwbare
energiebronnen en groene stroom, maar wel met realistische doelstellingen tegen 2020 én vooral
op maat van Vlaanderen;
-  een oordeelkundige inplanting van windturbines die beperkt blijft tot zeehavens en
industriegebieden waarbij open ruimte-gebieden worden gevrijwaard van windturbineparken
-  de volledige herziening van het stelsel van de groenestroomcertificaten en voldoende nadruk op
besparing van energie (energie-efficiëntie);
-  een grotere versterking van het biobrandstoffenbeleid waarbij een volwaardige
biobrandstoffenmarkt wordt uitgebouwd;
-  het operationeel blijven van alle kerncentrales die aan de internationale veiligheidscriteria
beantwoorden, m.a.w. behoud van de kernenergie in Vlaanderen en onmiddellijke intrekking van
de beslissing tot sluiting van de kerncentrales vanaf 2015;
-  krachtige ondersteuning van het onderzoek naar de kerncentrales van de vierde generatie;
-  in ruil voor het openhouden van de kerncentrales moet GDF Suez een concessievergoeding
betalen die ten goede komt aan technologische innovatie, hernieuwbare energieproductie, sociale
tarieven en algemene energie-efficiëntie;
-  de versnelde omschakeling van luchtvaart, scheepvaart en wegtransport op waterstof;
XVI. Landbouw, jacht, platteland en Visserij
-  de overheveling van alle federaal gebleven landbouwbevoegdheden naar Vlaanderen waarbij ook de
bevoegdheid inzake landbouwrampen en het Belgisch Interventie- en Restitutiebureau (BIRB);
-  de overheveling van de onteigeningsbevoegdheid en de uitbouw van de Vlaamse Comités tot
aankoop;
-  de overheveling van de pachtwetgeving
-  de structurele ondersteuning via het Vlaams Landbouwinvesteringsfonds van de Vlaamse land- en
tuinbouw, met inbegrip van steunmaatregelen voor investeringen in de biologische
landbouwsector;
-  dat de Europese landbouw zich profileert als producent van hoogwaardige producten;
-  dat de bezorgdheid over voedselzekerheid centraal staat in de toekomstige debatten over het
Europese landbouwbeleid;
-  dat in het licht van de wispelturige internationale land- en tuinbouwmarkten een omvorming wordt
doorgevoerd van de inkomenssteun voor landbouwers naar flexibele vangnetten die de stijgende
productiekosten helpen compenseren;
-  het behoud van de melkquota, maar in het licht van de afschaffing van deze quota de installatie van
een interprofessionele structuur van melkveehouders;
-  het sneller toekennen door de Mestbank van mestverwerkingsrechten;
-  de aanpassing van het mestdecreet aan de specificiteit van poldergronden en aan extreme weers- en
groeiomstandigheden;
-  het treffen van maatregelen om nitraatmeetfouten die vooral nadelig zijn voor kleine en smalle
percelen te voorkomen.
-  een gunstig investeringsklimaat voor de productie van hernieuwbare niet-voedingsgrondstoffen;
-  het effectief instellen van periodes, occasioneel of regelmatig van gecontroleerde ‘bijzondere
bejaging’ door jagers of wildbeheerseenheden om de uitdunning van schadelijke diersoorten
doelmatig en efficiënt te organiseren;


-  de participatie van de jachtsector en wildbeheerseenheden bij de opstelling van de ‘doelstellingen
natuur’ voor alle Vlaamse Natura 2000-gebieden;
-  Het bouwen van en stormstuw in plaats van de aanleg van bijkomende overstromingsgebieden in
het Scheldebekken
-  Het stopzetten van de bijna permanente bestemmingswijzigingen van landbouwgrond in
natuurgebied;
-  de nood aan voldoende gemeenschapsvoorzieningen en buurtwinkels, het onderhoud van
plattelandswegen, dorpskernhernieuwing en de tewerkstellingsmogelijkheden op het platteland
moeten gezien de geringe bestuurskracht van kleine landbouwgemeenten nog meer aandacht
krijgen. Dit betekent volgehouden aandacht voor de fiscale en algemeen financiële draagkracht van
vele plattelandsgemeenten, die nog te vaak zelf moeten opdraaien voor hun leefbaarheid en de
verbreding van hun aanbod.
-  de verbreding van plattelandsactiviteiten (hoevetoerisme, plattelandslogies, paardenhouderij, enz…)
moet ook in het vergunningenbeleid zijn weerspiegeling vinden;
-  de versoepeling van de Europese regels voor visserij met verlaging van de financiële last voor de
reders om private investeerders ruimte te geven;
-  financiële steun voor reders en bemanning tijdens de ombouw van hun vaartuigen en het creëren
van mogelijkheden om de inspanningen van de reders te vertalen naar verkoopsargumenten die de
bewuste consument aanspreken (waarbij een vaartuig dat aan een duurzaamheidscore voldoet zijn
vis onder een nieuw kwaliteitslabel zou kunnen vermarkten);
-  de verzekering op lange termijn van voldoende motorvermogen voor reders die investeren;
-  het vrij maken van extra middelen binnen de VLAM voor de promotie van eigen vissoorten
waarbij de Vlaamse consument er van wordt doordrongen dat de Vlaamse vis een kwaliteitsproduct
is.
XVII. Cultuur, Media en Jeugd
-  een meer evenwichtige samenstelling van de advies- en beoordelingscomités in het kader van het
Kunstendecreet;
-  een grondig onderzoek of subsidies wel bij kunstenaars terechtkomen en niet bij niet artistiek
ondersteunend personeel;
-  de vertaling in beheersovereenkomsten tussen cultuurhuizen en de overheid dat meer repertoireen
variététheater aan bod zal komen;
-  de depolitisering van cultuurhuizen;
-  de naleving door de KVS van de taalwetgeving;
-  de verdere uitbouw van subsidiestromen via Cultuurinvest en tax-shelter-maatregelen in culturele
domeinen waar dit nu nog niet voor de hand ligt;
-  het ondertekenen van een cultureel verdrag met de Franse Gemeenschap is onbespreekbaar,
zolang de Franstaligen zich blijven bemoeien met cultuur in Vlaanderen;
-  de oprichting van een Vlaamse Vaste Nationale Cultuurpactcommissie;
-  meer openheid in de sector van de amateurkunsten en een gedereguleerd beleid dat meer vanuit
de basis vertrekt;
-  geen herhaling meer van de onwaardige discussies over aankoop van het schilderij van Adriaan
Brouwer door een proactief beleid in het kader van het Topstukkendecreet;


-  de actieve ondersteuning van zowel het boek als de kwaliteitsboekhandel in Vlaanderen door
onder meer de vaste boekenprijs;
-  actieve en preventieve rol van de VRM in de vrijwaring van objectieve berichtgeving;
-  sancties bij het overtreden van de regels betreffende onpartijdigheid en neutraliteit, bijvoorbeeld
het intrekken van de overheidsdotatie;
-  annulering van de beleidsnota ‘De VRT en de democratische samenleving,’ die aan journalisten
de uitdrukkelijke opdracht meegeeft het Vlaams Belang niet te behandelen als een normale
politieke partij;
-  een maandelijks overzicht voor de voorzitter van het Vlaams Parlement van welke partijen hoe
vaak en hoe lang op de nationale en regionale omroepen aan bod kwamen;
-  een doorzichtige en transparante financiering van de VRT;
-  een zuivere financiering van de openbare omroep zonder publiciteitsinkomsten en sponsoring;
-  ondubbelzinnige afspraken inzake onkostennota’s, hotel-, restaurants- en representatiekosten;
-  jaarlijkse doorlichting van de uitgaven van de VRT door het Rekenhof.
-  een minimum van 50% uitgezonden Vlaamse tv-producties;
-  een 20%-norm voor uitgezonden Nederlandstalige muziek per VRT-radiostation en per tijdsblok
overdag en ’s nachts;
-  een digitaal radiostation dat enkel Nederlandstalige muziek uitzendt;
-  op korte termijn een volledige ontsluiting voor alle Vlamingen van dit archief;
-  binnen het totale lessenpakket aandacht voor digitale en andere media via verplichte mediaeducatie
in alle richtingen van het secundair onderwijs;
-  de uitwerking van categorieën waarin alle mediaproducten - dvd’s, computerspelletjes, maar ook
digitale tv-gidsen - een plaats kunnen krijgen;
-  de mogelijkheid een kinderslot te activeren voor bepaalde leveranciers van digitale televisie;
-  financiële ondersteuning van projecten inzake media-opvoeding en bewustmaking van ouders en
kinderen voor wat betreft o.a. veilig internet en reclamebewustzijn, ondermeer via het sociocultureel
werk en de school;
-  een verbod op reclame die schadelijk kan zijn voor kinderen (alcohol, tabak, …) rond de
kinderprogramma’s, en een verbod productplaatsing in kinderprogramma’s;
-  de verdere versterking van het PEGI-label;
-  een verplichte Europese gedragscode voor producenten van videospelletjes, handelaars en
eigenaars van internetcafés waardoor de verkoop van games kan worden afgestemd op het
PEGI-label;
-  een effectieve bestraffing voor diegenen die zich niet houden aan de gedragscode m.b.t. de
verkoop van games met een +16 o f+18 label aan jongere kinderen;
-  overheveling van de federale bevoegdheden voor telecommunicatie naar de gewesten;
-  via het mediadecreet dient voor de openbare zender dient een verbod op deelname van politici
aan programma’s andere dan informatie- en duidingsprogramma’s te worden ingevoerd;
-  multimediacheques en een sociaal internettarief voor mensen die het financieel moeilijk hebben;
-  geen indoctrinatie in het onderwijs;
-  geen gedoogbeleid van druggebruik en zerotolerantie voor drughandelaars;
-  ondersteuning van het traditioneel jeugdwerk;
-  depolitisering van de jeugdraad;
-  structurele financiële maatregelen om de veiligheid en basisvoorzieningen in jeugdinfrastructuur
aan te passen aan hedendaagse normen en verwachtingen;


-  een Vlaamse aansturing van de brandveiligheidsnormen, gekoppeld aan een voldoende financiële
ondersteuning en de voortzetting van een financieel impulsbeleid m.b.t. verenigingslokalen met
de focus op basisvoorzieningen;
-  een domeinoverschrijdend jeugdinformatiebeleid;
XVIII.Buitenlandse Beleid
-  een maximale invulling van het Vlaams buitenlands beleid, wat onder meer betekent dat de
Vlaamse Regering het initiatief moet nemen voor bijkomende ‘Vlaamse Huizen’ in het
buitenland, als embryonale ambassades van de toekomstige Vlaamse staat;
-  een actief en efficiënt optreden om de strategie van de Franstaligen te counteren, wanneer zij via
internationale instellingen Vlaanderen imagoschade trachten toe te brengen;
-  doorgedreven Vlaams-Nederlandse samenwerking;
-  de verdediging van de Vlaamse belangen, de nationale soevereiniteit, het zelfbeschikkingsrecht en
het respect voor de mensenrechten als basisprincipes van elk buitenlands beleid;
-  een confederaal Europa, waarbij de lidstaten hun soevereiniteit behouden;
-  de beperking van de EU tot naties die tot de Europese beschavingsgemeenschap behoren;
Turkije kan dus geen lidstaat worden.
XIX.Sport
-  de splitsing van de resterende unitaire sportfederaties in Vlaanderen;
-  de oprichting van een Vlaams nationaal voetbalelftal;
-  de oprichting van een Vlaams Olympisch Comité en een Vlaamse Olympische ploeg;
-  één aanspreekloket voor topsporters;
-  een afzonderlijk topsportinstituut;
-  evaluatie van de bestaande topsporttalentscholen;
-  grotere herkenbaarheid van Vlaanderen wanneer atleten deelnemen aan internationale en
nationale tornooien;
-  meer aandacht voor sport en bewegingsactiviteiten in de curricula van medische en
paramedische opleidingen;
-  op vrijwillige basis meer uren lichamelijke opvoeding aanvullend op de bestaande lesuren;
-  het BLOSO dient de voorwaarden te scheppen en te coördineren van het sportgebeuren met
in acht name van het subsidiariteitsprincipe;
-  het BLOSO dient de begeleiding van en de steun aan lokale en privé-initiatieven waar te
nemen;
-  het BLOSO moet een sportpromotiebeleidsplan met lange-termijn-visie opstellen;
-  het BLOSO dient binnen de Vlaamse Trainersschool (VTS) voor marktconforme honoraria
voor de medewerkers te zorgen;
-  de toepassing van de EU-regels inzake arbeidsvergunningen voor de sportsector;
-  de beperking tot 25 % van het aantal buitenlanders in een sportploeg die in competitie
uitkomt;


-  de reductie van het BTW-tarief voor sportinfrastructuur, sportmateriaal en sportbegeleiding
van 21% naar 6%;
-  de maximale ondersteuning van het vrijwilligerswerk in de sport;
-  het voorzien van voldoende ruimte in de gemeentelijke ruimtelijke structuurplannen voor
sport-en spelactiviteiten;
-  de verplichte opname in de Gecoro’s van een afgevaardigde van de gemeentelijke sportdienst
of sportraad;
-  het onderscheid tussen doping en medische verzorging wordt eenduidiger gemaakt;
-  de informatie voor niet- professionele sportbeoefenaars over de dopinglijst wordt verbeterd; 


