

Maatschappelijke zekerheid
CD & V 
Verkiezingsprogramma (deel 2) Maatschappelijke onderbouw 3D-plan

Inleiding. Maatschappelijke zekerheid
Dit is het tweede deel van ons programma voor de komende Vlaamse en federale verkiezingen.

Op 28 februari laatstleden presenteerde minister-president Kris Peeters het eerste deel, ons 3D-plan, in Laakdal. Dat plan gaf aan welke duidelijke, duurzame en doelgerichte keuzes we maken op sociaaleconomisch vlak. We willen de begroting verder op orde brengen maar tegelijk de loonlasten afbouwen, sociale vooruitgang realiseren en investeren in de toekomst. We bewezen meteen ook dat die prioriteiten haalbaar en betaalbaar zijn.


Centraal in ons programma staat de welvaartsdriehoek. Van de negen bouwstenen in die driehoek werden er acht geheel of gedeeltelijk besproken in het 3D-plan. In dit tweede deel van ons verkiezingsprogramma worden een aantal bouwstenen verder uitgediept. Het gaat dan bv. om mobiliteit, onderwijs of cultuur. Het zijn domeinen die immers veel ruimer zijn dan de sociaal-economische aspecten die al behandeld werden. De negende bouwsteen – de maatschappelijke zekerheid – was zelfs nog onontgonnen terrein. Een sterke economie en een goede sociale bescherming vereisen ook dat de maatschappelijke onderbouw op punt staat. De derde dimensie in ons 3D-plan is zeker even belangrijk als de twee andere. Bedrijven en gezinnen zullen maar activiteiten ontwikkelen wanneer voldoende rechtszekerheid bestaat. Initiatief vanuit de gemeenschap kan pas voluit bloeien als de overheid het juiste kader zet.


Ook het buitenlandbeleid komt in dit tweede luik aan bod. We verwijzen daarvoor ook nog naar het CD&V- programma voor de Europese verkiezingen. Een warm Vlaanderen is een open Vlaanderen. Als klein land in het hart van Europa moeten we onze blik op de wereld houden. Solidariteit mag niet stoppen aan onze landsgrenzen.


Vooraleer de verschillende beleidsdomeinen aan te vatten, staan we hier kort stil bij drie meer transversale thema's, thema’s die in de hele tekst verwerven zitten: de invulling die we geven aan een zorgzame samenleving, het blijvende partnerschap tussen CD&V en gezinnen en onze invulling van het positief confederalisme.


Zorgzame samenleving

Een warme samenleving is ook een zorgzame samenleving. De recente uitbreiding van de euthanasiewet door een wisselmeerderheid zonder christendemocraten is volgens CD&V een te betreuren episode. Het debat was immers veel fundamenteler dan de specifieke inhoud van het wetsvoorstel. Het gaat in essentie over de vraag welk type samenleving we wensen. De menselijkheid van onze samenleving wordt onder meer bepaald door de manier waarop we voor zieken, ouderen en zwakkeren zorgen. Dit geldt in het bijzonder voor de mensen in de laatste dagen van hun leven. Almaar meer mensen stellen dat ze op latere leeftijd niet tot last willen zijn van hun kinderen of hun partner. Dat is begrijpelijk, maar tegelijk is het een symptoom van een bepaalde hardheid in onze samenleving. Die stelling zou immers niet automatisch mogen leiden tot de conclusie dat het einde dan maar versneld moet worden. De conclusie zou ook kunnen zijn dat we wat langer moeten stilstaan bij de wijze waarop onze samenleving vandaag georganiseerd is. Kunnen mensen nog zorg dragen voor elkaar? Durven mensen nog afhankelijk zijn?


Dat we de vragen van zorgbehoevenden en hun omgeving ernstig moeten nemen, staat buiten kijf. Dat we een afdoend antwoord moeten bieden op die vragen ook. Het euthanasiedebat werd echter herleid tot een zwart- witdiscussie. Tegenstanders van de nieuwe wet werden geoormerkt als onmenselijk omdat ze nodeloos lijden niet wilden bestrijden. Ons pleidooi dat vaak wel alternatieven mogelijk zijn mits meer middelen voor palliatieve zorgen en
samenleving die ook daarin investeert. Wij wensen een samenleving die de keuze voor zorg haalbaar maakt, bv. door mantelzorgers beter te ondersteunen. Die lijn is ook terug te vinden in het hoofdstuk ‘Nieuwe Sociale Bescherming’ van ons 3D-plan. CD&V pleit voor een beleid waarbij prioriteit wordt gegeven aan de vraag van zieke mensen op hun meest kwetsbare momenten om gerespecteerd en verzorgd te worden. We doen daarbij een beroep op de samenleving, maar investeren tegelijk ook in het kader. We stellen immers vast dat onze samenleving nog maar moeilijk om kan met de eindigheid en beperkingen van het leven. Hoewel we gemiddeld langer leven, hebben we door de band genomen ook meer schrik van ouder worden. Ook het begrip voor wie ‘andere’ (niet-economische) keuzes maakt, wordt kleiner. Dat eenheidsdenken wil CD&V bestrijden.


CD&V blijft zich consequent verzetten tegen een visie van absolute zelfbeschikking als ideaal. Natuurlijk moeten en willen we de keuzes van mensen respecteren, zeker wanneer het gaat over zo’n belangrijke aangelegenheid als leven en dood. Maar de vrije keuze als absoluut ideaal naar voor schuiven, is niet de juiste weg. Er bestaat immers een ze er groot verschil tussen positieve en negatieve vrijheid. Iedereen is vrij om te lezen wat hij of zij wil in ons land, maar zonder onderwijs ben je daar niet veel mee. Gelijke onderwijskansen realiseren, is net daarom een belangrijke opdracht voor de overheid. Dat geldt ook voor het creëren van een kader waarbinnen mensen zorg kunnen opnemen voor elkaar. Dan pas is er echt sprake van een mogelijkheid om te kiezen.


Bovendien bestaat de absolute vrijheid niet. Individuele keuzes hebben een impact op anderen. Hun vrijheid word er door aangetast. Dit geldt des te meer voor zeer ingrijpende of onomkeerbare keuzes. De finale verantwoordelijkheid omtrent keuzes blijft altijd bij het individu. De overheid kan zich niet zomaar in de plaats stellen van mensen. Maar ze moet wel een kader creëren waarbinnen keuzes tegen dat ‘bredere’ licht kunnen gehouden worden. Ze moet ook een kader creëren waarbinnen individuele rechten correct tegen elkaar worden afgewogen. Dit is bijvoorbeeld aan de orde in dossiers rond medisch begeleide voortplanting, discrete of anonieme bevalling en draagmoederschap. Daarin komt bv. het internationaal verankerde recht van een kind om zijn of haar ouders te kennen in conflict met andere rechten (bv. respect voor de privacy). Dit soort debatten zijn nooit zwart-wit. Het komt er altijd op aan de juiste balans te vinden.


Christendemocraten zullen blijven aandringen op een genuanceerd debat met betrekking tot (zorg)ethische dossiers. We gaan het debat niet uit de weg. Zeker in emotioneel moeilijke omstandigheden hebben mensen recht op duidelijke antwoorden. Maar we laten ons niet verleiden tot eenzijdige debatten en schijnoplossingen. Keuzes leggen bij het individu mag ook geen alibi zijn om (budgettaire of andere) verantwoordelijkheden te ontlopen. De overheid moet volop blijven investeren in een zorgzame samenleving.

Partner van alle gezinnen


CD&V heeft aandacht voor gezinnen, in elke levensfase en in elk beleidsdomein waar gezinnen rechtstreeks of onrechtstreeks geraakt worden. Doorheen ons volledige programma duiken heel wat gezinsgerelateerde beleidsinitiatieven op. Een echt gezinsbeleid voer je immers niet in één geïsoleerd departement, maar door de gezinstoets te hanteren bij iedere maatregel, in welk domein ook. Dat maken we nogmaals waar met dit verkiezingsprogramma.


Ons 3D-plan schuift een aantal bouwstenen naar voor die essentieel zijn om tot een sterk sociaal -economisch model te komen. In elk van de sociale bouwstenen, aan de rechterkant van onze welvaartsdriehoek, krijgt het gezin een prominente rol:
- ‘Een versterkt onderwijsaanbod’ investeert o.a. in voldoende schoolinfrastructuur en optimaliseert de kansen van leerlingen met specifieke onderwijsbehoeften, waarbij we evolueren naar een sociaalcontextueel model waarbij de zorgbehoeften primeren;
- ‘Een banenpact en een modern sociaal overleg’ vertrekt vanuit het idee dat elke job bijdraagt tot het geluk van
een persoon of het verschil maakt voor de toekomst van een gezin. We investeren in levenslang leren en faciliteren gezinsvriendelijke flexibele arbeidsvormen;
- ‘Een nieuwe sociale bescherming’ garandeert betaalbare, kwaliteitsvolle en in voldoende mate beschikbare gezondheidszorg en schetst het kader voor de toekomstige Vlaamse Sociale Bescherming. De belangrijkste componenten van de VSB zijn de kinderbijslagen, betaalbare en kwaliteitsvolle kinderopvang, thuiszorg, de maximumfactuur thuiszorg en residentiële zorg en de studietoelagen. We zetten permanent in op armoedebestrijding;
- ‘Investeren in een kwaliteitsvolle leefomgeving’ zet in op betaalbaar en kwaliteitsvol wonen voor iedereen.


In dit tweede luik van ons verkiezingsprogramma komt de maatschappelijke onderbouw, waar ons sociaal- economisch 3D-plan op steunt, aan bod. Ook in dit luik worden vele gezinsgerelateerde beleidsinitiatieven geformuleerd. Enkele willekeurig gekozen voorbeelden uit een lange lijst: bij media komt het wegwerken van de digitale kloof aan bod, bij milieubewust handelen de verbetering van de luchtkwaliteit. In het luik onderwijs stellen we dat elk kind recht heeft op een vrije schoolkeuze, maken we werk van een leerzorgkader dat vertrekt vanuit de onderwijs- en zorgbehoeften van leerlingen en nemen we verschillende initiatieven om de kostprijs van onderwijs te beperken. Binnen het luik Justitie nemen we initiatieven om rechtszekerheid te bieden aan gezinnen en stellen we maatregelen voor om te komen tot een modern erfrecht en familiaal vermogensrecht.


Positief confederalisme

We kiezen voor positief confederalisme. Dankzij CD&V is eind 2013 een nieuwe belangrijke fase in de staatshervorming verwezenlijkt. Op 19 december 2013 keurde het federale parlement de laatste wetteksten goed. Ruim 20 miljard euro gaat over naar de gemeenschappen en gewesten. De Vlaamse begroting wordt zo groter dan die van de federale overheid. De Copernicaanse omwenteling is een feit. Vanaf midden 2014 kan de Vlaamse regering beslissen over de toekomst van de gezinsbijslagen, over het beleid inzake ouderenzorg, over het doelgroepenbeleid op de arbeidsmarkt. Door de 6de staatshervorming kan de Vlaamse overheid een beleid voeren dat meer op maat van de Vlaming is, van de wieg tot zijn oude dag.


Een ander opvallend onderdeel van deze staatshervorming is de veel grotere mate van belastingautonomie voor de gewesten. In de toekomst zal van elke vier euro aan personenbelasting, één euro rechtstreeks naar de Vlaamse overheid gaan. Bovendien zal die overheid ook zelf kunnen beslissen over belastingvoordelen voor wonen en bouwen, energiebesparing, monumenten, enz.

Kortom: de 6de staatshervorming biedt Vlaanderen, Brussel en Wallonië indrukwekkende kansen om een nog beter beleid te voeren. Met de 6de staatshervorming is het werk niet af. De wetteksten zijn gestemd, maar de uitvoering ervan zal nog heel wat deskundigheid en energie vergen. Onder leiding van Kris Peeters heeft Vlaanderen een Groenboek uitgewerkt dat voor alle nieuwe bevoegdheden beleidskeuzes bevat. Nu is het tijd om duidelijkheid te
geven: wat kan u de komende jaren verwachten? Door snel duidelijkheid te scheppen, vermijden we onzekerheid.


Vertrouwen is de motor van de economie. CD&V zal eerder aangegane verbintenissen respecteren. De overgang naar een nieuw systeem zal gepaard gaan met een redelijke overgangsperiode. Maar tegelijk zullen we doortastend
veranderen wat beter en goedkoper kan. Voor ons is de uitrol van de 6de staatshervorming de komende jaren de prioriteit op het institutionele vlak. We hebben geen boodschap aan ellenlange discussies over wat nog meer of anders zou kunnen verhuizen. We willen beleid voeren, met meer impact dan ooit tevoren.


CD&V kiest voor het positief confederaal model dat – conform het subsidiariteitsbeginsel – het zwaartepunt bij de deelstaten legt. Die deelstaten vertrouwen bewust bevoegdheden toe aan het federale/confederale en het Europese niveau, omdat ze uitgaan van een hedendaags, modern staatsmodel dat alle Vlamingen en Brusselaars ten goede komt. CD&V is voorstander van een samenwerking tussen de beleidsniveaus die leidt tot oplossingen en die de bevoegdheidsverdeling respecteert. Het federale niveau ondersteunt het beleid van de deelstaten waar dat mogelijk en nodig is. De deelstaten nemen voor hun eigen bevoegdheden rechtstreeks deel aan de Europese besluitvorming en werken mee aan de verwezenlijking van de Europese doelstellingen. Vlaanderen blijft onverkort haar gemeenschapsbevoegdheden in Brussel uitoefenen en streeft naar samenwerking met het Brussels Hoofdstedelijk Gewest. Een aantal bevoegdheden die federaal blijven, o.m. justitie, veiligheid, fiscaliteit en sociale zekerheid, zijn zeer belangrijk voor de Vlaming. CD&V wil die doeltreffend behartigd zien. Vooral wil de partij de betaling van pensioenen en gezondheidszorg in een vergrijzende samenleving gevrijwaard weten.

Naast de uitvoering van de 6de staatshervorming in Vlaanderen, evalueren we in de vernieuwde Senaat de staatsstructuur en de verdeling van de bevoegdheden. Discussies over een nieuwe staatshervorming zijn in de toekomst mogelijk in deze hervormde Senaat, waar 50 van de 60 senatoren eveneens parlementslid zijn van de deelstaten (29 Nederlandstaligen tegenover 21 Franstaligen). CD&V wenst in de schoot van de vernieuwde Senaat een Kenniscentrum voor de staatshervorming op te richten. Dit kenniscentrum moet alle bestaande expertise over de staatshervorming bundelen, in samenwerking met de academische wereld en het middenveld. Meer gezamenlijk technisch en wetenschappelijk overleg, en vervolgens politiek beraad, kan enkel leiden tot betere samenwerking en tot het voorkomen van crisissen.


De bevoegdheden van de deelstaten zijn aanzienlijk toegenomen. Tegelijk zijn er nog verouderde afspraken tussen de federale overheid en de deelstaten voor de besluitvorming en deelneming aan ministerraden van de EU. Die moeten we bij voorrang grondig herzien. Het huidige ‘Samenwerkingsakkoord EU’ dateert van 1994. We moeten het aanpassen aan het institutioneel hervormde België en aan de hervormingen van de jongste twintig jaar in Europa, waaronder het Verdrag van Lissabon. In te veel Europese vergaderingen zijn vandaag federale ministers en diplomaten aanwezig voor materies die niet tot hun bevoegdheden behoren. Het nieuwe ‘Samenwerkingsakkoord EU’
zal de 6de staatshervorming in rekening moeten brengen. De nieuwe Vlaamse bevoegdheden voor arbeidsmarktbeleid,
gezondheidszorg, ondernemerschap en energiebeleid zijn onderhandelingsmateries rond de Europese tafel. Vlaanderen wil in die domeinen gehoord te worden. Vlaanderen zal ook haar rol in de economische diplomatie opeisen, de buitenlandse handel versterken en buitenlandse investeringen aantrekken.

- Participatie aan de samenleving vergroten
- Onderwijs

Een sterke en innovatieve economie is onhaalbaar zonder goed onderwijs. Het is dus niet meer dan logisch dat we heel wat aandacht besteden aan onderwijs in bouwsteen 5 van ons 3D-plan. Maar onderwijs is natuurlijk niet ‘alleen’ maar een hoeksteen van het sociaaleconomisch beleid. Dat is de reden waarom we de punten uit ons 3D-plan hieronder hernemen en nog wat verder uitdiepen.


We hebben sterk onderwijs in Vlaanderen. We zijn terecht trots op de kwaliteitsvolle inhoud die onze kinderen algemeen vormt en voorbereidt op leven en werk. We zijn trots op onze vrijheid van onderwijs die het grote engagement van schoolteams aanwakkert en verklaart. We zijn trots op onze professionele leerkrachten die d e beste garantie zijn voor de voorbereiding van jongeren op een volwaardige rol in de wereld van morgen. Onderwijs biedt elke leerling de gelegenheid om zich te ontplooien en om zijn verantwoordelijkheid op te nemen in een geglobaliseerde en hoogtechnologische samenleving die snel en voortdurend verandert.


Leerkrachten, directies en schoolbesturen vinden in de sterkte van ons onderwijs de kracht om die verandering ook op school een plaats te geven. Onderwijsverandering groeit van onderuit. Dat we sterk onderwijs hebben, blijkt uit recente resultaten van internationaal vergelijkend onderzoek (zoals PISA). Diezelfde resultaten geven ook aan dat het behoud van onze internationale toppositie niet vanzelfsprekend is. De vergelijking met andere landen en met de eigen resultaten uit 2003 noopt tot alertheid. De ‘hidden champions’ van morgen, zitten vandaag nog op de schoolbanken. We willen elke leerling de kans geven het beste uit zichzelf te halen en hem of haar voorbereiden op hoger onderwijs of een kwaliteitsvolle baan.


Die taak vindt CD&V te belangrijk om aan anderen over te laten. We hebben zelf een plan klaar met oplossingen voor alle facetten van het onderwijs. We willen onze leerlingen, leerkrachten, directies en schoolbesturen sterker maken. Dat zal ons toelaten om onze topkwaliteit te behouden en verbeterpunten als ongekwalificeerde uitstroom aan te pakken. Onderwijs is ook een hoeksteen van ons 3D-plan. Sterk onderwijs is immers noodzakelijk voor een innovatieve, economische groeipool. Ons menselijk kapitaal is onze enige echte hernieuwbare energie in Vlaanderen. Het doel van onderwijs is uiteraard veel breder dan investeren in menselijk kapitaal voor onze economie. Meer dan ooit hangt de toekomst van Vlaanderen, van welvaart en welzijn, af van de manier waarop we omgaan met alle talenten.


Onderwijs biedt kansen tot ontmoeting en dialoog. CD&V wil deze kansen aangrijpen om zin- en betekenisgeving in het leven ook binnen onderwijs een plaats te geven. Jonge mensen moeten kansen krijgen om samen met medeleerlingen en leerkrachten op zoek te gaan naar antwoorden op fundamentele vragen in het leven. Mens worden is medemens worden. Onderwijs biedt kansen om de waardigheid van elke persoon te vergroten. CD&V is ervan overtuigd dat ons onderwijs meer dan ooit zal gekenmerkt worden door het geloof dat – dankzij het engagement van alle onderwijsactoren – al onze leerlingen, cursisten en studenten hun talenten op een hoog niveau tot ontwikkeling kunnen brengen. Elke mens is uniek en wordt in zijn eigenheid gerespecteerd. Elk kind telt. Elk talent telt. Onderwijs moet voor ieder van ons een recht zijn. Onderwijs biedt elk individu de gelegenheid om zichzelf te ontplooien en als vrije mens verantwoordelijkheid op te nemen in de samenleving.


CD&V vertrekt vanuit een basishouding van vertrouwen in mensen en organisaties die verantwoordelijkheid
aanwenden van de beschikbare middelen en het optimaal inzetten van het personeel en leggen daar ten aanzien van de samenleving en de overheid verantwoording over af. CD&V wenst scholen, bestuurders, directies, leerkrachten, ouders en kinderen te ondersteunen en te versterken om nog beter te kunnen omgaan met een onderwijs in beweging. CD&V vindt het hoog tijd voor een ommekeer in het onderwijsbeleid, op weg naar een minder sturende en betuttelende overheid, naar meer vertrouwen in onderwijsmensen en onderwijsinstellingen en naar meer respect voor hun autonomie en pedagogische vrijheid.


Om zijn onderwijsvoorstellen voor de komende jaren te realiseren, rekent CD&V op een breed partnerschap van overheid, onderwijsactoren, middenveld en alle krachten uit de samenleving die zich willen engageren. Warme, krachtige scholen en onderwijsinstellingen die kunnen rekenen op sterke leerkrachten en docenten om leerlingen, cursisten en studenten een kwaliteitsvolle en vertrouwde onderwijs- en leefplek te garanderen waar ze zich goed voelen en waar ze maximale kansen krijgen: dat is en blijft ons doel.


- De leerling centraal

Voor CD&V staat de leerling centraal. Elk kind is uniek. Zowel de individuele kenmerken van kinderen als de context waarin ze opgroeien, zijn van invloed op hun ontwikkeling. Het is vanzelfsprekend dat in het onderwijs alle jongeren gelijke kansen krijgen met het oog op de ontwikkeling van hun talenten en van hun latere actieve participatie aan de samenleving. Zeker nu moeten we deze uitdaging opnemen, nu de diversiteit in onze samenleving steeds groter wordt en het multiculturele karakter ervan een feit is. Alle kinderen moeten de kans krijgen om zich op school ten volle te ontwikkelen.


De overtuiging dat we alle leerlingen op hun hoogste niveau kunnen brengen, is het uitgangspunt voor sterk onderwijs. We vertrekken van de mogelijkheden van iedere leerling en werken drempels weg. Leerlingen kunnen rekenen op een sterke begeleiding en ondersteuning, ook onderweg naar het hoger onderwijs en/of de arbeidsmarkt.


- Participatie aan onderwijs verhogen

CD&V wil…
- De vrije schoolkeuze van ouders en leerlingen blijven verdedigen. In regio’s met capaciteitsproblemen nemen we initiatieven om die schoolkeuze te laten samengaan met optimale leer- en ontwikkelingskansen voor alle leerlingen;
- Dat onderwijs vanaf drie jaar een recht voor ieder kind en een plicht voor iedere ouder is. De deelname aan
kleuteronderwijs willen we voor elk kind garanderen;
- In het secundair onderwijs, samen met onderwijspartners en ouderverenigingen, op zoek gaan naar mogelijkheden om de kostprijs te milderen;
- Zorgen voor een automatische toekenning van school- en studietoelagen, zodat iedereen die er recht op heeft ze
ook krijgt;
- Studiefinanciering voorzien in het volwassenenonderwijs en het hoger beroepsonderwijs om de financiële drempels te verlagen;
- De laagdrempeligheid van het hoger onderwijs, ook wat het inschrijvingsgeld betreft, behouden. Via het
aanmoedigingsfonds in het hoger onderwijs stimuleren we instellingen om initiatieven te nemen die ondervertegenwoordigde en moeilijker bereikbare doelgroepen aantrekken en ondersteunen;
- Een bijzondere leertoelage voor jongeren en studenten uit kansengroepen die willen studeren in het buitenland
in het leven roepen;
- Het Nederlandstalige karakter van het door de Vlaamse Gemeenschap gefinancierd of gesubsidieerd onderwijs, in het bijzonder in het tweetalig gebied Brussel-Hoofdstad, versterken. De bescherming van de gelijke onderwijs- en inschrijvingskansen van Nederlandstaligen blijft een topprioriteit. Natuurlijk blijven anderstalige kinderen van harte welkom in de Nederlandstalige scholen in Brussel. Maar meer dan vandaag moeten we ervoor zorgen dat Nederlandstalige leerlingen die dit wensen, een plaats vinden in het Nederlandstalige onderwijs.

- Leertrajecten van leerlingen optimaliseren: geen regressie naar de middelmaat


CD&V wil…
- Maatregelen die leerwinst garanderen en behouden. Samen met alle onderwijsactoren zoeken we een optimale invulling van onderwijstijd en vakantie;
- Doorheen het hele onderwijstraject zorgen voor een nauwgezet studiekeuzeproces waarin talenten en interesses
van leerlingen doorslaggevend zijn;
- In het lager onderwijs een geïntegreerde benadering behouden, maar in de laatste jaren nog meer investeren in het ontdekken en ontwikkelen van talenten;
- Voor het onderwijsaanbod in de 2de en 3de graad van het secundair onderwijs een aanbod maken dat waarmaakt
wat het belooft. Praktisch gerichte opleidingen leiden tot een baan op de arbeidsmarkt, abstracte opleidingen garanderen doorstroomkansen in het hoger onderwijs die jonge mensen op weg zetten naar een passende baan. Vandaag zijn te veel opleidingen doodlopende straten en dat willen we vermijden. Na deze hervorming van 2de en
3de graad en de uitrol in het onderwijsveld, zal de 1ste graad in de praktijk als vanzelf volgen. We weren
verwarrende en onproductieve debatten over de bandbreedte van de eerste graad en gaan voor meer differentiatie, meer verdieping voor de sterken en remediëring voor wie niet juist georiënteerd werd. In ons onderwijsmodel is geen plaats voor regressie naar de middenmaat, omdat we alle talenten ten volle willen ontwikkelen tot het hoogst haalbare niveau;
 Het aanwezige talent beter aanboren door het STEM-actieplan voort uit te voeren. In het stelsel van leren en
werken, bieden we leerlingen die daarvoor kiezen een gepast traject aan, op basis van een grondige screening. Verschillen in statuut en verloning nemen we weg. Drempels voor scholen om te kiezen voor werkplekleren en voor werkgevers om werkplekken aan te bieden, verdwijnen. Leren in bedrijven waar scholen en bedrijven elkaar vinden, stimuleren we en ook hier nemen we drempels weg;
- Domein- en campusscholen stimuleren omdat ze bijdragen aan de beoogde transparantie en een goede
oriëntering en studiekeuze faciliteren;
- Onder meer via doctoraatsprojecten inzetten op een doorgedreven synergie tussen onderzoek en bedrijfsleven.

- Begeleiding van leerlingen verbeteren

CD&V wil...
- Een beter functionerende leerlingenbegeleiding en alle overlappingen en versnippering in het aanbod aan leerlingenbegeleiding wegwerken. De opdrachten van ouders, school, CLB, de welzijns- en gezondheidssector en andere actoren moeten beter sporen;
- Voor de stap naar het hoger onderwijs vertrekken van een goede aanvangsdiagnostiek. Oriëntatie- en
ijkingsproeven zijn belangrijke elementen voor een begeleidingstraject;
- De kansen van leerlingen met specifieke onderwijsbehoeften optimaliseren, afstappen van een medisch deficiëntiedenken en evolueren naar een sociaalcontextueel model, waar, zowel in het buitengewoon als in het gewoon onderwijs, onderwijs- en zorgbehoeften primeren;
- Het decreet betreffende maatregelen voor leerlingen met specifieke onderwijsbehoeften uitvoeren, zorgen voor een voortzetting van competentieontwikkeling en voor een continue monitoring en zodat waar nodig kan bijgestuurd worden;
- Scholen en leerkrachtenteams uitdagen en kansen bieden. Omwille van gelijke onderwijskansen en om alle
leerlingen, ook de sterkeren, uit te dagen, is omgaan met diversiteit essentieel in het onderwijs. Leerlingenkenmerken blijven mee bepalend voor de subsidiëring van het kleuter- en leerplichtonderwijs;
- Het geïntegreerd en inclusief onderwijs (GON/ION) optimaliseren, zodat meer kansen ontstaan voor kinderen met specifieke onderwijsbehoeften;
- Het buitengewoon onderwijs en kinderen voor wie daar de beste ontwikkelingskansen liggen, een duidelijk toekomstperspectief bieden. We gaan op weg naar een toekomst waar onderwijs- en zorgbehoeften primeren op medische diagnose. We evolueren naar een leerzorgkader, vertrekkend vanuit de onderwijs- en zorgbehoeften van leerlingen;
- Inzetten op onderwijskansen voor tijdelijk en langdurig zieke kinderen, ook via de digitale weg;
- Schooluitval bestrijden door o.a. ‘time-outprojecten’ (leerlingen die grote moeilijkheden veroorzaken tijdelijk uit de school halen en apart begeleiden) uit te breiden en het potentieel van samenwerking met sport- en jeugdclubs te optimaliseren.

- De leerkracht voorop

Onderwijs is nooit sterker dan de kwaliteit van zijn leerkrachten. Leerkrachten zijn mensen met een groot hart voor kinderen en jongeren. Ze activeren de ontwikkeling en het leren. Ze stimuleren kinderen en jongeren om hun talenten te ontwikkelen. Ze doen dat door hoge verwachtingen te stellen aan elk kind. Vakbekwame leerkrachten bepalen de kwaliteit van ons onderwijs. Zij maken het verschil.

- De lerarenopleiding versterken

CD&V wil…
- De lat hoog leggen: we hebben de beste leerkrachten nodig. Goede aanvangsdiagnostiek, begeleiding en voorbereidende trajecten, laten toe om hun talenten optimaal te ontwikkelen en het vereiste hoge kwaliteitsniveau te bereiken. Wie nog niet klaar is om in te stromen moet een voorbereidend traject op maat kunnen volgen. De diverse trajecten ‘specifieke lerarenopleiding’ stroomlijnen we;
- De instroom versterken en verruimen en ons daarbij onder andere laten inspireren door ‘Teach First UK’. We
trekken excellente talenten aan, leiden ze op en stellen ze te werk in scholen met een hoge populatie indicatorleerlingen;
- Dat elke school zich engageert om stagiairs kwaliteitsvol te begeleiden. Dat is een manier om meer stagemogelijkheden op het terrein te garanderen. Het is van belang een performante stagecontext te creëren en om ontvangende scholen nauw te betrekken bij stages;
- Ook voor opleiders van nieuwe leerkrachten de lat hoog leggen. Daartoe willen we een set basiscompetenties
uitwerken waaraan beginnende opleiders moeten voldoen. Ook specifieke opleidings- en professionaliseringstrajecten zijn nodig;
- Leraars aantrekken met een verhaal buiten het onderwijs
CD&V wil…
- Nieuwe maatregelen die het mogelijk maken dat personen uit andere sectoren dan het onderwijs, met sterke en geschikte competenties, de stap naar het onderwijs zetten. Dat doet CD&V bv. met flexibele leerroutes en opleidingstrajecten, het waarderen van elders verworven competenties en het voor langere periodes uitwisselen
– in samenwerking met sectoren en bedrijven – van personeelsleden.

- Ruimte voor een sterk HRM-beleid en een lerend netwerk

CD&V wil…
- Scholen meer ruimte geven om een sterk HRM-beleid te voeren dat er ook voor zorgt dat beginnende leerkrachten een aangepaste opdracht en een performante aanvangsbegeleiding krijgen. Het laat toe dat ervaren leerkrachten nieuwe uitdagingen kunnen aangaan naast of in de plaats van hun lesopdracht. Taakbelasting wordt bepalender voor hun opdracht;
- Dat continue professionalisering en competentieontwikkeling voor elk personeelslid een recht is en blijft. Het
zorgt er voor dat ze beter kunnen omgaan met diversiteit en veranderingen. We dagen scholen uit om voor elke leerkracht en hun team professionaliseringstrajecten samen te stellen. Scholen evalueren zowel het functioneren van het schoolteam als van elke leerkracht. Zij moeten hiertoe een eigen beleid kunnen voeren;
- Bestuurlijke schaalvergroting stimuleren, zodat directies opnieuw ruimte krijgen om zich op hun core business toe te leggen en een krachtig beleid te ontwikkelen dat meer werkzekerheid biedt aan jonge leerkrachten, betere vervangingsmogelijkheden creëert of een pool van seniorleerkrachten mogelijk maakt die jonge leerkrachten begeleidt;
- Scholen meer ruimte geven voor overleg tussen leerkrachten, voor de versterking van onderlinge coaching en
voor meer mogelijkheden om na te gaan hoe ze functioneren in de klas;
- Scholen die investeren in teamvorming, loopbaanbegeleiding, co-teaching en het verspreiden van goede praktijken ondersteunen. Het vasthouden in het onderwijs van startende leraars is absoluut noodzakelijk voor het terugdringen van het lerarentekort. CD&V wil daarom meer werkzekerheid voor startende leraars, meer begeleiding en meer mogelijkheden om on-the-job te leren;
- ‘Good practices’ van scholen die een human resources-beleid voeren, met aandacht voor
professionaliseringsinitiatieven, maar ook voor teamvorming, intervisie, loopbaanbegeleiding en co-teaching, ondersteunen en verspreiden over het hele onderwijsveld;
- Om leerkrachten, directies en besturen te versterken, een lerend netwerk ontwikkelen in elke regio waar
managers en leiders elkaar ontmoeten en van elkaar leren. Welzijnsorganisaties, gezondheidsinstellingen, bedrijven, onderwijsinstellingen maken er deel van uit. Samen gaan zij op zoek naar de manier waarop zij de uitdagingen van deze samenleving kunnen aanpakken.

- Goed bestuurde scholen


CD&V wil…
- Sterke leiders aan het hoofd van elke school. Een school leiden vraagt veel inzet en veel competenties. Wij zijn ervan overtuigd dat ook voor directeurs opleidingen en professionaliseringsmogelijkheden dienen te worden ontwikkeld. Tegenover hun zware verantwoordelijkheid moet ook een gepast loon staan. We zetten in op een betere verloning voor schooldirecteurs;
- Voor het contractueel MVD-personeel, het onderhoudspersoneel en de busbegeleiding inzetten op vorming en het verbeteren van het statuut van de busbegeleiders (CAO X);
- Zoals vastgelegd in ‘CAO III basiseducatie’ personeelsleden van de centra voor basiseducatie meer aansluiting
doen vinden bij andere onderwijssectoren. Ze krijgen uitzicht op een langdurige opdracht, met behoud van loon, prestatie- en verlofregeling;
- In het hoger onderwijs CAO III uitvoeren en de loopbaan van het wetenschappelijk personeel verbeteren:
- Onderzoekers genieten – ongeacht hun statuut – van gelijkwaardige voordelen rond verloning, mandaatverlenging of verlofregeling;
- De publicatiedruk wordt onderzocht en de resultaten van het onderzoek worden besproken met de sociale partners;
- We stimuleren de beroepsmobiliteit;
- We nemen maatregelen die planlast en werkdruk verminderen.

- Leren en leerinhoud: verandering stimuleert

Onderwijs staat open voor de wereld en voor de snelle veranderingen die zich voordoen. CD&V gaat voor breed leren: “Learning to learn, learning to do, learning to live together and learning to be ”. Ons onderwijs van de toekomst is innovatie- en ontwikkelingsgericht. Jongeren leren hoe ze zich aanpassen aan nieuwe situaties en omgevingen en steeds evoluerende kennis.


Out-of-the-box-denken op school stimuleren we. Het onderwijs van de toekomst is innovatie- en ontwikkelingsgericht. Jonge mensen leren niet alleen problemen oplossen, maar ontwikkelen een breed gamma aan leerstrategieën, leerhoudingen en leervaardigheden die hen in staat stellen hun leven in handen te nemen. Ons onderwijs moet kinderen en jongeren voorbereiden om actief deel te nemen aan snel veranderende omgevingen en om goed te kunnen omgaan met de steeds evoluerende kennis;


CD&V wil…
- De eindtermen evalueren, toetsen aan de behoeften van morgen en scholen meer vrijheid geven bij het invullen van hun curriculum;
- Een brede vorming waarmaken waarin talen en cultuur, wetenschap en techniek, creativiteit en
ondernemerschap, mens en samenleving, een plaats hebben. Naast de cognitieve ontwikkeling hebben ook de sociale, persoonlijke, artistieke, lichamelijke en morele ontwikkeling hun belang in het onderwijs;
- De verschillende onderwijsniveaus beter op elkaar afstemmen en zorgen ook voor betere afstemming op de
arbeidsmarkt. Leren is immers een rode draad die van in de kindertijd tot ver in het beroepsleven doorloopt;
- Een duidelijke visie en eenduidige terminologie ontwikkelen voor alle vormen van werkplekleren, waaronder stages. Alle vormen van werkplekleren krijgen een plaats in een wettelijk kader en een overzichtelijk aanbod;
- Ondernemingen aanmoedigen om materiaal ter beschikking te stellen van leerlingen in en buiten scholen waardoor ook stages zinvoller worden. In elke opleiding is werkplekleren aanwezig, bv. door alternerend leren, stages en kennismakingen met beroepen in het kader van studiekeuze. Overheid, sectoren en bedrijven hebben als opdracht om dit mee mogelijk te maken;
- Om op alle opleidingsniveaus werkplekleren mogelijk te maken, in het hoger onderwijs en in beroepsopleidingen:
een erkennings- en ondersteuningsregeling voor ondernemingen, systemen van begeleiding van leerlingen en werkzoekenden op de werkplek en een duidelijke regiefunctie;
- Ondernemingszin en ondernemerschap stimuleren, met een leerlijn van kleuter- tot hoger onderwijs en door partners van de school in de klas te halen om ondernemerschap te bevorderen, onder andere op die ogenblikken dat leerkrachten op bedrijfsstage zijn;
- De taaldrempel op school verlagen en een goede kennis van het Nederlands verwezenlijken bij alle kinderen.
Leerlingen van wie het Nederlands niet de gebruikelijke taal is, krijgen een aanvullend taalaanbod. Ouders met een andere thuistaal moedigen we aan om Nederlands te leren;
- Het taalvoordeel dat we als Vlamingen traditioneel hebben niet laten verloren gaan. De kwaliteitslat voor het onderwijs in vreemde talen leggen we hoog. Minstens twee vreemde talen zijn in het secundair onderwijs vanzelfsprekend, functionele drietaligheid op 18 jaar is het doel. In het basisonderwijs starten we pilootprojecten Content and Language Integrated Learning (CLIL). We moedigen basisscholen aan om, gelet op de mogelijkheden waarover ze beschikken, een eigen vreemde taalaanpak te ontwikkelen;
- Samenwerkingsverbanden met andere scholen of organisaties in binnen- en buitenland stimuleren, om een
grotere leerlingenmobiliteit mogelijk te maken. Ook stages in het buitenland, in het bijzonder voor leerlingen uit technische en arbeidsmarktgerichte studierichtingen, moet gestimuleerd worden. Via uitwisselingsprogramma’s van ‘native speakers’ krijgen ook leerkrachten meer mobiliteitskansen;
- Alle HBO5-, bachelor- en masterstudenten stimuleren tot een stage of opleiding van minimum drie maanden in een ander taalgebied in binnen- of buitenland. We leveren een bijzondere inspanning om dit ook voor studenten uit kansarme gezinnen mogelijk te maken, bv. via een buitenlandbonus op hun studietoelage.

- De leeromgeving: engagement als voorwaarde voor sterk onderwijs

Iedere Vlaamse school is een warme en veilige plek die het leer- en leefproces stimuleert. Leerlingen krijgen kansen om competenties te verwerven in het deeltijds kunstonderwijs, door werkplekleren of door een engagement in het gemeenschapsleven. De brede school van morgen blijft verbonden met haar lokale en regionale omgeving, maar ook met Europa en de wereld.

CD&V wil…
- Dat de school van de toekomst kan rekenen op moderne infrastructuur en een goede didactische en ICT- uitrusting. In ons 3D-plan voorzien we daartoe ook de nodige middelen. We verbeteren en versoepelen de regelgeving voor een duurzamer en toegankelijkere scholenbouw. CD&V engageert zich om zo vlug als mogelijk een denktank op te richten van beleidsverantwoordelijken, onderwijsactoren en financiële experts die oplossingen en financieringsmogelijkheden aanreikt en een langetermijnaanpak mee vorm geeft. Gelet op de omvang van de noden en de beperkte middelen is een enkele wonderformule op het stuk van infrastructuur niet realistisch. Daarom voorzien we overheidsmiddelen en PPS-formules die ontspruiten uit de lokale realiteit. We willen de mogelijkheden verkennen van formules zoals de volkslening aan scholenbouw, de mogelijkheid van crowd funding en de fiscale aftrek voor giften aan scholen. Voor (nijverheids)technische en beroepsgerichte opleidingen in het secundair onderwijs voorzien we middelen voor didactische uitrusting;
- Dat nieuwe schoolinfrastructuurprojecten in een campusgedachte tot stand komen. Ook
gemeenschapsvoorzieningen van andere sectoren (bv. welzijn, cultuur, sport) hebben er een plaats. Infrastructuur kan zo optimaal ingezet, benut en herbestemd worden. Bestaande schoolgebouwen stemmen we af op de in de buurt aanwezige infrastructuur. Dit mondt uit in een wisselwerking waar de school haar infrastructuur ter beschikking stelt van de buurt en de buurt haar infrastructuur deelt met de school. Ook de herbestemming van bestaande (leegstaande) panden moet bijdragen tot het lenigen van de noden;
- In de gedachte van een ‘brede school’, leer- en leefervaringen bij elkaar brengen, in een omgeving die een brede
ontwikkeling van iedere leerling bevordert. We betrekken anderstalige en sociaal zwakkere leerlingen zoveel
mogelijk bij het vrijetijdsnetwerk waar ze hun talenten kunnen ontwikkelen en hun Nederlands kunnen oefenen. Een ‘brede school’ laat ook toe om in de schoolloopbaan een sociale gemeenschapsdienst, ander vrijwilligerswerk of een bedrijfsstage gelinkt aan de opleiding te stimuleren;
- Onderzoeken waar kinderopvang en school kunnen samengesmolten worden tot een 'Kidibool' (kinderdagverblijf-ibo-school), die van de geboorte tot zes jaar een geïntegreerd onderwijs- en zorgtraject combineert tot ‘edu-care’;
- Samen met de Vlaamse gemeenten en andere aanbieders, het deeltijds kunstonderwijs creativiteit en artistieke competenties blijvend laten ontwikkelen bij kinderen en (jong)volwassenen. We garanderen de nabijheid en toegankelijkheid en stimuleren een nauwe samenwerking met het leerplichtonderwijs en vrijetijdsactoren. Bij de landschaps- en structuurhertekening verzekeren we in elk geval de lokale verankering en de nabijheid. We bewaren de betaalbaarheid en werken drempels verder weg, in het bijzonder voor de (nu nog) ondervertegenwoordigde groepen. We stimuleren een nauwe samenwerking met het leerplichtonderwijs en verzekeren een nog betere aansluiting met de vrijetijdsactoren om te komen tot een nog sterkere lokale verankering van het deeltijds kunstonderwijs;
- Dat de evaluatie van het volwassenenonderwijs er in ieder geval toe leidt dat nog meer mensen toegang krijgen
tot levenslang en levensbreed leren. We kiezen voor schaalvergroting en voor harmonisering van de regelgeving die bijdraagt tot een hogere participatie en tot de kwaliteit van volwassenenonderwijs en basiseducatie;
- Een geïntegreerd EVC-beleid uitwerken, over alle beleidsdomeinen heen en afgestemd met alle onderwijsinstellingen. Dit kan niet langer wachten. De erkenning van elders verworven competenties en kwalificaties maakt ook het informeel leren beter zichtbaar en valoriseert het.

- Het vertrouwen in scholen, onderwijsinstellingen en besturen die hun verantwoordelijkheid opnemen, versterken


CD&V geeft zijn vertrouwen aan en werkt samen met sterke school- en instellingbesturen, die autonomie hebben over en verantwoordelijkheid nemen voor de manier waarop ze onderwijs organiseren en aanbieden. Ze staan in voor het doeltreffend aanwenden van de beschikbare middelen en het optimaal inzetten van het personeel en leggen daar ten aanzien van de samenleving en de overheid verantwoording over af.


CD&V wil…
- De subsidiariteit ten volle laten spelen en de school teruggeven aan leerlingen, leerkrachten en directie. We willen deregulering, een sterke, niet-verstikkende kwaliteitsbewaking en een daling van de administratieve werklast voor leerkrachten en directie. Dit vereist een grotere terughoudendheid van de overheid en minder decreten, besluiten en omzendbrieven. De aanbevelingen uit recent wetenschappelijk onderzoek kunnen daar de basis voor vormen. Bij het begin van de volgende legislatuur wil CD&V samen met de onderwijsactoren zich buigen over de bestaande regelgeving, vooral met het doel tot vereenvoudiging te komen;
- Zijn vertrouwen bevestigen in schoolbesturen die hun verantwoordelijkheid opnemen. De kwaliteit van
onderwijs is onlosmakelijk verbonden met de manier waarop scholen worden bestuurd. Essentieel is dat schoolbesturen kunnen blijven rekenen op de deskundige inzet van vrijwilligers die tevens ‘vertegenwoordigers’ zijn van de sociaal-culturele omgeving waarin de school zich bevindt. Scholen moeten kunnen blijven beschikken over de nodige personele en financiële middelen om hun opdrachten uit te voeren, zonder dat hiervoor overbodige, nieuwe regeltjes worden opgelegd;
- Dat de evaluatie van de werkingsmiddelen van het basis- en secundair onderwijs ertoe leidt dat alle scholen over
voldoende middelen beschikken om iedere leerling realiteitsbetrokken en rijk onderwijs te garanderen. Ook hier werken we het verschil weg tussen kleuter- en basisonderwijs;
- In het basis- en secundair onderwijs een bestuurlijke schaalvergroting stimuleren die schoolbesturen toelaat om de uitdagingen van de toekomst aan te gaan. Ook bij nieuwe bestuursmodellen garanderen we een sterke lokale inbedding van het openbare basisonderwijs. De herkenbaarheid van de individuele school moet daarbij behouden blijven;
- Dat, in afwachting van de rapportering door de Expertengroep die zich buigt over het openbaar onderwijs, het openbare gewoon basisonderwijs sterk lokaal ingebed blijft. Het gemeentelijke bestuursniveau is uitermate goed geplaatst om dit als aanbieder vorm te geven. Maar ook initiatieven van andere officiële onderwijsverstrekkers kunnen daartoe bijdragen;
- Zijn vertrouwen bevestigen in de onderwijskoepels en garanderen dat ze over overheidsmiddelen kunnen blijven
beschikken om hun schoolbesturen, scholen en schoolteams zowel administratief, juridisch, als inhoudelijk en pedagogisch te begeleiden en te ondersteunen;
- Op alle niveaus investeren in overleg met de onderwijspartners, in het bijzonder met partners die een grote
representativiteit hebben: met koepels en het GO!, met representatieve vakorganisaties, met scholieren- en studentenkoepels, -verenigingen en met ouderverenigingenkoepels;
- Achter de principes van het Kwaliteitsdecreet van 2009 blijven staan, maar bij de toepassing ervan de eigen
verantwoordelijkheid van scholen een belangrijkere plaats geven. We willen de klemtoon meer leggen op kwaliteitsbeleid dat scholen zelf ontwikkelen. De onderwijsinspectie concentreert zich op het beleidsplan van de school waarin de realisatie van de reglementair verplichte doelstellingen een plaats krijgt;
- In het hoger onderwijs verder bouwen op de taakverdeling tussen instellingen en associaties, zoals vastgelegd in het Integratiedecreet. Met het invoeren van een instellingsreview – via het nieuw accreditatiestelsel voor het hoger onderwijs – hebben we een belangrijke evolutie ingezet in de kwaliteitszorg. Bij positieve evaluatie van deze instellingsreview zetten we een volgende stap, waarbij de verantwoordelijkheid en verantwoording voor de kwaliteit van de opleidingen bij de instellingen komen te liggen;
- De evaluatie van het financieringssysteem van het hoger onderwijs afronden. Instellingen krijgen de ruimte om
autonoom verantwoordelijkheid op te nemen om in een kwalitatief evenwicht onderwijs, onderzoek en maatschappelijke dienstverlening te ontwikkelen. We actualiseren puntengewichten en laten zo toe dat instellingen voldoende worden gehonoreerd voor het aanbieden van waardevolle en toekomstgerichte opleidingen;
- Op basis van het HBO5-decreet en de conclusies van de ambtelijke werkgroep het hoger beroepsonderwijs – via
een samenwerking tussen hogescholen en centra voor volwassenenonderwijs – uitbouwen tot een volwaardig onderdeel van het hoger onderwijs. We hebben in het bijzonder oog voor de arbeidsmarktgerichtheid van de opleidingen, waarin leren en werken zijn geïntegreerd. Bovendien willen we werken aan een doordachte regionale inbedding die de sociaal-economische relevantie van de opleidingen verhoogt en ervoor zorgt dat de toegankelijkheid van het hoger onderwijs vergroot.
- Welzijn bevorderen

Onze visie op sociale bescherming, zowel op Vlaams als op federaal niveau, vindt u terug in ons 3D-plan. Dit luik vult het 3D-plan aan.

- Een welzijnsgerichte samenleving

CD&V wil…
- Investeren in een welzijnsgerichte samenleving, waarbij vermaatschappelijking van de zorg, participatie van gebruikers en vrijwilligerswerk een belangrijke plaats krijgen;
- Dat de Huizen van het Kind centraal komen te staan in de ondersteuning van alle gezinnen. Een Huis van het Kind
moet een lokaal netwerk en samenwerkingsverband zijn dat alle organisaties die ouders en kinderen ondersteunen, bundelt. Op maat van de lokale behoeften en mogelijkheden, wordt een zo breed mogelijk ondersteunend aanbod voor (aanstaande) gezinnen met kinderen aangeboden. Een Huis van het Kind integreert opvoedingsondersteuning, preventieve gezondheidszorg en ontmoeting voor kinderen en hun gezinnen. Door voor alle gezinnen een aanbod creëren, wordt de toegankelijkheid voor de meest kwetsbare gezinnen verhoogd;
- Verder inzetten op vernieuwing van de jeugdhulp naar een integrale aanpak. Wij gaan voor een jeugdhulp die
dichter bij kinderen en jongeren staat. Door intersectorale samenwerking en een vereenvoudigde jeugdhulp willen we sneller hulp bieden in acute en problematische leefsituaties. Om dit te realiseren, werken we een
‘actieplan jeugdhulp’ uit met een kwantitatief en kwalitatief groeipad;
- Een gezinsbeleid dat zich richt op het ondersteunen van partnerrelaties. Een brede informatiecampagne moet het maatschappelijk belang van relaties duidelijk maken, kan het taboe rond relatieproblemen doorbreken en moet de weg wijzen naar het beschikbaar aanbod. Sensibiliseren en de weg wijzen, vraagt ook een voldoende en betaalbaar aanbod van relatiebegeleiding;
- Werk maken van de verdere uitbouw van het eerstelijnswelzijnswerk. Dit om antwoord te bieden op élke
welzijnsvraag, in eerste instantie die van de meest kwetsbare leden van de samenleving. We engageren ons om te groeien naar een gebiedsdekkend aanbod. We stimuleren samenwerkingsverbanden tussen samenlevingsopbouw, algemeen welzijnswerk, OCMW en armoedeverenigingen. Hierbij hebben we oog voor de diversiteit in de samenleving;
- Een langetermijnbeleid rond dementie. Het aantal mensen met dementie zal in Vlaanderen tegen 2020 met ca.
30% toenemen. Aangezien dementie niet enkel de persoon zelf treft, maar ook de naasten die voor de zorg instaan en de professionele hulpverleners, is er nood aan een beleid dat voor de verschillende fases en vormen van dementie begeleiding op maat voorziet. Prioriteiten zijn de expertiseversterking rond dementie van basiszorgverleners (bijscholing, supervisie, inzet van referentiepersoon dementie in de thuiszorg) en de integratie van dementiezorg in de basiszorg van de diverse woonzorgvoorzieningen. Hierbij hebben we aandacht hebben voor vroegtijdige zorgplanning, ethische aspecten in de zorg, en begeleiding en specificiteit van diverse doelgroepen (bv. personen met een verstandelijke beperking, jonge mensen met dementie, gekleurde dementiezorg). We vertrekken vanuit de waarde en mogelijkheden van mensen met dementie en communiceren taboedoorbrekend;
- Werk maken van de kwalitatieve en kwantitatieve uitbouw van de pleegzorg. Sinds 1 januari 2014 is pleegzorg
voor kinderen en jongeren bij uithuisplaatsing de eerst te overwegen optie. Essentieel is dat alle belanghebbenden (het pleegkind, de pleeggast, de pleeggezinnen en de gezinnen van oorsprong) inspraak en begeleiding op maat krijgen. Het pleeggezin wordt ondersteund met een betere begeleiding en geniet van een uniform vergoedingssyteem en andere voordelen. We onderzoeken een specifieke regeling voor pleegouders,
- De rechtspositie van pleegouders verduidelijken (bv. betrokkenheid bij procedures, omgangsrecht), met daarnaast een kwalitatieve en kwantitatieve uitbouw van de pleegzorg;
- Werk maken van een actueel en vernieuwd concept voor binnenlandse adoptie en verder werken aan een
kwalitatief beleid inzake inter-landelijke adoptie. Hierbij vertrekken we steeds van het belang van het kind;
- Streven naar een geweldloze samenleving. De inhoudelijke uitbouw en profilering van 1712, de hulplijn voor geweld, misbruik en kindermishandeling, is een speerpunt. We maken werk van een gemandateerde voorziening voor misbruik van volwassenen in gezagsrelaties. Het aanklampend hulpaanbod voor alle vormen van geweld moet versterkt worden;
- Inzetten op preventie en vroegdetectie van uiterst complexe psychosociale problemen bij jongeren. Waar nodig
zetten we in op zorg op maat. Deze zorg krijgt gestalte door een doorgedreven samenwerking tussen jeugdhulp, psychiatrie, onderwijs en justitie;
- IJveren voor een goede opvang van alle verkeersslachtoffers in Vlaanderen, hun omgeving en de nabestaanden.
We zetten in op sensibilisering, goede samenwerking tussen de verschillende beleidsniveaus en het verder ontwikkelen van expertise. Slachtoffers en hun omgeving moeten omringd worden met de beste zorgen;
- Aandacht schenken aan de specifieke noden van patiënten met een zeldzame ziekte door het concretiseren van
de in het rapport ‘Aanbevelingen en voorstellen tot maatregelen voor een Belgisch Plan voor Zeldzame Ziekten’
geformuleerde beleidsaanbevelingen;
- Patiëntenrechten garanderen:
- Een Handvest van de patiënt moet de collectieve patiëntenrechten vastleggen: informatie, advies, consultatie, medebeheer en medebeslissing;
- Patiënten moeten voldoende geïnformeerd en betrokken worden bij de elektronische uitwisseling van hun gezondheidsgegevens;
- We verhogen de patiëntveiligheid door het stimuleren van wetenschappelijk onderzoek naar de aard van en het aantal medische incidenten, het uitwerken van een uniform registratiesysteem van (bijna) medische ongevallen, aandacht voor patiëntveiligheid in de eerstelijnszorg, een verbetering van de communicatie tussen de hulpverlener en het slachtoffer van een ongeval na medische incidenten en een aangepaste financiering, o.a. gebaseerd op ‘pay for quality’;
- Informatie over de kwaliteit van zorg moet transparant en openbaar zijn;
- Patiënten moeten met klachten steeds terecht kunnen bij een volwaardige en onafhankelijke ombudsdienst;
- Een aangepast regelgevend kader uitwerken voor arbeidszorg als onbetaalde vorm van tewerkstelling voor mensen die nood hebben aan en willen werken op maat, maar die niet meer of nog niet in het betaalde circuit terecht kunnen;
- De gezondheidskloof verkleinen:
- Vlaanderen realiseert haar gezondheidsdoelstellingen vanuit een focus op doelgroepen. Een integrale aanpak is nodig, waarbij gelijktijdig wordt gewerkt aan de verbetering van de ongezonde woon-, leef- en arbeidsomstandigheden die de oorzaken zijn van gezondheidsongelijkheid;
- We waken over de invoering van de verplichte en automatische toekenning van het recht op sociale derdebetaler vanaf 2015. Dit in eerste instantie bij huisartsen en tandartsen en voor alle verstrekkingen inzake raadplegingen en huisbezoeken;
- We  ondersteunen  de  vorming  van  laagdrempelige  en  multidisciplinaire eerstelijnsgezondheidspraktijken;
- We investeren in toegankelijke en betaalbare geestelijke gezondheidszorg, door verdere implementatie van eerstelijns psychologische functies op laagdrempelige plaatsen, door terugbetaling van prestaties
van klinische psychologen, klinische orthopedagogen en psychotherapeuten en door te investeren in de uitbouw van zorgcircuits en zorgnetwerken voor kinderen, jongeren en volwassenen;
- We zetten actief in op suïcidepreventie, op basis van een actieplan, waarbij we putten uit bestaande expertise en blijven zoeken naar effectieve methodieken;
- Omwille van het belang van ‘cultuurgevoelige zorg’ bevorderen we de toegang van ‘derdelanders’ tot
het welzijns- en zorgaanbod;
- We blijven inzetten op het versterken van de instroom in zorgopleidingen en –beroepen zodoende het tekort aan zorgpersoneel een halt toe te roepen;
- Beleidsondersteunend wetenschappelijk onderzoek (Belgische gezondheidsenquête, voedselconsumptiepeiling) versterken en qua tijdspad afstemmen op de verschillende actieplannen in uitvoering. Beschikken over recente en betrouwbare onderzoeksgegevens is immers een absolute voorwaarde om aangepaste methodieken, voorlichting en advies te kunnen verstrekken (bv. inzake tabaksgebruik, evenwichtig eten, meer beweging, bevorderen van mentale gezondheid) voor alle leeftijdsgroepen en bij specifieke risicogroepen.

- Mensen financieel versterken

CD&V wil…
- Dat de tegemoetkomingen voor personen met een handicap niet enkel een minimale bestaanszekerheid waarborgen, maar een zo ruim mogelijke participatie aan het sociaal-economische leven bevorderen;
- Het leefloon stapsgewijs verhogen tot de Europese armoededrempel. OCMW’s zetten in op het
sociaaleconomisch activeren van rechthebbenden op een leefloon;
- Het recht op een inkomensvervangende tegemoetkoming gekoppeld houden aan het gezinsinkomen. Het systeem moet flexibeler worden opdat rekening kan worden gehouden met onderbrekingen en terugval in de tewerkstelling;
- Dat de Integratietegemoetkoming (IT) een individueel recht is dat niet gekoppeld is aan het gezinsinkomen.
Tewerkstelling mag geen invloed hebben op bedrag van de IT. Een cumul van de IT met de Vlaamse zorgverzekering en de toekomstige maximumfactuur in de thuiszorg moet, gelet op de verschillende doelstellingen, mogelijk zijn;
- In gezinnen waar beide partners invalide zijn, aan een van de partners een uitkering als gezinshoofd toekennen;
- Dat patiënten een duidelijk en volledig overzicht krijgen van alle verstrekkingen die meegeteld worden in de federale maximumfactuur voor kosten van geneeskundige verzorging. Voor chronisch zieken moet worden nagegaan of de korf aan kosten die in aanmerking wordt genomen, kan worden uitgebreid in functie van hun ziekte;
- Na de erkenning van psychologen en psychotherapeuten, snel werk maken van de terugbetaling van psychotherapie;
- Binnen Vlaanderen een maximumfactuur voor niet-medische zorgkosten in het leven roepen;
- Dat iedereen toegang heeft tot betaalbare verzekeringen, inclusief personen met een chronische ziekte of handicap. Bijpremies, bijzondere voorwaarden of weigeringen moeten redelijk zijn en objectief gemotiveer d worden;
- Werk maken van een onderbouwd gebruikersbijdrage- en verrekeningsbeleid. De voorzieningen ontvangen
subsidies van de Vlaamse of andere overheden, maar vragen vaak ook een financiële bijdrage van de gebruiker. Deze gebruikersbijdrage is zowel een instrument om de financiering van zorg aan te vullen als een instrument om het kostenbewustzijn bij de zorggebruiker te verhogen. Het vergroot het vraaggestuurd karakter van de zorg. Dit gebruikersbijdrage- en verrekeningsbeleid vertrekt van de volgende principes:
- We vertrekken vanuit een actueel, blijvend overzicht van de geïnde gebruikersbijdragen en de kostprijs van verschillende welzijnsvoorzieningen;
- Voor elk soort voorziening moet duidelijk worden bepaald welke kosten een gebruikersbijdrage al dan niet dekt;
- We houden rekening met de draagkracht van de gebruiker, afhankelijk van het inkomen, de gezinssamenstelling of de zorgintensiteit. De gebruikte inkomens- en gezinsdefinities worden op elkaar afgestemd en er wordt voorzien in regelmatige herberekening op basis van de actuele situatie van de gebruiker;
- We doen maximaal een beroep op automatische gegevensstromen;
- Voorzieningen die sociaaleconomisch zwakke gebruikers begeleiden of opvangen, mogen hiervan geen financieel nadeel ondervinden;
- Maatschappelijke dienstverlening toegankelijker maken:
- Sociale rechten moeten automatisch worden toegekend waar mogelijk;
- Onderbescherming pakken we aan door mensen bewust te maken van de maatschappelijke dienstverlening en van subsidies en van specifieke voordelen waar zij recht op hebben maar geen gebruik van maken.
- We zetten in op (lokale) proactieve dienstverlening;
- De rol van het OCMW en andere collectieve diensten versterken we, als lokaal belangrijk vangnet voor mensen in armoede;
- Personen in armoede willen we beter ondersteunen door een optimale samenwerking tussen de betrokken ondersteunende diensten. We streven naar één dossier dat voor rechtstreeks betrokken hulpverleners toegankelijk is met een heldere, begrijpelijke kennisgeving aan de betrokken cliënten;
- Dat een echtscheiding geen financieel drama is:
- Om tot meer objectieve en dus beter aanvaarde onderhoudsgelden te komen, moet de Commissie voor Onderhoudsbijdragen een instrument ontwikkelen om de onderhoudsuitkering voor de ex-echtgenoot of partner te berekenen op basis van objectieve en transparante criteria;
- De dienstverlening en werking van de Dienst voor Alimentatievorderingen (DAVO) werd recent verbeterd. Dit door het verhogen van de inkomensgrenzen voor de toekenning van voorschotten en het versterken van de invorderingsmechanismen door het toekennen van een voorrecht bij loonbeslag. We volgen dit dossier verder op;
- We willen een modernisering van de aftrekbaarheid van betaalde onderhoudsuitkeringen in de personenbelasting, zodat een einde gemaakt wordt aan de benadeling van gehuwden en wettelijk samenwonenden ten opzichte van ouders die uit de echt gescheiden zijn;
- Dat hulp- en adviesverlening in het kader van schulden zo vroeg en zo laagdrempelig mogelijk beschikbaar is. De regelgeving op de consumentenkredieten moet worden verstrengd;
- Gezinsvriendelijke jobs opnemen als onderdeel van het sociaal overleg;
- Een veralgemening van de tweede pensioenpijler naar elke sector en elke beroepscategorie.
- Asiel, migratie & integratie

Wij allemaal vormen de samenleving: jong en oud, man en vrouw, hoogopgeleid en minder hoogopgeleid, autochtoon en allochtoon, nieuwkomer en oudkomer. Dat impliceert dat iedereen die deel uitmaakt van de samenleving recht heeft op steun van anderen wanneer dat nodig is, maar ook de plicht heeft bij te dragen wanneer hij daartoe in staat is. In het migratiebeleid betekent dat concreet dat iedereen die op een rechtmatige manier in ons land verblijft op gelijke basis wordt behandeld, met dezelfde rechten en plichten.

Migratie is een fenomeen van alle tijden. Moderne technologie en transportmogelijkheden maken echter dat migratie vandaag een grotere impact heeft dan in het verleden. De uitdagingen die zich hier stellen zijn verbonden met de fundamentele uitdagingen waarvoor België en de Europese Unie staan: demografische verandering, sociale cohesie, interculturaliteit, het identiteitsvraagstuk, het behoud van de welvaartsstaat. In een regio zonder interne grenscontroles is het verder uittekenen van een gemeenschappelijk Europees migratiebeleid een van de uitdagingen voor de toekomst. België moet hier een voortrekkersrol spelen.

Door de impact van migratie kan en mag het asiel-, migratie- en integratiebeleid zich niet beperken tot de loutere beslissing over wie we in België toelaten en laten verblijven en wie niet. Integendeel. Vanuit een duidelijke visie moet een coherent beleid gevoerd te worden over bevoegdheden en beleidsniveaus heen. Naast een antwoord op het eigenlijke migratiefenomeen, impliceert dit dat we bouwstenen aanreiken voor een succesvolle integratie en participatie van nieuwkomers en oudkomers op alle maatschappelijke vlakken. Een succesvolle voltooiing van het onderwijs en activering op de arbeidsmarkt spelen hierin een cruciale rol. Tenslotte moeten we ten alle tijde de meerwaarde van diversiteit voor onze samenleving promoten.

- Een correct & rechtvaardig asiel- en migratiebeleid

Via het eigenlijke asiel- en migratiebeleid bepalen we wie in ons land verblijfsrecht krijgt en wie niet. Een asiel- en migratiebeleid is echter nooit ‘af’. Het uitgangspunt blijft hetzelfde: een correct en rechtvaardig asiel- en migratiebeleid met snelle, duidelijke en kwaliteitsvolle procedures die de betrokkenen de rechtszekerheid bieden waar ze recht op hebben.

CD&V wil…
- Een gedegen monitoring en evaluatie van het asiel- en migratiebeleid, zodat snel aanpassingen kunnen worden gedaan indien nodig. In dat kader kan men onder andere de uitbreiding onderzoeken van de bestaande lijst met veilige landen van herkomst van asielzoekers;
- Werk maken van een Europese harmonisatie van het asielbeleid, zodat elke asielzoeker overal in Europa een gelijke behandeling krijgt;
- Opvang op maat in het opvangbeleid. Zo houden we rekening met de specifieke noden van asielzoekers. Verder
moet gezorgd worden voor een goed evenwicht tussen het aantal operationele collectieve opvangplaatsen en individuele opvangplaatsen. Het belang van individuele opvang moet benadrukt worden. Het is precies in deze kleinschalige opvang dat de zelfredzaamheid wordt bevorderd en waarin middenveldinitiatieven genomen worden. Ook willen we een proefproject waarbij vanuit de individuele opvang wordt gewerkt aan de vrijwillige terugkeer van afgewezen asielzoekers. Dit gebeurt op vrijwillige basis en in samenwerking met de Dienst Vreemdelingenzaken (DVZ);
- Dat de mogelijkheid tot opsluiting van asielzoekers beperkt wordt tot uitzonderlijke gevallen. De opsluiting van kwetsbare groepen, zoals kinderen en zwangere vrouwen, moet vermeden worden. We willen zorgen voor gepaste alternatieven, bv. in de vorm van terugkeerwoningen;
- Blijvend oog hebben voor zwakkere groepen onder migranten en vluchtelingen, zowel in binnen- als in
buitenland. Voor hen moet onderzocht worden of niet sneller kan worden overgegaan tot individuele opvang. Tevens onderzoeken we of we voor alle schoolgaande kinderen in precair of onwettig verblijf het recht op een gewone ziekte- en invaliditeitsverzekering kunnen garanderen, zoals dat vandaag voor niet-begeleide minderjarige vreemdelingen het geval is;
- De bescherming van de niet-begeleide minderjarige vreemdelingen versterken. Wanneer zij asiel aanvragen,
geven we hen toegang tot het bijzondere beschermingsstatuut. We zorgen voor een duidelijk, omvattend werkkader om de kwaliteit en de professionaliteit van de voogden te verhogen en nemen bij het bereiken van de meerderjarigheid maatregelen die het einde van de bescherming begeleiden. Ook aan de Europese niet- begeleide, minderjarige vreemdelingen bieden we een kwaliteitsvol opvang- en begeleidingstraject;
- De opvang van kinderen zonder papieren garanderen door voldoende opvangplaatsen en begeleiding, in o.a. de
Bijzondere Jeugdzorg.;
- Dat België zich verder engageert in projecten inzake hervestiging of ‘resettlement’ waarbij vluchtelingen die hun thuisland zijn ontvlucht en tijdelijk onderdak hebben gevonden in een ander, onveilig land, opnieuw worden gevestigd in een derde land waar zij blijvende bescherming vinden. België moet hiertoe een structureel resettlementprogramma invoeren, met concrete streefcijfers;
- Een humaan, maar effectief terugkeerbeleid als evident onderdeel van een goed functionerend migratiebeleid.
CD&V blijft de kaart van de vrijwillige terugkeer trekken als het kan, maar speelt die van de gedwongen terugkeer als het moet. Hoe dan ook streven we steeds naar een duurzame terugkeer, waarbij zij die uitgeprocedeerd zijn in hun land van herkomst een toekomst kunnen uitbouwen en niet onmiddellijk een nieuwe migratiepoging ondernemen. Inzake duurzaamheid krijgen gezinnen met kinderen bijzondere aandacht;
- Vrijwillige terugkeer bij voorkeur laten organiseren door NGO’s met ervaring op het terrein. De overheid verleent de nodige financiële steun en koppelt daar een resultaatsverbintenis inzake duurzame terugkeer aan;
- De organisatie en uitvoering van gedwongen terugkeer, en de daarmee gepaard gaande opvang in gesloten centra, volledig in handen van de overheid houden;
- Een stabiele begeleiding van uitgeprocedeerde asielzoekers en andere mensen zonder papieren om duurzame terugkeer mogelijk te maken. Zij worden in de open opvangstructuren opgevangen en krijgen zowel daar als bij hun daadwerkelijke terugkeer begeleiding;
- Een oplossing bieden aan vreemdelingen die niet repatrieerbaar1 zijn in de vorm van een al dan niet tijdelijke
verblijfsvergunning;
- Voorkomen dat regularisatie als een extra migratiekanaal wordt gezien, o.m. door een effectief terugkeerbeleid.
Regularisatie moet opnieuw de uitzonderingsprocedure worden die het oorspronkelijk was, waarbij op individuele basis een beslissing wordt genomen;
- Dat het migratiebeleid afgestemd wordt op het ontwikkelingsbeleid, zonder een brain drain naar het Noorden te veroorzaken. De brain drain moet omgezet worden in een brain gain door de herkomstlanden meer te betrekken. Zo kunnen ook migrantenorganisaties mee vorm geven aan een ‘ontwikkelingssamenwerkingsbeleid';
- Een procedure tot toekenning van het statuut van staatloze door het Commissariaat-Generaal voor de
Vluchtelingen en de Staatlozen opzetten, waarbij de erkenning als staatloze in principe ook leidt tot een (tijdelijk)
verblijfsrecht;

- ‘Niet-repatrieerbaren’ zijn vreemdelingen die geen toelating krijgen om in België te verblijven en tegelijkertijd niet naar hun
land van herkomst of verblijf kunnen terugkeren, om redenen buiten hun wil om.
- Dat de bestaande wetgeving omtrent migratie wordt gecoördineerd in een ‘Migratiewetboek’ met duidelijke bepalingen die voor iedereen begrijpelijk zijn;
- De strijd tegen mensensmokkel en mensenhandel hoog op de agenda houden, met bijzondere aandacht voor de
opvang en begeleiding van de slachtoffers;
- Het beleid inzake economische migratie van derdelanders baseren op een evenwichtige benadering van economische en humanitaire aspecten. In het belang van de ondernemingen en de betrokken werknemers moet het beleid voldoen aan de principes van duidelijkheid, snelheid en rechtszekerheid. Het is van belang dat grensoverschrijdende tewerkstelling vanuit het Vlaamse beleid op een doordachte en evenwichtige manier wordt ondersteund. Dit in functie van een gunstig ondernemersklimaat en gunstige tewerkstellingsperspectieven.


- Integratie & participatie als opstap naar volwaardige deelname aan de samenleving

Daar waar het migratiebeleid ‘de poort’ regelt, zorgt het inburgering- en integratiebeleid voor een vlotte opname van nieuwkomers en oudkomers in onze samenleving. Gezien de sterk gewijzigde samenstelling van onze bevolking moet dit beleid veel meer aandacht krijgen. We willen migratie ‘activeren’. We streven naar integratie die vertrekt vanuit wederzijds respect, integratie die de basis vormt om te luisteren naar en mee te gaan in het verhaal van de ander, zodat we van elkaar kunnen leren. Een goede inburgering en integratie enerzijds en een daadwerkelijke participatie anderzijds leveren het bewijs van een volwaardige deelname aan de samenleving. Enkel zo kan het migratieverhaal in zijn geheel als positief ervaren worden en een breed draagvlak vinden in onze samenleving.

Kennis van het Nederlands blijft voor CD&V essentieel voor een volwaardige deelname aan het sociaal- economische leven in Vlaanderen. De klemtoon op taalkennis mag evenwel niet ten koste gaan van de aandacht voor sociaal-economische integratie als geheel. Een goede sociaal-economische integratie is dé grote uitdaging. Dit vereist een inspanning van alle betrokkenen (o.m. in het onderwijs en op de arbeidsmarkt), een doorgedreven strijd tegen discriminatie en het bevorderen van tolerantie en wederzijds respect.


Recent werd de integratie- en inburgeringsector grondig hervormd. Door de oprichting van de EVA Integratie en Inburgering zal in de toekomst een meer uniforme uitvoering van het beleid mogelijk zijn. CD&V wil verder gaan op de ingeslagen weg en constructief meewerken aan de uitbouw van het beleid van de EVA.


CD&V wil…
- Blijvend focussen op een inburgerings- en integratiebeleid. De recente vernieuwing van de integratie- en inburgeringsector wordt tegen eind 2017 geëvalueerd. Door kort op de bal te spelen, kunnen we waar nodig inburgeringstrajecten optimaliseren;
- Dat de overheid waakt over het aanbod van taal- en inburgeringscursussen, o.a. in het licht van de recente optrekking van het niveau van A1 naar A2 voor verplichte inburgeraars. Het aanbod moet groot genoeg zijn om aan de vraag te voldoen. Anderzijds moeten ook informele vormen van verwerving van taalkennis (bv. op het werk of in de vrije tijd) gestimuleerd worden. Om zich te kunnen integreren is een goede kennis van het Nederlands immers noodzakelijk, net zoals deelname aan het sociaal-culturele leven;
- Ouders verplichten om hun kinderen vanaf de leeftijd van drie jaar naar het kleuteronderwijs te brengen en
inzetten op maatregelen die daartoe bijdragen, alsook op projecten die ouderparticipatie en taalontwikkeling vóór de leeftijd van drie jaar bevorderen. Dit om taalachterstand reeds in een vroeg stadium te voorkomen;
- De strijd tegen discriminatie en negatieve beeldvorming in alle domeinen fors opvoeren. Daarnaast worden
bedrijven die meestappen in een systeem van ‘blinde sollicitaties’ aangemoedigd;
- De begeleiding die voor hoogopgeleide nieuwkomers is voorzien bij de procedure tot diplomagelijkschakeling veralgemenen. Zo kan meer transparantie en zekerheid worden geboden over de verworven competenties en het matchingproces versneld worden. De procedure tot erkenning van buitenlandse diploma’s neemt vanaf de indiening van het volledige dossier maximaal vier maanden in beslag. Tevens waken we over de betaalbaarheid van de procedure;
- Opleidingsverstrekkers en werkgevers ondersteunen bij het ontwikkelen van een taalgericht vakonderwijs en het
creëren van een taalrijke werkvloer waar anderstaligen de kans krijgen de taal te leren;
- Een duidelijke sprong voorwaarts maken in de structurele verankering van welomschreven kansengroepen op de arbeidsmarkt. We pleiten voor het gebruik van stimulerende en responsabiliserende maatregelen, zoals slimme streefcijfers, aan de hand van concrete doelstellingen aangepast per sector en per regio. Dit veronderstelt voorafgaande nulmetingen en constante monitoring, zodat tijdig kan worden bijgestuurd;
- Dat de Vlaamse overheid zijn voorbeeldfunctie waarmaakt door een geactualiseerd en realistisch streefcijfer van
personeelsleden uit etnisch-culturele minderheden;
- Dat de federale overheid een nulmeting uitvoert via de methode van sociaal-economische monitoring. Op basis hiervan wordt een gedragen en realistisch streefcijfer ingevoerd voor de federale overheid, inclusief een concreet actieplan om dit cijfer te behalen;
- Vasthouden aan een nultolerantiebeleid inzake discriminatie op de werkvloer, op de woonmarkt en in andere
domeinen.

- De diverse samenleving: eenheid in verscheidenheid
CD&V wil mensen bij elkaar brengen en met elkaar verbinden. Wij kiezen uitdrukkelijk niet voor polarisatie. Dat is de enige manier om een warme, respectvolle samenleving op te bouwen waarin iedereen zijn plaats vindt. Het wederzijds begrip en respect tussen mensen en bevolkingsgroepen moet vergroten, zowel in het onderwijs en op de arbeidsmarkt als in het verenigingsleven en andere vrije tijdsbestedingen. Dit kan door actieve openheid te promoten en te ondersteunen. De implicatie is dat we de bestaande interculturaliteit in onze samenleving erkennen.


CD&V wil…
- Wederzijds respect tussen verschillende culturen en levensbeschouwingen promoten. We staan positief tegenover verschillende religies en niet-confessionele levensbeschouwingen, voor zover zij een scheiding tussen staat en levensbeschouwing aanvaarden en voor zover zij elke vorm van religieus of ideologisch geïnspireerd geweld verwerpen. We erkennen de waarde die zij hebben voor onze samenleving. Zij moeten zich bijgevolg kunnen manifesteren in organisaties en instellingen met een eigen identiteit en verdienen de bescherming van onze democratische instellingen. Elke vorm van radicalisering wordt tegengegaan en aangepakt;
- Het opvoeden van jongeren tot zelfbewuste, kritische en weerbare mensen tot doel van het onderwijs maken.
Scholen moeten radicaal kiezen voor gelijkheid tussen meisjes en jongens, voor individuele keuzevrijheid, voor godsdienstvrijheid (incl. het recht om van geloofsovertuiging te veranderen), voor respect voor elkaars seksuele geaardheid en voor de waarde van diversiteit. De emancipatie van alle jongeren is het einddoel van een pedagogisch proces;
- Geen algemeen verbod op religieuze en levensbeschouwelijke symbolen in het onderwijs e n in de openbare dienstverlening, met uitzondering van zij die gezagsfuncties uitoefenen (bv. rechters). Wel eisen we de neutraliteit van de geleverde diensten, zodat iedereen die zich tot de overheid richt een gelijke behandeling krijgt. Politiek verkozenen zijn per definitie niet neutraal en kunnen dus nooit onderworpen worpen aan een verbod;
- Uitdrukkelijk aan iedere persoon van wie de eredienst of de filosofische opvatting erkend is, toelaten om op een
openbare begraafplaats te worden begraven. Daarom wil CD&V aan elke gemeente vragen om binnen een
officiële begraafplaats percelen te voorzien voor overledenen met specifieke verlangens op grond van hun
eredienst of filosofische overtuiging;
- De engagementsverklaring interculturaliseren, na evaluatie, uitbreiden tot de jeugd en sportsector;
- Daarnaast verder werken aan de interculturalisering van de welzijns- en zorgsector, zowel wat de toegang tot het aanbod betreft als aangaande het aantrekken van allochtone jongeren naar een baan of een opleiding in de sector;
- Een verscherpte strijd tegen discriminatie op de werkvloer door alle betrokkenen: overheid, werkgevers en vakbonden. Er komen informatiecampagnes die slachtoffers en getuigen van discriminatie informeren over hun rechten en sensibiliseren om hiervan melding te doen bij de bevoegde instanties. De proactieve aanpak van discriminatie wordt een topprioriteit voor alle inspectiediensten. Het systeem van praktijktesten wordt daartoe verfijnd.

- Cultuur
Vlaanderen is een Europese culturele topregio met een rijk erfgoed maar ook met hedendaagse kunst en creatieve industrie als motor van innovatie en gemeenschapsvorming. De cultuursector in Vlaanderen bloeit, de kwaliteit is hoog en de sector draagt ontegensprekelijk bij aan onze internationale uitstraling. Wereldwijd worden onze culturele organisaties en kunstenaars geroemd om hun vakmanschap en toptalent. Het cultuurbeleid moet kunstenaars versterken en een kwalitatief en divers kunstenlandschap garanderen. We moeten kunstenaars omarmen, zonder hen te verstikken, door een beleid op maat aan te bieden via het nieuwe Kunstendecreet. Zij zijn immers uitstekende ambassadeurs van een regio die innovatie, creativiteit en baanbrekend vakmanschap als een van haar troeven wil uitspelen. Het brede publiek moet fier zijn op zo’n culturele toptalenten. Het internationaal cultuurbeleid en de culturele diplomatie moeten in Vlaanderen verder ontwikkeld worden.


Wetenschappelijk onderzoek heeft aangetoond dat, ondanks volgehouden inspanningen, grote groepen in de samenleving niet worden bereikt. Het cultuuraanbod bereikt voornamelijk een vrij homogene bevolkingslaag: vooral de blanke, hoger opgeleide middenklasse vindt zijn weg in het aanbod, herkent zich in dat aanbod en participeert eraan. Het is noodzakelijk dat ook andere bevolkingsgroepen van onze superdiverse samenleving gemakkelijker hun weg vinden in het aanbod. Iedereen heeft recht op culturele ontplooiing. Cultuur kan maar gemeenschapsvormend en identiteitsversterkend zijn als mensen gebruikmaken van dat recht. Het zijn niet altijd financiële drempels die de weg versperren. Vaker gaat het om verschillen in interesse, mentaliteit, angst voor het onbekende en onvoldoende kennis. Etnisch-culturele en maatschappelijke diversiteit moeten als troef uitgespeeld worden.


Het artistieke moet inherent deel uitmaken van de leefwereld waarin kinderen en jongeren groot worden. Cultuureducatie begint vooral in het gezin. Wij hechten veel belang aan de intergenerationele cultuurbeleving. De kapstokken die werden gecreëerd in de beleidsnota’s ‘Groeien in Cultuur’ en ‘Doorgroeien in Cultuur’ moeten worden uitgewerkt.


De federale wetenschappelijke instellingen beschikken over rijke collecties en een uitzonderlijke knowhow. Om de troeven van deze instellingen te valoriseren, is nood aan modernisering, dynamisering en aan ontsluiting van voor Vlaanderen belangrijk erfgoed. CD&V is van oordeel dat de aansturing van deze instellingen moet worden geoptimaliseerd. We stellen voor hen te responsabiliseren en te verzelfstandigen als autonome instellingen (als stichting, instelling van openbaar nut of nv van publiek recht) met een eigen raad van bestuur waarin de federale overheid en de gemeenschappen vertegenwoordigd zijn. Ook in de federale culturele instellingen moeten de gemeenschappen volwaardig deel uitmaken van het bestuur. We gebruiken de mogelijkheden van het nieuwe culturele samenwerkingsakkoord met de Franse Gemeenschap om, samen met de federale overheid, het beleid van deze instellingen te bepalen. Vlaanderen blijft inzetten op een sterke culturele aanwezigheid in Brussel. Met instellingen als Ancienne Belgique, KVS, Beursschouwburg, Kaaitheater en Bronx is de Vlaamse cultuur reeds sterk aanwezig in Brussel.


Het belang van sociaal-cultureel werk in Vlaanderen en Brussel kan niet onderschat worden. Verenigingen, bewegingen en vormingsinstellingen brengen mensen bij elkaar en werken op een actieve en creatieve manier aan gemeenschapsvorming en zelfontplooiing. Vrijwilligers hebben een cruciale plaats. Zij vormen het cement van onze samenleving. Ons rijke verenigingsleven staat echter onder druk door maatschappelijke verschuivingen. Het participatiegedrag van de Vlaming veranderde ingrijpend. Het sociaal-cultureel volwassenenwerk heeft zichzelf de voorbije jaren moeten heruitvinden en staat voor een permanente uitdaging van herwaardering en legitimering van het beleidsveld. Door in te zetten en in te spelen op deze tendensen kan de sector versterkt uit dit proces komen. Het
sociaal-cultureel werk moet zijn voortrekkersrol als bruggenbouwer in de samenleving bevestigen. Diversiteit moet zichtbaar zijn. Het sociaal-cultureel werk heeft de opdracht aan vier functies te werken: cultuur, educatie, gemeenschapsvorming en maatschappelijke activering. Vanuit haar educatieve functie draagt het sociaal-cultureel werk bij tot een breed maatschappelijk draagvlak voor duurzame ontwikkeling. De sector staat voor aanzienlijke uitdagingen. Verenigingen moeten aansluiting vinden bij diversiteit en jongere generaties en moeten tegelijk omgaan met vergrijzing. Vormingsinstellingen moeten een nieuw evenwicht vinden tussen een sterk op het individu gericht aanbod en de samenlevingsopbouwdoelstelling van het educatief werk. De volkshogescholen moeten hun programma’s afstemmen op de lacunes in het vormingsaanbod. De bewegingen tenslotte werken thematisch rond actuele tendensen, waarbij ze de bevolking mobiliseren voor een betere samenleving.


Cultuur in Vlaanderen wordt niet alleen gemaakt door professionele kunstenaars, maar ook door vele amateurkunstenaars. Er moeten meer bruggen geslagen worden tussen amateurkunsten en andere sectoren zoals jeugd, onderwijs en professionele kunsten. Dit kan o.a. via het deeltijds kunstonderwijs, maar ook via cocreaties, coproducties, door specifieke ondersteuning en toeleiding van semiprofessionele amateurkunstenaars naar de professionele kunstensector en door een coherent internationaal stimuleringsbeleid.


Ons erfgoed vormt, als getuige van ons verleden, de basis van onze gemeenschappelijke identiteit. Er is nood aan een globaal erfgoedbeleid. De versnippering tussen onroerend en roerend erfgoed is niet goed voor de lokale besturen en de erfgoedactoren. Een coherente beleidsvisie moet de volledige erfgoedketen samenbrengen. Erfgoedbescherming heeft maar zin als er ook ontsluiting en, indien nodig, herbestemming is. De erfgoedsector moet alle kansen krijgen zich te ontwikkelen. Onze rijke erfgoedcollecties hebben recht op musea die correct gesubsidieerd worden. Er is ook nood aan een successieregeling voor verzamelaars en een garantieregeling bij langdurige bruikleen van collecties. Het depotbeleid en het ondernemerschap in de erfgoedsector moeten gestimuleerd worden. De digitalisering van ons erfgoed, zowel met het oog op bewaring als op ontsluiting, zal gerichte investeringen vragen. Bescherming blijft de beste garantie tegen het verdwijnen van erfgoed. Een extra inspanning is nodig. Dit kan, naast individuele beschermingsbesluiten, door een hechtere samenwerking en integratie met ruimtelijke ordening. Vorig jaar werd het nieuwe Onroerend Erfgoeddecreet goedgekeurd. Dit decreet maakt een meer geïntegreerde werking mogelijk.


Het kerkelijk patrimonium staat onder druk. Naar aanleiding van de herbestemming van kerkgebouwen moeten we bijzondere aandacht besteden aan het roerend patrimonium (schilderijen en beeldhouwwerken, kerkelijk meubilair, gebruiksvoorwerpen en textiel). Het Centrum voor Religieuze Kunst en Cultuur (CRKC) moet een open depotfunctie krijgen. In dat depot moet het waardevolle patrimonium in goede omstandigheden bewaard en geïnventariseerd worden. Van daaruit kan het een nieuwe toekomst krijgen. Op termijn willen we komen tot een landelijk museum voor religieuze kunst.


Inzake de nieuwe Europese regeling voor staatssteun wensen we meer respect voor subsidiariteit en voor culturele subsidies. Vlaamse kunstenaars moeten ondersteund worden om de mogelijkheden die het nieuwe EU- programma ‘Creative Europe’ biedt, te benutten.


Digitale communicatie is de dominante vorm van communicatie geworden. Het cultuurbeleid moet deze trend omarmen en richtinggevend optreden. Nieuwe inhoud is veel sneller dan vroeger erfgoed en de niet -lineaire ontsluiting van waardevolle inhoud vraagt om handvaten en kennisdeling.


Er moet gewerkt worden aan samenwerking tussen de cultuursector en de markt. De Culturele Creatieve Sectoren
aandacht voor de onafhankelijke boekhandel en wijkbioscoop, die binnen een economische marktwerking, een grote meerwaarde bieden op het vlak van spreiding en culturele diversiteit. Ook ondernemerschap in de non-profitsector verdient ondersteuning. Dit mag uiteraard niet leiden tot een ‘economisering’ van de hele cultuursector en een verschraling van het aanbod.


De dialoog over de deelsectoren van cultuur heen, op gang gebracht in het Cultuurforum 2020, moet worden voortgezet.


Het Cultuurpact van 1973 werd afgesloten in een samenleving die er totaal anders uitzag dan die van vandaag. We moeten nadenken over een actualisering van de afspraken m.b.t. de garanties op inspraak en non-discriminatie van ideologische en filosofische stromingen in onze samenleving.


CD&V wil…
- Via het nieuwe Kunstendecreet de professionele kunstensector een beter kader bieden om kunst te creëren, te ontsluiten en te beheren. De belangrijkste toetssteen voor ondersteuning blijft de kwaliteit van de creatie, reflectie, presentatie of participatie. Vooral participatie moet uitgebouwd worden. Het kader is er, de concrete uitvoering is de uitdaging. We besteden ook aandacht aan jongeren die creatief bezig zijn in de ruimte tussen amateurs en professionelen, zodat ze een sprong kunnen maken in hun carrière;
- Nog meer inzetten op internationalisering. We voeren een slagkrachtig en gefocust internationaal cultuurbeleid,
enerzijds in overeenstemming met de culturele diplomatie, het merkbeleid Vlaanderen en toerisme via ‘Flanders, State of the Art’, en anderzijds vanuit de kracht en internationale uitstraling van onze kunstenaars en producties;
- De UiTpas in heel Vlaanderen uitrollen zodat we de veelheid aan kortings-, voordeel-, klanten- en kansenpassen
terugbrengen tot één geautomatiseerd systeem. Mensen in armoede kunnen zo op een niet-stigmatiserende manier participeren. Er moet daarbij voldoende aandacht gaan naar communicatie, een voldoende breed en divers aanbod (ook van amateurkunsten) en de nodige engagementen voor toeleiding om mensen op weg te helpen;
- Het e-cultuurbeleid verderzetten, met medewerking van andere beleidsdomeinen. Het Vlaamse e-boekplatform
operationaliseren we zodat een divers aanbod aan e-boeken beschikbaar is. Het Vlaams Instituut voor Archivering (VIAA) krijgt de middelen en decretale opdrachten om dé instelling inzake digitaal erfgoed te worden. In ruil voor de investering van publieke middelen, zorgt VIAA ervoor dat het beheerde materiaal breed en educatief ontsloten wordt. Ook de overheid moet informatie die zij beheert, ontsluiten en de door haar gefinancierde organisaties stimuleren de verworven informatie zo veel als mogelijk vrij toegankelijk te maken. De komende jaren moet de Vlaamse overheid ter zake een open accesbeleid ontwikkelen.
- Werken aan een geïntegreerd diversiteitsbeleid en versterking van culturele competenties. De conceptnota’s
inzake cultuureducatie worden geconcretiseerd. We geven prioriteit aan cultuureducatie in gezinsverband en muzische vorming in het (basis)onderwijs;
- Blijven investeren in het eigen cultuurpatrimonium. De grondige renovatie van het Koninklijk Museum voor
Schone Kunsten Antwerpen (KMSKA) wordt afgerond. Een inhaalbeweging is nodig voor de vernieuwing van het
Kasteel van Gaasbeek en de stedelijke operagebouwen in Gent en Antwerpen;
- Uitvoering geven aan het nieuwe Onroerend Erfgoeddecreet. We houden ons hierbij aan de volgende principes:
- Het overheidsinstrumentarium is er voor het erfgoed, het erfgoed is er niet voor de regelgeving;
- Wat het hoofdstuk archeologie betreft, willen we een permanente evaluatie die zowel de betaalbaarheid, de effectiviteit en de archeologische resultaten opvolgt en tegen elkaar afweegt. Wat het monitoren van de resultaten betreft, waken we erover dat de wetenschappelijke omzetting en uitdieping van opgravingsresultaten voldoende gebeurt. Archeologie dient immers niet om voorwerpen
uit de grond te halen maar om onze kennis over de mens in het verleden uit te breiden. Gedacht kan worden aan een specifiek fonds voor synthetiserend onderzoek op basis van Vlaamse opgravingsresultaten;
- Eigenaars en gebruikers van erfgoed zijn op hun manier ook erfgoedexperts en in die zin rechtstreekse
partners. Ze verdienen valorisering en stimulering. Ze moeten actief betrokken worden bij de bescherming en het management van erfgoed;
- Meer lokale betrokkenheid is nodig om erfgoed beter te valoriseren. De opwaardering van lokale besturen is daar een sterk instrument voor. Voor de meeste gemeenten liggen er opportuniteiten op het vlak van intergemeentelijke samenwerking;
- Door lokaal beleid te voeren vanuit het hele erfgoedveld (onroerend, immaterieel en cultureel erfgoed) wordt een link gelegd tussen gebruik, bestemming, ontsluiting en educatie, waardoor alle vormen van erfgoed elkaar versterken;
- Een meedenkende en proactieve administratie is noodzakelijk om het draagvlak voor erfgoedbeleid in Vlaanderen te vergroten. Teveel erfgoed blijft tientallen jaren leeg staan na meermaalse weigeringen van ontwikkelingsvoorstellen;
- Een impulsbeleid voor toekomstplannen met religieuze gebouwen, in functie van een duurzaam maatschappelijk of cultureel project. Steeds meer religieus onroerend erfgoed komt leeg te staan. Tegelijk kent o.m. de vrijetijdssector een groot tekort aan ruimtes. In overleg met de gemeenschap, kerkbesturen, bisdommen en lokale besturen moeten keuzes gemaakt worden rond herbevestiging, nevenbestemming, herbestemming of, indien nodig, afbraak. Niet elke kerk of elk klooster kan beschermd of herbestemd worden. Ook declassering mag geen taboe zijn;
- De sociaal-culturele sector versterken zodat ze kan blijven zorgen voor ontmoeting, ontspanning, gemeenschapsvorming, zelfontplooiing, sociale innovatie en creatief denkvermogen. In het kader van het diversiteitsbeleid krijgen migrantenfederaties extra ondersteuning;
- Een muziekfonds, naar analogie met de goed functionerende fondsen voor film (VAF), literatuur (VFL) en het
recente voor media en games (GAF). Doel van het fonds is het verbeteren van de concurrentiële positie van muziek uit Vlaanderen. Dit fonds moet ook instaan voor internationale ondersteuning en export van muziek. In de vorm van een publiekprivate samenwerking en met de sector als medeactor geven we de Vlaamse muzieksector extra impulsen via projectondersteuning, specifiek bedoeld voor creatie, productie en exploitatie van muziek uit Vlaanderen. Dit zonder onderscheid naar genre;
- Participatie aan het culturele aanbod monitoren en interpreteren aan de hand van de Participatiesurvey;
- Structureel overleg tussen Vlaamse en federale overheid over cultuurgelinkte federale bevoegdheden zoals auteursrechten, sociale en fiscale statuten voor auteurs, kunstenaars en vrijwilligers, btw, enz.;
- De culturele samenwerking met Nederland en met de Franse Gemeenschap uitdiepen;
- Streven naar een gedifferentieerd cultuurbeleid, gebaseerd op het subsidiariteitsprincipe, door heldere afspraken met lokale en provinciale overheden. We monitoren de gevolgen van de interne staatshervorming en van het Planlastdecreet inzake inspraak, ondersteuning van het verenigingsleven, lokale dienstverlening en infrastructuurbeleid;
- Ten volle gebruik maken van de nieuwe bevoegdheden uit de 6de staatshervorming en in Vlaanderen een beleid
ontwikkelen omtrent de gereglementeerde boekenprijs en het in betaling geven van topstukken bij het betalen van successierechten;
- Een beleid ontwikkelen dat vrijwilligers in de culturele sector ondersteunt en versterkt;
- Een samenwerking op poten zetten tussen CultuurInvest, de fondsen VAF en VFL, de steunpunten, het departement CJSM en het Agentschap Ondernemen. Dit kadert o.m. in het Europese programma ‘Creative Europe’;
- Het geïntegreerd letterenbeleid verder ontwikkelen, met meer armslag voor duurzame initiatieven. We willen een breed gedragen leesbevorderingsbeleid, met een actieplan vanuit Cultuur, Onderwijs, Welzijn en Sociale Zaken. We voeren een gereglementeerde boekenprijs in om de boekensector ademruimte te geven om te blijven investeren in een rijk en divers boekenaanbod;
- Een permanente opvolging en regelmatige evaluatie van de auteurswetgeving door de Europese, federale en Vlaamse overheden. Dit is zowel in het belang van de gebruikers als van de rechthebbenden. Concreet ijveren we voor de vrijstelling van leenvergoeding voor uitleningen voor amateurkunstenorganisaties, binnen het ‘KB leenrecht’, in het kader van hun educatieve en culturele opdracht. In Europa ijveren we voor een gelijkschakeling van het btw-tarief voor gedrukte en digitale cultuurproducten;
- Streven naar een inclusieve samenleving waar informatie voor iedereen toegankelijk is. De federale overheid
moet zo snel als mogelijk werk maken van de implementatie van het WIPO-verdrag2 (juni 2013) in onze nationale wetgeving. Dit verdrag zet noodzakelijke stappen in het toegankelijk maken van informatie voor mensen met een leesbeperking, zoals online distributie en grensoverschrijdend leenverkeer;
- Ondernemerschap in de culturele en creatieve sectoren stimuleren. Hierover kan u meer lezen in bouwsteen 1
van ons 3D-plan.
- WIPO is de Wereldorganisatie voor Intellectuele Eigendom.

- Jeugd
Meer dan twee miljoen Vlamingen zijn jonger dan 30 jaar. Kinderen en jongeren hebben eigen standpunten en visies die gehoord moeten worden in het publieke debat en het beleid. Dit gebeurt o.m. via de Vlaamse Jeugdraad. Alle overheden moeten kinderen en jongeren actief betrekken bij hun beleid, hen erover informeren en garanties inbouwen opdat kinderen en jongeren hun rechten gewaarborgd weten en hun stem gehoord wordt.

De gemeentelijke en provinciale jeugdbeleidsplannen en het Vlaamse jeugdbeleidsplan leveren behoorlijke resultaten voor de Vlaamse kinderen, jongeren en de jeugdsector. Maar alles kan beter. Kinderen en jongeren moeten de samenleving mee vorm geven en er zich thuis voelen. Vlaanderen heeft een rijke traditie in jong engagement. Vele jonge vrijwilligers zetten zich belangeloos in om zinvolle vrijetijdsbesteding te organiseren voor anderen. Jammer genoeg wordt dit engagement soms bemoeilijkt door wet- en regelgeving. CD&V vindt het belangrijk dat de overheid jongeren kansen geeft: om als jeugdbeweging kinderen en jongeren te bereiken of als jeugdhuis leuke activiteiten te organiseren op cultureel, sportief, media- of sociaal vlak. Op kamp gaan en fuiven organiseren blijven voor ons bijzondere aandachtspunten.


Kinderen en jongeren hebben nood aan fysieke ruimte. Er moet voldoende publieke ruimte zijn die toegankelijk en aantrekkelijk is voor iedereen; plekken die uitnodigen om te spelen en te bewegen. We moeten er voor zorgen dat kinderen en jongeren kunnen spelen in een groene omgeving op het platteland en in de stad.

CD&V wil…
- Bossen, parken en pleinen maximaal toegankelijk maken. De Vlaamse overheid stimuleert het gezamenlijk gebruik van school-, sport- en spelinfrastructuur door sport- en jeugdverenigingen;
- De inspraak van kinderen en jongeren in het lokale jeugdbeleid stimuleren via de verspreiding van good practices.
We monitoren de gevolgen van het gewijzigde Lokale Jeugddecreet inzake ondersteuning van jeugdwerk, lokale dienstverlening, infrastructuurbeleid en lokaal jeugdbeleid voor kinderen en jongeren in maatschappelijk kwetsbare situaties;
- Een concreet en positief beleid, in overleg met de jeugdsector, voor kampen en fuiven. We onderzoeken de
mogelijkheid om een charter af te sluiten voor fuif- en kampvriendelijke gemeenten;
- Het btw-vrijstellingsplafond voor verenigingen optrekken naar 25.000 euro per jaar, zodat het jeugdwerk buiten het toepassingsgebied van de btw-regelgeving valt en er heel wat administratieve verplichtingen wegvallen;
- Dat de vzw- en andere relevante wetgeving op een eenvoudige en transparante manier wordt toegelicht aan de
jonge bestuurders van jeugdorganisaties;
- Voluit blijven kiezen voor een categoriaal jeugd- en kinderrechtenbeleid. De minister van Jeugd is de pleitbezorger van dat beleid.

- Sport
Alle Vlamingen hun leven lang laten bewegen en sporten op een gezonde manier. Dat is de uitdaging. Sportprestaties zijn voor CD&V ondergeschikt aan de gezondheidsbevorderende aspecten van sportbeoefening. Meer dan een derde van de Vlaamse bevolking lijdt aan overgewicht. De voornaamste oorzaak is het gebrek aan fysieke activiteit. Bijna 10% van alle medische kosten zijn te wijten aan fysieke inactiviteit. Beweging en sport moeten een belangrijke rol spelen in het preventief gezondheidsbeleid. Gezond sporten betekent ook medisch verantwoord sporten. Het sportbeleid moet dus ook aandacht besteden aan gezondheidspromotie via de sport en de nadruk leggen op het fysische en psychische welzijn van de sportbeoefenaar.


Om te sporten heb je ruimte nodig. De belangrijkste opdracht van een goed sportbeleid is voorzien in voldoende kwalitatieve ruimte om te bewegen, te sporten en sportevenementen te organiseren. Een bijsturing van het Vlaamse sportinfrastructuurbeleid is nodig. In het volgebouwde Vlaanderen is het niet evident om bijkomende sportinfrastructuur te voorzien. Er is nood aan een globaal sportinfrastructuurbeleid, gebaseerd op complementariteit, subsidiariteit en duurzaamheid. Daarnaast moeten publieke ruimte en leefomgeving uitnodigen tot bewegen, moet de groene ruimte zoveel mogelijk open gesteld worden voor recreatie en natuurgebonden sporten en moet onderzocht worden hoe schoolsport- en bedrijfsportinfrastructuur buiten de kantooruren kunnen gebruikt worden.

1,5 miljoen van de 6 miljoen Vlamingen is lid van een sportvereniging. Het aanbod aan klassieke sportclubs bereikt onvoldoende allochtonen, occasionele sporters en zij die niet geïnteresseerd zijn in competitiesport. We moeten extra inspanningen leveren om sportaanbod op maat voor iedereen te realiseren. Dus ook voor moeilijker bereikbare doelgroepen zoals allochtonen, senioren, mensen met een beperking, mensen in armoede of werklozen.


Sportverenigingen bieden de beste garantie op regelmatige, aangepaste en kwaliteitsvolle sportbeoefening, zowel voor de recreatieve als voor de competitieve sporter. Ze bieden ontspanning en sociaal contact. Bovendien maken sportclubs jongeren vertrouwd met waarden als fair play, solidariteit, teamgeest, respect voor spelregels en medemens, zelfstandigheid, persoonlijk engagement en inzet voor anderen, leren omgaan met winst en verlies. Een sportvereniging is een remedie tegen de individualisering van de maatschappij. Sportclubondersteuning is thans een basisopdracht voor sportfederaties en een kerntaak van de lokale besturen. De 19.000 sportclubs in Vlaanderen drijven op de inzet van 300.000 vrijwilligers. Een samenleving die niet kan rekenen op de inzet van vrijwilligers is ondenkbaar, onleefbaar en onbetaalbaar. Een sportbeleid voeren zonder vrijwilligers is onmogelijk. Het vrijwilligersengagement staat echter onder druk: toenemende concurrentie, de overheid die meer eisen oplegt, de commercialisering en juridisering, de hogere eisen die sporters zelf stellen. Willen we dat sportclubs hun maatschappelijke rol blijven vervullen, dan dringt een sterke ondersteuning van sportverenigingen en vrijwilligers zich op.


CD&V wil dat alle kinderen en jongeren kansen krijgen om te bewegen, te sporten en te spelen. Elk kind heeft nood aan beweging, zowel tijdens de schooldag als erna. Daarnaast willen we kinderen reeds op jonge leeftijd kennis laten maken met sport(clubs). De ervaring leert immers dat het moeilijker is om op latere leeftijd in te stappen. Daarom dienen sportverenigingen die zich bijzonder toeleggen op de jeugd en op multisporten extra aangemoedigd te worden.
Het G-sportbeleid3 moet verder uitgebouwd worden: het G-Steunpunt Sport moet alle kansen krijgen om haar rol ten volle waar te maken zodat meer mensen met een beperking kunnen sporten. De pr ovincies moeten hun nieuwe opdracht inzake G-sport ter harte nemen. Verder moet gestreefd worden naar aansluiting van sporters met een beperking bij de sportfederaties. Voor een aantal sporttakken is integratie van G-sporters in een reguliere sportfederatie immers zeker een realistische optie.


Door de ongelijkheid in het topsportbeleid van de sportfederaties, wensen wij een centrale strategische aansturing van het topsportbeleid via een Topsportsteunpunt. Zeker voor individuele sporten is dit nodig. Talent en kansen op sponsoring gaan verloren door een gebrek aan begeleiding op maat.


Europa kan niet lijdzaam toezien op de financiële uitwassen in de profsport. Daarom zet CD&V maximaal in op jeugdopleiding en op solidariteit in de profsporten. Sport is maatschappelijk zeer belangrijk. De lokale verankering en belangen van de trouwe fans moeten dan ook gerespecteerd worden.


Ook de sportsector dient haar rol op te nemen in de bewaring, ontsluiting en archivering van het erfgoed van de sport, meer concreet voor het Sportimonium, het Centrum Ronde van Vlaanderen en het Wielermuseum in Roeselare.


CD&V wil…
- Dat de overheid sportpromotiecampagnes voert om de bevolking aan te zetten tot sporten en bewegen. Dit kan via gerichte acties of via het faciliteren van sportevenementen. Zo willen we onderzoeken hoe artsenpraktijken en bedrijven gestimuleerd kunnen worden om bewegingscoaches in dienst nemen;
- Een globaal strategisch plan voor sportinfrastructuur in Vlaanderen opmaken. Alle beschikbare infrastructuur moet in kaart gebracht worden en alle overheden moeten afspraken maken over wie welke infrastructuur zal bouwen, verbouwen, renoveren en uitbaten. Daarbij moet bekeken worden hoe sportinfrastructuur in bezit van vzw’s en scholen kan ingeschakeld worden. Voor CD&V is het duidelijk dat de provincies hun verantwoordelijkheid moeten nemen inzake bovenlokale infrastructuur, met prioriteit voor de zwembaden. Zwemmen maakt deel uit van de onderwijseindtermen, senioren kunnen tot op hoge leeftijd blijven zwemmen en de gezondheidsbevorderende effecten zijn bewezen. De Vlaamse overheid moet verder gaan in de uitbouw van de topsportinfrastructuur. De gemaakte afspraken moeten uitgevoerd worden in de driehoek Gent-Antwerpen- Leuven;
- Dat het sportbeleid sportclubs ondersteunt om zich te handhaven in een gewijzigde omgeving. Een duidelijkere
taakverdeling inzake de begeleidingsopdracht voor sportclubs is nodig. Wat doet de sportfederatie? Wat doet de lokale sportdienst? Sportfederaties moeten het eerste aanspreekpunt blijven voor de sportclubs. De begeleiding van sportclubs is hun kernopdracht. Er bestaat echter een erg grote verscheidenheid in die ondersteuning. CD&V wil een audit van alle sportfederaties. Met de resultaten zal rekening worden gehouden bij de evaluatie van het decreet: op basis van enkele criteria en taken kan men een label halen en worden de sportfederaties gerangschikt en de subsidies toegekend. De taken voor de sportfederaties moeten niet grondig gewijzigd worden, wel geoptimaliseerd. Vooral de financiële uitvoerbaarheid van het decreet verdient aandacht. Thans worden nieuwe erkenningen betaald door de reeds erkende federaties die nooit zeker zijn hoeveel subsidies zij zullen ontvan gen van de Vlaamse Gemeenschap. Andere aandachtspunten voor het nieuwe sportfederatiedecreet zijn:
- Voldoende aandacht en financiële ondersteuning geven aan de recreatieve sporter;
- Stimuli voorzien voor professionalisering van sportfederaties (bv. nadruk op bedrijfsmatige werking, versterking van de federatiebesturen) en voor fusies van en samenwerking tussen sportfederaties. Een
- Het beleid specifiek gericht op sportparticipatie van personen met een handicap.
verplichte samenwerking voor administratieve opdrachten bij kleine sportfederaties en voor het uitbouwen van een aanbod aan multidisciplinair sporten, behoort tot de mogelijkheden;
- De opdracht van de VSF moet gericht worden op ondersteuning van sportfederaties, zodat zij op hun beurt clubs kunnen ondersteunen;
- De overgangsperiode voor de Vlaamse voetbalbond loopt af. Ook zij moeten zich inschrijven in het
Federatiedecreet;
- Herdefiniëring van de rol van de sportclub met respect voor de kernopdracht van de club en met nadruk op de begeleiding van sportclubs bij de beleidskeuzes die ze maken, vooral bij het uitwerken van een sportaanbod op maat (bv. gedifferentieerde lidgelden, flexibele verzekeringsformules, aanbod aan competitie, jeugdopleiding, enz.);
- Sportactiviteiten voor jongeren moeten kunnen blijven rekenen op extra subsidiëring;
- Plaats voor organisatie van sportkampen;
- Dat goed opgeleide sportbegeleiders correct vergoed kunnen worden. Kwalitatieve begeleiding van sporters is essentieel om op een gezonde en verantwoorde manier levenslang aan sport te kunnen doen.. De aanbevelingen van de VUB-studie over de semi-agorale sportbegeleiders moeten prioritair gerealiseerd worden. Belangrijke randvoorwaarde is daarbij dat het betaalbaar en hanteerbaar blijft voor de sportclubs;
- Dat profclubs inzetten op goed bestuur, investeren in jeugdopleiding en nog meer focussen op sociale projecten.
Profclubs kunnen rekenen op ondersteuning door de overheid. Daar mag iets tegenover staan. Een specifiek statuut voor sportclubs kan worden uitgewerkt, in overleg met de clubs. CD&V wil dat er maatregelen komen om de supporters nauwer te betrekken bij het beheer van hun geliefde club. De overheid engageert zich voor veilige en moderne multifunctionele stadions door de vernieuwing van infrastructuur organisatorisch en stedenbouwkundig te faciliteren. Het nationaal stadion kan er maar komen als aan de voorwaarden is voldaan die door de Vlaamse regering werden vastgelegd inzake mobiliteit, taalgebruik, ruimtelijke ordening en veiligheid Tevens moet er een duurzame oplossing komen voor de organisatie van de internationale topatletiekmeeting Memorial Ivo Van Damme;
- In het topsportbeleid vertrekken vanuit de vereisten van de topsport en niet exclusief vanuit de plannen van de
sportfederaties. Het topsportbeleid heeft nood aan duidelijke, juiste en transparante criteria en doelstellingen om in aanmerking te komen voor toegang tot bepaalde ondersteuning en faciliteiten (subsidies, tewerkstellingscontracten, diploma’s). De concentratie van deze bevoegdheid in één loket bij Bloso is lovenswaardig, maar objectivering is wenselijk. Het succesvolle project ‘Atletiek Vlaanderen’ moet alle kansen krijgen om haar werking verder te zetten omdat het een sleutelfunctie vervult in de doorgroei van beloftevolle atleten naar de internationale top;
- Dat schoolgaande kinderen en jongeren minstens drie uur lichamelijke opvoeding per week krijgen, in
kwalitatieve infrastructuur die buiten de schooluren kan gebruikt worden door sportclubs;
- Bij de uitrol van het project ‘Multimove voor kleuters’ zich vooral richten op recreatieve sportclubs en lokale sportdiensten en investeren in de opleiding van sportbegeleiders;
- De opleiding van jonge spelers door een opleidingsvergoeding aanmoedigen;
- Onderzoeken of het mogelijk is alle tewerkstellingsstatuten in de sportsector te verankeren (bv. topsportstatuten bij Bloso, tewerkstelling via Topsport Vlaanderen, mensen met semi-agorale contracten). Het Vlabus-tewerkstellingsdecreet is een goede aanzet. Middelen moeten meer ten goede komen van federaties die instaan voor de opleiding en begeleiding van jonge talenten;
-Dat Vlaanderen zijn voortrekkersrol inzake gezond en ethisch sporten voortzet. Het antidopingbeleid moet
voortgezet worden met speciale aandacht voor de fitnesscentra;
- Het plafond voor btw-vrijstelling voor vzw’s optrekken worden tot 25.000 euro. Er moet daarbij een duidelijk fiscaal onderscheid gemaakt worden tussen activiteiten van vrijwilligers en commerciële activiteiten;
- De begeleiding van professionele sporters na hun actieve sportloopbaan verankeren via een beperkte verhoging van de rsz-bijdrage van de werkgevers naar analogie met de bepalingen in de CAO over outplacement.

- Media

Het ecosysteem in de mediasector staat onder druk. Zenders en distributeurs nemen elkaars rollen, vroeger duidelijk gescheiden, over in hun strijd om de mediaconsument. Bovendien wil die mediaconsument ook meer inspraak. Concreet: zenders brengen hun producten rechtstreeks bij de consument via internet of apps. Distributeurs maken eigen programma’s of richten zelf zenders op. De consument wil kiezen wanneer en via welk platform hij programma’s bekijkt of beluisterd. CD&V blijft erop drukken dat de overheid maatregelen moet nemen om een pluriform en evenwichtig medialandschap te garanderen. We bewaken behoedzaam mediaconcentraties en verticale integratie en cross-mediale acties in de markt. Alle Vlamingen moeten immers gewaarborgde en betaalbare toegang hebben tot een divers en kwaliteitsvol aanbod aan diverse media, waarin technologische innovaties en nieuwe mediatoepassingen worden geïntegreerd. Samenwerking tussen mediabedrijven mag niet leiden tot mediaconcentratie. De basisdienstverlening aan de gebruiker is prioritair. Het Vlaamse mediabeleid moet zowel de audiovisuele sector als de mediagebruiker ten goede komen.

We ondersteunen productie en export binnen de Vlaamse audiovisuele sector. Investeren in kwalitatieve producties van eigen bodem is immers het beste verweermiddel tegen buitenlandse concurrentie en over-the- topcontent (bv. Netflix, Google TV, Apple TV). Met kwalitatieve audiovisuele producties zetten we Vlaanderen bovendien op de kaart als creatieve regio, gekenmerkt door baanbrekend vakmanschap.

Mediawijsheid en digitale geletterdheid zijn essentieel: elke mediagebruiker moet over de juiste vaardigheden beschikken om optimaal gebruik te kunnen maken van nieuwe mediatechnologieën, zowel als consument als als producent.

We verzekeren dat de openbare omroep haar opdracht vervult inzake informatie, cultuur, educatie en ontspanning. Zij krijgt de nodige beheersautonomie en middelen om haar rol op een efficiënte en effectieve manier te spelen op alle mediaplatformen, o.a. via samenwerking met andere Vlaamse mediabedrijven.

Er zit nog groeimarge op de internet- en breedbandpenetratie en het internetgebruik van de Vlaming. We willen het gebruik van toepassingen als e-government, e-media, e-cultuur, e-gezondheid en e-learning bij alle bevolkingsgroepen blijven stimuleren. De netneutraliteit moet wettelijk verankerd worden als garantie voor een open internet, zodat internetinfrastructuurpartijen geen onderscheid maken bij het doorgeven van informatie.

CD&V wil…
- Onderzoeken of de Europese en Vlaamse mediaregelgeving moet aangepast worden aan het nieuwe medialandschap. Zo kan gedacht worden aan kwaliteitscriteria en cross-ownership-beperkingen voor distributeurs en zenders. Europese integratie van de media- en telecomregulering moet oog hebben voor de culturele diversiteit en de marktspelers in kleinere lidstaten;
- Alvorens een nieuwe beheersovereenkomst met de VRT te sluiten, de openbare opdracht van de VRT in een gewijzigd medialandschap evalueren. We voeren een benchmarking uit met de openbare omroepen in andere Europese landen. Daarbij gaat de aandacht onder meer naar de culturele opdracht, pluriformiteit, kwaliteit van de informatieverstrekking in de globale programmering, doelgroepenbereik (bv. jongeren, nieuwe Vlamingen), de
opdracht inzake technologische vernieuwing en zorg voor een open, respectvol en verdraagzaam Vlaanderen. In een globaliserend en concurrentieel medialandschap moet de publieke opdracht van de openbare omroep nauwkeurig en doordacht gedefinieerd worden. T.a.v. de commerciële sector en de geschreven pers mag immers geen concurrentievervalsing ontstaan inzake innovatie, onlineaanbod en reclamewerving. Samenwerking met andere Vlaamse mediabedrijven (o.a. de regionale televisieomroepen en de kleinere mediaspelers) moet concreter geformuleerd worden zodat ze ook geëvalueerd kan worden. We zien er ook op toe dat de openbare omroep zijn specifieke en diversiteitbevorderende rol in het muzikale landschap blijft spelen;
- Een fair radiolandschap creëren, zodat alle erkende radiozenders maximaal beluisterbaar zijn in hun
zendgebied. Lokale radiozenders zijn verbindend. We nemen een daadkrachtige houding aan tegenover storingen van Vlaamse radio-omroepen door (piraat)radio’s uit binnen- en buitenland. We onderzoeken of er ruimte is voor een vierde, landelijke private radiozender zonder erkende lokale radio’s te verdringen. Private radiozenders die een extra inspanning leveren voor de Vlaamse muziekindustrie krijgen een stimulans van de Vlaamse overheid;
- De gevolgen van het nieuwe decretale kader voor de regionale televisieomroepen monitoren op economische leefbaarheid. We zorgen er voor dat deze omroepen op alle digitale platformen aanwezig kunnen zijn en over voldoende technische bandbreedte beschikken om als volwaardig tv-medium te worden beschouwd. De beperkte overheidssubsidie evalueren we, in functie van de decretale opdracht inzake regionale nieuwsgaring, ondertiteling, audiodescriptie, digitalisering en onlinestrategie;
- De digitale kloof wegwerken. Ook kwetsbare doelgroepen moeten voldoende mediatoegang hebben en
mediageletterd zijn. CD&V wil een correcte en eigentijdse invulling van de universele diensten, opdat iedereen kan deelnemen aan de maatschappij, ongeacht inkomen en woonplaats. Een regelmatige bedeling van geadresseerde post en breedbandinternetaansluiting tegen een correct tarief maken hier deel van uit. Mediagebruikers moeten bovendien de nodige vaardigheden verwerven om met nieuwe (sociale) media om te gaan. Het Kenniscentrum Mediawijsheid moet de ruimte krijgen om een gecoördineerd beleid te voeren in samenwerking met de betrokken partners en met andere beleidsdomeinen zoals onderwijs en welzijn;
- De federale steun aan de geschreven pers evalueren. We onderzoeken hoe mediasubsidies en ondersteuning van
papieren kranten meer mediumneutraal en toekomstgericht kunnen worden georganiseerd, ten gunste van kwalitatieve journalistiek. Opleiding, innovatie en mediawijsheid zijn belangrijke Vlaamse steunmiddelen voor de pers en dus moet bekeken worden hoe deze subsidiemiddelen meer ten goede komen van de sector. Thans gaat een groot deel van het media-innovatiebudget naar wetenschappelijk onderzoek;
- De Vlaamse audiovisuele sector nog beter promoten in het buitenland. Flanders Investment and Trade (FIT) moet
in samenwerking met Medianet Vlaanderen de Vlaamse media-industrie (facilitaire bedrijven, technische leveranciers, audiovisuele productontwikkelaars, enz.) ondersteunen in haar buitenlandse groei;
- Dat innovatie een hefboom is voor een kwalitatief sterk en lokaal verankerd medialandschap. Daarom moet de
werking van het Media Innovatie Centrum (MiX) aangepast worden. Het budget moet terechtkomen bij kleine startende innovatieve ondernemingen i.p.v. bij de universitaire onderzoeksinstellingen. De administratieve doorlooptijd moet verminderen en de administratieve last tot een minimum worden beperkt. We onderzoeken ook hoe de afdeling onderzoek en innovatie kan geïntegreerd worden in het MiX;
- In uitvoering van de 6de staatshervorming de samenwerking tussen de telecom- en mediaregulatoren en de
betrokken parlementen versterken;
- In het auteursrecht bepalingen opnemen om het intellectuele eigendomsrecht voor individuele journalisten te regelen, ook voor de geaggregeerde media. Als over-the-topspelers (bv. YouTube) de broadcastfunctie overnemen omdat zij meer kijkers bereiken dan reguliere tv-zenders, moet de overheid een aangepast model uitwerken voor de sociale return-on-investment. We zullen er op toezien dat auteurs en uitvoerders voor hun prestaties in de media correct worden vergoed, met vrijwaring van de rechten die hen wettelijk toekomen en het beteugelen van piraterij;
- IJveren voor een gelijkschakeling van het btw-tarief voor gedrukte en digitale mediaproducten;
- Het Vlaams Audiovisueel Fonds (inclusief het Mediafonds en het Gamefonds) en ‘Screen Flanders’ alle kansen geven om hun werking uit te bouwen zodat kwalitatieve films, tv-series, documentaires, games, enz. kunnen geproduceerd en geëxporteerd worden;
- De aanpassing van het freelancejournalistenstatuut via bv. een gelijkaardig statuut als dat van de kunstenaars
onderzoeken, alsook de oprichting van een Medialoket (naar het voorbeeld van het succesvolle Kunstenloket)
waar individuele journalisten en mediabedrijven terecht kunnen voor administratieve bijstand;
- De MediAcademie alle kansen geven om opleidingen aan te bieden op maat van alle mediasectoren. Het budget voor het Fonds Pascal Decroos verhogen we zodat ook bredere redactionele projecten een beurs kunnen aanvragen;
- Een actieve monitoring van een pluriform en evenwichtig medialandschap op het vlak van het redactionele en
journalistieke aanbod. Dit is nodig na de concentratiebeweging in de geschreven pers;
- De inspanningen inzake ondertiteling en audiodescriptie verderzetten via specifieke subsidies zodat zoveel mogelijk programma’s van de Vlaamse en regionale televisieomroepen toegankelijk zijn voor doven, slechthorenden en blinden.

- Toerisme
De toeristische sector is in Vlaanderen en Brussel de op één na grootste economische groeisector. Zij staat in voor ruim 5% van de bruto toegevoegde waarde. Het gaat bovendien om een arbeidsintensieve sector met niet- delokaliseerbare jobs die goed zijn voor 6 à 7 % van de totale tewerkstelling in ons land. Daarbovenop genereert de sector veel werkgelegenheid voor mensen die het traditioneel moeilijk hebben op de arbeidsmarkt.

De toeristische sector is als hefboomindustrie evenwel niet binnen één beleidsdomein te vatten: mobiliteit, onderwijs, ruimtelijke ordening, milieu, cultuur, erfgoed, tewerkstelling, fiscaliteit, innovatie, hebben allen een impact op de toeristische sector. De sector moet op een maatschappelijk verantwoorde en duurzame manier kunnen groeien. Toerisme en vakantie zijn geëvolueerd tot basisbehoeftes. Iedereen heeft recht op vakantie en iedereen moet op een volwaardige en door henzelf gekozen wijze kunnen participeren aan het toerisme. CD&V wil verder werken aan een kwalitatieve toeristische productontwikkeling voor de Kust, de Kunststeden en de Vlaamse regio’s, in samenwerking met de private sector en met bijzondere aandacht voor strategische planning, marketing, communicatie en distributie. De Vlaamse, Waalse en Brusselse toeristische diensten moeten op een constructieve manier samenwerken om zoveel mogelijk toeristen naar ons land te halen. Brussel speelt een onmisbare rol als motor voor het promotiebeleid van Vlaanderen.

Cultuurtoerisme moet verder uitgebouwd worden door een volgehouden samenwerking tussen de departementen Cultuur en Toerisme. Ons erfgoed is immers onze belangrijkste toeristische troef, zo bewijzen stijgende overnachtingscijfers in de kunststeden. Maar ook de bloeiende kunsten- en festivalsector is een interessant toeristisch product. Denken we maar aan Tomorrowland, Dranouter, de Gentse Feesten, Pukkelpop of Rock Werchter. Ze verdienen om die reden ondersteuning. Vlaanderen moet een gecoördineerd beleid voeren voor congres- en evenemententoerisme. Daarnaast moet er ook een volwaardig aanbod zijn voor toeristen die de natuur of culinaire cultuur opzoeken. Plattelandstoerisme, water- en cruisetoerisme, fiets- en wandeltoerisme winnen steeds meer terrein, meer toeristen ontvluchten grote steden en gaan op zoek naar authenticiteit en geschiedenis.

De overheid moet zorgen voor een voldoende groot en kwalitatief aanbod aan sociaal toerisme in eigen land, in het kader van een coherent ‘Toerisme voor Allen’-beleid, blijven investeren in een kwalitatief aanbod voor gezinnen, families, groep- en jeugdvakanties en in een aanbod voor bijzondere doelgroepen. Immers, 270.000 Vlaamse kinderen leven in 2013 in een gezin dat zich geen week vakantie kan veroorloven. Nochtans is wetenschappelijk bewezen dat vakantie, onder welke vorm ook, bijdraagt aan de ontwikkeling van kinderen en jonge mensen. Het sociaal toerisme biedt unieke mogelijkheden voor groepstoerisme. Initiatieven zoals het Steunpunt Vakantieparticipatie en lokale vakantiemakelaars voor doelgroepen zijn uniek in de toeleiding van mensen in armoede naar vakantie en recreatie. Een bijzondere productlijn wordt ongetwijfeld de zorgvakanties, gezien de veroudering van de bevolking.

Toerisme is de grootste economische groeisector in de Europese Unie. Europa is wereldwijd de belangrijkste toeristische bestemming. Maar het Europese toerismebeleid is niet voldoende uitgebouwd. Bij het uitbouwen van een Europees beleid inzake toerisme streven we naar een uniforme graad van consumentenbescherming, onafhankelijk van de lidstaat of het kanaal waarlangs het toeristisch product wordt aangeboden. CD&V wil in Europa werken aan de harmonisering van nationale wetgevingen die concurrentieverstorend of remmend werken voor de toeristische industrie en aan de coördinatie van de Europese toerismeagentschappen om de EU een bekender gezicht te geven in de wereld. Een doorgedreven coördinatie van het EU-toerismebeleid moet er toe leiden dat toeristen uit derde landen verschillende EU-landen bezoeken.
CD&V wil…
- Een technische evaluatie van de uitvoering, in functie van een herziening van het Logiesdecreet, zodat alle commerciële logiesvormen voldoen aan brandveiligheidsvoorwaarden en kunnen ingedeeld worden op basis van comfortcriteria. Ook voor nieuwe accommodatievormen, zoals zorghotels, worden aangepaste kwaliteitslabels gemaakt. Een uitbreiding van de logiespremie kan worden onderzocht, zodat via gerichte ondersteuning van de commerciële logiessector een divers aanbod aan verblijfsmogelijkheden blijft bestaan. CD&V wil dat Vlaanderen toetreedt tot het Europese project ‘Hotel Stars Union’, in samenwerking met de horecafederaties;
- Dat Toerisme Vlaanderen in het buitenland blijft inzetten op de promotie van Vlaanderen en de Vlaamse
toeristische bestemmingen en alle logiesvormen die voldoen aan het Logiesdecreet. Vzw Logeren in Vlaanderen moet, met ondersteuning van Toerisme Vlaanderen, werken aan de promotie van het binnenlands toerisme en een betere samenwerking tussen de toeristische diensten van provincies en kunststeden. Promotie voor o.a. de
‘Vlaanderen Vakantielandcheque’ is een prioriteit. In uitvoering van de 6de staatshervorming wordt een
samenwerkingsakkoord met het Brussels Hoofdstedelijk Gewest gesloten over de promotie van Brussel als toeristische bestemming;
- Een globaal beleid inzake internationale promotie en reputatieontwikkeling van Vlaanderen (‘Flanders State of
the Art’) ontwikkelen. Toerisme Vlaanderen moet uitgebouwd worden tot dé internationale marketingorganisatie van de Vlaamse overheid. Op die manier kunnen we Vlaanderen niet alleen promoten als interessante regio voor toeristen, maar ook voor zij die in de sector willen investeren. Toerisme Vlaanderen moet ook een coördinerende rol spelen in het uitbouwen van een coherent beleid om internationale topevenementen en congressen naar Vlaanderen te halen;
- Ondersteunende maatregelen nemen voor de economische versterking van de toeristische sector, in overleg
met de vertegenwoordigers van de sectoren. Zo denken we aan maatregelen om de horeca te ondersteunen. Deze zijn onderdeel van ons 3D-plan;
- Het toerismebeleid richten op de kwaliteitsverbetering van de toeristische beleving en dienstverlening:
- Een impulsprogramma opzetten voor toeristische investeringen in gans Vlaanderen (naast de bestaande impulsprogramma’s voor de Kust, de Kunststeden en de Vlaamse regio’s ) volgens thema’s bepaald door Toerisme Vlaanderen, in overleg met de sector;
- Het project Kwaliteitsradar van Horeca Vlaanderen en Toerisme Vlaanderen om horecapersoneel beter op te leiden tot volwaardige toeristische onthaalmedewerkers, ondersteunen;
- Een investeringsprogramma voor congrestoerisme, naar analogie met de inhaaloperatie jeugdverblijfinfrastructuur;
- Zich in Europa engageren tot minimale regelgeving om het rechtmatig gebruik van boeking- en evaluatiesites te bevorderen, om brandveiligheidsvoorwaarden in toeristische logies te bepalen, om tot een betere afstemming van de mobiliteitswetgeving in de lidstaten te komen en de ongelijke fiscale behandeling van de verschillende collectieve vervoersmodi inzake BTW, accijnzen, formaliteiten, infrastructuurlasten, enz. weg te werken. CD&V wil bovendien dat de Europese Commissie acties onderneemt inzake het milderen van visaverplichtingen, een eengemaakt luchtruim en een wereldwijde promotiecampagne ontwikkelt om Europa en haar hoofdstad Brussel te promoten als toeristische bestemming. De richtlijn Pakketreizen is in herziening. Wij pleiten voor een aanpassing die de consumentenrechten verzoent met de groeikansen voor de toeristische industrie. Ook een harmonisering van de btw-tarieven en de exploitatievoorwaarden voor toeristische producten kan een stimulans betekenen voor de toeristisch sector in Vlaanderen;
- Toeristische participatie bij alle bevolkingsgroepen verhogen, o.a. via het Steunpunt Vakantieparticipatie, het
uitgebreide aanbod voor jongeren en volwassenen van de sector sociaal toerisme en het aangepaste aanbod voor senioren. Bij de uitrol van de UiTpas moet deze ook gekoppeld worden aan toeristische initiatieven;
- Investeren in de Kust als kwalitatieve toeristische bestemming door middel van seizoensverbreding, een grotere aantrekkelijkheid voor jongeren, vernieuwing van de kusttram, investeringen in een kwalitatieve hotelsector en een divers logiesaanbod;
- Blijven investeren in de promotie van onze rijke eet- en tafelcultuur in het buitenland via gecoördineerde acties.
De Vlaamse gastronomie moet een aandachtspunt zijn bij alle buitenlandse handelsmissies;
- De expats en buitenlandse studenten die in Vlaanderen en Brussel verblijven meer inzetten als culturele en toeristische ambassadeurs voor Vlaanderen en Brussel via een specifieke campagne;
- De regionale luchthaven Brugge-Oostende als een citytripluchthaven uitbouwen die zich meer toespitst op
passagiersvluchten. In alle luchthavens moet een kwalitatief toeristisch onthaal uitgebouwd worden;
- Streven naar duurzaamheid van de projecten rond de herdenking van de Eerste Wereldoorlog, ook na de herdenkingsactiviteiten. Tegelijkertijd moet onderzocht worden welk nieuw, groot toeristisch evenement uitgebouwd zal worden na 2018 (bv. 450 jaar geleden overleed Pieter Brueghel de Oude).


- Samenleving & overheid: goed bestuur
- Justitie
Binnen de welvaartsdriehoek die CD&V voorstelt, vormt een kordaat en rechtvaardig justitiebeleid een belangrijk element van de dimensie ‘maatschappelijke onderbouw’. Die maatschappelijke onderbouw moet leiden tot vertrouwen en rechtszekerheid door onder meer de snelheid en voorspelbaarheid van Justitie, stabiliteit in de wetgeving en de toepassing ervan. De sociale dimensie dient tot uiting te komen in een toegankelijke, open en menselijke Justitie, waar gemeenschapsvorming, met oog voor preventie, welzijn en re-integratie voorop staan. Tenslotte dient Justitie een voorbeeld te worden van een goed georganiseerde, transparante en efficiënte overheidsdienst, met vertrouwen in en waardering van alle actoren, waarbij professionaliteit, integriteit en geordend kostenbeheer samen gaan. Zo geeft Justitie ook de economische dimensie van de welvaartsdriehoek vorm.


Concreet CD&V schuift twee grote prioriteiten naar voor op het vlak van Justitie. We willen, ten eerste, het vertrouwen in de rechtstaat herstellen. Dit doen we door Justitie te moderniseren, zowel in haar werking als in de regelgeving. We moeten antwoorden geven op maat van de hedendaagse samenleving. We zorgen voor meer transparantie en afhandeling van zaken binnen een redelijke termijn. Ook de strafuitvoering is hierin cruciaal. De tweede prioriteit ligt op het vlak van gemeenschapsvorming. Justitie moet meer dan vandaag inzetten op preventie, re-integratie in de samenleving en welzijnaspecten. Dit vraagt een nauwe samenwerking tussen verschillende beleidsniveaus en justitiële en welzijnspartners.


Het vertrouwen van de burger in Justitie is te laag. Justitie vervult nochtans een cruciale rol in de samenleving. Justitie moet zorgen voor een veilige, rechtvaardige samenleving en respect voor ieders rechten en vrijheden. Het verhogen van het vertrouwen van de bevolking in Justitie is een topprioriteit. Ons recht moet stabiel en duurzaam zijn. Ons recht moet zekerheid bieden. Symboolwetgeving die de kwaliteit van het recht en de samenhang tussen rechtsregels in het gedrang brengt, moet vermeden worden.


Justitie moet toegankelijk, open en menselijk zijn en de samenhang in de samenleving bevorderen. Een eerste stap is transparante communicatie en informatie over de eigen werking. Justitie moet beter communiceren, in de eerste plaats naar de rechtszoekende toe, maar ook met stakeholders en intern. Daarnaast moeten geschillen sneller afgehandeld worden. Maar we moeten ook verder kijken. Een rechterlijke uitspraak biedt een juridische oplossing voor een conflict, maar te vaak blijft het probleem in de relatie tussen partijen bestaan. CD&V pleit daarom voor het doorbreken van de ‘procescultuur’. We zetten in op verschillende vormen van alternatieve geschillenoplossing, op preventie en op bemiddeling. Personen krijgen meer verantwoordelijkheid bij het zoeken naar een oplossing voor hun conflict, zodat een meer duurzame oplossing kan worden gevonden die de verstoorde relatie herstelt. De rechtbank moet de laatste uitweg zijn.


Onze maatschappij wordt steeds complexer. De technologische vooruitgang brengt nieuwe criminaliteitsfenomenen met zich mee. Criminaliteit, hoe klein ook, mag nooit als ‘normaal’ worden beschouwd. Justitie mag de feiten niet achterna hollen en moet over voldoende middelen beschikken om misdrijven te kunnen vervolgen, politiediensten te kunnen uitrusten en gespecialiseerde magistraten te kunnen inzetten. Strafwetgeving en strafprocedures moeten coherenter. Het gebrek aan middelen voor Justitie mag niet leiden tot het ondoordacht invoeren van administratieve sancties die onvoldoende tegemoet komen aan de rechten van alle partijen. Het strafuitvoeringsbeleid moet bijdragen tot een veiligere samenleving en de oorzaken van criminaliteit en recidive
bestrijden. Straffen moeten niet alleen bestraffen, maar ook betekenisvol worden ingevuld. Re-integratie in de samenleving is immers het doel.


Gezondheidszorg, hulp- en dienstverlening voor gedetineerden en geïnterneerden moeten worden uitgebreid. Jeugdcriminaliteit moet met respect voor de kwetsbare positie van de minderjarige en in overleg tussen alle beleidsniveaus worden aangepakt. Capaciteitstekorten en specifieke problemen in de gevangenissen, in de jeugdbescherming en in psychosociale forensische zorg moeten verder worden weggewerkt. Justitie en
welzijnspartners werken steeds nauwer samen om kwetsbare personen naar de hulpverlening te leiden. De 6de
staatshervorming hevelt de justitiehuizen over naar de gemeenschappen. Zij worden een evenwaardige partner van
Justitie. Structureel overleg tussen alle spelers is dan ook noodzakelijk.


Om aan de verschillende doelstellingen te kunnen voldoen, is een grondige modernisering van Justitie nodig. Het wetgevend kader voor een nieuwe invulling van de arrondissementen is er nu. Bedoeling is personeel en middelen efficiënter te kunnen inzetten, de toegankelijkheid voor de burger te vergroten en specialisatie mogelijk te maken. De volgende minister van Justitie moet, in samenspraak met alle betrokken actoren, werk maken van de concrete uitvoering. Statistische en cijfermatige analyses, in een publiek toegankelijk geïntegreerd registratiesysteem, binnen een centrale onderzoeks- en documentatiedienst (in afstemming met het NIS, waarbij ook de bestaande registraties bij andere actoren worden verwerkt), moeten de performantie van Justitie op een vergelijkende manier in beeld brengen. De vandaag te verspreide en diverse werkprocessen dienen te worden geüniformiseerd. Op deze manier kan, aan de hand van duidelijke, kwantificeerbare doelstellingen een planmatige aanpak vorm krijgen, met periodieke evaluaties, teneinde een efficiënte Justitie werkelijk te realiseren.

Gezinnen vormen de bouwstenen van onze maatschappij. De manier waarop ons familiaal leven is georganiseerd, is fundamenteel veranderd. Het traditionele kerngezin leeft samen met andere types huishoudens: alleenstaanden, stiefgezinnen en hersamengestelde gezinnen. Heel wat kinderen groeien op in een pleeggezin. CD&V wilt zorgen voor een juridisch dat kader dat rechtszekerheid biedt in alle situaties. Alle gezinnen verdienen onze steun, in goede en in slechte tijden. De balans tussen rechten en plichten moet daarbij wel in evenwicht blijven.

- Het vertrouwen in Justitie versterken

CD&V wil…
- Justitie absolute prioriteit geven en zo het vertrouwen herwinnen. De federale en Vlaamse regeringen krijgen in komende legislatuur de sleutels in handen om de vernieuwingen te finaliseren. In overleg met Justitie moeten zij hier vol voor gaan;
- Een langetermijnbeleid voor Justitie, opgenomen in een meerjarenplanning, die alle actoren onderschrijven. Dat
beleid moet wetenschappelijk onderbouwd zijn en, door toetsing aan meetbare parameters en indicatoren, voortdurend geëvalueerd en bijgestuurd worden. Door het verzamelen van betrouwbare statistieken over de werking van Justitie, zal de overheid in staat zijn om cijfermatige doelstellingen na te streven en vervolgens ook aan effectmeting kunnen doen;
- Actief inzetten op integriteitsbeleid door een verplichte permanente vorming en een performant tuchtkader voor
magistraten te installeren, rechtbanken beter te informeren en bepaalde werkprocessen bij te sturen;
- De slagkracht van de Hoge Raad voor de Justitie versterken door de audit-, controle- en monitoringfunctie ervan te verbeteren. Zo wordt de doorlichting van rechtbanken meer performant;
- De aanstelling van een Vlaamse minister van Justitie die gebruik kan maken van het injunctierecht om misdrijven die betrekking hebben op Vlaamse regelgeving te doen onderzoeken en vervolgen. Zo maken we de handhaving
van de Vlaamse regelgeving effectiever. Daarnaast moeten gemeenschappen en gewesten voor hun bevoegdheden als volwaardige partner beschouwd worden bij het opstellen van het globaal veiligheidsplan en het uitwerken van het integraal veiligheidsbeleid;
- De samenwerking tussen de federale overheid en de gemeenschappen en de gemeenschappen onderling
verbeteren. In het licht van de overgedragen bevoegdheden (bv. justitiehuizen, jeugdsanctierecht) en gedeelde verantwoordelijkheden is goed overleg noodzakelijk. De Interministeriële Conferentie Justitiehuizen en de Interministeriële Conferentie Strafrechtelijk en Veiligheidsbeleid dienen hierbij actieve fora te worden;
- Het vertrouwen bevestigen in de efficiëntie, dienstverlening, integriteit en maatschappelijke kruispuntfunctie van
advocaten, gerechtsdeurwaarders, notarissen, deskundigen, tolken en andere gerechtelijke openbare dienstverleners:
- De rol van de advocaat als bemiddelaar en eerstelijnsraadgever dient te worden versterkt;
- De recente vernieuwing van de wetgeving op de gerechtsdeurwaarders dient hun opdracht als objectieve, toegankelijke en territoriaal nabije actor van Justitie te valoriseren;
- De dienstverlenende vertrouwensopdracht van de notaris, als onafhankelijke waarborg voor rechtszekerheid, wordt verder omkaderd. Dit in het bijzonder op het vlak van de publiciteitsregeling inzake onroerende goederen;
- Gerechtelijke dienstverleners worden gewaardeerd door een correcte en tijdige vergoeding;
- Wetgeving duidelijker, overzichtelijker en begrijpelijker maken. Onduidelijke en veelvuldige wetswijzigingen leiden tot verwarring en onbegrip. Regels kunnen maar correct worden toegepast als ze duidelijk zijn. Het gebruik van allesomvattende programmawetten moet tot een absoluut minimum worden beperkt en op termijn door de grondwet worden bemoeilijkt. Bij elke regelgevende wijziging, op elk bestuursniveau, moeten wijzigingen aan de oorspronkelijke tekst duidelijk worden weergegeven. Daarnaast moet de overheid ook steeds een gecoördineerde versie voorzien;
- Een betere wisselwerking tussen het nationale en het Europese niveau. De regel van de subsidiariteit moet
worden nageleefd en het Europees optreden met betrekking tot Justitie moet vooral inspelen op grensoverschrijdende problematieken;
- Een aangepaste Justitie voor Brussel als hoofdstad van Europa, met grotere aandacht voor de rol van Justitie in
de internationale competitiviteit van ons land (bv. in opvolging van de vernieuwde arbitragemogelijkheden, maar eveneens op het vlak van procesrecht en stabiliteit van onze wetgeving). De kwaliteit van onze rechtspraak moet vergeleken worden met het buitenland en worden afgetoetst aan de bezorgdheden van economische actoren op het vlak van de rechtszekerheid. Omkadering wordt voorzien met het oog op het aantrekken van meer Europese justitiële diensten.

- Modernisering van Justitie

CD&V wil...
- Een performante FOD Justitie, die beter communiceert, zichzelf kritisch evalueert en meer inzet op expertise dan louter op mankracht, zowel bij het management van Justitie als bij het beleidsvoorbereidend werk;
- De vernieuwing van het gerechtelijk landschap zo implementeren dat Justitie efficiënter en eenvoudiger wordt voor de burger. Hierbij staan toegankelijkheid, nabijheid en behandeling binnen een redelijke termijn centraal. Basisdienstverlening willen we blijven aanbieden op de huidige zittingsplaatsen. Een zaakverdelingsreglement wordt opgemaakt;
- Een eenheidsloket met verwijsfunctie opzetten in de rechtbanken. Zo komen we tot laagdrempeligheid en
toegankelijkheid. Ook de doorverwijsfunctie (incl. naar alternatieve vormen van conflictbehandeling) van de justitiehuizen moet worden versterkt;
- Op arrondissementeel niveau eenheidsrechtbanken creëren. Binnen deze eenheidsrechtbank blijven verschillende gespecialiseerde kamers bestaan. Lekenrechters voor handels-, arbeids- en sociaal recht behouden we;
- Gespecialiseerde behandeling van zaken van administratief recht, arbeids- en sociaal recht, sport- en milieurecht.
Deze gespecialiseerde behandeling mag echter niet leiden tot versnippering. De algemene rechtswaarborgen voor burger en ondernemer blijven uiteraard onverminderd van tel;
- Een beter beheer en een betere dienstverlening bij de rechtbanken. Justitie moet daarvoor de nodige middelen krijgen. CD&V wil van Justitie een verantwoordelijke, moderne organisatie maken. Het beheer moet in handen zijn van speciaal daartoe opgeleide managers die verantwoording afleggen over de besteding van de middelen, overeenkomstig een financieel meerjarenplan;
- Het vaststellen van personeelskaders en benoemingen van magistraten en gerechtspersoneel koppelen aan de
resultaten van een objectieve werklastmeting. Hierbij spelen we in op de toenemende vergrijzing binnen de magistratuur. Tegelijk moet de uitstroom van magistraten deels opgevangen worden door de inzet van referendarissen en parketjuristen. Hun kader moet opgevuld en uitgebreid worden zodat magistraten efficiënter kunnen ingezet worden;
- Een performant personeelsbeheer, met een adequaat sociaal statuut voor magistraten en een modern HR-beleid voor ambtenaren en ondersteunend personeel;
- Alternatieve conflictoplossing integreren in de opleiding van juristen, advocaten en magistraten. De rechtbanken leggen we op met alle andere actoren samen te werken om bemiddeling te stimuleren;
- Een professionele ondersteuning van magistraten door enerzijds betere service vanuit centrale diensten in
Brussel (incl. IT) en anderzijds via bijkomende opleidingen en bijstand door gedetacheerde ambtenaren of deskundigen uit de privésector. Zo spelen we in op de toegenomen complexiteit van het recht;
- Een verdere en adequate uitvoering van de hervorming van het gerechtelijk arrondissement Brussel, met prioriteit voor een vervolgingsbeleid op maat. Dit zowel door het parket van Brussel als door het nieuw opgerichte parket van Halle-Vilvoorde. De oprichting van een Nederlandstalige rechtbank in Brussel moet resulteren in verbeterd en versterkt management, met bijzondere aandacht voor slachtofferonthaal. De implementatie van de hervorming binnen het personeelskader en de infrastructuur van het gerechtelijk arrondissement Brussel, een zelfstandig veiligheids- en recherchebeleid in de politiezones binnen beide parketten met een performante overlegcultuur binnen het Coördinatiecomité en de correcte toepassing van de taalwetgeving in gerechtszaken, dienen voluit te worden geïmplementeerd;
- De overdracht van bevoegdheden naar de gemeenschappen aangrijpen om te evolueren naar een
welzijnsgerichte Justitie. De huidige overlegstructuren worden ondergebracht in een structureel overlegplatform. Tussen overheden, staande en zetelende magistratuur worden afspraken gemaakt, zonder aan de individuele onafhankelijkheid van de rechterlijke macht te raken, over samenwerking, uitvoering van het beleid en de in te zetten middelen. In deze samenwerking wordt rekening gehouden met de lokale noden en behoeften;
- De justitiehuizen voor de gemeenschappen invullen als de structurele verbindingsfunctie tussen Justitie en welzijn. Zij staan, in functie van de lokale noden, rechtbanken en parketten bij door adviesverlening en doorverwijzing naar de hulpverlening;
- Een masterplan voor de Gebouweninfrastructuur Justitie (met bijzondere aandacht voor de veiligheidsaspecten,
de implementatie van de gerechtelijke modernisering en de vernieuwing op de Poelaertcampus te Brussel).


- Het recht op toegang tot de rechter waarborgen

CD&V wil…
- De rechtsbijstandsverzekering veralgemenen en toegankelijker maken. Dit moet leiden tot een daling van de kostprijs van de juridische tweedelijnsbijstand en een betere toegang tot de rechter. Onderhandelingen zullen erdoor gestimuleerd worden;
- Een betere, uniforme en heldere communicatie van Justitie met de rechtzoekende en de andere actoren rond
Justitie;
- De juridische tweedelijnsbijstand (‘pro deo’) grondig moderniseren om de toegankelijkheid en de betaalbaarheid van het systeem te verbeteren. Overheid en advocatuur moeten voldoende middelen inzetten om de bijstand van een pro deo-advocaat tijdig en correct te vergoeden. De overheid moet een percentage kunnen bepalen dat de betrokkene zelf dient te betalen, als een soort remgeld. De toegang tot het pro deo-systeem mag niet beperkt zijn tot de allerarmsten. Systemen uit onze buurlanden kunnen een bron van inspiratie zijn. Het pro deo-systeem
moet gesynchroniseerd worden met de procedure van kosteloze rechtsbijstand4;
- Justitie meer autofinancierend maken door enerzijds een modernisering van de forfaitaire rolrechten (door ze bv. af te stemmen op de waarde van de vordering) en anderzijds een verbeterde terugvordering van onverschuldigd betaalde pro deo-rechtbijstand door de staat. De modernisering van de rolrechten mag evenwel de toegankelijkheid van Justitie voor particulieren niet bemoeilijken;
- Justitie zowel voor de overheid als de burger betaalbaar houden. Daarbij moet een ruimere tenlastelegging
komen van nodeloze kosten aan diegene die ze veroorzaakt;
- Een betalingsbevel voor handelsschulden, zodat invorderingen tussen ondernemingen rechtbanken niet meer nodeloos belasten en de administratieve kosten omlaag kunnen. Voor consumenten moet evenwel een ander systeem worden uitgedacht, dat meer rekening houdt met de sociale dimensie van schuldbeheer;
- De recente wetgeving inzake de ‘groepsvordering’ voor consumenten evalueren met het oog op een mogelijke
uitbreiding van het toepassingsgebied inzake massale schade (bv. bij calamiteiten, energiedisputen);
- Het opgestarte proces van de informatisering en digitalisering van Justitie versneld uitvoeren. Zo komen we tot een snellere, efficiëntere en goedkopere procesgang. Voor burgers en ondernemingen is het gebruiksvriendelijker. Zo kan iemand bv. op elektronische wijze verzoekschriften indienen of van op afstand inzage krijgen in het elektronisch strafdossier.

- Een vernieuwd, performant straf(proces)recht

CD&V wil…
- In de Kamer een specifieke subcommissie voor de hervorming van het strafrecht en strafprocesrecht oprichten.
Deze commissie bespreekt een nieuw Strafwetboek en een nieuw Wetboek van Strafvordering. Het opstellen van beide wetboeken moet worden voorbereid binnen een multidisciplinair samengestelde commissie, met betrokkenheid van de deelstaten;
- Een nieuw Strafwetboek met volgende doelstellingen:
- Nieuwe criminaliteitsfenomenen opnemen;
- Verouderde bepalingen en concepten laten vallen of de strafbaarstelling aanpassen;
- De differentiëring van straffen en alternatieve straffen een prominente plaats geven. Wetenschappelijke inzichten worden meegenomen;
- D.i. het niet moeten betalen van rolrechten, gratis bijstand van een gerechtsdeurwaarder, etc.
- De huidige sancties herijken. Enerzijds moet de verhouding in strafmaat tussen verschillende misdrijven correcter worden. Anderzijds moeten niet voor alle misdrijven verzachtende omstandigheden toegepast worden om disproportionele straffen of procedures te vermijden;
- Overdreven strafbaarstellingen en strafverzwarende omstandigheden, vaak het gevolg van steekvlampolitiek, evalueren. Zij leiden er immers toe dat het basismisdrijf bijna niet meer moet worden toegepast en men tot bijzonder hoge, louter theoretische, straffen komt;
- De rechtszekerheid voor partijen in het strafproces verbeteren. Partijen krijgen een beter zicht op een beperkte vork van sancties die het gevolg zijn van een misdrijf. Dit is in het voordeel van zowel dader als slachtoffer;
- Voorzien in meer verschillende sanctiemogelijkheden. Een rechter moet over voldoende alternatieven beschikken. Daarnaast moet het huidige gamma aan alternatieve maatregelen (bv. elektronisch toezicht, de autonome werkstraf, begeleiding, behandeling of vorming in kader van vervroegde vrijlating) worden versterkt. Een gevoel van straffeloosheid is uit den boze;
- Een nieuw Wetboek van Strafvordering. Waar mogelijk worden de procedures vereenvoudigd, met het oog op een vlottere en snellere rechtsgang en om het risico op procedurefouten en verjaring te verkleinen. Er moet hierbij een eenduidige visie aangehouden worden op de rol en de rechtswaarborgen van de diverse partijen in het strafproces. Zo is de magistratuur de hoeder van het algemeen belang. Het slachtoffer kan dan weer, door middel van de burgerlijke vordering binnen of naast het strafproces, de geleden schade doen vergoeden. Het slachtoffer moet een respectvolle plaats krijgen binnen de procedure, zonder dat hij zich hierbij moet uitspreken over de strafmaat of een beslissende rol krijgt in de strafuitvoering;
- De snelrechtprocedure bij eenvoudige misdrijven meer toepassen. Dit veronderstelt een snelrechtkamer in elke
rechtbank en een uitgebreidere dagvaarding door het Openbaar Ministerie, met een duidelijke omschrijving van de feiten en de tenlasteleggingen. Het is noodzakelijk een vlotte toegang tot het strafdossier hieraan te koppelen. Zo kan de zaak meteen op de inleidende zitting behandeld worden en worden parket en rechtbanken ontlast;
- Het afsplitsen van burgerlijke belangen van een strafproces vereenvoudigen. Zo kunnen we tot een snellere
afhandeling van de strafzaak komen;
- Re-integratie en recidivebeperking tot einddoel van alle straffen maken. Een gevangenisstraf is hier niet altijd voor geschikt en hoort de laatste oplossing te zijn. De tussenkomst van Justitie moet worden aangegrepen om de problemen van de rechtszoekende aan te pakken en hem motiveren om zich te laten bijstaan door hulpverlening. Inzichten verworven in diverse projecten inzake cliëntenoverleg tussen Justitie en Welzijn, moeten geëvalueerd en geïmplementeerd worden. Good practices zoals de drugsbehandelingskamer moeten algemeen worden uitgerold;
- Een langetermijnbeleid op het vlak van strafuitvoering, gebaseerd op wetenschappelijke inzichten en gekoppeld aan effectmeting;
- Investeren in vernieuwing en uitbreiding van de gevangenisinfrastructuur. Een actualisering van het Masterplan Gevangenissen van de regering is nodig, onder andere via de bouw van nieuwe klassieke gevangenissen en via projecten die een andere vorm van detentie nastreven (bv. kleinschalige open- of halfopen projecten). Ook de aankoop van meer enkelbanden voor elektronisch toezicht wordt voorzien;
- Niet enkel investeren in capaciteit, maar ook in inhoud. Justitiehuizen, psychosociale diensten, begeleiding, hulpen dienstverlening en gezondheidszorg moeten samenwerken en voldoende middelen krijgen om de strafuitvoering betekenisvol in te vullen. Hulpverlening, gezondheidszorg en strafuitvoering worden beter op elkaar afgestemd, met het oog op re-integratie van de dader. Een duidelijk onderscheid moet worden gemaakt tussen taken van hulpverlening enerzijds en opvolging, controle en rapportering in het kader van de strafuitvoering door onder meer justitiehuizen anderzijds. Vanuit onze keuze voor complementariteit tussen een herstelgerichte, een welzijnsgerichte en een justitiële benadering, dienen deze bevoegdheden onderdeel te
worden van het beleidsdomein Welzijn, Volksgezondheid en Gezin. Het is cruciaal dat zowel Welzijn als Justitie zich duidelijk positioneren ten aanzien van alle partijen. De verschillende rol van beide moet duidelijk zijn;
- Dat de zorg voor slachtoffers, in het bijzonder ook voor verkeersslachtoffers, een belangrijk aandachtspunt blijft en verder wordt uitgebreid. Via informatiecampagnes vergroten we de maatschappelijke bewustwording en zorgen we voor een betere bekendmaking van het hulpverleningsaanbod;
- Iedere vorm van fysiek, seksueel of psychisch geweld – inclusief het dreigen met geweld – dat de veiligheid of
het welzijn van een kind, jongere of volwassene in gevaar brengt, een halt toeroepen:
- Een verbetering van de strafrechtelijke opvolging van seksuele misdrijven. Daarvoor is een totaalpakket nodig waarbij politie, parket en rechters zorgen voor een correcte afhandeling van elk feit van seksueel geweld. De resultaten van het forensisch onderzoek (dat gebeurt aan de hand van de ‘Seksuele Agressie Set’ of S.A.S.) moeten onmiddellijk geanalyseerd en stipt ingegeven worden in de desbetreffende databanken, zodat daders sneller kunnen geïdentificeerd worden;
- Een totaalaanpak van intrafamiliaal geweld, kinder- en oudermishandeling, eergerelateerd geweld, stalking en andere vormen van geweld, van preventie tot remediëring. Het Nationaal Actieplan Partnergeweld, met duidelijke richtlijnen voor de samenwerking tussen justitie, politie- en hulpdiensten, wordt voortgezet. Hierbij wordt geïnvesteerd in de ontwikkeling van signaaldetectoren om tijdig te kunnen ingrijpen. We voorzien voldoende crisisopvangplaatsen en hulpverlening voor slachtoffers en daders;
- De hulplijn 1712 uitbouwen tot een aanspreekpunt voor alle vormen van geweld en misbruik. Een duidelijk herkenbaar en voldoende bekend gemaakt oproepnummer, samen met een online hulpaanbod en een informatieve website, vormen de speerpunten. De hulplijn moet permanent toegankelijk zijn;
- Aangifte doen is een onontbeerlijke stap om een onderzoek te voeren. Het is dan ook van het grootste belang om het brede publiek te sensibiliseren;
- Het recht op de bescherming van het privéleven beschermen. Daartoe wil CD&V dat politie en parket inbreuken op de privacywetgeving, zoals de onrechtmatige verkrijging en verwerking van persoonsgegevens, aanpakken. Daarbij moet ook streng toegezien worden op de correcte aanwending van onderzoeksmethodes door politie - en inlichtingendiensten. Elke internetgebruiker geniet het recht om ‘vergeten’ te worden, waarbij men de mogelijkheid heeft om persoonlijke gegevens beschikbaar via internetpagina’s te laten wissen;
- Een strenge aanpak van alle vormen van misbruik of bedrog gepleegd via het internet.

- Rechtszekerheid bieden aan gezinnen


CD&V wil…
- Rechtszekerheid voor elke duurzame affectieve relatie, zeker wanneer deze onder druk komt te staan door een onverwacht crisismoment zoals het verbreken van de relatie of een overlijden, of bij armoede;
- Rechtszekerheid voor affectieve zorgrelaties die ontstaan tussen kinderen en hun stiefouders in nieuw samengestelde gezinnen;
- Bemiddeling meer naar voren schuiven bij familiale conflicten. Hoe vroeger in hun conflict partijen gebruik maken
van bemiddeling, hoe groter de kans op slagen. Ouders die uit elkaar gaan, moedigen we aan om een ouderschapsplan te stellen. Ook de rechter moet een meer bemiddelende rol spelen;
- Een statuut voor de meemoeder in het leven roepen;
- De adoptieprocedure voor holebi’s vereenvoudigen. Meemoeders moeten voor de erkenning van hun eigen kind geen klassieke adoptieprocedure ondergaan;
- Een wettelijke regeling voor draagmoederschap in het leven roepen. Commercieel draagmoederschap wordt verboden;
- Het mogelijk maken dat elk levenloos geboren kind, ongeacht de zwangerschapsduur, kan worden geregistreerd en een naam kan krijgen, zonder dat hier rechtsgevolgen aan gekoppeld worden.

- Een modern erfrecht en familiaal vermogensrecht
CD&V wil…
- Meer inspelen op nieuwe gezinsvormen en meer rekening houden met de concrete omstandigheden van de erflater en de eventuele wens van een grootouder om de kleinkinderen te bevoordelen. Daartoe wil CD&V een evenwicht zoeken tussen het dwingend erfrechtelijk voorbehouden deel voor de kinderen en d e langstlevende echtgenoot enerzijds, en een verruiming van het beschikbaar gedeelte waarvoor een testament kan opgesteld worden anderzijds. Deze modernisering mag evenwel geen afbreuk doen aan de familiale solidariteit, om erfenisruzies te vermijden. Een overlijden mag geen bron zijn van familieconflicten;
- Het voorbehouden deel van de langstlevende echtgenoot uitbreiden naar de wettelijk samenwonende partner;
- Dat de reserve van de kinderen kan worden beperkt tot de helft van de nalatenschap in alle gevallen. Zo kan desgevallend ingespeeld worden op de wensen van de erflater. De hierdoor toegenomen beschikkingsvrijheid mag echter niet ten koste gaan van de verantwoordelijkheden tussen ouders en kinderen. De lasten mogen niet doorgeschoven worden naar de samenleving, de familiale solidariteit primeert;
- Een modernisering van de successie- en schenkingsrechten. Ook zij moeten aangepast worden aan nieuwe gezinsvormen. De familiale solidariteit geldt als centraal principe. Het vermogen moet sneller economisch aanwendbaar zijn voor de volgende generatie;
- Dat in het huwelijkscontract ook vorm gegeven wordt aan de solidariteit bij eventuele beëindiging van de relatie.
Zo willen we de mogelijkheid creëren om een zorgtijdovereenkomst op te nemen in het huwelijkscontract. Dat is een clausule met een compensatieregeling bij echtscheiding voor de partner die zijn of haar loopbaan terugschroefde omwille van de gezinszorgen. Bij afwezigheid van een huwelijkscontract moet de wet bepalen hoe aan de solidariteit bij de beëindiging van het huwelijk vorm wordt gegeven. Dit gebeurt onder de vorm van een forfaitaire vergoeding die door de rechter kan worden toegekend, onverminderd eventueel onderhoudsgeld en de regeling inzake pensioen.

- De zorg voor jongeren versterken

CD&V wil…
- Kinderen, op een kind- en jongerenvriendelijke wijze, meer inspraak geven in juridische procedures die hen raken. Het hoor- en spreekrecht voor minderjarigen moet uniform worden gemaakt (bv. in het kader van jeugdhulpverlening en de familierechtbank);
- Dat Vlaanderen optimaal inspeelt op de overdracht van het jeugdsanctierecht. Vlaanderen wordt onder meer bevoegd voor de maatregelen ten aanzien van minderjarigen die een misdrijf pleegden, voor de plaatsing in gesloten instellingen en het beleid in deze instellingen;
- Een gedifferentieerd aanbod uitwerken dat een geïndividualiseerd antwoord op elke overtreding of misdrijf mogelijk maakt en indien nodig aansluitend op de jeugdhulp kan worden ingezet. Dat aanbod moet kaderen binnen een brede, integrale aanpak van jeugddelinquentie en zijn oorzaken. Het aanbod dient wetenschappelijk geëvalueerd en bijgestuurd te worden;
- Bij het opleggen van in de tijd beperkte maatregelen rekening houden met de ernst van de feiten en de
maturiteit van de minderjarige. De proportionaliteit tussen het misdrijf en de maatregel moet behouden blijven. Elke opgelegde maatregel moet tot doel hebben de minderjarige en zijn opvoedingsverantwoordelijken

verantwoordelijkheid te doen opnemen voor het gedrag. Daarnaast moeten de maatregelen de re-integratie van de minderjarige bevorderen;
- Dat de opgelegde maatregel duidelijk te onderscheiden is van elke maatregel die een reactie is op de problematische leefsituatie waarin de jongere verkeert. Onder strikte voorwaarden en op een wijze die voor de minderjarige duidelijk is, worden bruggen gecreëerd tussen beide types maatregelen;
- Bij voorkeur maatregels opleggen die het herstel beogen van de maatschappelijke schade en de schade van het
slachtoffer. Dit in goed overleg tussen alle betrokkenen;
- De maatregel tot opsluiting in een gesloten residentiële voorziening, zoals de open of gesloten afdelingen van de gemeenschapsinstellingen, enkel opleggen indien dit voor de veiligheid van de maatschappij of de minderjarige noodzakelijk is. De jeugdrechter is gehouden tot een bijzondere motiveringsplicht;
- De federale detentiecentra die overgeheveld worden naar de gemeenschappen integreren in de werking van de
gemeenschapsinstellingen:
- We doen wetenschappelijk onderzoek naar de kenmerken en de zorgnood van jongeren die in een gemeenschapsinstelling (GI) verblijven. Op basis van de resultaten van dit onderzoek werken we richtlijnen voor ‘vroegdetectie’ uit met als doel opname in een GI te vermijden, bepalen we welke professionele competenties nodig zijn voor een aangepaste pedagogische, psychologische en psychiatrische begeleiding en gaan we na of het huidig professioneel kader binnen de GI dient te worden aangepast;
- De plaatsing in een GI moet een tijdelijke maatregel blijven. We investeren daarom in een nazorgtraject, waarbij de actoren uit jeugdhulp en gezondheidszorg samenwerken. Rehabilitatie en herstel dienen zo veel mogelijk te worden begeleid vanuit het reguliere zorgaanbod;
- We verhogen de capaciteit van de gemeenschapsinstellingen en besloten voorzieningen voor meisjes die in een problematische opvoedingssituatie verkeren of een misdrijf plegen en nood hebben aan een beveiligde opvang;
- De strafrechtelijke bekwaamheid op 18 jaar en de uithandengeving vanaf 16 jaar behouden. Aan jongvolwassenen tussen 18 jaar en 23 jaar die een misdrijf plegen, kan de rechtbank in bijzondere omstandigheden een maatregel uit het jeugdsanctierecht opleggen. Hiertoe wordt een bijzonder strafrecht voor uit handen gegeven jongeren en jongvolwassenen uitgewerkt. De benedengrens van 12 jaar voor het jeugdsanctierecht stemt overeen met de internationale richtlijnen en blijft behouden;
- Dat een minderjarige met een psychiatrische problematiek recht heeft op behandeling en opname in een
psychiatrische voorziening, indien dit noodzakelijk is;
- Bijzondere aandacht hebben voor de rechtsbescherming van jongeren. Hun kwetsbaarheid noopt daartoe.
Jongeren hebben recht op dezelfde rechtswaarborgen als volwassenen tijdens het strafonderzoek. Het niveau van rechtsbescherming wordt aangepast aan de mate waarin de minderjarige van zijn vrijheid wordt beroofd.

- De rechtspositie van geïnterneerden versterken

CD&V wil…
- De forensische expertise een prominentere plaats geven in het strafrecht. Dit door een opwaardering van de gerechtsdeskundigen, met een correcte verloning. Expertise inzake diagnostiek en risicotaxatie binnen gevangenisdiensten en bij justitiehuizen moet worden uitgebouwd. Ook willen we de oprichting van een gespecialiseerd centrum voor observatie en diagnosestelling bij daders;
- Een graduele beoordeling van (on)toerekeningsvatbaarheid instellen. De vraag naar toerekeningsvatbaarheid is
thans een juridische zwart-witvraag. Vanuit medisch oogpunt kan ze echter geen eenduidig antwoord krijgen en
staat ze haaks op de praktijk in de geestelijke gezondheidszorg waar men met gradaties werkt. Hieraan gekoppeld wenst CD&V de mogelijkheid tot het opleggen van een combinatie van straf en maatregel in te voeren;
- De klemtoon bij internering leggen op de zorg voor de persoon. Dit vereist dat, eens de internering is uitgesproken, een zorgtraject op maat van de geïnterneerde wordt uitgewerkt vanuit een gedeelde verantwoordelijkheid van federale overheid en gemeenschappen. Alle overheden moeten voldoende middelen ter beschikking stellen om een geschikte opvang, begeleiding en behandeling voor elke geïnterneerde te voorzien;
- Van de internering in theorie en in praktijk geen eeuwigdurende maatregel – tot de betrokkene ‘genezen’ is of
‘terug in staat om te functioneren in de maatschappij’ – maken. Dit moet geregeld aan de rechter worden voorgelegd. Aan personen van wie de geestestoestand onomkeerbaar is, bieden we de zorg die ze als mens verdienen;
- Geïnterneerden in gespecialiseerde instellingen opsluiten en daar de nodige zorg verlenen. Het kan niet dat zij,
zonder behandeling en zonder toekomstperspectief, in normale gevangenissen worden opgesloten. Plaatsgebrek in de reguliere zorg en instellingen voor sociaal verweer mogen geen excuus zijn. De nieuwe wet op de internering zou de plaatsing van geïnterneerden in gevangenissen voortaan onmogelijk moeten maken;
- De kwaliteit van de behandeling en zorg in de forensische psychiatrische centra garanderen. Na de
ingebruikname van de forensische psychiatrische centra in Gent en Antwerpen investeren we verder in dergelijke centra, zodat het aantal bedden voor de zorg van geïnterneerden fors wordt opgetrokken;
- Het wettelijk kader en de opvangcapaciteit voor geïnterneerden dringend aanpakken. De nodige budgettaire
middelen moeten worden voorzien. De zorg voor deze specifieke groep van geesteszieken mag niet stiefmoederlijk worden behandeld.

- Een moderne burgerlijke stand

CD&V wil…
- Akten digitaal opstellen en bewaren in een centraal digitaal register;
- De data doen lopen, niet de burgers. Dit door meer rechtstreekse gegevensuitwisseling tussen overheden en een plaatsonafhankelijke dienstverlening waarbij basisverrichtingen kunnen volbracht worden bij een dienst burgerlijke stand en bevolking van een andere gemeente;
- Verouderde wetgeving verder aanpassen aan de mogelijkheden die de ICT ons biedt;
- Digitale gegevensuitwisseling van de burgerlijke stand met ziekenhuizen, vroedvrouwen en dokters voorzien, zodat deze via de ‘E-birth’ en ‘E-Death’-toepassingen de burgerlijke stand makkelijker op de hoogte kunnen brengen van een geboorte of overlijden en waardoor de gegevens op een vlottere wijze kunnen worden verwerkt.
- Veiligheid

Een veilige leefomgeving is een van de belangrijkste voorwaarden om als mens een toekomst uit te kunnen bouwen. Het garanderen van die veiligheid is een kerntaak van de overheid. Nochtans is veiligheid al lang geen zaak meer van politie en justitie alleen. CD&V stond en staat voor een geïntegreerde aanpak waarbij burgers, middenveld, preventiediensten, politie en Justitie elkaar versterken. Een goed veiligheidsbeleid is immers niet enkel reactief en repressief, maar gaat ook uit van preventie. Onveiligheid voorkomen en een adequate aanpak wanneer zich problemen stellen, gaan hand in hand. Nabije politie- en hulpdiensten zijn cruciaal. Zo’n ketengerichte aanpak vereist ook modern uitgeruste politiediensten.


De strijd tegen grenscriminaliteit blijft een belangrijk punt. Een goede samenwerking met de buurlanden, Frankrijk in het bijzonder, is essentieel. Ook voor de veiligheid in Brussel en op het openbaar vervoer moeten verder inspanningen geleverd worden. De verhoogde zichtbaarheid van de politie in onze hoofdstad en op het openbaar vervoer leverde al positieve resultaten op.

Ook aan de aanpak van overlast en antisociaal gedrag, zoals sluikstorten, zwerfvuil en geluidsoverlast moet voldoende aandacht besteed worden. De gemeentelijke administratieve sancties vormen een goed middel om overlast die in de gewone rechtsgang vaak onbestraft blijft, effectief te bestrijden. Terughoudendheid en een doordachte aanpak zijn evenwel nodig. Voor CD&V mogen zij nooit het strafrecht vervangen en moeten ze zoveel als mogelijk preventief en responsabiliserend gebruikt worden.

Tot slot zal ook de hervorming van de civiele veiligheid de komende jaren op het terrein vorm krijgen. Daarbij moet uiteraard het waarborgen van eenieders veiligheid steeds het uitgangspunt blijven.

- Veiligheidsbeleid
CD&V wil…
- De ketengerichte benadering versterken door voortdurend overleg en samenwerking te stimuleren tussen alle actoren, over alle bestuursniveaus heen. Preventie is het uitgangspunt. Projecten van sociale ontwikkeling, welzijnswerk, drugpreventie en ruimtelijke ordening dragen bij tot een integraal veiligheidsbeleid. Dit vereist openheid en medewerking van alle betrokkenen: de politieman of -vrouw moet denken aan sociale ontwikkelingsprojecten, terwijl de welzijnswerker aandacht moet hebben voor criminogene factoren;
- De selectie, rekrutering en opleiding van politiemensen integreren in één proces en richten op gemeenschapsgerichte politiezorg. Dit geldt in het bijzonder voor de leidinggevenden. Hun integriteit en managementkwaliteiten verdienen bijzondere aandacht. Het opleidingsaanbod van de politiescholen moet geüniformiseerd worden. Bovendien moet meer aansluiting worden gezocht bij de reguliere onderwijsinstellingen. Politiescholen moeten uitgroeien tot kennis- en expertisecentra die de professionaliteit en socialisatie van politieambtenaren onderbouwen;
- Een veiligheidsbeleid dicht bij de mensen. De rol van de wijkpolitie moet worden versterkt met het oog op
conflictpreventie. Hij of zij moet het aanspreekpunt zijn voor burgers en andere diensten die samen onze wijken leefbaar en veilig houden;
- De administratieve taken van de politie meer door administratief personeel laten doen, zodat de politie zich op haar operationele taken kan focussen. In het geheel van het kerntakendebat bij de politie moet bijzondere aandacht geschonken worden aan de principes van de gemeenschapsgerichte politiezorg. Evenwel moet men
voor ogen houden dat het contact van de politie met de burger vaak gebeurt naar aanleiding van de administratieve afhandeling van een dossier. Het helemaal afstoten is dan ook een slecht idee.
- Dat wijkagenten en andere veiligheidsdiensten (bv. gemeenschapswachten) beter samenwerken en meer
gecoördineerde acties opzetten. Minstens moeten zij hun acties op elkaar afstemmen;
- Meer aandacht voor conflictpreventie. Om het uit de hand lopen van conflicten te vermijden, stimuleren we het opnemen van een engagement als buurtbemiddelaar en breiden we de bevoegdheden van de vrederechter uit tot ‘beschermrechter’ die voorlopige maatregelen kan opleggen. Zo zou hij bv. een verbod kunnen uitspreken om zich in een straal van een kilometer rond de gezinswoning te begeven. Wie de maatregelen van de beschermrechter schendt, kan voor de strafrechter worden vervolgd. In dit kader wordt bij de parketten een gespecialiseerde pool van magistraten gevormd, waarop politiemensen op ieder moment van de dag beroep kunnen doen bij dreigend geweld;
- Initiatieven zoals buurtinformatienetwerken (BIN’s), winkelinformatienetwerken (WIN’s) en andere ‘antennes’
van lokale coördinatie aanmoedigen en sterker laten begeleiden door de lokale politie;
- Politiediensten een flexibel kader geven dat technische evoluties toelaat in het vaststellen en opsporen van criminaliteit. Nieuwe ontwikkelingen op het vlak van bv. camerabewaking moeten sneller en binnen een rechtszeker kader kunnen worden ingezet;
- Dat politiediensten voldoende aandacht hebben voor slachtofferbejegening en klantvriendelijkheid. Wie
slachtoffer wordt van een misdrijf verdient een adequate behandeling en een vriendelijk onthaal;
- Oneigenlijke politietaken ook door publieke of private veiligheidsdiensten laten uitvoeren. We zorgen voor betere samenwerking tussen politie en andere overheidsdiensten, in het bijzonder diegene die belast zijn met taken van zekerheid, veiligheid en bescherming (bv. op het openbaar vervoer). Mits een correcte democratische controle op de uitvoering van hun taken (bv. door het Comité P), kunnen private veiligheidsdiensten bepaalde taken van de politie overnemen. Hiervoor moet steeds een overeenkomst worden afgesloten met de politiediensten. Zij blijven immers toezicht houden op de uitvoering van deze taken;
- De informatiehuishouding van de politiediensten verder optimaliseren. De federale en lokale politie moeten overschakelen op één informaticasysteem en de werking van de Arrondissementele Informatiekruispunten (AIK’s) moeten worden verbeterd, zodat de informatiedoorstroming tussen lokale en federale politie geoptimaliseerd wordt;
- De toepassing van de GAS-wetgeving na twee jaar evalueren en ze indien nodig bijsturen om de gemeentelijke
administratieve sancties als lokaal overlastinstrument te versterken. Voor CD&V zijn de uitgangspunten van een verstandig GAS-beleid:
- GAS worden best gebruikt tegen overlast die niet door een wet of decreet wordt bestraft. De GAS mogen geen alternatief strafrecht vormen en daarom kunnen gemengde administratieve sancties (die ook door de strafwet gesanctioneerd kunnen worden) enkel worden ingevoerd wanneer de lokale omstandigheden hiertoe noodzaken, omdat die bepaalde overlast door de gewone rechtsgang in de praktijk vaak onbestraft blijft;
- GAS mogen niet ten koste gaan van inspanningen tot preventie en responsabilisering. Ook hier komt preventie op de eerste plaats. Een beperkte en doordachte toepassing van GAS is noodzakelijk. CD&V wenst hier duidelijkheid en transparantie;
- Vooral ten aanzien van minderjarigen, pleiten we voor alternatieve sancties met een duidelijk begeleidingstraject. Wij willen GAS daarbij niet gebruiken voor ‘overlast’ die verbonden is aan hun jeugdige leeftijd, gekenmerkt door lerend groeien;
- De gemeentelijke reglementen die GAS invoeren, moeten uitgaan van reële overlastsituaties en opgesteld worden in overleg met verschillende doelgroepen in de gemeente. Bovendien moeten ze met
terughoudendheid ingevoerd te worden. De toezichthoudende overheid kan hier een controlerende rol in spelen, met respect voor de gemeentelijke autonomie;
- De GAS-wet is een uitnodiging tot dialoog met overtreders. Daarom geven we de voorkeur aan bemiddeling en alternatieve sancties zoals gemeenschapsdienst, eerder dan aan financiële sancties;
- Personen die de bevoegdheid krijgen toebedeeld voor het registreren van overtredingen in het kader van de GAS-wetgeving, alsook zij die optreden als sanctionerend ambtenaar, moeten hiervoor een verplichte bijzondere scholing of opleiding volgen die ondermeer de klemtoon legt op dialoog en onderhandelingstechnieken;
- Tot slot moet gewaakt worden over de rechtszekerheid en rechtsbescherming voor de burgers. Zij moeten kunnen voorzien waarvoor zij kunnen worden gestraft en de mogelijkheid hebben om de rechtswaarborgen die ten aanzien van andere sancties bestaan ook ten aanzien van GAS te laten gelden. Dit vereist o.a. dat de gemeente haar GAS-regelgeving duidelijk kenbaar en toegankelijk maakt;
- Specifieke aandacht voor de veiligheid in Brussel, waarbij de samensmelting tot één politiezone gestimuleerd wordt;
- Internationale samenwerking versterken. Dit kan door bilaterale akkoorden met onze buurlanden, zodat niet
alleen gemengde patrouilles in de grensstreken mogelijk zijn, maar ook verder kan gewerkt worden aan veilige
grensregio’s;
- Op Europees vlak de strijd tegen grensoverschrijdende criminaliteitsfenomenen (drugs- en wapentrafiek, mensenhandel e.d.) versterken.

- Drugsbeleid

CD&V wil…
- Een beleid dat duidelijk “nee” zegt tegen illegale drugs en ontradend is voor legale drugs als alcohol en tabak.
Een legalisering van cannabisproductie en -gebruik is voor CD&V uitgesloten. Preventie moet zich richten op alle verslavende middelen, legaal en illegaal;
- Dat als zich toch een verslavingsprobleem stelt, elke verslaafde recht heeft op een opvangplaats en aangepaste behandeling. Dat vergt voldoende capaciteit in de gespecialiseerde drughulpverlening en een drugbeleid in andere zorginstellingen (bv. in centra voor geestelijke gezondheidszorg, psychiatrische afdelingen van ziekenhuizen, OCMW’s, centra voor algemeen welzijnswerk, initiatieven voor bijzondere jeugdzorg). Een behandeling is meer dan loutere ontwenning. Ook sociale begeleiding is belangrijk. Daarbij moet steeds de nodige aandacht gaan naar het gezin van de verslaafde. Zij zijn net zo goed slachtoffer: psychologisch, sociaal en financieel. Ook de werkgever en de school kunnen hierbij betrokken worden;
- Dat bij crimineel gedrag Justitie optreedt;
- Een nieuw decreet uitwerken waarin de aanpak van middelengebruik en verslavingsproblemen allesomvattend wordt uitgewerkt, gelet op de overheveling van revalidatiecentra voor drugverslaafden naar Vlaanderen, Aandacht moet gaan naar preventie, ‘vroeginterventie’, hulpverlening, harm reduction en maatschappelijke integratie.
- Civiele veiligheid
CD&V wil…
- De hervorming van de civiele veiligheid voortzetten met bijzondere aandacht voor de opdracht van de brandweerdiensten voor de Dringende Medische Hulp. Deze component moet een volwaardige plaats krijgen binnen de hervorming en op zo’n manier georganiseerd worden dat ook vrijwilligers een belangrijke rol kunnen blijven opnemen;
- Dat men bij de invoering van het nieuwe statuut voldoende oog heeft voor de specifieke omstandigheden van de
vrijwilligers. Zij moeten voldoende tijd krijgen om aan de nieuwe voorwaarden van inzetbaarheid te voldoen
(opleiding, fysieke proeven, etc.);
- Overleg tussen werkgevers, werknemers en overheid voeren om maatregelen uit te werken die het beschikbaar stellen van werknemers als vrijwilligers bij brandweerdiensten stimuleren;
- De hervorming van de civiele veiligheid binnen een financieel haalbaar kader laten gebeuren. Zo moeten bijkomende inspanningen die gemeenten moeten doen om de kostprijs van de zone te dragen, geleidelijk worden ingevoerd;
- De civiele bescherming beter laten samenwerken met de brandweerdiensten, o.a. op het vlak van materieel en
specialisatie, om een efficiëntere inzet van middelen mogelijk te maken;
- Het noodoproepsysteem snel op punt stellen. Daartoe moeten duidelijke afspraken gemaakt worden met de nv ASTRID teneinde de vastgestelde tekortkomingen weg te werken. Alle nodige stappen moeten gezet worden om de meertalige noodoproepencentrales waar te maken.

- Binnenlands bestuur: krachtig & dichtbij
Gemeenten en provincies zijn besturen dicht bij de mensen. Zij zijn het best geplaatst om de noden en bekommernissen die bij de bevolking leven, op te pikken en te voorzien in gepaste antwoorden. Vanuit die overtuiging heeft CD&V altijd gekozen voor lokale besturen als politiek basisniveau. Zij moeten, nog meer dan nu, ruimte krijgen om in autonomie op de echte noden van de mensen in te spelen en nauwer betrokken worden bij de uittekening van het Vlaamse en federale beleid. Het uitgangspunt blijft voor CD&V het subsidiariteitsbeginsel: taken moeten uitgevoerd worden door het bestuursniveau dat deze, in het belang van een optimale dienstverlening aan de bevolking, op de meest efficiënte klantvriendelijke manier kan uitoefenen en liefst zo dicht mogelijk bij de burger.

Om als lokaal bestuur een antwoord te kunnen bieden op de verwachtingen die bij de burger leven, is bestuurskracht nodig. Voor taken die de draagkracht van lokale besturen te boven gaan, pleiten we voor intergemeentelijke en interbestuurlijke samenwerking. Binnen die samenwerking moet ruimte zijn voor inbreng van private partners. Lokale besturen die op eigen initiatief willen fuseren met buurgemeenten moeten dat kunnen doen.


Om een optimale dienstverlening te kunnen bieden, moeten lokale besturen beschikken over financiële middelen. Die worden in hoofdzaak gegenereerd via de eigen fiscaliteit. Daarbij is van belang dat iedereen die van gemeentelijke diensten en infrastructuur gebruikt maakt een correcte bijdrage levert Daarnaast dienen lokale besturen en provincies te kunnen rekenen op een structurele basisfinanciering vanuit de Vlaamse overheid. Een actualisering van de verdelingscriteria van de verschillende fondsen dringt zich op. De slagkracht en transparantie van deze fondsen kunnen er maar wel bij varen.


Tot slot moeten lokale en provinciale besturen een aan de huidige noden aangepast personeelsbeleid kunnen voeren. Elk personeelslid moet gelijk behandeld worden en gelijke rechten hebben. Daarom dient onderzocht te worden binnen welke randvoorwaarden er geëvolueerd kan worden naar een enkel statuut voor personeelsleden van lokale besturen. Zo kunnen verschillen tussen contractuele en statutaire personeelsleden worden uitgevlakt. Vaak zijn ze immers niet meer te verantwoorden.

CD&V wil…
- Een aanpassing van de Gemeente-, Steden- en Plattelandsfondsen. De bestaande instrumenten moeten geïntegreerd worden. Enkel zo is de broodnodige structurele herfinanciering van lokale besturen mogelijk. De verdeling van de middelen moet gebeuren op basis van objectieve en geactualiseerde criteria. Tevens moet onderzocht worden op welke manier geleidelijk kan afgestapt worden van het grote aandeel dat voorafnames door lokale besturen momenteel innemen in het Gemeentefonds;
- De herverdeling van middelen uit het Gemeentefonds laten gebeuren door het bedrag van de jaarlijkse
indexering van het fonds te verdelen over lokale besturen op grond van een gelijk basisbedrag per inwoner. We houden daarbij de jaarlijkse groeivoet van 3,5% aan;
- De lijst van groot- en centrumsteden die een beroep kunnen doen op het Stedenfonds actualiseren op basis van
recente studies die de studies waar de huidige lijst op werd gebaseerd, vervangen;
- De verschillende subsidiestromen vanuit de Vlaamse overheid richting gemeenten en OCMW’s bundelen in plaats van de tientallen verschillende regelingen;
- Een permanent voorschottensysteem voor de personenbelasting invoeren. Hierdoor zullen lokale besturen niet
langer afhankelijk zijn van het ritme van de inkohieringen door de federale overheid;
- Dat gemeenten die vrijwillig beslissen te fuseren dit ook kunnen doen. Sommige gemeenten hebben een beperkt
hun bestuurskracht te verhogen. Wij willen echter geen nieuwe, verplichte en algemene fusieoperatie, noch expliciet, noch impliciet;
- Wettelijke belemmeringen die een volledige integratie van gemeente en OCMW in de weg staan, wegnemen.
Voor sommige gemeenten en OCMW’s gaan de belangrijke stappen die de voorbije jaren werden gezet en die een doorgedreven samenwerking mogelijk maken, nog niet ver genoeg;
- Een indexering van de premies voor gesubsidieerde contractuelen (gesco’s). De subsidiëring die lokale besturen
krijgen voor de 29.174 gesco’s die aan de slag zijn, werd jarenlang niet aangepast. Hierdoor moeten lokale besturen een steeds groter aandeel van de kost van deze personeelsleden dragen;
- Het behoud van het Belfortprincipe, op basis waarvan de federale en de Vlaamse overheid geen taken mogen
toewijzen aan gemeenten en provincies zonder overleg of zonder dat in de financiering van deze nieuwe taken is voorzien. Dit vereist een becijferde impactanalyse van elke maatregel op de gemeenten en provincies. Zo krijgen lokale en provinciale besturen een duidelijker zicht op de gevolgen van de maatregelen die door de hogere overheden worden genomen;
- Een aanpassing van de intergemeentelijke samenwerking, zodat de gemeenten de keuze krijgen om, met respect voor Europese regelgeving ter zake, al dan niet met een private partner in intergemeentelijk verband samen te werken en meervoudige doelstellingen kunnen nagestreefd worden. In deze nieuwe vorm van intergemeentelijke samenwerking kunnen ook provincies en middenveld een rol krijgen. Daarnaast moet de beperking van het aandeel van de provincies in de intergemeentelijke samenwerking worden opgeheven en de geldende cumulatiebeperkingen versoepeld worden;
- Een decreet op de interbestuurlijke samenwerking. Zo’n decreet is nodig om een aantal maatschappelijke problemen en noden waarop geen afdoend antwoord kan worden gegeven door één bestuursniveau alleen, aan te pakken. Samenwerken is noodzakelijk geworden, in het bijzonder voor de verwezenlijking van taken van gemengd belang. Dit zijn taken waarbij een er een duidelijke inhoudelijke samenhang is tussen de behartiging van een bovenlokale taak door de provincie en de behartiging van het gemeentelijk belang door de gemeenten;
- Een evaluatie en actualisering van het decreet op de begraafplaatsen en de lijkbezorging. Dit om in te spelen op
evoluties die hebben plaatsgevonden sinds de invoering van de huidige regelgeving. De regelgeving moet o.a. worden aangepast aan de veranderde tijdsgeest omtrent het bewaren van as, de lijkbezorging van behoeftigen en de periode van grafrust.
- Werking van de overheid
De overheid moet efficiënt en effectief zijn en met beperkte middelen een hoogstaande dienstverlening aanbieden. Ze moet slagkrachtig en dienstbaar zijn, ingaan op de problemen van mensen zonder altijd in hun plaats te treden. Dat is onze betrachting voor elk bestuursniveau. We hoeden er ons voor eenheidsworst te creëren. Wat beheersmatig werkt op het ene niveau, werkt daarom niet automatisch op het andere niveau. Wat telt is goed bestuur en een goede samenwerking tussen verschillende beleidsniveaus, vanuit respect voor ieders bevoegd heden en verantwoordelijkheden.

- Geïntegreerde dienstverlening, transparant beleid en kwaliteitsvolle regelgeving

CD&V wil…
- Dat de behoeften, noden en verwachtingen van burgers, bedrijven en verenigingen ten aanzien van de overheid steeds het uitgangspunt zijn. De overheid maakt duidelijk wat ze wil bereiken, in plaats van louter op te sommen wat ze doet;
- De meerwaarde in termen van kwaliteit en onafhankelijkheid van de vrije beroepen (medische, bouwkundige,
economische, juridische) bij sleutelgebeurtenissen in het maatschappelijke verkeer gewaardeerd weten. We willen hun rol als ondernemende partner van de overheid in de interacties met burgers en bedrijven valoriseren, met het oog op een kwaliteitsvolle en efficiënte dienstverlening, en we erkennen hen als overlegpartner;
- Zorgen voor kwaliteitsvolle regelgeving door instrumenten als de ‘regelgevingsagenda’ en de
reguleringsimpactanalyse te verfijnen. We creëren een cultuur van transparantie en hebben oog voor de inbreng van stakeholders in elke fase van de besluitvorming. Binnen die context zorgen we voor een goede samenwerking met het middenveld;
- Afspraken met alle overheden maken rond standaarden en definities om gegevens op een beveiligde manier te
delen. Over alle overheidsniveaus heen vragen we gegevens slechts eenmaal op bij burgers, bedrijven en verenigingen: only once is het principe;
- Streven naar volledige digitalisering van gegevensstromen tussen overheden. Verantwoordingsstukken van
burgers, bedrijven en verenigingen moeten ook in digitale vorm aanvaard worden;
- Dat overheden hun initiatieven om een elektronisch facturatiesysteem uit te bouwen versterken. Op die manier kunnen alle inkomende en uitgaande facturen volledig elektronisch afgehandeld worden. Voor een veralgemeende of verplichte invoering houden we rekening met evoluties op de markt zodat het voor kleine en middelgrote ondernemingen niet de facto onmogelijk wordt om leverancier te worden. De tijdige betaling van facturen wordt een vaste kwaliteitsparameter voor de werking van elke dienst. De cijfers worden publiek en permanent ter beschikking gesteld;
- Verder werk maken van de automatische toekenning van tegemoetkomingen aan wie daar recht op heeft;
- Gegevens die door de overheid worden gegenereerd en beheerd meer als open data ter beschikking stellen van burgers, bedrijven en verenigingen;
- Dat het rijksregisternummer vrij bruikbaar wordt. De machtigingen die daarvoor aan de privacycommissie
gevraagd moeten worden, vallen weg. Zo kunnen bedrijven die dit afspreken met werknemers of klanten gebruikmaken van deze veilige identificatiesleutel. Het rijksregister wordt een gratis overheidsdienst. Zijn werking wordt gemoderniseerd zodat applicaties die erop gebouwd zijn, stabieler worden;
- Dat overheden transparant zijn over hun werking door boordtabellen met kerngegevens (bv. personeelaantallen,
ICT-projecten, budgetten, betalingstermijnen van facturen) online te publiceren;
- Het belang van het klassieke, hiërarchische organisatiemodel relativeren. Net als andere organisaties hebben
Leidinggevenden creëren een resultaatgerichte cultuur van vertrouwen en worden daarin ondersteund door trajecten van leiderschapsontwikkeling. Tijdelijke noden of projecten vangen we op met projectteams, bestaande uit leden van verschillende instellingen. Deze teams krijgen daartoe specifieke opleiding en kunnen een beroep doen op centraal beschikbare kennis en advies.
- Efficiënte inzet van getalenteerde en competente medewerkers

CD&V wil…
- Zorgen voor transparante en eenduidige planning van personeelsinzet en rapportering hierover, gelet op de beperkte financiële middelen;
- Inzetten op doorgedreven competentie- en talentmanagement opdat overheden de juiste competenties en de meest geschikte medewerkers in huis hebben. We maken werk van kwaliteitsvolle selectieprocedures, een duurzaam vormingsbeleid en een loopbaanbeleid dat mobiliteit tussen entiteiten en bestuursniveaus faciliteert. We streven naar een personeelsbestand dat de diversiteit van de samenleving weerspiegelt (bv. geslacht, afkomst, leeftijd, arbeidshandicap) en evalueren periodiek de streefcijfers opdat ze realistisch en uitdagend blijven;
- Eerder of elders verworven competenties erkennen en valoriseren zodat ze toegang bieden tot het openbaar
ambt, naast de mogelijkheid om aan te werven op basis van behaalde diploma’s;
- Dat de rechtspositie ondergeschikt is aan het personeels- en loopbaanbeleid dat we willen voeren. We streven naar een coherent arbeidsstatuut en werken de verschillen in rechtsposities van statutairen en contractuelen weg. Een volwaardig statuut voor eenieder: dat is het doel;
- Een duurzaam sociaal klimaat scheppen. Verbetering van het reglementair kader, het ‘syndicaal statuut’, gebeurt
in samenspraak met alle overheden die hieronder ressorteren. We streven naar gezamenlijke oplossingen zonder dat dit sectorspecifieke initiatieven of aanpak onmogelijk maakt;
- Een wettelijk kader creëren dat een tweede pensioenpijler voor contractuele medewerkers mogelijk maakt. Dit wettelijk kader laat elk overheidsniveau toe een eigen systeem uit te bouwen. Elk overheidsniveau maakt hier werk van zodra mogelijk.

- De Vlaamse overheid als open en wendbare organisatie
CD&V wil…
- Zonder de voordelen van hervorming Beter Bestuurlijk Beleid (BBB) af te bouwen, het belang benadrukken van een globale afweging van het beleid. Dat moet weerspiegelen in de organisatie- en governancestructuur. De BBB- hervorming werd gekenmerkt door verzelfstandiging en responsabilisering. Dit had als voordeel dat entiteiten konden focussen op een excellente dienstverlening. De maatschappelijke verwachtingen leggen meer nadruk op een integrale benadering van dienstverlening. We hervormen niet om te hervormen, maar zorgen dat elke stap een stap in de richting van een meer open en meer wendbare organisatie is. De belangrijke overdrachten in het
kader van de 6de staatshervorming zullen als katalysator gebruikt worden;
- Zorgen dat er netto geen entiteiten bijkomen. Een eerste stap daartoe is een regelmatige evaluatie. Is het verderzetten van een bepaalde dienstverlening bv. nog nodig in functie van gewijzigde maatschappelijke noden en verwachtingen? Daarnaast creëren we een kader om bijkomende taken en dienstverlening te integreren in de bestaande organisatiestructuur: door het toevoegen van opdrachten aan een bestaande entiteit, door entiteiten te fuseren of groeperen, maar ook door entiteiten af te schaffen. Dat de burger hiervan geen nadeel in de dienstverlening mag ondervinden en draagvlak bij de medewerkers noodzakelijk is, zijn de uitgangspunten;
- Een nauwe samenwerking tussen overheidsmanagers. Een open en wendbare organisatie vereist dat. De grotere nadruk op transversale projecten en programma’s noodzaken een versterking van de overkoepelende governancestructuur. De aanpak van de verkokering in delen van de Vlaamse administratie is cruciaal;
- De samenwerking en afstemming tussen overheidsmanagers en administratie enerzijds en ministers en hun
medewerkers anderzijds intensifiëren en meer geïntegreerd laten verlopen. We verkiezen een dynamisch interactiemodel boven een passief samenwerkingsmodel;
- De beheers- en managementovereenkomsten, jaarlijkse ondernemingsplannen en bijhorende rapportering hervormen. Zij zijn cruciaal voor de afstemming tussen politieke beleidsprioriteiten en organisatiedoelstellingen. Evenwel zorgen ze voor een zekere planlast. We hervormen deze instrumenten opdat minder de nadruk wordt gelegd op het document an sich en op de formele procedure, en het meer gebruikt kan worden om dialoog en afstemming tussen administratie en politiek te vergemakkelijken;
- Dat de Vlaamse overheid verder werk maakt van een modern personeelsbeleid in functie van de noden en eisen
van de dienstverlening. Met de 6de staatshervorming zijn belangrijke obstakels voor het voeren van een eigen personeelsbeleid weggenomen;
- Bij het uittekenen van dit personeelsbeleid zorgen voor een breed draagvlak. Dit door dialoog met beleidsverantwoordelijken, lijnmanagement, vakorganisaties en personeel. De verschillende invalshoeken worden gebruikt om het personeelsbeleid te verrijken.

- Het federale niveau: kiezen voor een innovatieve en moderne overheid
CD&V wil…
- Bij elkaar horende opdrachten zoveel mogelijk samenbrengen. Soms kan dit door het aantal diensten en instellingen te verminderen, soms door ze af te slanken tot hun kerntaken en ondersteunende taken elders onder te brengen;
- In de federale overheid, en zeker in de sociale zekerheid, evolueren naar een landschap waarbij eenzelfde proces
slechts door één instelling wordt uitgevoerd. Overlap van dezelfde of gelijkaardige taken tussen instellingen moet vermeden worden;
- Instellingen van openbaar nut, zoals bv. federale wetenschappelijke instellingen, samenbrengen, zonder hun
eigenheid en kennis verloren te doen gaan, wanneer zij niet over voldoende schaalgrootte beschikken;
- Dat ondersteunende taken zoveel mogelijk gedeeld worden. Waar de bestaande horizontale diensten (Budget & Beheerscontrole, Personeel & Organisatie, Kanselarij van de Eerste Minister, FedICT) een regelgevende of adviserende bevoegdheid hebben, komen ze in één gemeenschappelijke FOD terecht. De operationele en ondersteunende taken (bv. schoonmaak, personeelsadministratie, weddeberekening, selectie en rekrutering, gebouwenbeheer, opdrachtencentrale, druk- en scanactiviteiten, restaurants) komen terecht in telkens één ondersteunend agentschap dat aangestuurd wordt door de interne klanten zelf. Dit op basis van een dienstenportfolio en service level agreements. Waar mogelijk en gewenst, breidt de klantenbasis zich uit tot alle federale instellingen. Het facilitair agentschap zal bv. een geïntegreerde meerjarenplanning opmaken van de gebouwen en ruimtes die in eigen bezit zijn en worden gehuurd. Zo kunnen synergieën tussen diensten tot stand komen, benomen vierkante meters drastisch gereduceerd worden en de ecologische voetafdruk van de diensten verkleind worden. De ingenomen ruimte wordt een vaste kwaliteitsparameter voor de werking van elke dienst. De cijfers worden publiek en permanent ter beschikking gesteld;
- Onder de functionele voogdij van de Eerste Minister en de hiërarchische voogdij van het Auditcomité van de Federale Overheid (ACFO), een centrale interne auditdienst voor de federale administratie creëren. Dubbele taakzetting met het Rekenhof en de Inspectie van Financiën wordt uiteraard vermeden;
- De antennes van verschillende Openbare Instellingen van Sociale Zekerheid (OISZ) in dezelfde steden samenbrengen in één ‘multi-OISZ-centrum’ per stad. Federale ambtenaren brengen we naar zitdagen in gemeentehuizen en we zorgen voor een basiskennis over federale dienstverlening bij gemeenten die dat wensen;
- Een wettelijk kader uitwerken waardoor de diensten van de federale overheid beroep kunnen doen op
uitzendarbeid;
- Een leeftijdsbewust personeelsbeleid en welzijnsbeleid voeren, met bijzondere aandacht voor pesten op het werk;
- Technieken van werklastmeting invoeren om de besprekingen rond personeelsaantallen te objectiveren;
- Personeelstevredenheidmetingen doen evolueren naar jaarlijkse engagements- en fierheidsmetingen;
- De ‘a priori’-controle van de Inspectie van Financiën omvormen tot een systeem met verruimde managementautonomie en een ‘a posteriori’-controle. Dit in functie van de maturiteit en de kwaliteit van de bestuursovereenkomsten en van de vooruitgang van de federale overheidsorganisaties op gebied van interne controle en auditing;
- Het federaal aankoopbeleid uitbouwen. Dit door middel van:
- Een strategisch portfoliobeheer van de groepscontracten, op niveau van de overlegorganen van topambtenaren;
- Het inrichten van prijzenbureaus (of prijsobservatoria) die systematisch de markten onderzoeken;
- Modulaire bestekken voor groepsaankopen die zowel de behoeften van kleine verspreide kopers als grote gecentraliseerde kopers integreren;
- Het invoeren van een motivatieplicht wanneer voor gelijkaardige producten of diensten diensten niet wordt aangekocht via groepscontracten;
- De invoering van het systeem van de ‘leading dienst’ bij het afsluiten van groepscontracten;
- Het volledig elektronisch afhandelen van alle overheidsopdrachten door de exploitatie van data in verschillende modules van de applicatie e-procurement. Er wordt over gewaakt dat specifieke kennis inzake IT-consultancy, dienstverlening en producten wordt gecentraliseerd en dat het onderhandelingsteam minstens voor de helft uit externen bestaat. Dit om te vermijden dat diensten teveel bestaande contracten voortzetten;
- In een tweede generatie van het Optifed-efficiëntieprogramma de inspanningen van de eerste generatie voortzetten en nieuwe, dienstoverschrijdende, mogelijkheden tot verbetering identificeren. We dagen de topambtenaren uit in hun zoektocht naar die mogelijkheden en kostenreductie. In overleg met de andere bestuurlijke niveaus wordt gezocht naar bestuuroverschrijdende verbeteropportuniteiten. Een groot deel van de uitgespaarde middelen moeten opnieuw geïnvesteerd kunnen worden in de efficiënte werking;
- Dat elke dienst van de federale overheid een customer relationship management uitbouwt en relevante
gebruikersgroepen betrekt bij het ontwikkelen van, beslissen over en evalueren van hun dienstverlening;
- De invoering van bestuursovereenkomsten verder uitrollen in de Federale Overheidsdiensten en de procedure ervoor vereenvoudigen bij de Openbare Instellingen van Sociale Zekerheid. De bestuursovereenkomsten wijden bijzondere aandacht aan de verbetering van de competenties op vier domeinen: digitalisering, verbetering van de klantgerichtheid, versterking van het projectmanagement en resultaatgericht leiderschap, gebaseerd op vertrouwen.

- Vlaanderen & Brussel
Het Vlaamse Brusselbeleid kreeg de voorbije regeerperiodes vorm via specifieke instrumenten, zoals de
‘Brusselnorm’ en de ‘Brusseltoets’. Daarnaast werden initiatieven op het gebied van taalpromotie, onderwijs, welzijns- en gezondheidszorg genomen. De opening van Muntpunt als belevingsbibliotheek en informatiecentrum, of het Huis van de Gezondheid, zijn daar mooie voorbeelden van. De Vlaamse Gemeenschap investeert jaarlijks ongeveer 700 miljoen euro in haar hoofdstad. Tevens kwam samenwerking tot stand tussen Vlaanderen en het Brussels Hoofdstedelijk Gewest in heel concrete,gewestelijke dossiers (bv. op het gebied van het uitwisselen van vacatures, mobiliteit, havenbeleid, leefmilieu).

CD&V wil de band tussen Brussel en Vlaanderen verder versterken. Brussel is belangrijk voor Vlaanderen. Vlaanderen is belangrijk voor Brussel. Het is dan ook van groot belang Vlaanderen en Brussel positief naar elkaar kijken. Een positieve toekomstvisie van Vlaanderen op Brussel kan daar een bijdrage toe leveren, samen met intensere, wederzijdse contacten tussen politieke en ambtelijke verantwoordelijken voor het Brusselbeleid en het middenveld. Ons uitgangspunt is de verbondenheid tussen Vlaanderen en Brussel. De Brusselse Vlamingen en alle Brusselaars die ervoor kiezen, maken integraal deel uit van de Vlaamse Gemeenschap. Vlaanderen moet zijn bevoegdheden maximaal uitoefenen in Brussel en een belangrijke beleidspartner zijn in en voor Brussel.

De Vlaamse regering voerde ook een actief beleid ter ondersteuning en versterking van het Nederlandstalig karakter van de Vlaamse Rand. Het Nederlandstalige karakter van de Vlaamse Rand wordt nauwlettend bewaakt. We zien toe op de naleving van de taalwetgeving in het algemeen en de strikte toepassing van de faciliteiten in het bijzonder. Tegelijk wordt een onthaal- en communicatiebeleid naar anderstaligen gevoerd. Een voortgezet beleid gericht op de versterking van het Nederlandstalig karakter van de Vlaamse Rand rond Brussel is nodig. Tegelijkertijd is een versterkt onthaal- en integratiebeleid, gericht op anderstaligen, nodig. Het moet voor Vlamingen mogelijk zijn in de Rand te blijven wonen of te komen wonen. Inzake het ruimtelijk ordeningsbeleid moeten flankerende maatregelen worden genomen die ervoor zorgen dat open ruimte bewaard wordt en dat geen overloopgebied met Brussel ontstaat.
- Een sterke band met Brussel, onze hoofdstad

CD&V wil…
- De instrumenten voor het Vlaams Brusselbeleid verder versterken. De Brusselnorm en de Brusseltoets worden opnieuw in het Vlaams regeerakkoord ingeschreven;
- Voor een kwalitatief hoogstaand aanbod van scholen, welzijns- en gezondheidszorginstellingen, culturele centra,
jeugd en sport de nodige financiële middelen voorzien. Het Brusselfonds blijft een belangrijk element in het
Brusselbeleid en moet betrokken worden bij het ontwikkelen van een globale, geïntegreerde langetermijnvisie;
- Samenwerking tussen alle actoren van het Vlaams beleid in Brussel intensifiëren en structureel maken. Het Brusselbeleid moet een overlegd en een geïntegreerd beleid zijn. Alle actoren moeten betrokken worden bij het ontwikkelen van een globale visie, ook op lange termijn, en bij een geïntegreerde aanpak op het terrein. Dat biedt de beste garanties voor een efficiënt, doordacht beleid. De samenwerking tussen overheden mag niet uitsluitend projectmatig gebeuren. De Vlaamse Gemeenschap en de Vlaamse Gemeenschapscommissie moeten, op grond van het ambtelijk voorbereide kerntakendebat, klare afspraken hanteren over de eigen rol en opdracht, met als doelstelling een echt partnerschap. De ‘Taskforce Brussel’, bestaande uit vertegenwoordigers van alle departementen van de Vlaamse Gemeenschap en ambtenaren van de Vlaamse Gemeenschapscommissie, onder
uitvoering van het beleid op het terrein opgevolgd worden en indien nodig bijgestuurd. De vele middenveldorganisaties die in Brussel actief zijn, worden bij het beleid betrokken;
- In het Vlaams Brusselbeleid bijzondere aandacht besteden aan de specifieke noden in Brussel. De Vlaamse overheid moet zo ruim mogelijk gebruik maken van haar gemeenschapsbevoegdheden in Brussel. De kennis en het gebruik van het Nederlands moeten via een taalpromotiebeleid verder aangemoedigd worden. Er moet rekening gehouden worden met de specifieke context en met de specifieke noden van het Nederlandstalig onderwijs in Brussel. Inzake de gezondheidsvoorzieningen moeten de inspanningen worden verder gezet, met het oog op een gecoördineerd gezondheidszorgbeleid voor het tweetalige gebied Brussel-Hoofdstad;
- Gebruik maken van de mogelijkheden van Brussel om Vlaanderen internationaal te profileren. Brussel heeft internationale bekendheid en een zeer hoge concentratie internationale journalisten en opiniemakers. Dit potentieel moet aangewend worden voor een actieve communicatie van de Vlaamse overheid;
- De samenwerking tussen Vlaanderen en Brussel in concrete dossiers van gewestmateries, betreft verder zetten.
Vlaanderen en Brussel moeten meer dan ooit een sociaal-economische belangengemeenschap vormen.

- Een actief beleid in de Vlaamse Rand rond Brussel
CD&V wil…
- Een gecoördineerd en inclusief beleid om het Nederlandstalig karakter van de Vlaamse Rand te versterken. Het beleid van de Vlaamse regering moet verder gezet worden – uiteraard binnen de grondwettelijke en europeesrechtelijke mogelijkheden – met als uitgangspunt het respect voor het territorialiteitsbeginsel en de daaraan gekoppelde voorrangsstatus van het Nederlands in het Nederlandse taalgebied, inclusief de faciliteitengemeenten. De stipte naleving van de taalwetgeving en de uitvoering van een beleid dat het Nederlandstalig karakter van de Rand ondersteunt en versterkt, zijn prioritaire beleidsdoelstellingen. Vlaanderen ratificeert het Minderhedenverdrag niet;
- Alle actoren van het Randbeleid (bv. Vlaamse regering, vzw De Rand, gemeenschapscentra, provincie, sociaal-
culturele verenigingen) inschakelen in een globaal en geïntegreerd beleid voor inwoners van de Vlaamse Rand. Dit beleid ondersteunt en versterkt de Vlaamse aanwezigheid. Door dagelijkse berichtgeving over lokaal sociaal- cultureel leven, levert RingTV een belangrijke bijdrage tot de samenlevingsopbouw. Ook zij worden ingeschakeld in het totaalbeleid voor de Vlaamse Rand;
- In het geïntegreerd beleid voor inwoners van de Vlaamse Rand de inspanningen verderzetten op het vlak van
onderwijs, arbeidsbemiddeling en trajectbegeleiding van werkzoekenden, taalonderwijs, versterking van aanbod van welzijns- en gezondheidszorgvoorzieningen;
- Een open onthaal- en communicatiebeleid naar anderstaligen voeren. De integratie van anderstaligen in het
gemeenschapsleven in de Rand rond Brussel wordt aangemoedigd via vzw De Rand en gemeenschapscentra. Er wordt nauw samengewerkt met plaatselijke verenigingen die daarvoor extra ondersteuning krijgen. Imagoversterkende initiatieven naar mensen uit de internationale gemeenschap zijn noodzakelijk;
- Sociale verdringing door initiatieven voor betaalbaar wonen tegengaan. Dit is een absolute noodzaak. Ook de
gemeenten spelen hier een grote rol. Het ‘Vlaams Strategisch Gebied rond Brussel’ en de definitieve vaststelling van het GRUP ‘Afbakening VSGB en aan aansluitende open ruimtegebieden’ worden opgevolgd binnen het Coördinatieplatform VSGB. Het flankerend beleid zet in op een positieve ondersteuning van het Nederlandstalige karakter van de Vlaamse Rand en op versterking van de leefbaarheid op het vlak van mobiliteit, economie en werk, wonen en huisvesting, welzijn, onderwijs en jeugd, open ruimte, geluidshinder, ontvangst en integratie en toerisme.;
- Het START-project verderzetten. Bijzondere aandacht dient hierbij te gaan naar een goed evenwicht tussen economische groei, tewerkstelling en de leefbaarheid van de luchthavenregio en de stads- en dorpskernen.
Daartoe dient er bij economische ontwikkeling, zoals o.a. de ontwikkeling van bedrijventerreinen, rekening te worden gehouden met mobiliteit en ruimtelijke draagkracht van het gebied. Het aanbieden van oplossingen voor de problemen inzake mobiliteit en verkeer in de regio vormen een essentieel onderdeel van het START-project.

- Duurzame ontwikkeling
- Duurzame ontwikkeling vanuit de basis
Duurzame ontwikkeling is een van de christendemocratische basisprincipes, gebaseerd op het beginsel van het rentmeesterschap. De kerngedachte is dat we de wereld niet bezitten, maar slechts in beheer hebben gekregen. We zijn het onszelf verplicht hem in goede staat door te geven aan onze kinderen. Het is een integrale beleidsdoelstelling, over alle domeinen heen. Daarom verankerden we het Federaal Instituut voor Duurzame Ontwikkeling bij de Kanselarij van de Eerste Minister, en was op Vlaams niveau de minister-president bevoegd. We verwijzen naar elders voor de maatregelen die we willen nemen in de specifieke beleidsdomeinen.

CD&V heeft de afgelopen jaren structureel vorm gegeven aan het beleid voor duurzame ontwikkeling. De Vlaamse en federale regeringen tekenden elk een langetermijnvisie uit. Ze hebben een voorbeeldrol opgenomen om hun eigen organisaties te verduurzamen, met o.a. interne milieuzorg en projecten voor duurzame voeding.
CD&V vraagt bijzondere aandacht voor sociaal rechtvaardige duurzaamheid. Duurzame ontwikkeling wordt immers nog te vaak door een leefmilieubril bekeken, terwijl ook economische en sociale dimensies er deel van uitmaken. Het ligt niet voor iedereen voor de hand levensgewoonten te veranderen. Een rechtvaardige transitie bekomen we pas door iedereen voldoende sterk te maken om zich verder te ontplooien.
CD&V wil...
- De voorbeeldfunctie van alle overheidsadministraties structureel verankeren door interne milieuzorgsystemen en consequente duurzaamheidscriteria bij aankoop en gedrag (bv. verplaatsingen, gebouwen, materialen, voeding);
- Samenwerking tussen de federale staat en de gewesten op het vlak van duurzame ontwikkeling, door een
interfederale adviesraad en afspraken voor gemeenschappelijke standaarden. Zo blijft het voor de consument efficiënt en duidelijk;
- Duidelijke afspraken over de vertegenwoordiging op internationale fora en over de gemeenschappelijke
strategie;
- Sustainable deals tussen overheden, middenveldorganisaties en ondernemingen. Duurzame ontwikkeling is immers een verantwoordelijkheid van iedereen. Maatschappelijk verantwoord ondernemen en het concept
‘shared value’ moeten verder doordringen als basishouding in de bedrijfsvoering. Samenwerkingsverbanden en partnerschappen tussen middenveldorganisaties, bedrijven en overheden zijn essentieel. Cruciaal zijn open communicatie en overleg met alle belanghebbenden over ecologie, arbeidsomstandigheden en maatschappelijke betrokkenheid;
- Een brede inbedding van duurzame ontwikkeling in de samenleving promoten door een verstandige uitbouw van
demonstratieprojecten, steunpunten en kenniscentra. Daarvoor zijn duidelijke taakafspraken tussen de verschillende overheidsniveaus nodig. We geven steun en ruimte aan initiatieven van onderuit, zowel van individuele burgers en spontane buurtinitiatieven als van het georganiseerde middenveld. Het duurzaamst zijn initiatieven met een duidelijk kader en langetermijnperspectief. We laten ruimte voor innovatie en inspiratie. Vernieuwende bedrijfs- en woonconcepten buiten het traditionele denkkader mogen niet geblokkeerd worden door te strikte, contraproductieve randvoorwaarden;
- Niet enkel de focus leggen op pioniers, maar tijdig achterom kijken naar achterblijvers. Niet-geïnteresseerden moeten warm gemaakt worden met goede voorbeelden en financiële prikkels. Voor kwetsbare groepen in de samenleving voorzien we in een goedkopere prijs voor de meest duurzame consumptiekeuzes;
- Overheidssteunmaatregelen koppelen aan sociale en economische duurzaamheidscriteria. Aan de andere zijde
verschuiven we overheidsinkomsten (tax shift) van lasten op arbeid naar belastingen op producten die slecht zijn voor de gezondheid of het leefmilieu.

- Mobiliteit: STOP & DRIVE
Iedereen verplaatst zich om naar school of het werk te gaan, om te winkelen, op bezoek te gaan, te reizen of te ontspannen. Daarnaast worden tal van goederen naar en van hun bestemming gebracht. Bij ongewijzigd beleid zal het personen- en vrachtvervoer in België blijven stijgen en de gemiddelde snelheid dalen, vooral in de spits. Rationele, meer verantwoorde keuzes over hoe en wanneer we ons verplaatsen zijn noodzakelijk.

“Nabijheid is de beste mobiliteit” is ons eerste uitgangspunt: kleine verplaatsingen vragen het minste moeite. Het blijft natuurlijk de taak van de overheid te investeren in infrastructuur zodat de mobiliteit niet tot stilstand komt. Verplaatsingen moeten kunnen gebeuren op een vlotte, kwaliteitsvolle en veilige manier. Ketenmobiliteit krijgt een belangrijke rol: de verschillende vervoersmodi moeten soepel op elkaar zijn afgestemd. Antwoorden op logistieke uitdagingen kwamen al uitvoerig aan bod in ons 3D-plan.

CD&V heeft in 2001 het STOP-principe geïntroduceerd. Ondertussen is het een van de pijlers van het Vlaamse en Brusselse mobiliteitsbeleid. Het stelt een rangorde voor het verplaatsingsgedrag in: eerst Stappen en Trappen, dan Openbaar vervoer en tenslotte Persoonlijk gemotoriseerd vervoer. We houden het STOP -principe aan bij infrastructuuringrepen en bij mobiliteitsturende maatregelen. We voegen daar de ‘DRIVE’-check aan toe:
- Duurzaam: op het moment dat we kiezen voor een verplaatsing en een bepaalde vervoerswijze moeten de
gevolgen van onze beslissing op het vlak van files en vervuiling sterker. Iedereen draagt verantwoordelijkheid. Gedragsturing via financiële prikkels, duidelijke beleidskeuzes en het gebruik van nieuwe technologie zijn noodzakelijk, zowel om ons te kunnen blijven verplaatsen, als om de kwaliteit van onze leefomgeving te vrijwaren. Nieuwe financiële instrumenten zijn onvermijdelijk om het toenemend fileleed tegen te gaan en bepaalde verplaatsingen voorrang te geven op andere;
- Respectvol: van de overheid tegenover de weggebruikers en van de weggebruikers tegenover elkaar. Waar
mensen samen iets doen, staan ze bovendien sterker: van voetgangersrijen naar school tot carpooling voor woon- werkverkeer en initiatieven voor buurtlevering;
- Intelligent: technologie, slimme inrichting van de weg, doordachte afstemming van de verschillende
vervoerswijzen op elkaar en diepgaander ongevallenonderzoek dragen bij tot een duurzame en veilige mobiliteit;
- Veilig: een prioriteit voor alle beleidsniveaus. In 2030 mogen er niet meer dan 133 verkeersdoden vallen in het verkeer. De eindvisie is nul slachtoffers, ‘Vision Zero’. Het aantal zwaargewonden moet onder de 1.000 per jaar. Op dit vlak maken de homogene bevoegdheidspakketten inzake rijopleiding, educatie, sensibilisering, normering, toezicht en handhaving die Vlaanderen dankzij de 6de staatshervorming in handen krijgt, een coherent verkeersveiligheidsbeleid mogelijk;
- Evenwichtig: de vrijheid om zich te kunnen verplaatsen biedt kansen tot individuele ontplooiing, maar het verkeer is bij uitstek ook een collectief goed en een belangrijke uitgavenpost voor de samenleving. De middelen die aan de samenleving en aan de individuele verkeersgebruikers gevraagd worden, moeten transparant en zo eerlijk mogelijk worden besteed.

- Stappers en trappers


CD&V wil…
Duurzaam
- Inzetten op een doordachte ruimtelijke ordening en huisvesting. Nabijheid stimuleert verplaatsingen te voet of per fiets;
- Onderzoeken of een uitbreiding van de meeneembaarheid van registratierechten kan helpen om de drempel te verlagen om te verhuizen in functie van de werkplek;
- Een functioneel fietsroutenetwerk van fietssnelwegen en fietsroutes uitbouwen. Dit betreft o.m.
fietsenstallingen, intermodaliteit, fietstunnels, fietsbruggen en fietsdeelsystemen;
- Bestaande trage wegen (her)waarderen en nieuwe openen.

Respectvol
- Toegankelijke en kwaliteitsvolle infrastructuur voor voetgangers en fietsers als continu aandachtspunt;
- Sensibiliseringscampagnes waarin we oog vragen voor en van voetgangers en fietsers.

Intelligent
- Verkeers- en mobiliteitseducatie in scholen in de basisvorming van elke leerling. Dit niet alleen in het lager maar ook in het secundair onderwijs;
- De elektrische fiets inzetten als aantrekkelijk alternatief voor o.a. woon-werkverkeer door verder te investeren in de plaatsing van elektrische laadpalen.

Veilig
- Zien en gezien worden stimuleren: voldoende afgescheiden fiets- en voetpaden, verlichte oversteekplaatsen, fluorescerend of retroreflecterend materiaal, aandacht voor de dodehoekproblematiek bij vrachtwagens;
- Een fietsroutenetwerk met ‘ongelijkgrondse’ kruisingen waar nodig;
- Op kruispunten het principe ‘alle fietsers tegelijk groen’ mogelijk maken: alle fietsers kunnen er tegelijk
oversteken zonder in conflict te komen met gemotoriseerd verkeer;
- Doelgroepgerichte cursussen om zich veilig in het verkeer te begeven, stimuleren voor jong en oud (bv. cursussen elektrisch fietsen voor senioren en defensief rijden voor motorrijders);
- Aandacht voor de kwetsbare groepen onder de zwakke weggebruikers, met name kinderen en senioren;
- Werk maken van doorgedreven onderzoek naar de reële oorzaken van ongevallen met zwakke weggebruikers.

Evenwichtig
- Een groter en evenwichtiger aandeel van voetgangers en fietsers in de mix van weggebruikers;
- De fietsvergoeding veralgemenen en een vergoeding voor zakelijke fietskilometers.

- Openbaar vervoer
De organisatie van het openbaar vervoer moet vertrekken vanuit de reiziger. Het openbaar vervoer moet kwaliteitsvol, kostenefficiënt, stipt en betrouwbaar zijn. Het vraagt bijzonder respect voor de noden van de verschillende leeftijdsgroepen en minder mobiele mensen.


CD&V wil…
Duurzaam
- Onze openbaarvervoersmaatschappijen voorbereiden op de toekomst:
- De NMBS de opdracht geven zich om te vormen tot een klantvriendelijk, kwalitatief en financieel gezond overheidsbedrijf, voorbereid op de liberalisering van het binnenlands reizigersvervoer die Europa voor ogen heeft. Ook De Lijn en MIVB moeten zich continu verbeteren. We nemen hiertoe alle wettelijke maatregelen. Uitgangspunt vormt het garanderen van een kwaliteitsvol openbaar vervoer voor de
- Strategische partnerschappen met privé-investeerders onderzoeken voor sommige activiteiten, zoals het goederenvervoer of internationaal reizigersvervoer;
- Het samenwerkingsakkoord dat de infrastructuurinvesteringen voor het spoor vastlegt tot 2025 houdt maximaal rekening met de Vlaamse spoorstrategie en pakt belangrijke bottlenecks, zoals de Brusselse Noord-Zuidas, op een verstandige manier aan;
- Eén geïntegreerd, intermodaal langetermijnvervoerplan, na nauw overleg met alle ondernemingen voor openbaar vervoer. De verschillende vormen van openbaar vervoer worden meer op elkaar afgestemd, zodat overstappen vlot en logisch verloopt. Het spoornet vormt daarbij de ruggengraat. De gewesten betrekken we bij opmaak en opvolging van investeringsplannen en beheerscontracten;
- Milieuvriendelijke openbare voertuigen en een voortrekkersrol in innovatieve duurzame projecten;
- Touringcars als integraal deel van het collectief personenvervoer. Zij kunnen bijdragen tot een duurzame, veilige en comfortabele mobiliteit. De regels inzake snelheidslimieten op autosnelwegen en het inhaalverbod worden voor deze groep voertuigen herbekeken.

Respectvol
- De dramatische stiptheidscijfers van de NMBS verbeteren, onder meer door een nieuw vervoersplan en nieuwe structuur. Respect voor de reiziger betekent betrouwbaar en stipt openbaar vervoer;
- Correcte, volledige, snelle en duidelijke communicatie via digitale borden aan alle haltes, zeker bij vertragingen
en incidenten;
- De capaciteit tijdens piekmomenten vergroten, zodat iedereen op een comfortabele manier kan reizen;
- Nieuw rollend materieel met voldoende zitcapaciteit (bv. dubbeldekstreinen en dubbelgelede bussen);
- Een betere spreiding van de reizigers gedurende de dag door een gedifferentieerd, sturend tarievenbeleid;
- De capaciteit van het netwerk, stations en parkings afstemmen op een vraaggestuurd aanbod;
- Een verdere verbetering van de toegankelijkheid en bereikbaarheid van stations, perrons, haltes en voertuigen voor minder mobiele personen;
- Verder investeren in aangepast en betaalbaar deur-tot-deur-vervoer en centrale aanspreekpunten voor personen met een mobiele beperking die geen gebruik kunnen maken van het openbaar halte-tot-haltevervoer.

Intelligent
- Werk maken van een volledige tarief- en ticketintegratie tussen trein, tram, metro en bus (inclusief aanvullende diensten);
- De hoofdhaltes van het openbaar vervoer verder ombouwen tot mobiliteitsknooppunten met vlotte
overstapmogelijkheden die goed bereikbaar zijn met alle manieren van zich verplaatsen;
- Ketenmobiliteit alle ruimte geven. De verschillende vormen van openbaar vervoer moeten beter op elkaar worden afgestemd. Bijzondere aandacht gaat naar het voor- en natraject, o.a. door voldoende fietsenstallingen, plaats voor plooifietsen, gratis of betaalbare parkeergelegenheid en aansluitingsmogelijk heden op ander openbaar vervoer;
- Nieuwe technologieën voor informatieverstrekking en verkoop uitrollen, bv. via smartphones en tablets;
- Verder inzetten op de mogelijkheden van slimme techniek ter verbetering van de doorstroming van het openbaar vervoer (bv. door beïnvloeding van verkeerslichten, slimme busbanen en wegwerken van knelpunten);
- Dat maatschappelijke kosten-batenanalyses, over alle vervoerswijzen heen, het meest optimale vervoersmiddel
voor cruciale trajecten bepalen;
- De afwerking van de geïntegreerde voorstadnetten rond Antwerpen, Gent en Brussel.
Veilig
- Verder investeren in veilig openbaar vervoer;
- Een verzorgde uitstraling en een kwaliteitsvolle omgeving van mobiliteitsknooppunten. We verminderen het onveiligheidsgevoel in stations, aan haltes en op treinen;
- Agressie ten opzichte van openbaar vervoerspersoneel streng aanpakken.


Evenwichtig
- Een evenwicht tussen stad en platteland, tussen piek- en daluren, tussen vraag en aanbod en tussen tariefbepaling en inspraak;
- Geen afbouw op het platteland, maar een efficiënte invulling van het begrip basismobiliteit:
- Privécollectieve systemen zoals gesubsidieerde collectieve taxi’s en shuttlediensten met pendelbussen in dunner bevolkte regio’s en op minder drukke momenten;
- Langs de grote verkeersassen snelle buslijnen die dorpskernen, treinstations en industrieterreinen van ochtend tot avond met de stadscentra verbinden;
- De dienstverlening voldoende uitbreiden zowel naar tijdstip als naar plaats. Het inleggen van latere treinen en bussen ’s avonds en vroegere ’s morgens zijn een taak van openbare dienst. Bij de verdere organisatie van ons openbaar vervoersnetwerk maken we werk van een betere intra-, interprovinciale en grensoverschrijdende ontsluiting;
- Het ‘gratis-beleid’ verlaten voor een rechtvaardig tarievenbeleid, waardoor we extra middelen genereren om
het aanbod te versterken. We waken er evenwel over dat het openbaar vervoer betaalbaar blijft voor iedereen;
- Reizigerstreinen stimuleren door de infrastructuurvergoeding die operatoren aan infrastructuurbeheerder
Infrabel moeten betalen, te drukken. Meer treinkilometers realiseren, wordt dan niet langer ontmoedigd;
- Meer evenwicht in de inspraak van en de financiering door Vlaanderen wat betreft de investeringen in en de organisatie van het spoorvervoer;
- Dat onze lokale besturen de vinger aan de pols houden, hun belangrijke rol in het signaleren van knelpunten blijven invullen en oplossingen voor het lokale openbaar vervoersnetwerk aandragen. De nieuwe gemeentelijke begeleidingscommissies moeten hierin een belangrijke aansturende rol spelen.

- Persoonlijk gemotoriseerd vervoer
CD&V wil…
Duurzaam
- Investeren in slimme mobiliteitstechnieken voor betere doorstroming, zoals digitale communicatie om bij files alternatieven aan te moedigen of mobiele filedetectie- en beveiligingssystemen bij werven van grote wegenwerken;
- De resterende missing links wegwerken en de nodige infrastructuurmaatregelen nemen om de doorstroming van het wegverkeer te bevorderen;
- De tussen Wallonië, Brussel en Vlaanderen overeengekomen kilometerheffing voor vrachtwagens (>3,5 ton)
invoeren in 2016. Daardoor zullen buitenlandse vervoerders mee bijdragen in het onderhoud van onze wegen;
- De resultaten van het proefproject rekeningrijden voor personenwagens in de GEN-zone grondig bestuderen. De economische en sociale impact zijn hierbij cruciaal:
- Als we rekeningrijden voor personenwagens invoeren, schaffen we in ruil de Belasting op de
Inverkeerstelling (BIV) en de jaarlijkse verkeersbelasting af;
- Het tarief moet afhankelijk zijn van tijdstip, plaats, milieuprestaties van het voertuig en van beschikbare alternatieven;
- Ongewilde effecten van sluipverkeer vermijden we maximaal;
- Rekeningrijden wordt dan een belangrijk instrument om verkeer beter te spreiden. Bovendien zal het een positief effect hebben op het verminderen van het aantal verliesuren op de weg en op de luchtkwaliteit;
- De inkomsten zetten we in voor de uitbouw van duurzame alternatieven (o.a. openbaar vervoer).
Rekeningrijden kan immers alleen een sociaal gedragen maatregel zijn indien er voldoende alternatieven zijn;
- Het mobiliteitsbudget als alternatief voor het dominante gebruik van de wagen voor woon-werkverkeer en voor
dienstverplaatsingen invoeren. Het geeft concreet invulling aan de meer duurzame keuze voor multimodaliteit. De bedrijfswagen is dan slechts één optie in een totaalpakket van verschillende meer duurzame verplaatsingswijzen dat een werkgever aanbiedt;
- Autodelen en carpoolen aanmoedigen;
- Bedrijven overtuigen van het nut van bedrijfsvervoerplannen voor duurzaam woon-werkverkeer via het
Pendelfonds en mobiliteitsadviseurs;
- Om onze wegen verder te ontlasten streven naar een maximaal draagvlak binnen het sociaal overleg voor flexibele arbeidsvormen zoals telewerken, de vierdaagse werkweek zonder arbeidsduurvermindering en glijdende arbeidstijden;
- Milieuvriendelijke nieuwe motortechnologieën promoten via de fiscaliteit. Aardgas-, elektrische en
waterstofvoertuigen krijgen een duidelijke en voordelige fiscaliteit tegenover de conventionele brandstoffen. Ze worden ondersteund door de overheid, o.a. door er zelf gebruik van te maken en door de plaatsing van elektrische laadpalen en aardgastankstations te vergemakkelijken;
- Ook de motor en elektrische scooter erkennen als optie in het terugdringen van de files. We hebben aandacht
voor de motor, o.a. door aangepaste weginfrastructuur (bv. vangrails voorzien van vangplanken, betere wegmarkeringen, motorparkings) en we voorzien een netwerk van laadpalen voor de elektrische scooter.

Respectvol
- Hoffelijkheid in het verkeer. Iedereen moet zijn verantwoordelijkheid opnemen;
- Blijvende sensibilisering in beide richtingen in verband met de kwetsbare weggebruikers: voetgangers, fietsers en motorrijders;
- Dat in een begripvolle maatschappij geen plaats is voor verkeersagressie. Dit wordt aandachtig opgevolgd, streng veroordeeld en bestraft;
- Respect voor het leven van de andere weggebruikers. We moeten allen ambassadeurs worden van een verkeersveilig Vlaanderen en ons hier persoonlijk voor engageren.

Intelligent
- Geloven in de rol van moderne technologie in de organisatie van een vlotte doorstroming (Dynamisch Verkeersmanagement) en voor grotere veiligheid in nieuwe wagens (bv. intelligente snelheidsassistentie of ISA, alcoholslot, automatisch afstand houden, outside airbag als bescherming van de zwakke weggebruikers, enz.);
- Een efficiënt incidentmanagement, met o.a. de aanstelling van een centrale incidentcoördinator die
verantwoordelijkheid krijgt, over de verschillende bestuursniveaus heen, voor de afwikkeling van incidenten met een impact op verkeersstromen op het autosnelwegennet;
- Een grondige vereenvoudiging van de wegcode, zodat het verkeersreglement voor iedereen begrijpbaar wordt.
De federale overheid pleegt daarvoor nauw overleg met de gewesten.
Veilig
- Een rijopleiding in stappen gebaseerd op ervaring en waarin, naast de basisvaardigheden (bv. kennis verkeersregels, praktisch besturen van het voertuig), ook de juiste attitudes en sociaal verkeersgedrag van tel zijn. Vaardigheden zoals risico-inschatting en gevaarherkenning moeten onderdeel van de rijopleiding worden;
- Levenslang leren en sensibilisering stimuleren als beste garantie voor een succesvolle loopbaan als verkeersdeelnemer. Het veilig verkeersgedrag beïnvloeden we door kennis bij te brengen, praktische kunde in te oefenen en de juiste attitudes aan te leren. We sensibiliseren weggebruikers over de ingrijpende gevolgen van verkeersongevallen door getuigenissen in scholen, bedrijven, verenigingen en door doelgroepgerichte verkeersvorming aan te bieden.
- In navolging van onze buurlanden het rijbewijs met punten invoeren. Het systeem is rechtvaardig (veelvuldige
verkeersovertreders worden strenger gestraft), vergevingsgezind (na verloop van tijd worden overtredingen en bijhorende punten gewist), werkt preventief (potentieel verlies van punten houdt een sterke beloning in om de regels te respecteren) en bevat een lerend element (het volgen van een veiligheidscursus vermindert het puntenaantal);
- Meer en efficiënter controleren. Verkeersveiligheid als zevende basisfunctionaliteit van de politie is nog teveel
dode letter. We moeten de streefcijfers van de federale Staten-Generaal van de Verkeersveiligheid inzake het aantal controles halen: een op drie bestuurders op alcohol, 40 miljoen voertuigen op snelheid en een op drie bestuurders op gordeldracht. Een efficiëntere inzet van de politiecapaciteit tijdens en buiten de BOB-campagne, waarbij controles gericht zijn naar risicomomenten (’s nachts, in het weekend) en risicoplaatsen is nodig. We gaan op zoek naar een aangepast BOB-concept dat oudere bestuurders aanspreekt. Tot slot moeten politiecontroles onderdeel zijn van een geïntegreerde sensibiliseringstrategie: sensibilisering en handhaving, controle en vervolging, gaan hand in hand;
- Verder investeren in de veiligheid en de kwaliteit van onze wegen met aandacht voor de vergevingsgezindheid
van de weg (o.a. door inzet op kreukelpalen, motorfietsvriendelijke vangrails, aangepaste betere wegmarkeringen). Tegen 2015 is het volledige autowegennet structureel vernieuwd en in goede conditie. Tegen
2020 is hetzelfde gebeurd voor de gewestwegen;
- Naast infrastructuurverbeteringen ook de leesbaarheid en de geloofwaardigheid van de weg verbeteren. We maken komaf met de wildgroei aan verkeersborden op onze wegen, o.a. door 70km/u als algemene regel op de gewestwegen in te voeren;
- Adequate signalisatie bij wegenwerken zodat deze veiliger worden;
- Bedrijven ertoe bewegen ongevallen op de weg mee te betrekken in de preventie van arbeidsongevallen;
- Grondige ongevallenanalyse als basis voor een onderbouwd doelgericht beleid.

Evenwichtig
- Dat verkeersregels niet als pestmaatregelen en verkeersboetes niet als middel om de staatskas te spijzen worden gezien. Het opnieuw investeren van de opbrengsten van verkeersboetes in initiatieven ter verbetering van de verkeersveiligheid vergroot het draagvlak voor het beleid;
- Dat de overheid zacht is waar het kan, maar hard waar het moet. Zacht door in te zetten op preventie, sensibilisering en opvang van verkeersslachtoffers en hun na- of naastbestaanden. Hard via doorgedreven controles op alcohol, drugs en snelheid en een strenge handhaving en vervolging. Wegpiraten moeten eruit;
- Alternatieven stimuleren, zoals het bereikbaar maken van uitgangsplekken met openbaar vervoer op maat of
betaalbare taxi’s;
- De netto meerontvangsten van de kilometerheffing voor vrachtwagens investeren in projecten voor betere
wegeninfrastructuur.

- Wonen op maat

Wonen, goed wonen, is veel meer dan een dak boven het hoofd hebben. Het gaat over leven, leren, slapen, werken en zich ontspannen. Goed wonen is een basis voor de persoonlijke ontwikkeling van elke mens. Beschikken over een degelijke woning is niet alleen een basisbehoefte, het is ook een grondwettelijk recht.


Tegen 2030 zullen er ca. 6,6 miljoen Vlamingen zijn, ruim 375.000 meer dan in 2010. Er zullen meer dan 300.000 extra woningen nodig zijn. In Brussel is de toename van de bevolking en woonbehoefte de komende jaren nog sterker. Ook de Vlaamse Rand rond Brussel zal dit voelen. De bijkomende woningen dienen er te komen door inspanningen in alle segmenten van de woningmarkt. Bouw en koop van een woning moeten mogelijk en betaalbaar blijven. Het aanbod aan sociale woningen zal verder omhoog moeten, vooral voor kleine huishoudens.


De gemiddelde gezinsgrootte neemt af. Buiten de steden is de vergrijzing het meest uitgesproken en is de vraag naar kleinere wooneenheden groter dan het aanbod. In de steden zal de vraag naar gezinswoningen meer en meer het aanbod overschrijden. Het is een positieve evolutie dat jonge gezinnen opnieuw kiezen om hun leven in de stad op te bouwen, maar dat moet verankerd worden door in te zetten op aantrekkelijk wonen in de stad: woningen compact en meer boven elkaar gestapeld, met voldoende groen en een toegankelijke open ruimte.


75% van de Vlamingen is eigenaar van hun woning, maar gezinnen, al dan niet met jonge kinderen, ervaren de droom van een eigen huis als een zware financiële opgave, zeker als er geen steun in de rug is van de (groot)ouders. Ook voor jonge alleenstaanden is eigendom vaak een onbereikbaar ideaal. Sinds de vastgoed- en bankencrisis worden hypotheekleningen ook heel wat strenger behandeld.

Door de 6de staatshervorming wordt het woon- en huurbeleid integraal een Vlaamse bevoegdheid. Belangrijke instrumenten zoals de belastingverminderingen voor de eigen woning (de zgn. woonbonus) en de private woninghuur worden overgeheveld. Grote uitdagingen met succes aanpakken, kan alleen wanneer een samenhangend beleid gevoerd wordt. In die zin kan het belang van de staatshervorming voor een krachtig en toekomstgericht Vlaams woonbeleid niet genoeg beklemtoond worden.


De eerste woning van jonge mensen is meestal in huur. Afhankelijk van de beschikbare middelen volgt al dan niet snel de aankoop van een eigen woning. Voor de ouder wordende bevolking zijn dan weer aangepaste woningen nodig om ook op hogere leeftijd zelfstandig en kwaliteitsvol te kunnen blijven wonen. Waar geen enkele twijfel mag over bestaan, is de blijvende klemtoon op de ondersteuning van eigendomsverwerving. Het is de vorm van wonen waarin de bewoners zelf het meest initiatief nemen voor een goed onderhoud en energiezuinigheid. Inspelend op de noden en beschikbare ruimte in Vlaanderen, moet de woonondersteuning meer gefocust worden op de aankoop van bestaande en kleinere woningen, op renovatie en op verduurzaming.


We worden geconfronteerd met een verschraling van het aanbod op de private huurmarkt. Steeds minder mensen vinden het de moeite te investeren in woningen met als doel deze te verhuren op de private markt. Die evolutie moet absoluut gekeerd worden. Er moet ook voor een evenwichtige huurreglementering gezorgd worden, waarbij rechten en plichten van zowel huurder als verhuurder in evenwicht zijn. Ook de werking van de sociale verhuurkantoren moet versterkt worden.


Het vergroten van het aanbod aan woningen blijft een absoute prioriteit. Dat is immers de beste garantie om de prijs onder controle te houden en de betaalbaarheid te garanderen. Indien we niet inzetten op het verhogen van het
aanbod in alle segmenten van de woningmarkt, dan zijn een aantal specifieke maatregelen (bv. de huursubsidies) een maat voor niets.

- Betaalbaarheid van een eigen woning (in eigendom of huur)
Een woning bouwen of kopen is voor de meeste mensen de grootste investering die ze in hun leven doen. Het beleid om de betaalbaarheid van het wonen te garanderen, moet verder gezet worden, zij het met enkele eigentijdse accenten. Tegelijkertijd moeten maatregelen uitgewerkt worden om het huren van een woning of appartement betaalbaar te houden.


CD&V wil…
- De formule van de woonbonus, de fiscale aftrek voor aflossingen van kapitaal en rente van hypothecaire leningen, herbekijken op basis van volgende uitgangspunten:
- De woonbonus voor bestaande leningen bevestigen we. Engagementen uit het verleden voor bestaande aflossingen zetten we voort via een evenwaardige Vlaamse steunmaatregel;
- Nieuwe eigendomsverwerving wordt door de woonbonus blijvend ondersteund, zowel nieuwbouw, aankoop als renovatieprojecten. Wel gaan we voor een grotere steun voor aankoop en renovatie van bestaande woningen. Ook ‘vervangbouw’ geniet de volle steun van de nieuwe woonbonus;
- De fiscale steunmaatregelen bij nieuwe aankoop beperken we strikt tot de enige en eigen woning;
- Energiezuinigheid en duurzaam materiaalgebruik worden bij renovatie gekoppeld aan de woonbonus, o.a. via randvoorwaarden op het E-peil;
- Door de versterkte stimulans voor renovatie, geven we zuurstof aan de vernieuwing van het verouderde patrimonium tot meer compacte en energiezuinige woningen;
- Sociale huisvestingsmaatschappijen volop laten inzetten op het realiseren van bescheiden woningen of starterswoningen. Dergelijke woningen zijn bestemd voor gezinnen die niet in aanmerking komen voor een sociale woning, maar ook niet over de middelen beschikken voor een woning op de private markt. Later, wanneer ze een spaarpotje bijeen hebben, kunnen ze uitkijken naar een andere woning. De eerste woning komt terug vrij voor een ander jong gezin. Als ze gekocht was, gebeurt dit via een voorkooprecht van de sociale huisvestingsmaatschappij, tegen gereguleerde prijs. Tegen 2019 dienen 6.000 starterswoningen gerealiseerd én verhuurd te zijn;
- Bewoners van sociale huurwoningen en -appartementen aanmoedigen om zelf mee verantwoordelijkheid op te
nemen voor het onderhoud van de gemeenschappelijke delen van het woonproject en van de omgeving waarin ze wonen. De bewoners die daartoe bereid zijn moeten kunnen rekenen op een vermindering van hun huurlasten;
- Het systeem van huursubsidies en huurpremies als tussenkomst in de huur door de laagste inkomens houden en
koppelen aan striktere inkomensvoorwaarden. We werken dit op zo’n manier uit dat de tussenkomst in de huur daadwerkelijk wordt besteed aan het betalen van de huur en dat ze niet resulteert in een verhoging van de huurprijs. Op deze manier wordt het privéaanbod mee ingeschakeld om de sociale huurmarkt uit te breiden en de achterstand weg te werken. Tegelijkertijd blijven we bij het doelpubliek inzetten op het bekend maken van tussenkomsten in de betaling van de huurprijs. Zij die er het grootste voordeel bij hebben, zijn immers vaak het minst goed ingelicht. Aan de huursubsidie verbinden we kwaliteitsvoorwaarden voor de huurwoning (bv. energie, sanitair, vochtbeheersing), strenger dan de minimale wooneisen. Een puntensysteem kan het bedrag van huursubsidie nog verhogen. Anderzijds, om misbruiken tegen te gaan, voorzien we niet in een tussenkomst in de huur van een nieuwe huurwoning wanneer men een woning verlaat die bij aanvang van de huur over een geldig conformiteitsattest beschikte;
- Formules van ‘geïntegreerd samenwonen’ zoals co-housing in al zijn vormen in het burgerlijk, administratief (incl. ruimtelijke ordening), fiscaal en bancair recht vergemakkelijken. We onderzoeken welke hinderpalen de realisatie van zulke projecten in de weg staan. We gaan voor minstens één voorbeeldproject per provincie om de problemen vanuit een praktijktest te verhelpen. De coöperatie is een ideaal instrument om zulke woonprojecten te realiseren: collectief bouwen, democratisch aandeelhouderschap en nadruk op maatschappelijke meerwaarde, passen binnen deze filosofie;
- Formules zoals erfpacht en community land trust stimuleren, waarbij het grondaandeel niet moet betaald
worden, maar gepacht wordt voor een jaarlijks fiscaal aftrekbare vergoeding. De prijs van de grond neemt bij het verwerven van een eigen woning immers een steeds groter aandeel in;
- De ‘verzekering gewaarborgd wonen’ automatisch toekennen bij het afsluiten van een hypothecair woonkrediet
en nagaan in hoeverre het huidige grensbedrag op de vastgoedwaarde voor deze verzekering dient aangepast te worden aan de stijgende vastgoedprijzen;
- Speciale aandacht voor de betaalbaarheid van wonen in Vlaams-Brabant, inzonderheid in de Vlaamse Rand rond
Brussel. De lokale besturen in de Vlaamse Rand ondersteunen we bij het nemen van maatregelen die jonge gezinnen toelaten om in eigen streek te blijven wonen. De huisvestingsmaatschappijen in Vlaams-Brabant zetten we aan tot en ondersteunen we in het versneld realiseren van starterswoningen;
- Een nieuwe, juridisch sluitende regeling rond wonen in eigen streek uitwerken, rekening houdend met de
opmerkingen van het Grondwettelijk Hof ter zake.

- Het aanbod vergroten
- Sociaal woonaanbod
CD&V wil...
- Een vergroting van het aanbod aan sociale huur- en koopwoningen. Steden en gemeenten stimuleren we om de doelstellingen van het grond- en pandenbeleid te halen. Elke gemeente moet de nodige initiatieven nemen als regisseur van het woonbeleid, in samenwerking met de huisvestingsmaatschappijen. We gaan voor intense samenwerking en overleg met en tussen openbare en private sector. Via duidelijke afspraken komen we tot gemengde publiekprivate projecten, projecten die zowel bestaan uit private koopwoningen als sociale huurwoningen en sociale koopwoningen;
- Dat private initiatiefnemers aangemoedigd worden om op vrijwillige basis in hun projecten ook een sociaal woonaanbod te realiseren;
- Leegstand van sociale woningen tot een absoluut minimum beperken. Het is enkel toelaatbaar in geval van renovatie;
- De procedures voor de realisatie van sociale woningen – in koop en in huur – drastisch inkorten en
vereenvoudigen, zowel voor de uitbreiding als voor de renovatie van het bestand. Het nieuwe procedurebesluit monitoren we voortdurend op zijn efficiëntie en we onderzoeken of de vier voorziene stappen in het besluit absoluut noodzakelijk zijn;
- Bij de bouw van gemeenschapsvoorzieningen, zoals scholen en culturele centra, streven naar de integratie van
woongelegenheden. Een project als ‘Wonen boven de school’ in Brasschaat is een goed voorbeeld. De renovatie van het schoolgebouw werd gekoppeld aan een nieuwbouwproject met op de gelijkvloerse verdieping klassen en op de eerste verdieping appartementen. Deze gebouwen ontwerpen we richting multifunctioneel gebruik. Een school of kantoorgebouw moet later tot woongelegenheden kunnen omgebouwd worden en nog later eventueel evolueren naar serviceflats of een RVT.

- Huurmarkt
- Een vergroting van het aanbod op de private huurmarkt door werk te maken van een gezonder evenwicht tussen de rechten en plichten van huurders en verhuurders. Dikwijls beschikken private verhuurders niet over de veerkracht om conflicten als huurachterstal en huurschade te dragen of de woning blijvend te verbeteren en haken ze af. Innoverende samenwerkingsovereenkomsten met sociale verhuurkantoren nemen de drempels weg die eigenaars tegenhouden om te verhuren en bieden hen de nodige garanties tegen de risico’s van verhuren. Het aanbod aan woningen verhuurd via sociale verhuurkantoren (SVK’s) moet tegen 2019 met 50% verhoogd zijn tot een totaal van 9.000. De nog resterende blinde vlekken in Vlaanderen zonder SVK moeten worden ingevuld;
- Vermindering van successierechten voor een huurwoning, indien ze gedurende ten minste negen jaar verder
verhuurd wordt;
- Een Vlaamse huurcodex, in overleg met organisaties van huurders en verhuurders, die zowel bepalingen voor private als voor sociale huur bevat. De krachtlijnen voor de verhoudingen tussen huurder en verhuurder, zowel voor sociale als voor private huur, worden bij decreet vastgelegd. Dit betekent dat voor sociale huur inkomensvoorwaarden, huurwaarborgen, toewijzingscriteria, voorrangsregelingen, redenen tot uithuiszetting e.d. niet langer bij besluit kunnen bepaald worden;
- In eerste instantie de invoering van kortlopende huurcontracten, vooral voor starters op de woningmarkt, op punt stellen;
- De eigendomsvoorwaarden in de sociale huursector evalueren en harmoniseren. Zo moeten de voorwaarden om in aanmerking te komen voor een sociale assistentiewoning en een sociale huurwoning gelijkgeschakeld worden;

- Een betere marktwerking
- Maximaal inzetten op zuinig ruimtegebruik voor nieuwe ontwikkelingen, met voorkeur voor inbreiding en compactere woonvormen met gedeelde voorzieningen;
- Ouderen die achterblijven in een te grote woning – soms ook nog eens ver van het stads- of dorpscentrum verwijderd – aanmoedigen vrijwillig een kleinere woning of appartement te betrekken. Dit lukt alleen als de nieuwe woning van alle comfort voorzien is, dichtbij de verschillende voorzieningen ligt en indien de oude woning aan gunstige fiscale voorwaarden kan ‘ingeruild’ worden voor de nieuwe woning. Daarmee samenhangend moet het eenvoudiger worden om een bestaande (grote) woning te verbouwen tot twee (kleinere) woningen en nadien opnieuw naar een eengezinswoning te brengen;
- Onderzoeken of een uitbreiding van de meeneembaarheid van registratierechten kan helpen om de drempel te
verlagen om te verhuizen in functie van de werkplek;
- Intergenerationeel samenwonen zoals zorgwonen opnemen in nieuwe huisvestingsprojecten en stadsontwikkelingsplannen. De nog resterende administratieve hinderpalen die deze nieuwe woonvormen in de weg staan (bv. wat de toekenning van aparte huisnummers betreft) werken we weg;
- Een woonbeleid voor zorggroepen ontwikkelen. Uit de bestaande projecten wonen-welzijn komt een visie voort over de samenwerking tussen welzijn en sociale huisvesting. We stimuleren initiatieven voor de bouw van aangepaste huisvesting en alternatieve woonvormen voor zorgdoelgroepen, meestal in combinatie met een garantie op zorg. Binnen het beleid voor sociale woningen wordt voldoende aandacht besteed aan de welzijns- en zorgdoelgroepen, door te voorzien in een voldoende toegankelijk aanbod aan sociale woningen voor welzijnsdoelgroepen. Drempels worden weggehaald. De premiestelsels voor het aanpassen van de woning binnen het woonbeleid en het welzijnsbeleid worden afgestemd op elkaar;
- Kerken, kloosters, leegstaande hoeves, scholen en bedrijfsruimtes die niet langer gebruikt worden, omvormen tot woongelegenheden. Het zijn uitgelezen plaatsen voor nieuwe woonvormen met meer collectieve voorzieningen (bv. gezamenlijke tuin, speelzaal, energieopwekking). Daarbij is een gedifferentieerd kader noodzakelijk afhankelijk van de bestemming en de ligging van het betrokken gebouw.

- Een belangrijke rol voor woonmaatschappijen


Kandidaat-huurders en -kopers van een sociale woning hebben recht op een optimale dienstverlening. De sociale huisvestingsmaatschappijen vervullen daarbij een eersterangsrol. We moeten sociale huisvestingsmaatschappijen aanmoedigen te evolueren tot woonmaatschappijen die zowel huur-, koop- als kredietactiviteiten ontplooien, evenals activiteiten van sociale verhuurkantoren. Zo kunnen ze mensen die een sociale woning zoeken beter bijstaan.


CD&V wil...
- Aansporen tot samenwerkingsakkoorden tussen woonmaatschappijen en sociale verhuurkantoren zodat mensen die buiten het sociale huuraanbod vallen naar een betaalbare woning op de private markt begeleid worden;
- Dat deze woonmaatschappijen de basis vormen voor een uniek woonloket waar mensen met alle vragen rond
wonen terecht kunnen, in samenwerking met de betrokken gemeenten. De intergemeentelijke samenwerking rond lokaal woonbeleid moet zich mee enten op de activiteiten en de werking van die woonmaatschappijen;
- De organisatie van het toezicht op de woonmaatschappijen organiseren zoals het toezicht op de lokale en
provinciale besturen: een accuraat klachtentoezicht dat enkel optreedt wanneer een klacht werd geformuleerd. Controle mag geen doel op zich vormen;
- Het nieuwe financieringssysteem (FS3) in samenwerking met de huisvestingsmaatschappijen evalueren en waar
nodig bijsturen om een sluitende financiering van de sociale huisvestingsprojecten te garanderen. De zogenaamde gesubsidieerde sociale correctie mag enkel gebruikt worden als een financieel sluitend element voor huisvestingsmaatschappijen met lagere huurinkomsten, ingevolge de aanwezigheid van een groot aantal huurders met een laag inkomen;
- Sociale fraude in de sociale huisvestingssector verder bestrijden. Een steeds weerkerend fenomeen betreft de
gebrekkige controle op het woningbezit in het buitenland. In samenwerking met de federale regering moeten afspraken gemaakt worden met derde landen om een efficiëntie controle te kunnen uitoefenen op eigendommen in het buitenland.

- Kwaliteit & duurzaamheid
CD&V wil...
- Een verstrengde aanpak van leegstand en verkrotting zodat woningen zo vlug mogelijk weer als volwaardige woongelegenheden aangeboden kunnen worden. Het moet mogelijk zijn leegstaande en verkrotte woningen te onteigenen. Sociale huisvestingsmaatschappijen moedigen we aan om hun voorkooprecht op deze panden uit te oefenen. We hebben aandacht voor het bestrijden van leegstand boven winkels. Een goede mix van commerciële functies en woonfuncties moet het doel zijn. De overheid moet meer instrumenten gebruiken om eigenaars van dergelijke panden tot renovatie te dwingen. Zo wordt ook speculatie tegengegaan;
- Het sociaal beheersrecht als instrument optimaliseren. Het dient om leegstaande of verwaarloosde woningen die
niet op de woonmarkt komen door een andere beheerder dan de eigenaar als kwalitatieve woningen terug op de markt te laten brengen. We willen het sociaal beheersrecht exclusief toewijzen aan de sociale huisvestingsmaatschappijen. Zij hebben kennis van renovatie, zicht op de doelgroepen en ervaring met het verhuren van woningen. Het is geen kerntaak voor steden of gemeenten;
- Renovatiehuurovereenkomsten voor huurwoningen die aan renovatie toe zijn. Hierbij gaan de bewoners van de woning zelf over tot renovatiewerkzaamheden in ruil voor verminderde huurprijs. Het systeem moet zowel in private als in sociale huur kunnen toegepast worden. Het vraagt aanpassingen aan de Vlaamse Wooncode zodat deze huurwoningen niet bestraft wordt wegens het initieel niet voldoen aan de geldende kwaliteitseisen. Niet- gesubsidieerde renovatiewerkzaamheden aan huurwoningen moeten kunnen doorgerekend worden in de huurprijs;
- Een concrete, gedetailleerde jaarplanning met de nodige budgettaire middelen om tegen 2020 in elke sociale
woning basisenergievoorziening te hebben: dakisolatie, dubbel glas en een verwarmingsysteem met hoog rendement.

- Verstandig omgaan met energie
Ons energiebeleid moet een gezonde balans nastreven tussen energiezekerheid, duurzaamheid en betaalbaarheid. We staan achter de omslag naar een koolstofarme energieproductie volgens het ambitieuze Europese traject tot 2050. Dat vraagt evenwel doordachte keuzes die op een maatschappelijk draagvlak kunnen rekenen. De kosten voor de gewone consument moeten daarom redelijk blijven en onze bedrijven moeten de concurrentie krachtig kunnen aangaan.

België heeft in dit kader nood aan een breed energiepact dat voor duidelijkheid en stabiliteit zorgt, met een perspectief van minstens twintig jaar. Het houdt keuzes in voor onze toekomstige elektriciteitsproductie, energietransport en energiebehoeften. Producenten en leveranciers van energie, netbeheerders en eindverbruikers moeten allemaal achter deze consensus staan. Kernelementen van het energiepact zijn:
- Nadruk op energiebesparing. Investeringen die onze gebouwen en bedrijven energie-efficiënter maken, zorgen
voor een lagere energiefactuur en dragen bij tot lokale werkgelegenheid. De overheidssteun moet vereenvoudigd worden tot één krachtig instrument waarmee iedereen over de streep getrokken wordt. De warmtebehoefte van onze woningen en het brandstofverbruik van onze voertuigen zijn de prioriteit. De renovatiegraad van onze woningen moet tegen 2020 minstens worden verdubbeld;
- Bevoorradingszekerheid van elektriciteit als basisvereiste. Voldoende eigen basisvermogen, modern netbeheer
en betere verbindingen met het buitenland zijn cruciale schakels. Tegelijk moeten vraagsturing en lokale energieverbanden alle kansen krijgen om piekverbruik op te vangen;
- Een voortrekkersrol voor een goed geoliede internationale energiemarkt . Als klein land in het hart van Europa en quasi zonder eigen energiegrondstoffen hebben we alle belang bij een echt gelijk speelveld voor energieproducenten en gebruikers;
- Groei van de productie van hernieuwbare energie op een kosteneffectieve manier . Hernieuwbare energie is
geen doel op zich, maar helpt om de klimaatdoelstellingen te realiseren en draagt bij aan onze energieonafhankelijkheid. Ook restwarmte en warmte uit de ondergrond worden maximaal gevaloriseerd. Innovatie is belangrijk om nieuwe technieken zo snel mogelijk zonder subsidies in de markt te krijgen;
- Betaalbare energie. Een goede marktwerking en aftopping van nevenkosten moet de totaalprijs betaalbaar
houden. Energiearmoede bekampen we aan de bron door structurele energiebesparingen via extra steun en doelgerichte acties. De beste manier blijft immers energie-efficiëntie. En zo is de cirkel rond.

- Besparen op energieverbruik
- Een ‘energie+pakket’ voor iedereen

CD&V wil...
- Alle subsidies voor energiebesparende investeringen in gebouwen samenvoegen in één vereenvoudigd en krachtig premiestelsel. De fiscale aftrek voor dakisolatie, de renovatiepremie en de verbeteringspremie gaan in de premie op. Het is een premie op maat naargelang de doelgroep: zowel gezinswoningen als andere gebouwen, zowel pioniers als sociale doelgroepen. Eandis of Infrax worden het unieke loket voor elke premieaanvraag;
- Een bonuspremie voor gecombineerde maatregelen en totaalrenovaties zodat halfslachtige oplossingen worden vermeden;
- Een veralgemening van het verlaagd btw-tarief voor herbouw na sloop, als onderdeel van de tax shift ten voordele van arbeidsintensieve sectoren. Deze piste is verder uitgediept in ons 3D-plan;
- Energieleningen nauwer afstemmen op de energiepremie, zodat er één loket komt voor leningen en premies. De energiepremie wordt rechtstreeks afgetrokken van het te ontlenen bedrag;
- Het energieprestatiecertificaat (EPC) dat vandaag louter informatief en sensibiliserend is, omvormen tot een
kwaliteitsvol en slagkrachtig beleidsinstrument. Energiedeskundigen willen we ook meer betrekken bij de uitvoering van energiebesparende werken.

- De kracht van lokale initiatieven
CD&V wil...
- Burgers zelf initiatief laten nemen. Publieksparticipatie en coöperatieve vennootschappen moeten omwonenden de mogelijkheid bieden om lokale duurzame energie-initiatieven (bv. zonnecellen, windmolens, gezamenlijke warmtekrachtkoppeling, warmtenetten) mee te financieren en te delen in de opbrengst. Dit kan het spanningsveld verminderen tussen het algemeen belang en de gevoeligheden van omwonenden voor bv. windenergieprojecten;
- Laagdrempelige sensibilisering- en informatieacties, op maat van doelgroepen. Lokale energiewinkels (energie-
en woonloketten, klantenkantoren van netbeheerders, lokale entiteiten, provinciale steunpunten) stroomlijnen we om ook de individuele verantwoordelijkheid voor energieverbruik een rol te laten spelen;
- Een kennisplatform voor lokale duurzame energie-initiatieven en een demoproject voor volledig
zelfvoorzienende woonwijken en bedrijvenparken.

- Waakzaamheid voor energiearmoede
CD&V wil...
- Energiearmoede verminderen aan de bron door een lager verbruik: verhoogde energiepremies, sociale dak- en spouwmuurisolatiewerken, gratis energie- en waterscans voor kwetsbare groepen en in de sociale huisvesting investeringen in energiezuinige gebouwen;
- Meer isolatie door minder isolement. Groepsaankopen via verenigingen en buurtinitiatieven stimuleren we als bewustmakingsinstrument, omdat zij het best minder energiebewuste gebruikers bereiken;
- Nieuwe financieringsvormen via energiediensten met lage investeringskost promoten bij moeilijk te overtuigen woningeigenaars (ouderen, verhuurders, huizen in mede-eigendom).

- Energie-efficiëntie in bedrijven
CD&V wil...
- KMO’s motiveren op maat met sectorspecifieke sensibiliseringsacties en premies voor advies en investeringen;
- Derdebetalersystemen met energiedienstenbedrijven (ESCO’s) faciliteren;
- Netwerken tussen bedrijven ondersteunen. Peterschapsprojecten helpen bedrijven door te leren van anderen om energie-efficiënter te werken;
- Inzetten op nieuwe energiebeleidsovereenkomsten met de energie-intensieve industrie;
- Dat de overheid zelf een voorbeeld en een voorloper voor energiezuinige renovaties en energiezorg is.

- Energiezekerheid
- Energiepact en energiediplomatie
CD&V wil...
- Een breed gedragen Belgisch energiepact dat bevoorradingszekerheid voor elektriciteit garandeert voor de komende twintig jaar. Er is consensus nodig over de steun voor hernieuwbare energie en de uitrol van nieuwe stroomnetten, over energiebesparingen en vraagsturing, over eisen op milieuvlak en keuzes in de energiemix . Federale overheid en gewesten stemmen op elkaar af en zorgen voor een structureel overleg met producenten, leveranciers, netbeheerders, middenveld en grote en kleine verbruikers. Het pact leidt tot een stabiel traject voor investeringen in energie dat jaarlijks geactualiseerd wordt;
- Een performante energiediplomatie. België is te klein om de steeds grotere pieken en dalen van elektriciteit uit zon en wind zelf op te vangen, en te compact om alle hernieuwbare energie in eigen land te produceren. Meer harmonisering in het subsidiebeleid voor groene stroom in een Europees kader is nodig, evenals bijkomende interconnecties met Duitsland, het Verenigd Koninkrijk en Nederland. Piekcentrales moeten een internationale aanpak krijgen. Moderne Nederlandse gascentrales net over de grens moeten rechtstreeks kunnen ‘verknopen’ in het Belgische net;
- Een realistisch traject richting kernuitstap. De huidige generatie kernenergie in België is een eindig verhaal. Het meerjarig investeringsbeleid moet ervoor zorgen dat alternatieve basiscapaciteit beschikbaar is tegen de verdere kernuitstap in 2022-2025. Maar België is kwetsbaar op het vlak van stroomzekerheid en hangt bv. ook sterk af van beslissingen in buurlanden. Niemand is gebaat bij een verhuis van onze energie-intensieve industrie, nota bene bij de meest energie-efficiënte ter wereld, naar regio’s met minder strenge eisen. De beslissing van de verdere kernuitstap moet deel uitmaken van het Energiepact dat we willen opmaken voor de komende twintig jaar. We bouwen voort op zorgvuldige en realistische afwegingen. Tegen ten laatste 2018 moet er zicht zijn op een betrouwbaar alternatief basisvermogen als absolute voorwaarde voor een volledige kernuitstap tegen 2025. Zonder zulk alternatief blijft een deel van onze nucleaire capaciteit open als overgangstechnologie.

- Beleidsinstrumenten voor energiezekerheid
CD&V wil...
- Het onbenutte potentieel van vraagsturing benutten. De energie-intensieve bedrijven hebben de grootste hefboom in handen om dure piekcentrales overbodig te maken die maar enkele uren per jaar moeten draaien. Kleine bedrijven kunnen hun krachten bundelen via aggregatoren die prijsverminderingen bedingen in ruil voor minder afname op piekmomenten en bewust aanschakelen op daluren;
- Via de tarieven van het hoogspanningsnet investeringen belonen die verzadiging op de landsgrenzen tegengaan;
- Dat centrales die gesloten worden en niet in de strategische reserve van Elia worden opgenomen, na één jaar beschikbaar komen voor andere energie-investeerders;
- Een gelijk speelveld voor de stroomproducenten binnen de groothandelszone, bv. qua injectietarieven, om investeringen in ons land aan te moedigen;
- Dat producenten van hernieuwbare stroom – naarmate hun aandeel toeneemt – bijdragen aan de
stroomzekerheid. Brandstofgebonden centrales, met name deze op basis van geïmporteerde biomassa, moduleren mee in functie van de pieken en dalen in vraag en aanbod. Voor windmolens en grote zonneparken streven we naar een gelijkvormige aanpak met de buurlanden wanneer het gaat over uitschakelen bij overaanbod en negatieve prijzen. Het is fair de injectietarieven dan ook op gelijke voet te brengen met de buurlanden. Kleinschalige installaties moedigen we via aangepaste nettarieven aan hun pieken en dalen zo veel mogelijk zelf af te vlakken, bv. via batterijen naast PV-cellen;
- De mogelijkheden van steenkoolgas en schaliegas ernstig in overweging nemen, op basis van wetenschappelijke gegevens en niet op basis van emoties. Voor gezondheid, veiligheid en drinkwaterwinning moeten strikte randvoorwaarden gelden. Gas speelt een cruciale rol om de koolstofvoetafdruk te beperken. Met gas uit eigen bodem kunnen we daadwerkelijk toezien op een verantwoorde ontginning;
- Dat het Studiecentrum voor Kernenergie (SCK) een topspeler op wereldniveau blijft. De ontwikkeling van Myrrha zorgt voor nieuwe medische toepassingen en essentiële materialen, bv. voor hybride wagens. Tegelijk houdt het een vinger aan de pols voor de vierde generatie nucleaire elektriciteitsproductie die intrinsiek veilig is en nuclea ir afval significant vermindert;
- Mogelijke opportuniteiten voor opslag van elektriciteit in Vlaanderen onderzoeken, zoals in warmte of de
techniek van power-to-gas. Waterstof uit stroom kan profiteren van onze sterke scheikundige verankering.

- Een doordachte weg naar meer duurzame energie
- Routekaart naar meer hernieuwbare energie
CD&V wil...
- Een routekaart voor de verdere uitbouw van hernieuwbare energie tot 2030, binnen de contouren van het energiepact. Doel is een stabiel beleid dat investeerders garanties biedt op rentabiliteit en tegelijk de kosten van de ondersteuning onder controle houdt. De meest kostenefficiënte technieken krijgen voorrang;
- Een duidelijk ruimtelijk beleidskader voor de inplanting van grootschalige installaties voor hernieuwbare energie.
Zo zorgen we voor de beste locatiekeuzes in functie van netkosten en draagvlak bij de omwonenden;
- De inkomsten van de nucleaire rente structureel gebruiken voor de steun aan hernieuwbare energie op zee en andere factoren die voor verschil zorgen in de energiekost met de buurlanden;
- Onderzoek en ontwikkeling steunen die ervoor zorgt dat nieuwe energietechnologie op een kostenniveau komt
dat ze geen subsidie meer nodig heeft. Het Vlaams Energiebedrijf speelt mee de rol van kapitaalverschaffer.

- Steun voor hernieuwbare energie scherp houden
CD&V wil...
- In 2020 op een zo kostenefficiënt mogelijke manier een aandeel van 10,5% hernieuwbare energie op Vlaams en
13% op Belgisch niveau. We houden de lijn aan van subsidies die beperkt zijn tot wat nodig is om installaties rendabel te maken;
- De ondersteuning voor nieuwe installaties laten evolueren van een exploitatiesteun naar een investeringsteun,
met name voor kapitaalsintensieve technieken zonder brandstof. Dat moet voor vlottere integratie in de globale stroommarkt zorgen;
- Warmtekrachtkoppeling (WKK) als bewezen efficiënte technologie verder ontplooien;
- Technieken die geen steun meer nodig hebben (bv. fotovoltaïsche zonnepanelen, warmtepompen) een duw in de rug geven door actieve communicatie en correcte waardering in de energieprestatieberichtgeving;
- Exploitatiesteun voor windenergie afhankelijk maken van de effectieve windopbrengst door een
rendementsbepaling na drie jaar exploitatie;
- Biogas en lokale biomassastromen ook voor hun rol in de materialenkringloop honoreren;
- Diepe geothermie uitrollen op basis van de resultaten van de proefprojecten in de Kempen en Limburg;
- Restwarmte en warmte uit de ondergrond valoriseren. Warmtenetten moeten uitgroeien tot volwaardig alternatief voor aardgas binnen het takenpakket van de distributienetbeheerders;

- Kostenbeheersing in de energieketen
- Faire doorrekening van alle energiebijdragen
CD&V wil...
- Alle kosten in één energiefactuur nog steeds laten innen door de leverancier, maar wel opgesplitst in drie aparte blokken, volgens de veroorzaker: de zuivere energiekost van de leverancier, de zuivere nettarieven en de door de overheid opgelegde bijdragen (REG-beleid, opkoopplicht groene stroom, sociale maatregelen enz.);
- Een uniforme Vlaamse bijdrage voor de sociale en ecologische verplichtingen, zodat grote verschillen in
Vlaanderen uitgebalanceerd worden. Deze solidarisering organiseren we in een eerste stap binnen de werkmaatschappijen Eandis en Infrax en dit tegen 2016. Vanaf 2016 groeperen we alle nieuwe verplichtingen in een uniforme Vlaamse bijdrage. Regelmatige aftoetsing met de buurlanden is nodig om uitschieters weg te werken;
- De kost van de distributienetten terug billijk verdelen tussen alle gebruikers. De zwaarte van de aansluiting heeft een grotere impact op de netkosten dan het verbruik, terwijl ze momenteel bijna volledig via de verbruikte kWh worden verrekend. De netkosten verrekenen we daarom via de zwaarte van de aansluiting (vermogen) i.p.v. via het verbruik (kWh). Wie slechts af en toe het net gebruikt, draagt dan correcter bij voor de investeringen in het net. Wie kiest voor een lichtere aansluiting, beperkt automatisch zijn piekverbruik en betaalt minder. Een kostenloze basisaansluiting op het net is een mogelijk alternatief voor de huidige regeling met gratis kWh . Hoe meer bewoners per aansluitpunt, hoe groter de gratis basisaansluiting;
- Een energienorm die garandeert dat nevenkosten op energie niet hoger liggen dan het gemiddelde in de
buurlanden. Als de maatschappelijke kosten de norm overschrijden, zullen de meerkosten verminderd worden of uit de algemene middelen betaald. Deze maatregel is eveneens uitgewerkt in ons 3D-plan.
- Kostenefficiënt netbeheer
CD&V wil...
- Een stroomlijning van de werking van de distributienetbeheerders van gas en elektriciteit binnen de werkmaatschappijen Eandis en Infrax en zoeken naar verdere integratie met andere nutsdiensten, zoals kabel en warmtenetten. Zulke synergieën sparen kosten en hinder en verbeteren de dienstverlening;
- Twee grote distributienetwerkmaatschappijen behouden. Ze stimuleren elkaar tot efficiëntie. De duurtijd wordt
wel voor iedereen gesynchroniseerd naar 2019 zodat een eerlijke mededinging ontstaat tussen de gemeenten;
- Afstappen van de verplichte aansluitbaarheidsgraad van 95% van alle woningen op een aardgas- of warmtenet tegen 2020. De kosten en baten moeten beter afgewogen worden. Waar een aardgasnet te duur is, zou de installatie van een warmtepomp via een hoger gratis aansluitingsvermogen op het elektriciteitsnet een betere compensatie zijn;
- Slimme meters enkel uitrollen bij gebruikersgroepen waarvoor de kosten-batenanalyse gunstig is, zoals nieuwe woningen en grote verbruikers. Voor eigenaars van zonnepanelen vervangen ze de terugdraaiende teller. Een opmeting van de werkelijke stroom van en naar het net is een evenwichtigere oplossing dan de forfaitaire netvergoeding.
- Bewuste eindverbruikers
CD&V wil...
- Een krachtige en transparante binnenlandse energiemarkt met nog vlottere marktprocessen via gecentraliseerd databeheer (o.a. Atrias);
- De V-test als eenvoudig vergelijkingspunt voor de consumenten verder verfijnen;
- Alle middelen en mogelijkheden voor VREG en CREG om als onafhankelijke scheidsrechter voor de marktwerking op te treden. Uit efficiëntieoogpunt delen de vier Belgische energieregulatoren zo veel mogelijk elkaars expertise in een gezonde samenwerking;
- Een kWh-tarief met variabele uurprijzen beperken tot vrijwillige pioniers die voorzien zijn van domotica en
slimme huishoudapparaten;
- In de vangnetregeling voor wanbetalers voldoende stimulansen behouden om terug volwaardig naar de normale leveranciersmarkt te komen. De begeleider moet aan wanbetalers die hun afbetalingsplan goed opvolgen, aanbieden om naar de goedkoopste marktleverancier over te stappen.

- Klimaatbeleid
Om de klimaatopwarming binnen de perken te houden, is wereldwijd een drastische omslag nodig naar een koolstofarme samenleving. De Europese Unie heeft het voortouw genomen met haar traject om tegen 2050 de emissies met minstens 80% te verminderen. Het is niet alleen om klimaatredenen dat de EU het voorbeeld geeft. Het is ook een economische noodzaak, omwille van de schaarse eigen fossiele energievoorraad en om aan de spits te blijven in de ontwikkeling van nieuwe technologieën. Tenslotte is het een morele plicht van solidariteit omdat de ergste gevolgen van de klimaatwijziging terecht dreigen te komen bij de toekomstige generaties en in landen met nauwelijks eigen broeikasgasuitstoot.
Het traject van de EU loopt over een interne CO2-reductie met minstens 20% in 2020 en 40% in 2030. De klimaatproblematiek is echter een wereldprobleem. De inspanningen van de EU alleen, met slechts ca. 10% van de wereldwijde broeikasgasemissie, zijn niet doorslaggevend om het tij te keren. We kiezen voor een evenwichtige verdeling van de reductiedoelstellingen tussen handelsblokken op wereldvlak, lidstaten binnen Europa en gewesten binnen België. Die moet rekening houden met de mogelijkheden tot reductie die elk niveau en iedere betrokkene heeft.

In eigen land moeten we een strak tempo aanhouden om tegen 2020 de beoogde energiebesparing, hernieuwbare energie en CO2-reductie te realiseren. We stappen mee in de ambitieuze Europese doelstellingen en bewaken dat die rekening houden met de competitiviteit van onze bedrijven. Voor de broeikasgasuitstoot buiten de emissiehandel werd al een hele weg afgelegd. De uitdaging blijft groot, vooral op vlak van verkeer en gebouwen. De klimaatzorg vraagt beleidsoverschrijdende inspanningen en moet deel uitmaken van elk beleidsdomein. In de vorige hoofdstukken gaven we daarover al concrete voorstellen.


We nemen ook maatregelen om voorbereid te zijn op de gevolgen van de klimaatwijziging. Dat vraagt bewuste keuzes op vlak van waterbeheer, ruimtelijke ordening en bouwen in functie van extreme temperaturen of waterstand. Ook daar formuleren we elders voorstellen.


Tot slot leveren we een redelijke bijdrage aan de internationale klimaatfinanciering zodat de meest kwetsbare landen geholpen worden om weerbaar te worden tegen de gevolgen van de klimaatuitersten (bv. overstromingen, orkanen, droogtes).

CD&V wil…
- Zo spoedig mogelijk een billijke overeenkomst over de verdeling van de Belgische klimaatinspanningen tussen de drie gewesten en de federale overheid: de CO2-reductie, de doelstellingen voor hernieuwbare energie, de opbrengsten van de emissiehandel en de bijdragen voor internationale klimaatfinanciering komen daarin aan bod. We streven naar een akkoord waarbij iedere overheid voldoende ambitie aan de dag legt;
- Prioriteit geven aan interne maatregelen om de afgesproken doelstellingen te behalen. Flexibiliteitsmechanismen
via de aankoop van emissierechten zijn slechts een aanvullende optie. Minstens de helft van de inspanningen moet door eigen broeikasgasreducties gerealiseerd worden. Bijkomende kostenefficiënte, interne maatregelen zijn prioritair. Energiebesparing is een prioritaire interne richtlijn, over alle domeinen heen;
- Net als bij het energiepact, ook voor het klimaatplan periodiek een actualisering met bijsturingen per beleidsector, zodat de ambities op koers blijven richting 2020. Zo volgen we de actuele technieken en wijzigingen in kosten en baten. Het plan moet gedragen blijven door alle betrokkenen: breed overleg is cruciaal;
- De inkomsten uit het Europese emissiehandel volledig aanwenden voor de financiering van het klimaatbeleid.
Zoals decretaal bepaald gebruiken we het Vlaams klimaatfonds voor cofinanciering van reductiemaatregelen volgens de prioriteiten van het klimaatplan, compensatie van indirecte koolstoflekkage, aankoop van aanvullende uitstootrechten en internationale klimaatfinanciering;
- Dat aanvullende aankoop van uitstootrechten enkel via contracten met strikte voorwaarden qua duurzaamheid en transparante rapportering gebeurt;
- Initiatieven om de CO2-prijs te verrekenen in de prijs van consumptiegoederen steunen, op voorwaarde dat het in Europees verband gebeurt, en niet onze eigen concurrentiekracht ondermijnt;
- Het gebruik van biobrandstoffen afgeleid van teelten die rechtstreeks of onrechtstreeks in concurrentie treden met productiemiddelen voor voedsel, plafonneren op 5% van de vraag naar brandstof in het transport. Dit op voorwaarde dat een dergelijk plafond Europees wordt afgesproken, en niet alleen in België of in Vlaanderen;
- De eigenheid van lokale initiatieven die de klimaattransitie van onder uit doen groeien, respecteren. Denken we maar aan klimaatneutrale gemeenten en steden en burgemeesterconvenanten. Zowel spontane initiatieven als het georganiseerde middenveld zijn partners in dit verhaal. We bevorderen liever waardevolle initiatieven aan de basis, dan financiële maatregelen of dwingende wetten en regels te moeten toepassen. Engagement en voldoende bewegingsvrijheid gaan hand in hand;
- Het Kyotofonds afschaffen. Burgers en bedrijven betalen niet langer voor het aankopen van emissierechten via
de elektriciteitsfactuur;
- Dat de federale overheid een flankerend beleid voert ten aanzien van de gewesten. De brandstoffiscaliteit, het spoorwegenbeleid en het productbeleid dragen op efficiënte wijze bij tot het bereiken van de Europese klimaatdoelstellingen.

- Duurzaam voedsel
De Vlaamse voedingssector is onlosmakelijk verbonden met de Vlaamse landbouw. Onze landbouw wordt gekenmerkt door een zeer hoge productiviteit, hoge voedselveiligheidsstandaarden, kwaliteitsniveau en vakmanschap. De consument hecht belang aan de kwaliteit van zijn voedsel. In Europa gaat de aandacht daarbij niet alleen naar de kwaliteit van het eindproduct, maar van het hele productieproces. De kenmerken die de kritische consument verwacht op zijn bord: lokaal, authentiek, betrouwbaar (trustworthy), traceerbaar en ethisch (‘LATTE’). Langs de andere kant verwacht de consument ook goedkope voeding en is er een trend naar kant- en-klaarmaaltijden.

De agrovoedingssector sector wordt geconfronteerd met hoge maatschappelijke verwachtingen naar duurzaamheid toe. De sector levert grote inspanningen om aan de eisen van de consumenten te beantwoorden. Wij gaan daarom uit van een overheid die een gezond evenwicht bewaakt tussen de verwachtingen van de consument en haalbaarheid in de producentketen. Normen voor de kwaliteit en veiligheid van voedsel moeten gebaseerd zijn op wetenschappelijk onderzoek. Bijkomende ‘bovenwettelijke’ maatschappelijke eisen aan de voedselproductie vertalen zich in een verhoogde vergoeding voor de producent.

- Veilig en betrouwbaar voedsel
CD&V wil...
- Meer transparantie van de voedselketens van producent tot consument, gepaard gaande met realistische autocontrolesystemen;
- Een strenge aanpak van fraude via doorgedreven traceringsystemen;
- Investeren in onderzoek en ontwikkeling van nieuwe vaccins en beschermingsmiddelen;
- Een verantwoord antibioticagebruik in de veeteelt, bij voorkeur met initiatieven van de sector zelf om het gebruik terug te dringen;
- Correcte diagnose en gerichte behandeling bij ziekten van plant en dier;
- Investeren in kennis en opleiding.

-. Gezonde voeding

CD&V wil...
- Promotie van gezonde en gevarieerde voedingspatronen;
- Een beleid van preventie en waarschuwing voor de gevolgen van onder andere een teveel aan verzadigde vetzuren, zuiveren suiker en zout;
- Normering van bestanddelen die schadelijk (kunnen) zijn voor de gezondheid, zoals transvetzuren. Dit gebeurt het efficiëntst via Europese harmonisatie.

- Een kleinere kloof tussen boer en consument

CD&V wil...
- Landbouwbedrijven beter inbedden in de samenleving door inspanningen op het vlak van Landbouweducatie. Via initiatieven zoals opendeurdagen, bezoekdagen en samenwerkingen met buurtbewoners, worden consumenten en boeren dichter bij elkaar gebracht. Het Vlaams Informatiecentrum voor Land- en Tuinbouw kan hierbij een
- Verbredingsinitiatieven (bv. korte keten, lokale voedselkringen, hoeve- en streekproducten, plattelandsklassen, hoevetoerisme) allen kansen geven en actief promoten als deel van een duurzaam productiepatroon. Land - en tuinbouwers moeten trachten nabij en herkenbaar te blijven;
- Structurele begeleiding voor hoevewinkels zodat de opstart vergemakkelijkt wordt en bijkomend advies en
begeleiding inzake wetgeving en vermarkting;
- Ruimte voor andere bedrijfsmodellen die gericht zijn op een rechtstreekse band met de consument. Denken we maar aan stadslandbouw, volkstuintjes, tuinieren op kot en Community Supported Agriculture (CSA). Ook boerenmarkten, voedselteams, groentenabonnementen e.d. verkleinen de afstand en creëren respect voor het vele werk dat goede voedselkwaliteit vraagt. Bovendien liggen hier opportuniteiten voor jonge startende land- en tuinbouwers.

- Beperking van voedselverliezen
CD&V wil...
- Brede sensibilisering van producent tot consument, in het bijzonder voor voedselverliezen bij distributie en consument, o.a. door betere bewustmaking rond houdbaarheidslabels;
- Onderzoek en promotie van het hergebruik van reststromen. Eerste voorkeur is gebruik in voedselbanken,
vervolgens dierenvoeder, en tenslotte vergisting voor energie en compost.

- Maatschappelijk-ecologische bezorgdheden
CD&V wil...
- Verdere inspanningen in de richting van ecologische verduurzaming van de landbouw- en voedingsector. Het is door schaaleffecten dat de professionele landbouw betaalbare voedselprijzen kan handhaven bij strengere milieueisen (bv. emissiearme stallen, energie-efficiëntie, eisen inzake hygiëne en bewaring, mestverwerking);
- Het sluiten van de nutriëntenkringloop via innovatieve recuperatietechnologie om de lokale
nutriëntenoverschotten en dure verwerking trachten om te buigen tot een opportuniteit (bv. via vergisting, vergassing, verbranding);
- Dat landbouw bijdraagt tot natuurontwikkeling en natuurbeheer, via beheersovereenkomsten en
ecosysteemdiensten. Dit op vrijwillige basis zowel als professioneel. Natuurelementen in agrarisch gebied moeten een specifiek statuut krijgen;
- Bijdragen aan de klimaateisen door efficiënter energieverbruik en omschakeling naar groenere energievormen;
- Dat genetisch gemodificeerde organismen (GGO’s) in landbouw op een rationele manier worden bekeken. Er zijn momenteel geen ggo-gewassen die in aanmerking komen voor teelt in Vlaanderen. Wél werden al co- existentieregels uitgewerkt die vermenging met niet-ggo-organismen moeten tegengaan. Vlaanderen en Europa moeten zich ervoor hoeden een blinde vlek in de wereld te worden voor nieuwe technologieën die om louter principiële redenen geen enkele kans zouden krijgen;
- Geïntegreerde gewasbescherming voor alle gewassen doorvoeren, in het bijzonder voor kleinere teelten en
producties die daarvoor extra middelen nodig hebben. Dezelfde bekommernis geldt voor de dierengeneesmiddelen.

- Duurzame visvangst
CD&V wil...
- In samenspraak met de andere Noordzeelanden een strategie ontwikkelen voor duurzame visserij. Alleen door toe te spitsen op kwaliteitsproducten tegen een degelijke verloning kan onze lokale visserij overleven tegenover de import uit het buitenland. Via investeringssteun zetten we in op het verhogen van de selectiviteit bij de vangst. We gaan voor gerichte bevissing zonder beschadiging van het mariene ecosysteem. Bijvangsten moeten intelligent vermarkt worden. De aanlandingplicht, zowel aan boord als op land, moet gefaciliteerd worden (bv. begeleiden van vissers, onderzoek en ondersteuning). We hebben nood aan productie- en marketingplannen voor minder bekende vissoorten en vragen ondersteuning voor de eisen bij het vissen in Natura2000-gebieden;
- De ontwikkeling van eigen, lokale visteelt in aquacultuur via het Vlaams Platform Aquacultuur.

- Dierenwelzijn
Dieren mogen niet nutteloos omkomen, verminkt worden, letsels ondergaan of in omstandigheden gehouden worden die tot gestoord gedrag leiden. Dit geldt voor alle dieren: gezelschapsdieren zowel als landbouwdieren, wilde dieren, sierdieren en proefdieren. Bepaalde dieren worden geteeld met een economisch doel. Slachten is daar een onvermijdelijk onderdeel van. Ook dit moet echter gebeuren met het nodige respect. Nodeloos lijden moet vermeden worden. De overdracht van de bevoegdheid dierenwelzijn naar Vlaanderen biedt een opportuniteit om dit maatschappelijk belangrijke onderwerp op een meer efficiënte en gerichte manier aan te pakken. Bij de overdracht moeten de nodige financiële en personele middelen worden ingezet. Op het vlak van de handhaving van problemen bij gezelschapsdieren moet volgens CD&V een trendbreuk gerealiseerd worden.

CD&V wil...
- Een voorgezet traject naar verplichte sterilisatie van alle katten, met erkende fokkers als enige uitzondering. Dit is de enige effectieve manier om ongecontroleerde wildgroei van zwerfkatten tegen te gaan. Ze staan bloot aan allerlei ziekten, overstelpen dierenasielen en ook voor het inheemse vogelbestand vormen ze een bedreiging ;
- Een strikt erkenningsbeleid voor de fokkerij van rasdieren om broodfok tegen te gaan;
- Voldoende mensen en middelen voor toezicht op gezelschapsdieren, met name bij semiprofessionele fokkers en bij (vaak goedbedoelende) liefhebbers met onhoudbare aantallen dieren in huis;
- Na de 6de staatshervorming Dierenwelzijn inkantelen bij het Departement Landbouw en Visserij. Voor het
fokkerijbeleid en voor voedselproducerende dieren wordt zo, via homogene bevoegdheidspakketten, een krachtig beleid mogelijk. Het beleidsdomein landbouw is ook het enige Vlaamse beleidsdomein dat expertise i.v.m. dierenwelzijn heeft opgebouwd, o.a. door diverse studies en onderzoek van het ILVO. Er moet evenwel een duidelijke scheiding blijven tussen de regelgeving en de controles op voedselproducerende en niet - voedselproducerende dieren. Bepaalde bevoegdheden kunnen na evaluatie geïntegreerd worden in de milieuwetgeving en het milieutoezicht (bv. laboratoria met proefdieren en vestigingen met exotische dieren);
- Dierenwelzijn als expliciete bevoegdheid van een Vlaamse minister die ook de bevoegdheid landbouw krijgt;
- Via het Vlaams Landbouwinvesteringsfonds blijven investeren in dierenwelzijn in de veehouderij;
- De knelpunten wegnemen om het op Europees niveau aangegane engagement om de chirurgische castratie van
biggen te bannen tegen 2018 daadwerkelijk mogelijk te maken;
- Voldoende overleg met de sector, in het bijzonder over regelgeving voor het welzijn van landbouwdieren die verder gaat dan het Europese kader. Enkel zo is een succesvol en efficiënt beleid mogelijk;
- Dat voldoende inspanningen worden geleverd om mensen die dieren als gezelschapsdier willen houden, te wijzen
op de verantwoordelijkheden die dat met zich meebrengt en te sensibiliseren om voldoende aandacht te hebben voor dierenwelzijnsaspecten;
- Alternatieve onderzoeksmethoden die dierproeven beperken, wettelijk erkennen. We hebben liever proeven op
dieren onder eigen toezicht, dan dat ze uitbesteed worden naar regio’s zonder regels. Een grote transparantie bij het uitvoeren van experimenten is daarom nodig. Geplande dierproeven op primaten moeten telkens voorgelegd worden aan een ethische commissie;
- Geen verbod op ritueel slachten, vanuit het respect voor de vrijheid van godsdienst. Wel zijn we voorstander van
een absoluut verbod op thuis slachten en een strenge controle daarop. De georganiseerde moslimgemeenschap moet mee haar verantwoordelijkheid opnemen. We blijven in dialoog met de verschillende geloofsovertuigingen om onverdoofd slachten maximaal te beperken en alternatieven via giften te stimuleren;
- We ondersteunen de werking en uitbouw van een netwerk van kwaliteitsvolle asielen naar het voorbeeld van de
‘Stichting Paarden in Nood’ voor de paardensector.

- Leefomgeving
De uitdagingen in Vlaanderen zijn immens. Onze regio is niet alleen dichtbevolkt, maar ook sterk geïndustrialiseerd en een drukke logistieke draaischijf in West-Europa. Ondanks deze moeilijke context verbeterden onze afvalcijfers, en onze lucht- en waterkwaliteit de afgelopen tien jaar. Als christendemocraten staan we voor een volhardend beleid, waarbij we niet voortgaan op slogans en snelle, broze winst najagen, maar op een gefundeerde basis aan de toekomst werken. We gaan niet als avonturiers te werk, maar als rentmeesters die zorgzaam en verantwoordelijk met de wereld
omspringen, om hem in goede staat aan onze kinderen en de toekomstige generaties door te geven.

- Milieubewust handelen
Vooruitgang op lange termijn overtuigt mensen om duurzame keuzes te maken. Brutale ingrepen zijn minder duurzaam dan overleg. Een goede afweging tussen (technische) haalbaarheid, betaalbaarheid en (maatschappelijke) aanvaardbaarheid is nodig. Op die drie pijlers steunt voor ons een doordacht milieubeleid. Milieu- en natuurbescherming moeten een zaak zijn van en voor iedereen, en niet van de overheid alleen. Wij willen ruimte geven aan wie zich wil inzetten voor een gezonde leefomgeving en een kwaliteitsvolle natuur. Een overheid moet hen versterken maar ook loslaten en vertrouwen. Doelstellingen inzake waterkwaliteit, wateroverlast, natuur en bodem willen we zo veel mogelijk integreren in één project.

Op die manier willen we:
- Doorgaan met een materialenbeleid waar afval grondstof is voor nieuwe producten (kringloopeconomie) en koploper blijven inzake sorteren en nuttige toepassing;
- Zoveel mogelijk mensen in contact brengen met de natuur. Meer beleving kan het respect en de maatschappelijke waardering alleen maar vergroten. Meedenken doet meewerken;
- De biodiversiteit versterken met een sluitend Natura2000-programma. Zo moeten tegen 2020 minstens zestien Europees beschermde habitattypes in een gunstige of verbeterde staat van instandhouding zijn. Het traject naar een gunstige staat van instandhouding moet streven naar vooruitgang voor ecologie en economie;
- Blijven investeren in waterzuivering en rioleringen. Wateroverlast bestrijden we met structurele ingrepen.
Veilige, gezonde en natuurlijk functionerende watersystemen moeten natuur, landbouw, industrie, scheepvaart en recreatie een stap vooruit helpen. Drinkwater moet voor iedereen tegen een billijke prijs beschikbaar blijven;
- Werken aan een nieuw gebiedsgericht, stimulerend en handhaafbaar mestbeleid;
- Doorzetten met de bodemsanering. De aanpak van brownfields (verwaarloosde en industrieel vervuilde gronden)
schept kansen om de schaarse open ruimte in Vlaanderen te hergebruiken;
- De luchtkwaliteit verder verbeteren door hotspots aan te pakken, vooral in grote agglomeraties.

- Materiaalkringen sluiten
CD&V wil...
- De kringloopeconomie stimuleren met een voortdurend geactualiseerd Vlaams Materialenprogramma als instrument. Nog meer bouwafval, biomassa, metalen e.d. kunnen nuttig hergebruikt worden. Daarvoor zetten we steunmaatregelen uit het economische beleid in;
- Een gezonde samenwerking in afval- en materialenbeheer tussen gemeenten of intercommunales, privéophalers en -verwerkers. Elk heeft zijn rol, elk heeft zijn meerwaarde. Er moet plaats zijn voor sociale tewerkstelling, zonder aan concurrentievervalsing te doen. Uitgangspunt is een kostenefficiënte recuperatie van materialen;
- Impulsen om materialen terug te winnen uit oude stortplaatsen (landfill mining) en maximale recuperatie van waardevolle metalen uit apparaten (de moderne stadsmijn of urban mining);
- Verspilling en afval voorkomen door verdere sensibilisering en afspraken met producenten. We spreken hen aan
op hun verantwoordelijkheid. Samenwerking tussen de drie gewesten vergroot het succes;
- Het verbruik van primaire grondstoffen verder terugschroeven door het ecodesignconcept te verspreiden, onder meer via opleidingen architectuur en productontwikkeling in hogescholen en universiteiten;
- De verbrandingscapaciteit blijven afstemmen op de Vlaamse restafvalproductie. Groene stroom en groene
warmte via verbranding van restafval zijn zinvol en blijven ondersteund. De steun mag geen oorzaak zijn van grote nieuwe afvalstromen;
- De strijd tegen zwerfvuil opvoeren door de pakkans te verhogen en effectieve sancties op te leggen. De
haalbaarheid en milieu-impact van statiegeld op plasticflessen, wegwerpflesjes en drankblikjes wordt onderzocht.

- Wateroverlast en erosie tegengaan
CD&V wil...
- Wateroverlast aanpakken door een combinatie van preventie, protectie en paraatheid (PPP). De volgorde
‘vasthouden-bergen-afvoeren’ blijft het uitgangsprincipe:
- We zorgen voor maximale buffering, vertraagde afvoer en infiltratie en beperken verharding via stedenbouwkundige voorschriften en de watertoets. Kandidaat-kopers moeten kennis hebben van mogelijke waterproblemen en zich kunnen beschermen door waterrobuust te bouwen;
- Waar brongerichte maatregelen onvoldoende zijn, voorzien we overstromingsgebieden of nieuwe waterinfrastructuur. Stuwen, pompstations, dijken e.d. moeten goed onderhouden worden. Door ze aan te sturen met intelligente systemen wordt ingespeeld op hoogwatervoorspellingen;
- Bij overstromingsgevaar moet een professioneel crisisbeheer met adequate voorspellings- en alarmeringsystemen in werking treden. Paraatheid vereist goed uitgeruste interventiediensten en goed voorbereide burgers;
- Om waterpieken op te vangen in verstedelijkt gebied, zoeken naar innovatieve oplossingen. We richten openbare ruimtes als parken en speeltuinen zo in dat ze in crisistijden ook kunnen instaan voor tijdelijke waterberging;
- Landbouwers en gemeenten inschakelen om in erosiegevoelige gebieden planmatig en doelgericht erosie te voorkomen via vrijwillige overeenkomsten. Voor de meest erosiegevoelige regio’s werden recent nieuwe maatregelen op maat uitgewerkt;
- De goede samenwerking m.b.t. rivieren over de gewestgrenzen heen, voortzetten.

- Zuiver water en betaalbaar drinkwater

CD&V wil...
- Het investeringstempo aanhouden om een goede waterkwaliteit in onze waterlopen te behalen, gebaseerd op de Kaderrichtlijn Water. We blijven steden en gemeenten financieel ondersteunen bij de uitbouw en renovatie van hun rioleringen;
- De planning van alle betrokken overheidsinstanties nog beter op elkaar afstemmen, met nieuwe instrumenten
als het GIPOD. Aanleg in fasen moet verder mogelijk worden om zo de hinder in tijd en ruimte meer te beperken;
- De kostenefficiëntie van collectieve waterzuivering scherp afwegen tegenover alternatieven. In dichte stadskernen moeten we definitief gemengd gebied durven afbakenen als bij heraanleg de milieuwinst van een
- De mestproblematiek gebiedsgericht aanpakken, met aangepaste maatregelen in probleemregio’s, onder begeleiding van waterkwaliteitsgroepen en bedrijfsbegeleiders van de Mestbank. Een nieuwe derogatie is dan correct;
- In regio’s met dreigend drink- of grondwatertekort een onderbouwd herstelbeleid voeren via heffingen en
duidelijke randvoorwaarden in de vergunningen om rationeel watergebruik te stimuleren. Een voldoende lange exploitatieduur moet bedrijven rechtszekerheid garanderen. Innovaties voor waterhergebruik en -besparing verdienen verdere ondersteuning;
- Verdere samenwerking tussen drinkwatermaatschappijen en rioolbeheerders stimuleren. Dat verhoogt de
efficiëntie en effectiviteit;
- Een financieringsperspectief op lange termijn voor de watersector. Water moet immers betaalbaar blijven voor iedereen. De meest kwetsbare groepen hebben recht op extra bescherming;
- Drinkwatervoorziening een zaak van openbaar belang houden. Veilig, gezond en voldoende drinkwater is levensbelangrijk voor elk van ons.

- Bescherming van de bodem
CD&V wil...
- Het Stookolietankfonds in werking laten treden en op kruissnelheid laten doorgaan met saneringen. Het wordt gefinancierd via de prijs van de stookolie voor verwarming;
- Alle saneringen van verontreinigingen in kwetsbare buurten tegen ten laatste 2019 in uitvoering hebben;
- De herontwikkeling van brownfields door privé-initiatieven blijven ondersteunen;
- Niet rendabel saneerbare terreinen, blackfields, met overheidsmiddelen saneren. Dit vraagt maatwerk. De terreinen met een acuut risico en waar de nieuwe bestemming al van vastligt, hebben voorrang;
- Wat betreft oppervlaktedelfstoffen actief inzetten op alternatieven. Voor de ontginning vertrekken we van het principe van zelfvoorziening. We zorgen steeds voor een kwalitatieve nabestemming.

- Een breed draagvlak voor milieuzorg
CD&V wil...
- Iedereen mee op de kar. De uitdagingen blijven groot genoeg om de aandacht voor ons leefmilieu niet te laten verslappen. We werken de financiële en sociale drempels weg om ook de meest kwetsbare groepen te stimuleren om andere, duurzame keuzes te maken;
- Milieuzorg Op School (MOS) meer op de praktijk richten. Milieubewuster leven leert men al doende;
- De milieuadministraties laten voorop gaan in klantvriendelijkheid.

- Kwaliteitsvol groen voor iedereen
- Groenbeleving
CD&V wil...
- Streven naar maximale toegankelijkheid van de groene omgeving, met alleen een verbod waar de vrije toegang de draagkracht zou kunnen overschrijden;
- Kansen geven aan experimenten die nieuwe doelgroepen in contact brengen met groen, bv. jongeren, personen met een handicap, bedrijfsleven en zorgbehoevenden;
- De beperkte mogelijkheden voor groen in verstedelijkt gebied maximaal uitbuiten. Zones voor aantrekkelijk en
kwaliteitsvol groen, bereikbaar op fietsafstand vanaf de stadskernen (zgn. stadsrandbossen) zijn een prioriteit in het aankoopbeleid. Parken of groene pleinen willen we op wandelafstand. Kleinschalig groen onder de vorm van straatgroen (bomen, perken, gevelgroen), groendaken, stadslandbouw en zelfs ravotzones op braakgrond onder de hoede van buurtbewoners worden aangemoedigd;
- Groenblauwe netwerken als brug tussen stedelijk en landelijk gebied. Zij zijn ruimte voor ontspanning, toerisme,
lokale economie, sociale en educatieve projecten. Daarnaast zijn ze nuttig in het kader van waterbeheersing en natuurverbinding.

- Bescherming van kwetsbare natuur
CD&V wil...
- Een financieringssysteem voor de inrichting en het beheer van waardevolle natuur en bos dat alle beheerders, individu dan wel vereniging, gelijkwaardig behandelt. Gelijke engagementen betekenen gelijke verloning. Een monitoringsysteem moet afspraken, uitvoering en resultaten volgen op Vlaams niveau, per gebied en per terrein;
- De instandhoudingsdoelen en een goede biodiversiteit realiseren door participatie en een geïntegreerde aanpak.
Overheden en terreinbeherende verenigingen moeten hun terreinen maximaal inzetten om de Europese taakstelling te realiseren: sterkste schouders, zwaarste lasten;
- Gebieden die noodzakelijk zijn voor de realisatie van de instandhoudingsdoelen, zijn een prioriteit bij het
aankoopbeleid van groenterreinen, naast stadsrandbossen;
- Daarbovenop nog 20 000 ha natuurgebied onder gepast beheer brengen, bij voorkeur door overleg met derden;
- Langdurige en resultaatgerichte beheersteun promoten als een budgetvriendelijk en maatschappelijk gedragen alternatief voor aankoopbeleid. De oppervlakte in effectief duurzaam beheer is de beste maatstaf voor het succes van het brede natuurbeleid;
- De waardevolste ruimtelijk bedreigde bossen en de grote aaneengesloten boscomplexen in agrarisch gebied omzetten naar bosgebied;
- Een intergewestelijke aanpak voor natuurgebieden die zich over de gewestgrenzen uitstrekken, zoals het project
OZON voor de ontsnippering van het Zoniënwoud. Natuur stopt immers niet aan grenzen.

- Hinder beperken

In Vlaanderen wonen en werken we op een kleine oppervlakte. Hinder is daardoor een van de moeilijkst aan te pakken milieuproblemen. Vooral luchtkwaliteit en geluid liggen gevoelig. Strikte milieuvoorwaarden in de vergunningen en toezicht zijn belangrijke instrumenten om emissies te reduceren. Stilaan botsen we echter op de limieten van technisch en economisch verantwoorde haalbaarheid. Hoe langer hoe meer vormt oordeelkundige ruimtelijke ordening een essentieel en complementair instrument om hinder te beperken. Leefmilieu en ruimtelijke ordening grijpen meer en meer op elkaar in. We hebben alle stappen gezet om de milieu - en stedenbouwkundige vergunningen te bundelen in de omgevingsvergunning. Daardoor ontstaat een geïntegreerde visie, een eenduidige inspraakprocedure en meer rechtzekere afwikkeling van de procedure. Zoals in bouwsteen 4 van het 3D-plan besproken, moet dit tot snellere investeringsbeslissingen leiden, cruciaal om Vlaanderen als innovatieve groeipool vooruit te helpen. Een efficiënte uitrol van de omgevingsvergunning zal een belangrijke taak zijn voor de volgende legislatuur. Daarbovenop zijn er nog andere kansen om het omgevingsbeleid beter te stroomlijnen, o.a. door ook handhaving en administratie mee te laten evolueren met deze geïntegreerde werkwijze.


Het verkeer is vaak bron van hinder in Vlaanderen. Alleen een mix van maatregelen kan een effectieve omslag teweegbrengen. Naast de verschillende maatregelen voor een duurzamere mobiliteit, zoals elders toegelicht, willen we in het bijzonder strengere emissienormen voor wagens en geluidsbeperkende maatregelen in het bijzonder naar voren schuiven.

- Lucht- en geluidshinder verder terugdringen

CD&V wil...
- De autofiscaliteit nog nadrukkelijker laten afhangen van de uitstoot van CO2, stikstofoxiden en fijn stof. De fiscale behandeling van leasewagens moet vervuilende types dieselwagens ontraden. Bij de uitwerking van een slimme kilometerheffing moet in de tarieven dus ook rekening gehouden worden met de milieukenmerken van het voertuig;
- Een nieuwe testcyclus voor voertuigen die de realiteit op de weg beter benadert en de emissies correcter in
beeld brengt;
- Strenge productnormen en toezicht om de uitstoot van schadelijke stoffen buitenshuis en binnenshuis te beperken: bv. houtkachels met betere naverbranding, beperking van het gebruik van vluchtige organische stoffen, behandeling van meubels met milieuvriendelijke producten;
- Het Vlaams Luchtkwaliteitsplan onverkort uitvoeren. De actieplannen worden op maat gesneden van regio’s en
steden om maximaal resultaat te halen;
- In stedelijke gebieden met grote luchtvervuiling lage emissiezones wettelijk mogelijk maken. De meest vervuilende personen- en vrachtwagens moeten kunnen geweerd worden op basis van nummerplaatherkenning;
- Geluidshinder van gewestwegen aanpakken via dynamische borden die bv. ’s nachts snelheidsverlagingen opleggen;
- Bij nieuwe woonontwikkelingen meer rekening houden met bestaande geluidsbelasting. Bij herbestemming van geluidsbelaste gebieden tot woongebied (via een RUP) moet de initiatiefnemer zelf in milderende maatregelen voorzien;
- Voor de vluchten rond Zaventem zorgen voor een evenwichtige geografische spreiding met het oog op de
gezondheid van de burgers en economische aspecten zoals tewerkstelling. Het respect voor de internationale veiligheidsregels is het uitgangspunt.
- Zorgen voor makkelijk hanteerbare methodieken voor klantvriendelijk klachtenbeheer. Efficiënt oplossen van klachten haalt de lont uit het kruitvat. Het verruimt het draagvlak voor een doordacht leefmilieubeleid.

- Eenvoudigere procedures en toezicht voor leefmilieu en ruimtelijke ordening
In bouwsteen 4 van het 3D-plan wezen we op de wetgevende initiatieven van de Vlaamse regering om investeringsprojecten sneller te doen verwezenlijkt worden.

CD&V wil...
- De omgevingsvergunning operationeel uitrollen begin 2015. Ze integreert leefmilieu en stedenbouw in één procedure en één beslissing. Burgers en ondernemen krijgen sneller duidelijkheid en rechtszekerheid over hun plannen:
- Eén geïntegreerd advies. De Vlaamse adviesinstanties spreken met één stem. Vergunningvragers krijgen duidelijkere standpunten van de overheid;
- De kans op procedurefouten verkleint op die manier;
- Transparantere participatie door één geïntegreerd openbaar onderzoek: omwonenden en betrokkenen kunnen op een eenduidige manier kennis nemen en reageren;
- De lokale besturen proactief en intensief ondersteuning bieden in hun nieuwe taken en verantwoordelijkheden;
- Een permanente vergunning met evaluatiemomenten;
- De vereenvoudiging staat de realisatie van Europese en Vlaamse milieudoelstellingen niet in de weg;
- Bij de implementatie van de omgevingsvergunning de kans grijpen om:
- Ook de sociaal-economische vergunning, die dankzij de 6de staatshervorming gewestmaterie wordt, te integreren in de omgevingsvergunning;
- Een omgevingsattest te creëren dat duidelijkheid verschaft over de vergunningstoestand (en regularisatiemogelijkheden) van bestaande gebouwen;
- De handhaving te richten op de belangrijkste overtredingen, die niet geregulariseerd kunnen worden. De klemtoon ligt op impact (een illegale lozing in een beek is erger dan dezelfde in de Schelde), omvang (een zonevreemd gebouw is erger dan een fout dakvenster) en recent karakter (door snel ingrijpen vermijden we nieuwe verontreinigingen);
- De Beste Beschikbare Technieken (BBT) als leidraad houden om onze bedrijven inzake milieuprestaties aan de top te brengen, met regelmatige evaluaties in de omgevingsvergunning. In nauw overleg met de betrokken sectoren werken we actief mee aan de opmaak van Europese BBT’s en zetten we prioritair in op hun implementatie. We willen geen gold plating: de uitwerking van BBT’s op Vlaams niveau starten we dus pas als er een typisch Vlaamse noodzaak is, zoals het niet halen van Europese milieukwaliteitsdoelen;
- Het decreet ‘complexe projecten’ uitbreiden tot een volledig en geïntegreerd proceduredecreet waar alle
procedures baat bij hebben;
- Door in het voortraject van procedures meer te investeren in betere inspraak, de afhandeling van procedures versnellen en het draagvlak voor grote en kleine dossiers vergroten;
- Door verder te digitaliseren de administratieve last voor bedrijven, burgers en overheden doen dalen;
- De Raad voor Vergunningsbetwistingen integreren in het overkoepelend bestuursrechtscollege en zo tot een efficiënte en kwaliteitsvolle rechtspraak komen.
- Verstandig ruimtegebruik

Er moeten inzake ruimtelijke ordening een aantal accentverschuivingen plaatsvinden om Vlaanderen voor te bereiden op de uitdagingen van de toekomst. Een rode draad is zuinig ruimtegebruik, evenwel zonder dat dit ten koste gaat van de leefbaarheid. Wonen en werken beter op elkaar afstemmen, vermindert de verkeersdruk. Het beleid voor de open ruimte moet uitgaan van visie en realiteit, draagvlak en wenselijkheid. De leefbaarheid van het platteland, voldoende ruimte voor veilige voedselproductie en kwalitatieve opwaardering van onze natuur zijn aandachtspunten.

- Zuinig omgaan met de beschikbare ruimte
CD&V wil...
- Bij inbreidingsprojecten met slimme ingrepen erover waken dat de ruimtelijke beleving kwalitatief blijft en toch dichter op elkaar kan geleefd worden. (Her)gebruik van een leegstaand gebouw of een braakliggend terrein in een stads- of dorpskern vermijdt het aansnijden van open ruimte;
- Dat inbreiding niet betekent dat de laatste restjes groen of open ruimte in een buurt volgebouwd worden. De
leefbaarheid van de woonwijk moet altijd op de eerste plaats komen bij het ontwikkelen van inbreidingsprojecten;
- De reglementering aanpassen om nieuwe vormen van collectief wonen mogelijk te maken;
- Inbreiding en hergebruik bij bedrijventerreinen ondersteunen. Onze veranderende industrie heeft aangepaste ruimte nodig. Vele nieuwe bedrijfstypes hoeven niet noodzakelijk op aparte KMO-zones gehuisvest te worden;
- Voor zware industrie de voorkeur geven aan herbenutting van blackfields en brownfields;
- Voor nieuwe ontwikkelingen, verkavelingen of bedrijvenzones, kiezen voor gebieden aansluitend bij bestaande kernen of bedrijventerrein, zodat de aantasting van de open ruimte beperkt blijft. Het beter benutten van de beschikbare ruimte in de stad of de dorpskern zal immers niet altijd volstaan om de behoefte aan nieuwe woningen en bedrijven op te vangen. Met deze bundelingsdoelstelling kan een versnippering en verspilling van open ruimte worden vermeden.


- Wonen en werken op elkaar afstemmen

CD&V wil…
- De mobiliteitsproblemen tegengaan door tewerkstellingsplaatsen dichter bij woongebieden in te richten. In een diensteneconomie is dat perfect mogelijk. Verloningsimpulsen zoals het mobiliteitsbudget kunnen hier een rol in spelen, net als een slimme kilometerheffing en onderzoek naar een uitgebreide meeneembaarheid van registratierechten;
- Tewerkstelling zoveel mogelijk nabij grote openbaar vervoersknooppunten trachten te lokaliseren;
- De bestaande concentraties aan werkplaatsen beter ontsluiten met collectieve vervoersmodi (bv. de regio rond de luchthaven van Zaventem, de haven van Antwerpen);
- Stevig investeren in leef- en woonkwaliteit in wooncentra dicht bij tewerkstellingspolen:
- Meer groenblauwe dooraderingen vergroten de ‘geluksfactor’: heropende waterlopen, zichtbare nieuwe waterstructuren (bv. in het kader van overstromingspreventie), inplanting van open rustplekken en groenelementen;
- Inzetten op kleinhandel in de binnensteden en een kernversterkend beleid voeren, conform de lijnen uitgezet via de Vlaamse Winkelnota 2.0 en het Investeringsfonds voor Handelskernversterking. De effecten van de winkelnota volgen we op en waar nodig sturen we bij;
- Stimuli voor bedrijventerreinen met geïntegreerde functies zoals uitwisseling van warmte, een gekoppeld energiesysteem, parkmanagement, opvang en gebruik van regenwater.

- Een dynamisch open ruimtebeleid
CD&V wil…
- Achter de ruimtebalans blijven staan, met volgende uitgangspunten:
- Een focus op een aantal prioritaire natuurdoelstellingen: instandhoudingsdoelen, stadsgroen en integraal waterbeheer;
- Gebiedsgerichte en geïntegreerde ruimtelijke planning die vertrekt van de realiteit op het terrein;
- Quick wins door bestaande natuur(inrichting) een gepaste groene bestemming te geven (o.a. in de discussie over zonevreemde bossen);
- Betere garanties dat gebieden bestemd als agrarisch gebied hun functie maximaal behouden, zodat de druk op landbouw kan verminderen;
- Een investeringsbeleid voor het buitengebied. De middelen moeten er zijn om bestemmingen ook effectief te realiseren en een billijk flankerend beleid te verankeren;
- Een modernisering van onze planologische instrumenten, met het oog op uitvoeringsgerichtheid, juridische houdbaarheid en flexibiliteit. Vandaag worden te vaak nieuwe bestemmingen vastgelegd (of oude herbevestigd) terwijl die bestemmingen niets te maken hebben met de realiteit op het terrein. Bestemmingen moeten dichter op de realiteit geënt worden en omgekeerd. Vlaanderen is geen onaangeroerd kleurboek waarop planologen zich naar hartenlust kunnen uitleven. Er moet meer rekening gehouden worden met de historisch gegroeide ruimtelijke structuur. Als er een herbestemming gebeurt, moet die op korte termijn ook gerealiseerd worden. De nieuwe bestemming is maar een deel van het werk en geen doel op zich. Het is een middel om het doel te bereiken. Dit zal het draagvlak voor ruimtelijke planning merkbaar verhogen.

- Stadsontwikkeling
Steden verdienen een beleid dat ze aantrekkelijk maakt. Uitdagingen op vlak van wonen en mobiliteit vinden antwoorden in de steden. Compacter wonen is bij uitstek een stedelijk iets. Diensten zijn er nabij en er bestaat een netwerk van collectieve voorzieningen waardoor verplaatsingen per wagen kunnen vermeden worden. Steden staan ook op vele andere thema’s in de spits van de samenleving. Ze zijn centra van werkgelegenheid, opleiding en cultuur en daardoor aantrekkelijk voor dynamische jongvolwassenen. Anderzijds loert vereenzaming er om de hoek en maken maatschappelijk kwetsbare groepen er een groter deel van de bevolking uit.

Een belangrijk uitgangspunt voor ons is de stedelijke overheid als regisseur: ze ondersteunt en treedt op waar nodig, maar laat het initiatief in eerste instantie aan de burger en het middenveld. Verder moeten onze keuzes steeds de grote actuele uitdagingen in het achterhoofd houden: de verwachte bevolkingsgroei , de nijpende noodzaak aan slim ruimtegebruik, de evolutie naar meer gemeenschappelijk gebruik inzake open ruimte, goederen en diensten in de stad. In steden bestaat een spanningsveld tussen de eigen dynamiek van buurten en wijken en het beleid van het stadsbestuur. Het zijn de schaalvoordelen van de stad die voor het grote aanbod aan cultuur, winkels, kennis, onderwijs en jobs zorgen. Maar vele stedelingen beschouwen hun eigen buurt ook als een kleine ‘leefgemeenschap’ en willen scholen, parken, winkels, gezondheidsinstellingen en andere diensten in hun onmiddellijke omgeving. We willen beide uitgangspunten tot een synthese brengen. CD&V gaat uit van de basisopvatting van de stad als een geheel van ‘stadskernen’. Dit vertaalt zich in keuzes voor zowat alle beleidsdomeinen. De maatregelen voorgesteld in de andere hoofdstukken van dit programma zijn onverkort van toepassing op steden. In dit hoofdstuk willen we enkele typisch stedelijke elementen extra in de verf zetten.

Leven en werken in de stad wordt in belangrijke mate beïnvloed door andere gebruikers dan de inwoners zelf. Toeristen, klanten, werknemers en ondernemers dragen bij aan de kleur en de uitstraling van de stad. Ook al dragen ze niet allemaal rechtstreeks bij aan de financiering en politieke besluitvorming, steden moeten de belangen van deze groepen altijd voor ogen houden.

- Inspraak op stedelijke maat
CD&V wil…
- Een meer projectmatig gebruik van de mogelijkheden van directe communicatie met de stadsbewoners, o.a. via sociale media. Nu blijft men nog te vaak steken in een steriele vraag en antwoord. Buurtcomités, belangengroepen en afzonderlijke burgers moeten meer inspraakplatformen krijgen, op maat van de stadskernen. Zo ontstaat in stedelijke context een moderne vorm van inspraak en dialoog van en met lokale gemeenschappen.
- Aantrekkelijke en betaalbare stedelijke woningen
CD&V wil…
- Oude stadswijken tot dynamische woonomgevingen omvormen: bv. met verkeersluwe straten, groene binnenzones en een ruim aanbod aan lokale handel en diensten. Wooneenheden kunnen er compact en gevarieerd zijn met een creatieve onderlinge opeenstapeling. Gemeenschappelijke binnentuinen verhogen de woonkwaliteit en zorgen voor een goede toegankelijkheid;
- Dat bepaalde buurten binnen de stadsgrenzen tijdelijk een lagere onroerende voorheffing kunnen genieten dan andere, om achtergestelde buurten aantrekkelijker te maken. Deze ‘buurtkorting’ of ‘stadskorting’ wordt enkel toegekend aan woningen die als hoofdverblijfplaats worden gebruikt;
- Bij nieuwe stadsontwikkelingsprojecten veel ambitieuzer inzetten op collectieve oplossingen, zoals
warmtenetten, collectieve afvalbehandeling en waterbeheer;
- Bij stadsrenovatieprojecten de bewoners die hun woning moesten verlaten voor de renovatie, voorrangsrecht geven om naar hun woningen terug te keren. Sociale verdringing mag niet plaatsvinden;
- Waar passend in de stedenbouwkundige en ruimtelijke visie, kiezen voor architecturaal hoogstaande
hoogbouwprojecten;
- Voldoende studentenhuisvesting voorzien, via masterplannen, zodat gezinswoningen en appartementen terug vrijkomen voor gezinnen.

- Stedelijke mobiliteit
CD&V wil…
- Grotere delen van de stad teruggeven aan diverse vormen van duurzaam vervoer. Dit impliceert dat men het doorgaand gemotoriseerd verkeer uit de woonwijken weert, zonder uiteraard wijkontsluiting en verkeer op stedelijke hoofdassen onmogelijk te maken. Bestaande openbare fietsvoorzieningen zoals Velo en Villo worden uitgebreid;
- Stedelijke netwerken van openbaar vervoer optimaliseren. ‘Cirkellijnen’ op de stadsring moeten buitenwijken van
de stad met elkaar verbinden;
- Een chipsysteem voor het openbaar vervoer, zoals dat in vele steden in het buitenland bestaat. Dit om zwartrijden nog beter dan vandaag aan te pakken;
- Rationeel autogebruik stimuleren. Ook in de stad heeft de auto nog een plaats in het geheel van manieren waarop mensen zich verplaatsen. We zetten verder in op autodelen. Park&Ride-zones aan de stadsrand verbinden, door snel en frequent openbaar vervoer, de parkings met het stadscentrum. De parkeerkost van deze Park&Rides laten we overeenstemmen met de kost van een ticket voor het openbaar vervoer. Het parkeerticket kan dan meteen gebruikt worden als ticket voor het openbaar vervoer en dit de hele dag lang;
- Een volwaardige plaats voor een doordacht, efficiënt en coherent parkeerbeleid binnen het mobiliteitsbeleid. In
grote steden is het parkeeraanbod onvoldoende om aan de vraag te voldoen. We geven voorrang aan bewoners en kortparkeren. Het parkeeraanbod op de openbare weg dringen we verder terug, ten voordele van vervangingsparkings buiten de openbare weg. Denken we maar aan publieke en private parkings die buiten de traditionele werkuren opengesteld worden voor de buurt. Vrijgekomen ruimte wordt ten bate van de levenskwaliteit heringericht;
- Overlast door vrachtverkeer aanpakken via het PIEK-project. Gezonde winkelcentra in de binnenstad zijn cruciaal
voor de aantrekkelijkheid van de stad. De goederenlevering moet dus efficiënt kunnen blijven verlopen. We laten laden en lossen toe buiten de spitsmomenten, op voorwaarde dat de belevering gebeurt met stillere voertuigen en met geluidsarm laad- en losmaterieel, en maken werk van stadsdistributiecentra;
- De afwikkeling van de laatste kilometers in stedelijke omgeving verduurzamen. Dit via fietskoeriersdiensten, stille laad- en losactiviteiten, bundeling van stromen, gebruik van waterwegen en milieuvriendelijke voertuigen.
- Specifieke uitdagingen voor onderwijs

De grotere ongekwalificeerde schooluitval, grotere schoolachterstand en het lerarentekort zijn ook stedelijke onderwijsproblemen. Die worden besproken in het hoofdstuk onderwijs.

CD&V wil…
- Buurtscholen promoten door projecten als ‘Samen naar school’ te stimuleren en uit te breiden. Dit project laat
ouders toe kennis te maken met de buurtschool en brengt hen samen wanneer ze een inschrijving overwegen;

- De stedelijke arbeidsparadox doorbreken
Hoewel grote steden in heel Europa en in Vlaanderen polen zijn van economische ontwikkeling, creativiteit, kennis, innovatie en jobmogelijkheden, zijn de werkloosheidscijfers er ook hoger dan elders. Zeker bij bepaalde groepen werkzoekenden blijft de werkloosheid onaanvaardbaar hoog, ook in periodes dat economie en arbeidsmarkt aantrekken.

CD&V wil...
- Werk maken van strategische partnerschappen op lokaal niveau. Dit vanuit de overtuiging dat maatwerk noodzakelijk is om op lokaal niveau de strategische doelstellingen van diverse spelers af te stemmen, in functie van een doeltreffend arbeidsmarktbeleid. Trekkers in deze strategische partnerschappen op lokaal niveau zijn VDAB en lokale overheden, zowel centrumsteden, grotere gemeenten als clusters van gemeenten. Met dergelijke partnerschappen kan ingespeeld worden op de noden die in de betrokken regio prioritair zijn zoals (bv. jeugdwerkloosheid);
- Stadsbesturen doen bijdragen aan het ondernemingsklimaat in hun stad. Door bv. in te zetten op administratieve vereenvoudiging, een aangepast belastingreglement, de inplanting en ontsluiting van bedrijventerreinen, maken ze hun stad aantrekkelijk voor ondernemers en bedrijven. Speciale aandacht gaat hierbij naar lokale tewerkstelling;
- De pleitbezorger van de sociale economie blijven. In eerste instantie promoten en ondersteunen we eigen
initiatieven van burgers en middenveld. Stadsbesturen geven sociale economie een volwaardige plaats in het beleid door sociale clausules te integreren in het aankoopbeleid en lokale behoeften van inwoners te verbinden met het aanbod van de sociale economie. Indien dit niet volstaat, pleiten we er voor om vanuit stedelijke overheid en OCMW een bedrijf op te richten dat omzet realiseert en extra jobs creëert, in samenwerking met partners die al in de sociale economie actief zijn. Jongeren en werklozen kunnen hier ervaring opdoen met het oog op een latere integratie in de reguliere arbeidsmarkt;
- Creatieve burgers ondersteunen die de leefbaarheid van de wijk bevorderen en door projecten (bv.
vrijwilligerswerk, ruilhandel, alternatieve betaalmiddelen) bijdragen aan de lokale maatschappelijke ontwikkeling;
- Dat initiatieven genomen worden om groene economische activiteiten te ontwikkelen, zoals materialenrecuperatie.

- Sport, cultuur & ontspanning als bindmiddel
Sport, ontspanning en cultuur spelen een belangrijke rol om de anonimiteit van de stad en de dreigende vereenzaming tegen te gaan. Ze zijn niet enkel gezond, maar brengen ook mensen bij elkaar. Goed ingerichte publieke ruimte, waar het aangenaam en veilig vertoeven is, verhoogt de leefbaarheid en de sociale samenhang.
CD&V wil...
- Het tekort aan sport- en ontspanningsruimte in de steden aanpakken. Niet enkel voor competitiesport, maar ook en vooral voor de recreatieve sporter: sporthallen en openbare zwembaden, (speel)pleinen en groene ruimtes.
- Bij het vrijkomen van grote ruimtes (bv. oude opslagruimtes, rangeerstations) in de eerste plaats hieraan aandacht schenken;
- De schaarse bestaande open ruimtes bewaren en (her)inrichten, zodat ze als ontmoetings- en ontspanningsplaats kunnen fungeren. Dit impliceert ook het behouden en waar mogelijk uitbreiden van groene ruimtes;
- Begeleiden van initiatieven voor tijdelijke ravotzones op braakgrond (‘pocket-parks’) onder de hoede van buurtbewoners;
- Een deel van de nood kan geledigd worden door creatieve samenwerkingsverbanden met bv. scholen.
Niets belet dat sporthallen van scholen na de lesuren beschikbaar zouden zijn voor sportclubs of andere organisaties, in ruil voor bv. onderhoudswerk;
- Omgekeerd moeten sportclubs – profclubs incluis – hun infrastructuur maximaal openstellen voor
scholen en verenigingen uit de buurt;
- Inzetten op een hedendaags, modern, cultuuraanbod in elke stad;
- In steden moet je méér doen. Steden moeten ruimtelijke ordening, cultuur, erfgoed en architectuur hoog op de agenda houden. De heropleving van bepaalde buurten gaat immers vaak hand in hand met investeringen in cultuur. Het kunstencentrum Wiels in Brussel en het MAS in Antwerpen zijn daarvan gekende en geslaagde voorbeelden;
- CD&V wil nagaan in welke mate structurele samenwerkingen met het bedrijfsleven opgezet kunnen worden, zonder dat hierbij de expressievrijheid van organisaties die culturele infrastructuur gebruiken in het gedrang komt, noch het lokale (culturele) verenigingsleven onder druk komt te staan omdat bedrijven sponsoring slechts één maal kunnen spenderen;
- Integratie van publieke open ruimte in de stad en verbindingen tussen groene stadszones en de omliggende groene buitenranden via een zogenaamde lobbenstructuur en groenblauwe netwerken. Deze groene zones garanderen een gezondere en natuurlijke stadsomgeving en temperen extreme hitte. Ze zijn bovendien de ideale omgeving voor gezinnen, jeugdbewegingen en verenigingen om elkaar in de vrije tijd te ontmoeten.

- Diversiteit in de stad: mensen verbinden
Onze steden kennen een toenemende diversiteit. Wij trekken uitdrukkelijk niet de kaart van de polarisatie. Dat dit niet de eenvoudigste keuze is, weten we. Maar het is de enige manier om een warme, respectvolle samenleving op te bouwen. Om dit te bereiken moeten we het respect tussen bevolkingsgroepen verhogen. Wij gaan voor een samenleving waarin elke gemeenschap respect heeft voor de eigenheid en geloofsovertuiging van andere gemeenschappen.
CD&V wil…
- Streven naar een grotere participatie van allochtonen aan het beleid. Dat geldt niet enkel voor het specifieke minderhedenbeleid, maar ook voor andere domeinen als sport, cultuur en jeugd. Een belangrijke plaats is hier weggelegd voor het middenveld;
- Nog meer een beroep doen op aanspreekpunten in de verschillende gemeenschappen. Het is immers bewezen dat mensen die binnen een gemeenschap aanzien genieten een grotere invloed hebben dan mensen van
buitenaf. Deze personen kunnen een brug vormen tussen overheid, allochtone gemeenschappen en autochtone gemeenschap;
- Nieuwkomers en oudkomers steunen bij hun integratie. Zij die echter naar hier komen door de regels te omzeilen of om misbruik te maken van ons sociaal systeem, zullen kordaat worden aangepakt. Steden beschikken over verschillende mogelijkheden. Deze zijn evenwel niet altijd gekend. Daarom moeten de betrokken stadsambtenaren hierover gesensibiliseerd en geïnformeerd worden;
- De werking van jeugdbewegingen en jeugdinitiatieven aanmoedigen, in het bijzonder in hun activiteiten voor het
aantrekken en betrekken van kinderen uit allochtone en kansarme middens. Toelages en andere voordelen (bv. hulp qua lokalen en terreinen, voordelen aan leden) die helpen de doelstelling van sociale cohesie te realiseren, moeten verleend worden.
- Samenwerking tussen Europese steden

CD&V wil…
- Vlaamse steden aanmoedigen om interregionale samenwerking en netwerking op te zetten over de landsgrenzen heen. De ontwikkeling en dynamiek van een regio stopt niet aan de landsgrenzen;
- Vlaamse steden aanmoedigen om deel te nemen aan Europese samenwerkingsverbanden voor steden.
Uitwisseling van ideeën en successen zorgt voor win-winsituaties tussen steden die met vergelijkbare problemen en uitdagingen kampen.

- Een leefbaar platteland
Een sterke stedelijke ontwikkeling is niet zonder gevolgen voor de ontwikkeling van het platteland en de dorpen. De stad waaiert ruimtelijk uit, maar mobiliseert ook veel activiteit naar de stadskern toe. Dit resulteert in randstedelijke druk op de open ruimte. Lintbebouwing doet de voeling met open ruimte en landbouw verloren gaan. Het sociaal-maatschappelijke aanbod in de stadsrand en de plattelandsdorpen verschraalt. Stedelijke ontwikkeling kan daarom niet los gezien worden van plattelandsontwikkeling.
We willen de open ruimte en het contact met de open ruimte maximaal vrijwaren. Contact met het open landschap komt de leefbaarheid ten goede. Daarnaast bevordert het de verbondenheid tussen stad en platteland. De sterke dynamiek en aantrekkingskracht van de stad moet breed gespreid worden om concentratie te vermijden en zo de leefbaarheid van stad en brede omgeving te garanderen. Naast aandacht voor de stadskernen vraagt dit gelijkwaardige aandacht voor de dorpen en hun ontwikkeling in de brede randstedelijke omgeving.

- Een veerkrachtig platteland
CD&V wil...
- Meer middelen voor plattelandsgemeenten, zodat ze de open ruimte beter kunnen beschermen:
- Meer middelen voor het Plattelandsfonds en uitbreiding ervan naar meer gemeenten;
- Een meer objectieve verdeling van middelen binnen de fondsen;
- Een groei met 3,5% voor zowel het Provinciefonds, het Stedenfonds als het Gemeentefonds;
- Bereikbare basisdienstverlening op het platteland garanderen:
- Recht op openbaar vervoer ook voor de bewoners van buitengemeenten;
-Geen veralgemeende fusie en centralisatie van openbare diensten, maar behoud van de buitengemeenten;
- Een bevoegde minister als trekker van een horizontale coördinatie van het plattelandsbeleid en van een versterkte werking van het Interbestuurlijk Plattelandsoverleg;
- Aandacht en respect voor het verenigingsleven op het platteland;
- Aandacht voor de spreiding van sociale en economische voorzieningen binnen de stad en tussen stad en platteland. Aspecten van duurzaamheid en leefbaarheid kunnen via creatieve oplossingen gerespecteerd blijven, als ze mee opgebouwd zijn van onderuit in plaats van via een bovenaf opgelegde spreiding.

- Inrichting van het buitengebied

CD&V wil...
- De beschikbare open ruimte behouden door in te zetten op verdichting van woongebieden en verder, in volgorde van prioriteit, op renovatie, inbreiding en kwalitatieve uitbreiding, zodanig dat gronden bestemd als open ruimte maximaal die functie kunnen behouden;
- Erkennen dat het aansnijden van woonuitbreidingsgebieden in buitengemeenten onvermijdelijk is om de
bevolkingsgroei in Vlaanderen op te vangen. We houden hier wel zuinig ruimtegebruik voor ogen;
- Het contact met de open ruimte vrijwaren. Zicht op groen in al zijn verschijningsvormen, incl. landbouw, is gezond, verbetert de verstandhouding tussen stad en platteland en laat toe voeling te houden met de plattelandsactiviteiten;
- Bestaande instrumenten, zoals ruilverkaveling, natuurinrichting en landinrichting, blijven toepassen;
- Instrumenten uit de nieuwe ‘instrumentenkoffer’ inzetten en zo zorgen voor een flexibele en snelle uitvoering van goedgekeurde plannen, projecten en programma’s. De afbakening in het buitengebied moet rechtszekerheid bieden voor elk gezin, elke ondernemer en elke landbouwer over waar men kan wonen, werken en ondernemen en waar men natuur ten volle kan beleven;
- De confrontatielogica tussen natuur en landbouw vermijden en mikken op respectvolle en kwalitatieve samenwerking:
- De beheersovereenkomsten via de VLM voor het onderhoud van houtkanten, bermen, oeverzones en poelen actiever gebruiken voor de rijkdom van het platteland en om de biodiversiteit in landbouwzones kansen te geven. Duurzame beheerovereenkomsten mogen voor de hoofdgebruikers niet als bedreiging overkomen voor latere claims;
- Een billijke vergoeding voor eigenaars of gebruikers van afgebakende overstromingsgebieden en bredere oeverzones.

-. Gezonde land- en tuinbouw in Vlaanderen
In het 3D-plan lichtten we reeds het grote economische belang van de Vlaamse agrovoedingssector toe, zowel voor de eigen markt als voor de export. We doen er voorstellen die de sector weerbaarder en duurzamer maken. Innovatie, precisielandbouw en technieken om financiële risico’s van de grote prijsvolatiliteit beter af te dekken , zijn sleutelelementen.

Langs de andere kant wordt de sector geconfronteerd met hoge maatschappelijke verwachtingen naar duurzaamheid toe. De sector levert grote inspanningen om deze eisen te beantwoorden. Wij gaan uit van een overheid die een gezond evenwicht tussen producent en consument voor ogen houdt. Onze voorstellen hieromtren t staan daarom bewust in een apart hoofdstuk ‘duurzame voeding’.

Vlaanderen heeft bij de laatste Europese hervorming een regionale toepassing van de uitvoering van het landbouwbeleid kunnen bedingen. We kunnen dus eigen accenten leggen. De Vlaamse land- en tuinbouw is geschoeid op diversiteit en een waaier van verschillende bedrijfsstrategieën, van groot tot klein, van korte ketens tot bulkproductie voor de wereldmarkt. Het is deze eigenheid en dit maatwerk die de veerkracht van de sector bepalen. We willen ze dan ook bewaren. Weerbare en duurzame land- en tuinbouwbedrijven zijn de uitdaging voor de
volgende regeerperiode. Door de 6de staatshervorming zijn er bovendien een aantal nieuwe instrumenten ter
beschikking om de toekomstkansen van de sector op maat te vrijwaren.

- De mogelijkheden en wensen van de bedrijven zelf respecteren
CD&V wil...
- De keuzevrijheid van de landbouwer respecteren om te kiezen voor een op maat van het bedrijf afgestemde strategie: schaalvergroting, korte keten, horizontale samenwerking met collega-bedrijven, verticale samenwerking met bedrijven in de keten, diversificatie naar niet-landbouwactiviteiten (bv. recreatie, groene zorg), stadslandbouw, werking onder specifieke kwaliteitslastenboeken (bv. biologische landbouw, beschermde oorsprongsbenamingen). Op Vlaams niveau zetten we in op al deze vormen van landbouw en werken we maatregelen op maat uit;
- De marktmacht van de landbouwbedrijven versterken omdat landbouwbedrijven door hun beperkte schaal
weinig impact hebben op het marktgebeuren. CD&V wil maximaal gebruik maken van de nieuwe mogelijkheden om producentenorganisaties op te richten;
- Productie onder een kwaliteitslabel gebruiken om meer toegevoegde waarde te creëren voor de land- en tuinbouwer. We spelen maximaal in op de mogelijkheden van Europese kwaliteitslabels (bv. BOB, BGA en GTS). Ook biologische landbouw als specifieke landbouwmethode geven we de nodige aandacht. De verdere uitvoering van het Strategisch Plan Biologische Landbouw, waarin nu ook een belangrijke rol is weggelegd voor de verwerkende sector en de distributiesector, is het kader waarbinnen de eerstvolgende jaren zal gewerkt worden;
- Investeren in logistieke platformen, met samenwerking tussen verschillende deelsectoren, om de vraagstukken
van logistiek (seizoensgebonden, beperkte houdbaarheid, versheid) en mobiliteit (verspreide ligging) te beantwoorden.

- Toekomstkansen vrijwaren


CD&V wil...
- Voldoende aandacht voor de generatiewissel in land- en tuinbouw. Er zal daarom maximaal ingespeeld moeten worden op de mogelijkheden die zowel in Pijler I (specifieke inkomenssteun voor jongeren) als in Pijler II (vestigingssteun en starterssteun) worden geboden;
- Blijven inzetten op een versterkte export van de landbouw- en voedingsproducten, onder meer via VLAM en FIT.
Het Federaal Agentschap voor de Voedselveiligheid (FAVV) moet een efficiënt en goed draaiend overheidsagentschap zijn, zodat certificaten voor uitvoer snel en correct afgeleverd worden;
- Voldoende landbouwgrond vrijwaren, waarbij de realisatie van de 750.000 ha agrarisch gebied het uitgangspunt blijft;
- Een sterk overlegmodel met een gezaghebbende coördinator tussen diverse planningsprocessen (ruimtelijke ordening, natuur, water) op een en hetzelfde gebied. Hij moet het principe van zuinig ruimtegebruik, meer dan in het verleden het geval is geweest, in de praktijk omzetten;
- Flankerende maatregelen wanneer bedrijven niet langer voldoende toekomstperspectief kan geboden worden;
- De pachtwetgeving bijsturen op een manier die het aantrekkelijker maakt voor eigenaars om gronden tegen aanvaardbare prijzen langdurig ter beschikking van pachters;
- Een Vlaams Landbouwrampenfonds dat op een efficiënte manier kan ingrijpen in geval van
landbouwcalamiteiten. Een goede wisselwerking met maatregelen rond risicobeheer in het kader van PDPO III is daarbij essentieel.

- Sociale verantwoordelijkheid

CD&V wil...
- Een aantal sociale instrumenten die de voorbije jaren met succes zijn ingezet in de Vlaamse land- en tuinbouw versterken. Denken we maar aan Boeren op een Kruispunt, de vzw die landbouwers bijstaat wanneer bij moeilijkheden belangrijke keuzes moeten gemaakt worden in de bedrijfsvoering of de zorgboerderijen die de afgelopen jaren een groot succes bleken;
Een preventiekenniscentrum rond arbeidsveiligheid uitbouwen dat het hoge aantal dodelijke ongevallen en ongevallen met letsel in de landbouwsector aanpakt.

- Buitenland
- Buitenlands beleid

Onze voorstellen m.b.t. het Europees beleidsniveau vindt u in ons Europees verkiezingsprogramma.
Ons land is steeds meer afhankelijk van het buitenland. Over tewerkstelling, welvaart en welzijn in Vlaanderen en België wordt in toenemende mate buiten de landsgrenzen beslist. Export is cruciaal voor onze economie. Onze ondernemers opereren in een competitieve, internationale omgeving. De toevoer van grondstoffen en energiebevoorrading worden in belangrijke mate bepaald door stabiliteit en instabiliteit elders. Vlaanderen en België blijven niet gespaard van de effecten van wereldwijde migratiestromen, terroristische netwerken, mensenhandel en klimaatverandering. Er bestaat terecht ergernis over de armoedekloof en er is nood aan een meer rechtvaardige verdeling van rijkdommen. Redenen genoeg dus om aandacht te schenken aan wat er gebeurt buiten onze grenzen.

Het is belangrijk dat ons buitenlands beleid gebaseerd is op een goed begrip van onze belangen en waarden in Europa en de wereld. Het gaat hier over onze politieke, economische, sociale, culturele en veiligheidsbelangen, en over de belangen van Belgen en Vlamingen in het buitenland. Maar als we ijveren voor vrede, veiligheid, welvaart en vooruitgang, dan doen we dat niet alleen uit eigenbelang maar ook omwille van waarden die we koesteren en willen uitdragen in de wereld: solidariteit en respect voor menselijke waardigheid, mensenrechten, fundamentele vrijheden.

Ons buitenlands beleid moet worden gedragen door een diplomatie die bij uitstek gericht is op resultaten en vooruitgang inzake internationale samenwerking en inzet op haalbare compromissen en consensus, eerder dan op profilering en confrontatie. In diplomatie is de werkwijze minstens even belangrijk als het standpunt.

Essentieel is dat ons buitenlands beleid een goede afspiegeling is van de samenhang tussen de gelaagde bestuursniveaus binnen België. Zowel de deelstaten als de federale regering moeten hun belangen verdedigd zien in onze diplomatie.

CD&V wil...
- Een eigen Vlaams buitenlands beleid, met een sterke focus op de Europese Unie en onze buurlanden, met aandacht voor de promotie van onze export en het aantrekken van buitenlandse investeringen, met aandacht voor onze troeven in het buitenland waarbij ook passend gebruik gemaakt wordt van academische en culturele diplomatie, en met blijvende aandacht voor ontwikkelingssamenwerking in zuidelijk Afrika;
- Werk maken van de herdenking van Honderd Jaar Eerste Wereldoorlog, een ambitieus project waarmee de
huidige en toekomstige generaties bewust worden gemaakt voor thema’s als verdraagzaamheid en internationale verstandhouding;
- Het belang van een goede samenwerking tussen de verschillende beleidsniveaus blijven onderstrepen:
- Ons buitenlands beleid heeft alles te winnen bij meer overleg en coördinatie tussen de verschillende overheden van ons land. Dit geldt o.m. voor de Europese besluitvorming, voor de betrokkenheid bij het beleid van een hele reeks internationale organisaties, voor de economische diplomatie, het zetelbeleid, de herziening van het netwerk van diplomatieke en consulaire posten, de werking van deze posten en de ontwikkelingssamenwerking;
- Naast een dringende herziening van een aantal bestaande samenwerkingsakkoorden akkoorden, stelt
CD&V een permanent mechanisme van overleg voor tussen de bevoegde administraties van de federale
en deelstatelijke overheden op het gebied van buitenlands beleid en ontwikkelingsbeleid. Hieraan gekoppeld willen we een mechanisme voor het dagelijks beheer van de relaties tussen de verschillende bestuursniveaus dat op een vertrouwenwekkende manier en in een geest van samenwerking ervoor zorgt dat de gemeenschappelijke belangen van deze overheden en het algemeen belang van de burgers beter wordt gediend;
- De economische diplomatie verdient bijzondere aandacht. CD&V ijvert voor samenwerking tussen de
deelstaten die een exclusieve bevoegdheid hebben op het gebied van buitenlandse handel en het aantrekken van investeringen aan de ene kant, en de federale overheid aan de andere kant;
- De klemtoon leggen op een multilateraal buitenlands beleid in uitdijende samenwerkingsverbanden:
- De eerste en belangrijkste hefboom van ons buitenlands beleid is de Europese Unie. We pleiten voor een
‘geëuropeaniseerd’ buitenlands beleid in belangrijke domeinen (bv. op het gebied van mensenrechten of ontwapening) en voor de uitbouw van een sterke eigen Europese diplomatie;
- Omwille van efficiëntie investeren in ruimere samenwerkingsverbanden, in de eerste plaats de trans- Atlantische betrekkingen. De samenwerking tussen de EU en de VS, gebaseerd op gemeenschappelijke waarden en belangen, heeft een sterk potentieel dat zo goed mogelijk moet worden gebruikt;
- Door een bundeling van krachten kan de trans-Atlantische samenwerking op haar beurt een hefboom zijn voor ‘global governance’. Hier komen organisaties zoals de Verenigde Naties in beeld. Zij vragen om hervormingen waarmee de multilaterale benadering van wereldwijde uitdagingen kan worden versterkt. Als verdedigers van een efficiënt multilateralisme blijven we ons sterk engageren binnen de VN. Met onze kandidatuur voor de Raad voor de Mensenrechten (2016-2018) en voor de Veiligheidsraad (2019-
2020) kunnen we dit engagement verder gestalte geven;
- Blijven inzetten op een ambitieus Afrikabeleid:
- Ons land heeft om historische redenen een engagement en deskundigheid tegenover Centraal-Afrika.
De meerwaarde wordt door de internationale gemeenschap erkend en door onszelf gekoesterd. Deze regio is voor het Afrikaanse continent en voor ons buitenlands beleid belangrijk genoeg om er een actuele en alomvattende beleidsstrategie voor uit te werken. Dit met aandacht voor de feitelijke en dreigende regionale conflicten, de nood aan humanitaire bijstand, duurzame pacificatie en securisering van de samenleving, democratisering, mensenrechten en ontwikkeling;
- Omwille van de concentratie van middelen en de continuïteit van het beleid, dient de Vlaamse
internationale samenwerking vooral gericht te blijven op een beperkt aantal landen in zuidelijk Afrika. Deze regio heeft te kampen met grote noden, maar beschikt ook over een groot potentieel dat in de komende jaren verder zal ontwikkelen;
- Voor CD&V is het belangrijk dat we de toegang tot buitenlandse markten voor onze bedrijven blijven
faciliteren. Afrika is wat dat betreft de volgende groeimarkt. Langzaam maar zeker vinden Vlaamse ondernemers de weg naar Afrikaanse markten. Onze export naar Afrika is de afgelopen jaren fors toegenomen. Op dat pad moeten we verder gaan. Daarom stellen we voor in de komende jaren het netwerk van Flanders Investment & Trade nog te versterken;
- Bijzondere aandacht schenken aan de Arabische revoluties:
- Ons buitenlands beleid moet actief inspelen op de belangen en waarden die een rol spelen in de ontwikkelingen en in de manier waarop we met deze ontwikkelingen omgaan: menselijke waardigheid, democratie, rechtsstaat, fundamentele vrijheden en mensenrechten zijn maatstaven die ons beleid bepalen. We hebben uiteraard ook belang bij stabiliteit in onze omgeving, in landen en regio’s waarmee dialoog en samenwerking mogelijk zijn, bij buren en gesprekspartners waarmee wij universele waarden delen, bij zekere economische relaties en betrouwbare handelspartners, bij beheersing en beheersbaarheid van veiligheidsrisico’s van buitenaf en van migratiestromen;
- We willen hier een aparte klemtoon leggen: zowel de mate waarin het beginsel van de scheiding tussen kerk en staat wordt nageleefd, als de mate waarin religieuze minderheden worden beschermd, zullen bepalend zijn voor het welslagen van deze revoluties op langere termijn en vragen om dringende initiatieven van de internationale gemeenschap;
- De mensenrechten blijven naar voor schuiven als prioriteit van ons buitenlands beleid:
- We pleiten voor een actief mensenrechtenbeleid met onze waarden als belangrijkste leidraad, de EU als belangrijkste hefboom en het middenveld en het onderwijs als belangrijkste partners;
- Belangrijkste aandachtspunten zijn het respect voor de fysieke integriteit van elke persoon, de verdediging van specifieke rechten van vrouwen en kinderen, de bevordering van het recht op behoorlijke arbeidsomstandigheden, de strijd tegen alle vormen van discriminatie en voor fundamentele vrijheden en de strijd tegen straffeloosheid bij ernstige schendingen van internationaal humanitair recht;
- We leggen de klemtoon op de relevantie van mensenrechten op het gebied van ontwikkelingssamenwerking, maar evenzeer op het gebied van internationale economie en handel (bv. door in handels- en investeringsakkoorden clausules op te nemen voor de bescherming van mensenrechten, arbeidsrechten en leefmilieu). Dit in Europees en internationaal verband zodat we onze eigen bedrijven geen concurrentieel nadeel opleggen;
- Internationale organisaties zoals de VN vormen een geschikt forum om actief beleid te voeren. We vermeldden reeds onze kandidatuur voor een zetel in de VN-Mensenrechtenraad en willen ook focussen op mensenrechten in het kader van het Belgisch voorzitterschap van de Raad van Europa (van november
2014 tot mei 2015);
- Focussen op ontwapening:
- We onderschrijven nadrukkelijk alle geloofwaardige en doelgerichte inspanningen om tot een effectieve en evenwichtige ontwapening in de wereld te komen, zowel op nucleair als op conventioneel gebied. Ook op gebied van ontwapening en wapenbeheersing pleiten we voor activering van de EU als hefboom van ons beleid;
- We hechten veel belang aan de non-proliferatie van massavernietigingswapens. In de eerste plaats heeft onze zorg betrekking op de dreiging van verdere en onbeheersbare verspreiding van kernwapens of -materiaal. Maar de burgeroorlog in Syrië heeft aangetoond dat ook de strijd tegen chemische non - proliferatie meer is dan een hypothetische oefening;
- We blijven ijveren voor internationale initiatieven met het oog op een verbod op wapensystemen met een willekeurig bereik of een buitensporig effect op burgers. We gaan de strijd aan met clustermunitie, wapens met verarmd uranium en met zgn. antihanteerbaarheidsmechanismen;
- We steunen alle inspanningen die ertoe bijdragen dat het nieuwe VN-verdrag waarmee de internationale handel in conventionele wapens wordt geregeld en de toevoer van wapens naar conflictregio’s aan banden wordt gelegd, zo snel mogelijk in werking treedt en door zoveel mogelijk landen wordt onderschreven en toegepast. In samenhang hiermee pleiten we voor het opvoeren van de strijd tegen ongecontroleerde verspreiding van lichte en kleine wapens, door de traceerbaarheid van illegale wapens in conflictzones te verbeteren;
- Ook in de strijd tegen antipersoonsmijnen en clustermunitie blijven we ons inzetten voor een zo effectief, universeel mogelijke toepassing van de verdragen inzake verbod op deze wapens. Overigens mogen in dit verband ook de jarenlange inspanningen worden vermeld die het Belgisch leger in het kader van de VN-operatie UNIFIL doet met ontmijningsopdrachten in Libanon;
- Een ambitieus zetelbeleid. Brussel is, met de zetels van EU en NAVO, een van de grootste centra van internationale diplomatie en besluitvorming. De uitstraling en aantrekkingskracht die hiermee samenhangen,
brengen enorme voordelen en mogelijkheden met zich mee, naast verplichtingen en verantwoordelijkheden. Het zetelbeleid verdient de nodige aandacht van alle bevoegde overheden. Overleg en samenwerking tussen de overheden is ook hier belangrijk. Het zetelbeleid biedt unieke kansen om het imago van Vlaanderen en België te versterken, ten aanzien van de internationale organisaties, de diplomatieke gemeenschap, de internationale belangengroepen en de internationale pers;
- Rekening houden met Vlamingen in het buitenland:
- Vlaanderen is bij uitstek een internationale regio, en niet alleen omwille van de export. Meer dan
300.000 Vlamingen die permanent of tijdelijk wonen, leven en werken in het buitenland, tonen hoe relatief grenzen zijn in de wereld van vandaag. We hebben oog voor de specifieke belangen die zij als Vlamingen in het buitenland hebben, en willen hun betrokkenheid bij het beleid in ons land versterken;
- We zijn voorstander van de uitbreiding van hun stemrecht naar de regionale en Europese verkiezingen.
We pleiten ten behoeve van Vlaamse kiezers in het buitenland voor een snelle invoering van een systeem van e-voting;
- Bijzonder aandachtspunt is de behoefte aan Nederlandstalig onderwijs voor onze kinderen in het
buitenland, via Nederlandse scholen. In de mate dat deze scholen mogelijkheden bieden, dient er in overleg en in samenwerking met de Nederlandse overheid over gewaakt te worden dat een kwaliteitsvol aanbod van Nederlandstalig onderwijs in het buitenland blijft bestaan.
- Het instrumentarium van ons buitenlands beleid versterken:
- Om de kwaliteit van ons buitenlands beleid te versterken, pleiten we voor verdere inspanningen om de werking en samenwerking van de betrokken departementen te verbeteren en zo nodig te hervormen. Dit geldt onder meer voor de herziening van het diplomatiek en consulair postennetwerk op federaal niveau. Dit netwerk moet permanent en soepel worden aangepast aan nieuwe ontwikkelingen en uitdagingen in de wereld, rekening houdend met de nood aan goede dienstverlening voor onze burgers, kostenefficiëntie, coördinatie in Europees verband en de behartiging van de belangen van de deelstaten;
- Ook op Vlaams niveau dient het netwerk van vertegenwoordigers in het buitenland voortdurend te worden geëvalueerd en aangepast om bereik en werking te optimaliseren. Meer concreet denken we aan een betere benutting van ons buitenlands netwerk door een dagdagelijkse, wederzijdse informatiedoorstroming, de evaluatie van het postennetwerk van de vertegenwoordigers van de Vlaamse Regering, het versterken van personeelsmobiliteit om bijkomende expertise in onze vertegenwoordigingen te brengen en het uitbreiden van ons netwerk van handelsvertegenwoordigers in belangrijke groeimarkten zoals Afrika;
- Een performant gezinsbeleid voor onze diplomaten. Maatschappelijke veranderingen, zoals de evolutie naar tweeïnkomensgezinnen, vragen om maatregelen waarmee de diplomatieke loopbaan aantrekkelijk wordt gehouden voor de diplomaten en hun gezin. We pleiten voor maatregelen die diplomaten en hun partner meer ontplooiingskansen geven op professioneel en familiaal gebied en voor hun kinderen betere mogelijkheden scheppen qua onderwijs en opvang.

- Defensie
De machtsverhoudingen in de wereld zijn de laatste decennia sterk veranderd en verschuiven nog steeds. Dreigingen zijn veelvuldig en reëel. De voorspelbaarheid van ontwikkelingen en van het effect van dreigingen is er niet kleiner op geworden, integendeel. Internationaal terrorisme, proliferatie van massavernietigingswapens, cyberaanvallen, falende staten of conflicten die regionale instabiliteit veroorzaken met mogelijke weerslag in ons land of in Europa: de behoefte aan veiligheid is groot. Meer dan ooit is de bescherming van onze burgers een beleidsprioriteit. Zorgen voor hun veiligheid is een uitdaging die in het licht van de globalisering nadrukkelijker dan voorheen een internationaal karakter gekregen heeft. Defensiebeleid moet onverminderd aandacht blijven schenken aan en uitgerust zijn voor civiele opdrachten in eigen land, bv. bij natuurrampen. Echter is defensie meer en meer internationaal veiligheidsbeleid.

We houden vast aan een gedimensioneerd en efficiënt leger dat zich concentreert op zijn kerntaak: militaire operaties van diverse aard. Ten aanzien van het Belgische leger blijven we voorstander van een beleid dat de personeelsstructuur en -kosten onder controle houdt, dat blijft inzetten op veilige uitrusting en een veilige werkomgeving van het personeel, en dat het personeelsstatuut zoveel mogelijk in functie stelt van de operationaliteit van het leger. CD&V staat voor een beleid dat defensie de nodige middelen geeft om haar kerntaken naar behoren te vervullen en dat sterk investeert in Europese en internationale samenwerking op het gebied van defensie.

CD&V wil…
- Een verder doorgedreven samenwerking op Europees niveau:
- Binnen Europa nemen de defensiebudgetten sinds het einde van de Koude Oorlog gestaag af. Deze tendens vindt haar rechtvaardiging in het vredesdividend en in besparingsinspanningen die het gevolg zijn van de economische crisis. In Europa hebben legers zich in die context ingespannen om aangepast te raken aan de nieuwe realiteit op het vlak van de internationale veiligheidssituatie. Op sommige andere plaatsen in de wereld zijn defensiebudgetten drastisch toegenomen. Europa moet in de toekomst op voldoende militaire capaciteit kunnen blijven rekenen indien het geloofwaardig wil blijven op de internationale scène;
- CD&V pleit daarom voor de totstandkoming van een verbintenis op Europees niveau waarin de deelnemende landen zich engageren hun defensiebudgetten niet meer verder te laten dalen dan hun begrotingen in een onderling af te spreken nabijgelegen referentiejaar. Dit sluit geen stijging van defensiebudgetten in een of meer van de deelnemende landen uit. Op die manier kan Europa zich als het ware verzekeren van een veiligheidsgordel en vermijden dat de langetermijnvisie op gebied van defensie op een bepaald ogenblik onder druk zou komen te staan;
- Als loyale en geloofwaardige partner meewerken aan een solidaire en dynamische NAVO:
- De NAVO is het belangrijkste instrument van ons internationaal defensiebeleid. België heeft alle belang bij de solidariteit en de veiligheidsgaranties die de NAVO te bieden heeft. Daarom hoort ons land zich binnen de NAVO op te stellen als een loyale en geloofwaardige partner die de aangegane verbintenissen nakomt i.v.m. de inzetbaarheid van soldaten, de investering in modern materieel, de bijdrage tot de begroting, de deelname aan operaties;
- De NAVO staat voor solidariteit en samenwerking in de verdediging en afschrikking tegen aanvallen, voor het gebruik van politieke, civiele en militaire middelen om crisissen te bezweren die kunnen bedreigen en voor samenwerking met derde landen en andere organisaties. Deze basiselementen van de NAVO- strategie onderschrijven we volledig;
- CD&V hecht er belang aan dat de NAVO dynamisch inspeelt op nieuwe uitdagingen (bv. cyberaanvallen) die in aantal en bereik belangrijker worden. We zijn er ook voor gewonnen dat de NAVO actiever en beter wordt uitgerust voor ondersteunende of veiligheidstaken in de humanitaire bijstand, weliswaar binnen de perken van haar militaire mogelijkheden;
- Een Europese defensiesamenwerking met nog meer toegevoegde waarde:
- De Unie heeft een rol te spelen in het tot stand brengen en bewaken van vrede en stabiliteit, niet alleen in Europa maar ook daarbuiten. De veiligheid van de Europese burgers ligt minder in de verdedigbaarheid van het eigen grondgebied dan in het aanpakken van crisissen buiten Europa, nog voor zij broeihaarden worden van internationaal terrorisme, illegale trafieken, oncontroleerbare migratie en religieus extremisme. Daar komen nog uitdagingen bij, zoals de reeds vermelde cyberveiligheid en het verzekeren van onze energievoorziening;
- De bescherming van onze burgers is gebaat bij vrede en stabiliteit in de aangrenzende regio’s en wereldwijd, maar het is ons ook te doen om solidariteit met zwakkeren en slachtoffers van conflict en geweld in de wereld. Een sterker veiligheids- en defensiebeleid op Europees niveau is belangrijk voor de ambities in verband met de rol van ‘global actor’ die de Unie hoort te spelen. Om deze rol krachtiger te maken, moet Europa ook op gebied van defensie iets te betekenen hebben. De Unie heeft in de wereld een bijzonder potentieel op het gebied van diplomatie en bemiddeling, maar zonder ‘stok achter de deur’ ontbreekt het haar diplomatie aan geloofwaardigheid en impact;
- Op gebied van veiligheid en defensie pleiten we voor meer en betere samenwerking binnen de EU, tussen de EU en de NAVO, tussen de EU en de VN en tussen de EU en regionale organisaties. In EU- en NAVO-verband huldigen we het principe van gedeelde soevereiniteit en steunen we nadrukkelijk de actieve betrokkenheid van ons land. We vinden het belangrijk dat ons land een actieve en betrouwbare partner is in de EU (o.m. in Mali), de NAVO (o.m. in Libië) en de VN (o.m. in Libanon). Even belangrijk vinden we dat ons land slechts deelneemt aan operaties die gelegitimeerd zijn door de VN – ten minste indien het internationaal recht dit vereist – en dat de regering het parlement zoals in het verleden tijdig en correct informeert over deelname aan operaties. We zijn ook voorstander van het principe van
‘pooling and sharing’: geconfronteerd met de paradox van dalende defensiebudgetten en toenemende veiligheidsuitdagingen moeten militaire middelen tussen strijdkrachten in EU- en NAVO-verband zoveel mogelijk gebundeld en gedeeld worden;
- We onderschrijven de principiële beslissing op Europees niveau om op Europese schaal meer te investeren in nieuwe militaire capaciteiten (zoals bv. ‘Remotely Piloted Aircraft Systems’) en om in het belang van defensiecapaciteiten en strategische autonomie een meer geïntegreerde, duurzame, innovatieve en competitieve Europese defensie-industrie tot stand te brengen (waarbij naast eenmaking van de markt ook bijzondere aandacht wordt geschonken aan samenwerking op gebied van onderzoek en ontwikkeling en aan de toegang van KMO’s tot de Europese defensiemarkt);
- Ten slotte leggen we nog twee klemtonen in verband met de methode van het Europees veiligheids- en defensiebeleid. Ten eerste steunen we een omvattende benadering die rekening houdt met alle aspecten van de uitdagingen die moeten worden aangepakt en waarin defensie- en veiligheidsacties worden ondernomen in samenhang met diplomatieke initiatieven, ontwikkelingsprojecten, handelsbeleid, gerechtelijke samenwerking en financiële ondersteuning. Ten tweede hechten we belang aan duurzaamheid en kwaliteit van het Europese optreden als ‘global actor’: betrokken landen, regio’s en organisaties dienen zo te worden ondersteund dat zij later zelf in staat zijn om nieuwe crisissen te voorkomen of op te lossen en de weg inslaan van universele waarden die door de Unie worden beleden;
- Samenwerking in bilateraal en Benelux-verband. Succesvolle samenwerkingsverbanden in bilateraal verband,
zoals de samenwerking met Frankrijk in verband met de opleiding van gevechts- en helikopterpiloten of de
Daarnaast pleiten we voor verdere uitbreiding van de Benelux-samenwerking op gebied van defensie, niet alleen omwille van de verdiensten van deze samenwerking maar ook omdat we voorstander zijn van regionale samenwerking zoals de VISEGRAD-, NORDEFCO- of BALTICDEFCO-samenwerking ter versterking van de Europese
defensie.

- Ontwikkelingssamenwerking
De strijd tegen armoede en ongelijkheid, geweld en uitsluiting, respect voor de menselijke waardigheid en voor de mensenrechten zijn globale uitdagingen die onze aandacht verdienen. Maar ook een aantal grensoverschrijdende problemen zoals milieu, klimaatverandering, grondstof-, energie- en voedselschaarste, oorlog en geweld, migratiestromen en vluchtelingen, bedreigen en beperken ontwikkeling overal ter wereld.

Heel wat landen in het Zuiden hebben het steeds moeilijker om aansluiting te vinden in onze globaliserende wereld. Globalisering is positief, maar moet voor christendemocraten vertrekken vanuit specifieke waarden: de menselijke waardigheid, mensenrechten, vrijheid en verantwoordelijkheid, gelijkheid en rechtvaardigheid, solidariteit en subsidiariteit en mondiaal goed bestuur.

Continuïteit, coherentie en complementariteit in het beleid zijn de drie kernprincipes van CD&V. Zowel in het beleid als in de uitvoering ervan moeten de drie C’s bewaakt worden. Voor een duurzame ontwikkeling in het Zuiden is een volgehouden engagement en voorspelbaarheid cruciaal. Een engagement dat genomen moet worden door een veelheid aan spelers, zowel in het Noorden als in het Zuiden: federale en regionale overheden, internationale organisaties en niet-gouvernementele actoren (NGA’s). Elk van deze spelers heeft een eigen expertise, verantwoordelijkheid en een toegevoegde waarde op het vlak van ontwikkelingssamenwerking. Coherentie en complementariteit tussen het ontwikkelingssamenwerkingsbeleid van al deze spelers is essentieel om een territoriale en een sectorale focus te bewaken.

- Goed bestuur
CD&V wil...
- Budgettaire voorspelbaarheid. Zeker in tijden van beperkte budgetten zijn goed bestuur en doelmatigheid essentieel om ontwikkelingssamenwerkingsbeleid te garanderen. De norm om 0,7% van de begroting voor ontwikkelingssamenwerkingsbeleid voor te behouden, is een praktische leidraad om onze ontwikkelingsdoelstellingen te bereiken. Het blijft belangrijk deze norm te behalen en niet blindelings te besparen in het ontwikkelingssamenwerkingsbeleid. Om de 0,7% norm te halen, moeten de globale inspanningen van alle overheden op het vlak van ontwikkelingssamenwerking vastgelegd worden op lange termijn. CD&V wil deze afspraken vastleggen in een meerjarenbegroting. Daarnaast moet een horizontale begroting opgemaakt worden, waardoor alle begrotingsuitgaven in het kader ontwikkelingssamenwerking van de verschillende overheidsdiensten en departementen samengebracht worden;
- Innovatieve financieringsinstrumenten. Nieuwe financiële hefbomen zullen noodzakelijk zijn om een sociale en
duurzame wereld na te streven. Daarom moet gezocht worden naar alternatieve financiering, zoals een financiële transactietaks;
- De instrumenten om coherentie en complementariteit te garanderen versterken. Dit op federaal en Vlaams
niveau en tussen de federale en de Vlaamse Overheid. Ontwikkelingssamenwerking moet strategisch aanwezig
zijn in elk beleidsdomein. Coherentie houdt ook in dat de spelers beroep doen op elkaar om een inschatting te maken van de verschillende investeringen op het terrein;
- Ook binnen het Europese en multilaterale kader coherentie en complementariteit naar voren schuiven. De post-
2015 ontwikkelingsagenda moet het internationaal referentiekader worden voor ontwikkelingssamenwerking gericht op duurzaamheid, waardig werk, sociale bescherming en gendergelijkheid, met bijzondere aandacht voor preventie van geweld op vrouwen en meisjes en voor gelijke kansen op vlak van onderwijs, tewerkstelling en politieke besluitvorming. Op Europees niveau kunnen coherentie en complementariteit gerealiseerd worden door meer gezamenlijke programma’s op te zetten.

- De officiële instrumenten
CD&V wil...
- Aan de Belgische Technische Coöperatie (BTC), als uitvoeringsorgaan voor de gouvernementele internationale samenwerking, de nodige middelen en een grotere autonomie verlenen om haar opdrachten efficiënt en doeltreffend te kunnen uitvoeren. De werking van deze instelling kan nog verbeteren door een vermindering van de administratieve last. Met het oog hierop wordt het beheerscontract herzien zodat de projectcyclus korter wordt zonder in te boeten op kwaliteit en goed bestuur;
- Dat de Belgische Investeringsmaatschappij voor Ontwikkelingslanden (BIO) werkt maakt van investeringen met een focus op ontwikkelingsrendement. We opteren daarom voor een flexibele hantering van de financiële rendementseis. Hiertoe kan een fonds worden opgericht dat ondernemingen financiert die van de rendementsverwachting worden vrijgesteld. Er dient werk te worden gemaakt van een evaluatie -instrument dat niet alleen de kwantitatieve kortetermijneffecten (output) van de interventies meet, maar dat ook toelaat inzicht te verwerven in de ontwikkelingsrelevantie op lange termijn. BIO neemt een proactieve houding aan in communicatie en overleg met de andere actoren binnen de Belgische ontwikkelingssamenwerking.
- Inhoudelijke prioriteiten in het ontwikkelingssamenwerkingsbeleid
In al haar initiatieven streeft de Belgische ontwikkelingssamenwerking naar duurzame en inclusieve ontwikkeling in het Zuiden en integreert ze op transversale wijze aandacht voor mensenrechten, armoede en ongelijkheid, de genderproblematiek en de rechten van het kind.

CD&V wil...
- Dat staatsopbouw en maatschappijopbouw hand in hand gaan. Het uitbouwen van solide democratische politieke, juridische en sociale structuren in het Zuiden is een voorwaarde voor duurzame en inclusieve ontwikkeling. Bijzondere aandacht moet gaan naar de uitbouw van een sterk middenveld;
- Voedselzekerheid en landbouw. Voedselzekerheid is de rode draad die doorheen verschillende mondiale uitdagingen. Honger, infectieziekten, natuurrampen, klimaatsverandering, bevolkingsgroei en watertekort houden verband met een gebrek aan voedselzekerheid, hetzij als oorzaak hetzij als gevolg. De meerderheid van de mensen in het Zuiden is nog steeds afhankelijk van landbouw. Inzetten op een duurzame landbouw in het Zuiden is een must. Dit betekent o.m. toegang tot (micro)kredieten, het beschikbaar maken van technologieën, landbouwers opleiden die technologieën inzetten en het versterken van landbouwcoöperatieven. Ons land heeft een enorme expertise inzake landbouwonderzoek en -management. Deze kennis moeten we inzetten in de partnerlanden. Ook moet ingezet worden op landbouwvoorlichting als instrument voor productieverhogingen. In al deze domeinen is de actieve betrokkenheid van representatieve en democratische boerenorganisaties een belangrijk basisprincipe;
- Weerbaarheid voor klimaatverandering. We kunnen er niet omheen dat ons klimaat verandert.
Ontwikkelingssamenwerking moet erop gericht zijn het Zuiden weerbaar te maken voor de effecten die dat heeft op landbouw, gezondheid en natuurlijke rijkdommen. Dit houdt in dat men bij de ondersteuning van programma’s aftoetst wat de impact op klimaat is en of de meest optimale aanpak voor het milieu gevolgd wordt;
- Lokale economische ontwikkeling. Ons ontwikkelingssamenwerkingsbeleid moet streven naar een lokaal verankerde economische ontwikkeling met een duidelijk groeiperspectief o.a. via microfinanciering, het delen van kennis en knowhow en het versterken van representatieve en democratische boeren- en ondernemersorganisaties. Ook een duurzame en eerlijke wereldhandel, herverdeling en rechtvaardigheid door een sociaalgecorrigeerde markteconomie, zijn belangrijk. Bovendien moeten grote en multinationale bedrijven transparant en accuraat rapporteren over de impact van hun activiteiten op de samenleving en het leefmilieu in het Zuiden.
- Dat natuurlijke rijkdommen naar behoren beheerd worden. België moet een voortrekkersrol binnen de EU spelen om een wetgevend kader te ontwikkelen dat illegaal ontgonnen natuurlijke rijkdommen, vaak uit conflictgebieden, uit de toeleveringsketens haalt;
- Toegankelijk en kwalitatief onderwijs. Onderwijs heeft een hefboomeffect op voedselzekerheid, economische en
democratische ontwikkeling, beheersing van de opwarming van het klimaat en genderrechtvaardigheid. Vanuit onze expertise moet onderwijs centraal gesteld worden in het ontwikkelingsbeleid. Bijzondere aandacht gaat uit naar meisjes en naar basisonderwijs voor alle kinderen;
- Dat gezondheid werkelijk een basisrecht is. Kwalitatieve en toegankelijke basis- en reproductieve
gezondheidszorg zijn een speerpunt in onze ontwikkelingssamenwerking. Meer investeringen in goed opgeleid medisch personeel en infrastructuur moeten een kwalitatief gezondheidsbeleid in het Zuiden mogelijk maken. Ook het beschikbaar en betaalbaar maken van essentiële en kwaliteitsvolle medicijnen is een verantwoordelijkheid die het Noorden moet opnemen. De ontwikkeling van een universele ziekteverzekering, waarin mutualiteiten en overheden een cruciale rol spelen, hoort bij een globaal gezondheidsbeleid. De betaalbaarheid hiervan wordt gegarandeerd door onderlinge solidariteit, rechtvaardige fiscaliteit, loonbeleid en indien nodig internationale solidariteit;
- Sociale bescherming en waardig werk. Er is nood aan het uitbouwen en duurzaam maken van sociale bescherming (sociale verzekering, sociale bijstand) en het garanderen van waardig werk (werkomstandigheden en minimuminkomens). Dit is een opdracht waar zowel overheden als sociale bewegingen (bv. mutualiteiten) en economische actoren in Noorden en Zuiden hun verantwoordelijkheid moeten opnemen;
- Gendergelijkheid. Vrouwen zijn cruciaal in de bestrijding van armoede en het promoten van duurzame
ontwikkeling. Daarom willen we blijven inzetten op gelijke toegang voor mannen en vrouwen tot onderwijs, werk, financieel-economische middelen en participatie in besluitvorming. Gendermainstreaming in ons ontwikkelingsbeleid is van essentieel belang om deze doelstellingen te bereiken. Daarnaast willen we een daadkrachtig Belgisch engagement in de internationale strijd tegen seksueel geweld en genitale verminking. Concreet willen we een hervestigingsprogramma dat gericht is op slachtoffers van seksueel geweld als oorlogswapen. België kan op die manier een voortrekkersrol spelen in de bescherming van een van de meest kwetsbare groepen vluchtelingen. Ten slotte moet in de politieke dialoog met de partnerlanden aandacht besteed worden aan de strijd tegen genitale verminking en aan hun inspanningen en die van het lokale middenveld;
- Draagvlakversterking in het Noorden. Sensibilisering voor de ontwikkelingsproblematiek en voor de uitdagingen, bewustmaking van de onderlinge afhankelijkheid tussen Noord en Zuid en de mobilisatie zijn cruciaal voor een breed gedragen ontwikkelingssamenwerkingsbeleid. Onderwijs is een instrument om dat draagvlak uit te bouwen. De media moeten relevante en kwaliteitsvolle informatie naar het grote publiek brengen. Het middenveld als gespecialiseerde actor speelt een centrale rol, niet alleen in de ontwikkelingseducatie zelf, maar ook in de informatiedoorstroming naar scholen en media.

- Vertrekken van de kracht van sociale bewegingen
Sociale bewegingen (niet-gouvernementele actoren) zijn essentieel voor een duurzame ontwikkeling, zowel in het Noorden als in het Zuiden. In het Noorden spelen sociale bewegingen en middenveldorganisaties een belan grijke rol in het sensibiliseren van de bevolking en het creëren van solidariteit. Ze treden ook complementair op aan het ontwikkelingssamenwerkingsbeleid van de federale en de Vlaamse overheid door het hun partners in het Zuiden mogelijk te maken initiatieven op te zetten. Dit zorg voor directe verbondenheid tussen Noord en Zuid. We moeten daarom hun autonomie blijven garanderen. Door hen te ondersteunen en hun administratieve lasten te verlagen, kunnen we hun resultaat in het Zuiden verbeteren. Een betere samenwerking tussen alle spelers op het terrein moet leiden tot meer coherentie en complementariteit, efficiëntie en schaalvoordelen.


In ons ontwikkelingssamenwerkingsbeleid moeten we ook 100% inzetten op de ontwikkeling van sociale bewegingen en het middenveld in het Zuiden. Het consolideren van democratische instellingen kan enkel wanneer ook een onafhankelijke sociale tegenmacht bestaat. Sociale bewegingen en middenveldorganisaties in het Zuiden zijn een sociaal opvangnet voor problemen, zoals ouderenzorg en jongerenwerking, en kunnen overheden in het Zuiden ondersteunen in hun verantwoordelijkheden.

Er zijn een hoop nieuwe spelers op het veld die aantrekkelijk zijn omwille van hun directe banden met het Zuiden en hun laagdrempelige werkvormen. Gezien de specifieke meerwaarde van deze actoren moeten hun initiatieven verder ondersteund worden. In functie van de efficiëntie en het belang van het Zuiden moet de samenwerking tussen de zgn. vierdepijlerorganisaties versterkt worden. Gespecialiseerde actoren moeten ook aangemoedigd worden om een belangrijke rol te spelen in de ondersteuning van de vierde pijler. Bij een eerste erkenning voor het uitschrijven van fiscale attesten geldt slechts een periode voor twee jaar. Ze moeten voor minstens vier jaar geldig zijn zodat de administratieve lasten verminderen.



