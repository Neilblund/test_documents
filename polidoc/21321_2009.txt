Inleiding
1. Het rampjaar 2008
2008 was een ramp voor ons land. We maakten in ons land alle mogelijke crisissen mee: politieke
crisissen allerhande, een koopkrachtcrisis door enorm hoge energieprijzen, een financiële crisis
waarin we onze grootste bank verloren, een begrotingscrisis die de staatsschuld voor het eerst in
bijna 20 jaar weer deed toenemen, een economische crisis die al meer dan honderdduizend banen
kostte. Ondertussen bleven we ecologische schuld opbouwen en bereidden we ons niet voor op de
vergrijzing. Politiek en economie maakten geen beste beurt. Het is met die crisissen vers in het
geheugen dat we straks naar verkiezingen gaan.
De crisissen raken de fundamentele bouwstenen van ons land. Wie had ooit gedacht dat ons
spaargeld nog in gevaar zou kunnen komen? Dat onze grootste bank, de fusie van de Generale en
de ASLK, op de rand van failliet zou staan? Wat moet je doen met olieprijzen die in één jaar tijd
eerst verdubbelen en dan terugvallen op de helft? De onzekerheid is enorm. Het gevoel van bedrog
en oneerlijkheid evenzeer. Hier kunnen we niet licht over gaan. De politiek is hier niet tegen
opgewassen gebleken. We moeten dat eerlijk durven toegeven. Ook al zijn de Vlaamse en
Brusselse en verschillende andere Europese regeringen doorheen alles goed werk blijven leveren.
Ook al kunnen onze ministers, onze burgemeesters, onze parlementsleden, in eer en geweten
zeggen dat ze elk binnen hun bevoegdheid de juiste dingen hebben gedaan. We stellen vast dat
onze samenleving fundamenteler geblokkeerd zit.
2. We staan voor duidelijke keuzes
Er zal dus meer nodig zijn. De keuzes die we moeten maken, lopen doorheen de bevoegdheden van
de regeringen. Ze gaan over de fundamenten van onze samenleving: over onze welvaart, onze
energie, onze banken, ons werk, onze scholen, onze mobiliteit, onze wijken, onze identiteit, onze
zorg voor en vertrouwen in elkaar. Keuzes maken is de essentie van een verkiezing. Daarom is het
een enorme kans dat de Vlaamse, Brusselse en Europese verkiezingen samenvallen. Want in de
financiële crisis zijn we eraan herinnerd hoe belangrijk het is om een sterke en eerlijke regering te
hebben maar ook, dat we om zeker te zijn van ons spaargeld en van onze banken Europees moeten
optreden. Deze verkiezingen zijn een keuze voor de groep politici van wie we zeker kunnen zijn dat
ze Vlaams, Brussels en Europees gaan zorgen voor meer zekerheid en eerlijkheid.
We staan op een kantelmoment. De grenzen aan het liberale marktdenken en de communautaire
scherpslijperij zijn de voorbije maanden pijnlijk duidelijk geworden, de grenzen aan de
ecologische druk zijn ondertussen al lang overschreden. De Vlaamse, Europese en Brusselse
verkiezingen houden dan ook een duidelijke keuze in tussen de visie van de socialistische en
progressieve partijen op de verdediging van onze welvaart en de versterking van onze samenleving
enerzijds, en de visie van conservatieve partijen zoals de liberale, nationalistische en christendemocratische
families in Europa anderzijds. Die keuze gaat over een progressief Vlaanderen,
Brussel en Europa dat mensen eerlijke kansen biedt, dat borg staat voor welvaart en welzijn, dat


een optimistische kijk heeft op het samengaan van de verschillende culturen binnen ons land en
de Unie en rekening houdt met de aantrekkingskracht ervan op landen waar de bevolking minder
kansen krijgt dan de gemiddelde Europeaan, een progressief Vlaanderen, Brussel en Europa dat
zich terdege bewust is dat elke keuze nu ook een keuze voor de toekomstige generaties inhoudt.
In onze keuze voelen we ons gesterkt door de recente keuze van de Amerikanen. Na jaren van een
kortzichtige houding heeft de Amerikaanse samenleving, eindelijk en met volle overtuiging, een
sprong in de 21ste eeuw gemaakt. De uitdagingen voor de eerste Afro-Amerikaanse president,
Barack Obama, zijn enorm. De verwachtingen zijn bovenmaats, maar de inspiratie en hoop zijn
teruggekeerd naar het Amerikaanse continent. De Amerikaanse samenleving heeft opnieuw de
keuze voor vooruitgang voor en met iedereen gemaakt. Het is nu aan ons om het doctrinaire
marktdenken en het enge denken in termen van wij en zij uit de Vlaamse salons en de
conferentiezalen van de Europese Unie te verjagen en ook radicaal te kiezen voor een agenda van
zekerheid en eerlijkheid.
Europa en de Verenigde Staten kunnen in 2009 met een schone lei beginnen. Er staat dus veel op
het spel. Ook in Vlaanderen.
3. Een mooi Vlaams palmares
Wij zijn tevreden over wat deze Vlaamse regering heeft gepresteerd. Ook al heeft die de crisissen
niet kunnen vermijden en ook al hadden we soms nog verder willen gaan, deze regering heeft
Vlaanderen sterker, socialer en eerlijker gemaakt. Ze laat meer zekerheid achter voor een
duurzame welvaart. Een betere toekomst voor onze kinderen. Een grotere weerbaarheid om de
uitdagingen van de toekomst aan te gaan. Vlaanderen kan zichzelf veranderen. Traag maar zeker.
Daarom zijn onze keuzes zo belangrijk. Want de richting die we uitgaan is niet gegarandeerd. Onze
richting blijkt uit dit programma maar ook uit onze verwezenlijkingen. Onze traditie van
krachtdadig beleid toont zich in het palmares van hervormingen dat we kunnen voorleggen. Als
Vlaamse socialisten en progressieven hebben we al meermaals voor een trendbreuk in het beleid
gezorgd. In vorige Vlaamse regeringen, met het duinendecreet, het mestactieplan, de afschaffing
van het kijk- en luistergeld, de ontwikkeling van groene energie in Vlaanderen, de kordate aanpak
van de ruimtelijke ordening, de aanpak van de verkeersonveiligheid, het gratis openbaar vervoer
voor 65+’ers en de invoering van basismobiliteit.
Ook deze Vlaamse regering heeft voor trendbreuken gezorgd. De investeringen in het onderwijs
namen enorm toe en leidden tot een revolutionaire hertekening van de onderwijsfinanciering.
Duizenden gezinnen kunnen nu genieten van hogere studietoelagen en extra uren zorg in het
onderwijs. Duizenden jongeren krijgen nu extra kansen. Honderden scholen worden op een
duurzame manier gebouwd en verbouwd. We gingen verder op ons elan inzake mobiliteit en
verdiepten onze aanpak gericht op kwantiteit met een visie op kwaliteit van het vervoersaanbod.
De Lijn overschreed de kaap van 500 miljoen reizigers per jaar. Ook verkeersveiligheid bleef hoog
op onze agenda. Met een verdere daling van het aantal verkeersdoden tot gevolg. Mensen die met
ontslag bedreigd worden en werkzoekenden worden niet langer aan hun lot overgelaten en kunnen


rekenen op begeleiding. Deze benadering werkt. Dit werd duidelijk aangetoond in het
jeugdactieplan dat liep in dertien steden en gemeenten.
Op het vlak van kinderopvang en gelijke kansen verankerden we de contouren van een progressief
gezinsbeleid. Met de verhoging van het aantal plaatsen en de invoering van de
inkomensafhankelijkheid in de kinderopvang zijn de eerste stappen gezet naar betaalbare en
kwaliteitsvolle kinderopvang voor iedereen. Met de maximumfactuur in de zorg doen we hetzelfde
voor ouderen. De goedkeuring van het antidiscriminatiedecreet staat garant voor een gelijke
behandeling van iedereen, ongeacht zijn gender, ras, afkomst, religie of geaardheid.
Cultuur, jeugd- en sportbeleid promoveerden naar eerste klasse. Met een verdubbeling van de
middelen voor cultuur op twee legislaturen tijd, maakten we het uitgangspunt waar om een zo
breed en divers mogelijk aanbod te ondersteunen voor een zo breed en divers mogelijk publiek.
Ook het jeugdwerk kreeg meer armslag binnen een breed en offensief beleid voor kinderen en
jongeren. En met het opstarten van een decreet op het lokaal sportbeleid, zware investeringen in
de sportinfrastructuur en het aantreden van een topsportmanager kon de visie op ons sportbeleid
geconcretiseerd worden.
Het Vlaams beleid in Brussel zorgde dan weer voor een versterking van de band tussen
Vlaanderen en haar hoofdstad Brussel, voor een inclusief en gecoördineerd beleid met de
300.000-norm en de Brusseltoets. Een beleid ook van overleg en samenwerking, met de Vlaamse
Gemeenschapscommisie, maar ook met de Franse Gemeenschap, met het Brussels Hoofdstedelijk
Gewest en de Brusselse Gemeenten.
Vanzelfsprekend keken we verder dan de eigen bevoegdheden. Voortdurend hebben we gestreefd
naar een evenwicht in het infrastructuur-, milieu- en energiebeleid. Heel wat huizen in Vlaanderen
zijn nog slecht of niet geïsoleerd. Dat is een dubbel verlies: voor de portemonnee van de mensen
en voor het milieu. Daarom hebben we in de regering een grote investeringsbeweging inzake
dakisolatie verkregen. De grote infrastructuurdossiers hebben we in duurzame richting gestuurd,
door telkens ook forse openbare vervoersinvesteringen mee te beslissen, met als doel een vlottere
maar ook veiliger en gezondere mobiliteit.
We hebben ook het bouwritme van het aantal sociale woningen verdubbeld. Tegen 2020 zullen er
43.000 sociale huurwoningen in Vlaanderen bijkomen. Alle gemeenten, ook zij die nog geen
sociale woningen hebben, moeten een extra inspanning doen. En met de jobkorting hebben we
ieders koopkracht versterkt, op een progressieve manier: dat wil zeggen voor iedereen evenveel en
voor de laagste inkomens nog iets meer.
4. Een uitdagende politieke actualiteit
We koesteren vanzelfsprekend dit palmares, maar de uitdagingen liggen nu voor ons. Als Vlaamse
socialisten en progressieven kijken we naar de toekomst. We kunnen dus trots zijn op onze
realisaties, omdat we net op verschillende domeinen een trendbreuk gerealiseerd of ingezet
hebben. Dit is opnieuw onze ambitie. We willen de partij van de hervormers blijven. Omdat dat op


langere termijn het meeste zekerheid biedt. Beleidsparticipatie heeft enkel zin als we belangrijke
hervormingen voor mens en maatschappij kunnen realiseren.
En de uitdagingen zijn groot, ook voor Vlaanderen. De teller van de Vlaamse schuldenlast staat op
nul, maar we moeten ons grondig voorbereiden op de economische crisis. Vlaanderen kon de
eerste schokken goed opvangen door een snelle en gepaste aanpak. Toch zal de financiële en
economische crisis felle effecten hebben in Vlaanderen. Moeilijke uitdagingen zoals de vergrijzing,
het toenemend risico op armoede en uitsluiting, het zinloos geweld, de toekomst van onze
automobiel- en andere industrieën, het behoud van een Belgische banksector, onze
energievoorziening en het mobiliteitsinfarct dat Vlaanderen dreigt te worden, de communautaire
dialoog vergroten de uitdagingen voor de volgende Vlaamse regering.
Verstandig reageren op korte termijn vergt een visie op de ontwikkeling van Vlaanderen op
langere termijn. De uitwerking van deze visie moeten we vandaag al voorbereiden. Het model dat
we daarvoor nodig hebben, is niet dat van de alwetende overheid, wel dat van een overheid die de
kennis van bedrijven, het middenveld en onderzoekers bij elkaar brengt, om als samenleving
duurzamer en eerlijker de uitdagingen aan te pakken. Als een gezamenlijk project van overheid en
burgers.
5. Vertrouwen in de politiek
De crisissen van 2008 hebben het gevoel versterkt dat de politiek niet meer bestuurt, niet meer
krachtdadig is, niet efficiënt en snel genoeg problemen aanpakt. Mensen hebben het gevoel
onvoldoende invloed te hebben op de besluitvorming wat leidt tot onzekerheid. Daardoor
verliezen ze hun geloof in hun eigen toekomst en in die van de gemeenschap waartoe ze behoren.
Ons streven is steeds geweest om meer mensen op een intense wijze bij de besluitvorming te
betrekken. Meer mensen willen zelf mee over hun toekomst en die van hun gemeenschap
beslissen.
Daarom moeten we de instrumenten van de politieke participatie herdenken en verfijnen.
Bovenop de vertegenwoordigende democratie kiezen we voor vergaande vormen van
participatieve democratie. Die is gemeenschapsvormend en werpt een dam op tegen
onverdraagzaamheid en afbrokkeling van het sociale weefsel. We willen zo mensen weer betrekken
bij wat er in hun buurt gebeurt en bij wat er over hun omgeving wordt beslist. Politiek wordt mét
de mensen en niet alleen voor de mensen gevoerd. Een grotere vorm van betrokkenheid leidt tot
betere besluitvorming en dus tot beter beleid. Participatie aan de besluitvorming leidt ook tot een
grotere aanvaarding van dat beleid en tot grotere identificatie met de samenleving. Het
verenigingsleven speelt een sleutelrol. Een slagkrachtig verenigingsleven brengt mensen samen en
is dus gemeenschapsopbouwend.
6. Socialisten en progressieven maken het verschil
De politieke crisis die de federale regering de voorbije 18 maanden in haar greep hield, en het
gebrek aan tastbare beleidsdaden op federaal niveau, hebben overduidelijk het verschil


aangetoond tussen een regering met of zonder Vlaamse socialisten en progressieven. Het
krachtdadig bestuur in de Vlaamse steden en gemeenten waar we mee besturen, benadrukt het
verschil des te meer.
Onzekerheid bestrijden en vertrouwen herstellen is cruciaal: vertrouwen in de financiële
instellingen, zekerheid over de pensioengarantie die bij de federale overheid ligt, vertrouwen bij
investeerders, zekerheid bij bouwers en kopers van woningen dat ze beschermd worden tegen
inkomensverlies, vertrouwen bij mensen dat er uitwegen zijn uit werkloosheid… In tijden van
onzekerheid mag er niet getalmd worden. Troeven die we nu nog kunnen inzetten, zijn we straks
misschien kwijt.
De daadkracht van de volgende Vlaamse regering zal bepalen of onze samenleving de federale
blokkeringen weet te overwinnen. Wij zullen ons in dit debat duidelijk positioneren. En tonen hoe
we het verschil kunnen maken. Ook op die manier willen we het verschil maken met de
conservatieve partijen die de federale regering in een wurggreep houden. Wij staan voor een
andere politiek.
Als we de komende jaren als politieke partij of beweging voldoende draagvlak en armslag willen
behouden, brengen we best in de praktijk waar we rotsvast in geloven: iedereen telt mee in onze
samenleving. We willen iedereen de kans geven om deel uit te maken van ons project en het mee
vorm te geven. In de eerste plaats dit kiesprogramma. En meer fundamenteel door de discussie
aan te gaan over de keuzes waarvoor onze samenleving staat. Beide vormen de rode draad door de
uitwerking van dit programma en de uittekening van de komende kiescampagne.
7. De keuze voor de eerlijke samenleving
Het is onze ambitie om niet alleen een antwoord te bieden op de dagelijkse ontwikkelingen en de
crisis van vandaag, maar ook op de grote maatschappelijke uitdagingen van onze en toekomstige
generaties. Dat is de keuze voor de eerlijke samenleving. Zo leggen we de basis voor de volgende
20 jaar. Wij moeten de visie, de moed en het leiderschap ontwikkelen om onze sociaaleconomische
en sociaal-culturele toekomst in handen te nemen. De politiek moet nu de leiding
nemen om de samenleving samen te brengen rond eerlijke keuzes in plaats van de blokkeringen
ten top te drijven. De conservatieve partijen hebben ervoor gekozen om de markten te volgen of
een beroep te doen op gevoelens van wij-tegen-zij. Wij volgen onze overtuiging.
We staan als samenleving voor belangrijke keuzes, die we samen kunnen maken:
- Een keuze voor een samenleving die ijvert voor eerlijke verloning voor hard werk, zekere jobs
en eerlijke prijzen. En geen keuze voor een race to the bottom van lonen en belastingen door
concurrentie zonder regels tussen landen.
- Een keuze voor een samenleving die zekerheid biedt voor eerlijk verdiend spaargeld, een
waardige oude dag garandeert en investeert in de economie van de toekomst. En geen keuze
voor een samenleving gedicteerd door korte termijn winstbejag die de lasten doorschuift naar
de toekomst en waar ieder de lusten voor zich houdt.


- Een keuze voor een duurzame samenleving waarin mensen samen de toekomst sturen via een
eerlijke overheid die investeert in de toekomst van onze kinderen. En geen keuze voor een
samenleving waar ieders ontwikkeling afhangt van het geluk of ongeluk bij de geboorte. Een
keuze voor een sterk beleid dat werk maakt van actieve armoedebestrijding, omdat mensen
met minder middelen achterlaten indruist tegen al onze principes;
We kunnen nu niet gewoon overgaan tot de orde van de dag en louter crisisbeheer. Zulke crisissen
zullen steeds opnieuw terugkomen. En steeds krachtiger. Wij kunnen dan beter nu de keuze
maken voor een eerlijke samenleving met duurzame fundamenten. Enkel zo vermijden we dat
onze kinderen deze inleiding opnieuw moeten schrijven.
8. We kiezen voor een ambitieus programma
Onze keuzes vergen fundamentele bijsturing van beleid en instellingen, want de crisis legt
blokkeringen bloot die we niet in de marge kunnen aanpakken. We hebben een groot mandaat
nodig om ons programma te kunnen verwezenlijken. Want we kiezen voor een ambitieus
programma. En niet zomaar een verzameling van beleidsvoorstellen. We willen concreet kunnen
afpunten of we onze ambities realiseren. Zal onze samenleving een meer eerlijke verdeling
kennen? Zal iedereen eerlijke kansen op een betere toekomst hebben? Geven we het onderwijs de
juiste plaats en de verantwoordelijkheid daartoe? Kunnen we de tweedeling tussen hoog- en
laaggeschoolden doen verdwijnen? Worden mensen en verenigingen voldoende intens betrokken
bij besluitvorming zodat gezamenlijke en gedragen beleidsprojecten ontstaan? Geven we de
toekomstige generaties een eerlijke kans op een duurzame economie? Zorgen we in Vlaanderen
voor de omslag zodat onze economie kan groeien zonder ons leefmilieu onherstelbaar te
vernietigen? Zullen we ons nog kunnen voortbewegen en kan dit veilig en milieuvriendelijk? Zal
elk kind opgroeien in een kansrijk gezin? Wordt Vlaanderen een regio waar we werkende mensen
ruimte geven, bedrijven en overheid activeren? En een inkomen effectief garant staat voor
welvaart en welzijn? Geven we mensen die op pensioen zijn, echt het gevoel dat ze nog tot onze
samenleving behoren? Wordt Vlaanderen een echt open samenleving waar interculturaliteit en
echt pluralisme actief worden beleefd? En blijft Vlaanderen een verzorgende welvaartsstaat en een
plaats waar de aandacht voor cultuur en ruimte voor de plezante dingen des levens ook volop hun
kansen krijgen?
Dat zijn de vragen die we ons de komende legislatuur voortdurend zullen stellen. Dat zijn de
engagementen die we samen willen aangaan voor ieder van ons. We rekenen erop dat iedereen in
onze samenleving zijn of haar verantwoordelijkheid opneemt. De overheid heeft zijn rol als
publieke dienstverlener en sturende factor. Het bedrijfsleven als motor van een duurzame
economie en stuwende factor op vlak van innovatie. Het maatschappelijke middenveld als partner
in de zoektocht naar een gepast evenwicht tussen mens en maatschappij. En ieder van ons als
deelnemer in onze samenleving, in het Vlaanderen van morgen.


9. Samenwerking tussen socialisten en progressieven
We willen dit engagement niet alleen aangaan. We willen dit engagement aangaan en uitvoeren
met iedereen die ons programma mee schrijft en uiteindelijk ook onderschrijft. Ons Vlaams
kiesprogramma vormt dan ook het uitgangspunt voor samenwerking tussen socialisten en
progressieven.
Nu dat onze samenleving voor fundamentele keuzes staat, verzwakt een verdere versplintering van
het politieke landschap de daadkracht van elke bestuursploeg. En vermindert tevens de kans op
een groot mandaat. We hebben bewust de formule van politieke kartels verlaten. We willen met
zoveel mogelijk mensen eensgezind achter een ambitieus en concreet programma staan.
Het is een logische en evidente keuze dat socialisten en progressieven zich verenigen rond dit
programma. Gelijkgestemden die deze idealen nastreven zijn immers allemaal geworteld in
emancipatorische bewegingen: de sociale strijd, de strijd voor politieke rechten en democratie, de
strijd voor vrouwenrechten, de Vlaamse ontvoogding, de vredesbeweging, de strijd voor culturele
ontvoogding, de strijd om een gezond leefmilieu. We hebben allen een gemeenschappelijk doel
voor ogen, met name de eerlijke samenleving. Een samenleving die aan iedereen gelijke kansen
biedt ongeacht zijn sociale, culturele of etnische afkomst. Een samenleving waaraan iedereen
volwaardig kan participeren en die van iedereen verantwoordelijkheid vraagt. Een samenleving
die verenigt in plaats van mensen verdeelt en uitsluit. Een samenleving die ervoor zorgt dat
iedereen, ook de volgende generaties, de vrijheid heeft zichzelf te ontplooien en zijn idealen kan
verwezenlijken. Een samenleving die meer is dan de optelsom van individuen, waarin mensen
samen beter worden of achteruit gaan.
sp.a wil, als bundeling tussen socialisten en progressieven, een progressief antwoord bieden op
nieuwe evoluties en uitdagingen. De overtuiging dat we ons moeten richten op de positieve
aspecten van ontwikkelingen en dat de toekomst een ijkpunt is voor het maken van keuzes is
daarbij essentieel. Wij geloven in ons toekomstverhaal dat we willen delen met ieder die aan
diezelfde toekomst werkt, ongeacht zijn afkomst en zonder vrees voor verlies aan identiteit. Wij
zijn ervan overtuigd dat onze netwerkpartij het juiste middel is om dit ideaal te verwezenlijken en
niet een doel op zich.
Wij zijn vastbesloten om de politieke leider te blijven van het progressief netwerk in Vlaanderen
en Brussel, daarin versterkt door ons lidmaatschap van de PES in de EU. Daarom werken we
samen aan een eerlijke samenleving in Vlaanderen en Brussel:
- waar vooruitgang en een eerlijker verdeling van de welvaart leiden tot een echt sociale en
warme samenleving
- waar openheid en interculturaliteit actief worden beleefd
- waar een duurzame economie een welvarende en gezonde toekomst voor onze kinderen en
kleinkinderen mogelijk maakt
- waar respect voor ieders identiteit, cultuur, geloof, seksuele geaardheid, overtuiging en
afkomst leidt tot een echt pluralistische gemeenschap


Wij, socialisten en progressieven, verenigen ons daarom in sp.a rond deze keuzes voor de eerlijke
samenleving en vormen daarbij een sociaal, democratisch, Vlaams en progressief alternatief. Door
de mensen een duidelijke keuze rond ons programma aan te reiken willen we de komende jaren
Vlaanderen progressief inkleuren.
Het verhaal van sp.a is radicaal, eigentijds en niet dogmatisch. Het succes van partijpolitieke
vernieuwing ligt immers in de mogelijkheid om de eigen loopgraven te verlaten, niet in het
dogmatisch terugplooien op de ideeën van weleer. We zijn een radicaal centrum-linkse partij.
Radicaal in onze visie, in onze dromen en ambities, maar gericht op de brede basis van de
samenleving. Als we ons streven naar idealisme laten varen, worden we een behoudsgezinde
partij, als we het realisme laten varen, worden we een dogmatische partij.
Met ons verhaal voor een eerlijke samenleving willen we samen naar de kiezer trekken. We willen
daarbij ook samen met andere progressieve mensen werken aan een open, duurzame, sociale en
warme samenleving. Onze drijfveer is de oprechte verontwaardiging over elke vorm van onrecht.
sp.a wordt ook opnieuw anders: sp.a opent zijn structuren om nieuwe progressieve kandidaten
ten volle de partij te laten versterken. sp.a reikt de hand naar progressieve lokale mandatarissen
en afdelingen, om samen te werken aan een sterk sociaal-progressief alternatief. sp.a moet een
open en écht pluralistisch huis zijn, met sterke fundamenten. sp.a organiseert zich als
netwerkpartij die iedereen de kans geeft om deel uit te maken van haar project zoals die persoon
het zelf wil: mee discussiëren, het partijprogramma mee vorm geven, een activiteit bijwonen, als
lid, als sympathisant, als kandidaat of als kiezer.
sp.a gaat eensgezind als socialisten en progressieven naar de Vlaamse, Brusselse en Europese
verkiezingen.


Hoofdstuk 1: Uitweg uit de crisis
De financiële en economische crisis heeft uitzonderlijk snel en fel toegeslagen. In de herfst van
2008 kwamen de financiële markten in enkele weken tijd tot stilstand. De vrees voor de
veiligheid van spaartegoeden en zogenaamd risicoloze beleggingen dook op. De kredietverlening
tussen banken en van banken aan ondernemingen en individuen werd opgeschort. De financiële
crisis zette zich meteen door in de hele economie: investeringen verdwenen, orders gingen niet
door, de productie ging omlaag met tijdelijke en permanente werkloosheid tot gevolg. Het
consumenten- en producentenvertrouwen stortte in. Het is niet mogelijk te voorspellen hoelang
de crisis zal aanhouden. Wellicht hebben we er heel 2009 last van. Misschien duurt de crisis
langer dan voorzien.
Als socialisten kunnen we niet akkoord gaan met de onaanvaardbare toplonen. Het is ethisch
onverantwoord dat de ene bij wijze van spreken op een dag verdient wat de ander op een jaar
verdient. We trekken sterk in twijfel dat de huidige toplonen dergelijk verschil van prestatie
weergeven. Daarnaast is het economisch ook gewoonweg een verkwisting, een exces.
We moeten komaf maken met het casinokapitalisme waarbij nog nauwelijks oog is voor de reële
economie en de creatie van jobs. Speculatie moet daarom sterk aan banden worden gelegd door
een strakke controle van de kapitaalstromen. Een tobintaks kan speculatie ook tegengaan. De
financiële crisis ontstond door een veel te makkelijke verlening van kredieten. Het geven van
krediet is eigen aan de luchtbeleconomie, aan het casinokapitalisme. Kredietverleners moeten
streng worden gecontroleerd.
De crisis zal niet alleen de beleidsruimte voor elke regering aantasten. Ze vraagt om een
grondige herziening van het beleid, zowel van de beleidsprioriteiten als van de
beleidsinstrumenten, zodat we zekerheid kunnen bieden waar de markt nu voor grote
onzekerheid zorgt. Ze vraagt ook om een regering die mobiliseert om tot een eerlijker
samenleving te komen. Een regering die de leiding neemt in de economie en met de sociaaleconomische
actoren een uitweg uit de crisis en een pad naar een eerlijker toekomst uittekent.
We kunnen niet zomaar overgaan tot de orde van de dag. Deze crisissen zijn geen accident de
parcours. Fundamenteel ingrijpen om een eerlijke toekomst zeker te stellen is meer dan ooit
nodig.
Voor zekerheid op de lange termijn zijn de wettelijke pensioenen cruciaal. Het vertrouwen in de
toekomst kan overeind blijven via een stevige waarborg onder het wettelijke pensioenstelsel.
Deze waarborg staat of valt met de financieringscapaciteit van de federale overheid. Daarom
zijn er dringend federale begrotingsoverschotten nodig. Enkel op die manier kan de overheid op
een geloofwaardige manier aan de bevolking zeggen dat ze een fonds aanlegt voor de stijgende
pensioenlast. Anderzijds is het ook nodig dat de overheid bij een dreigende recessie ook het
vertrouwen van bedrijven en consumenten op korte termijn ondersteunt. De Gewestregeringen
kunnen private investeringen ondersteunen met diverse instrumenten en zijn ook belangrijke
publieke investeerders.


1. Onze aanpak om het vertrouwen in de economie te herstellen is gebaseerd op het bieden
van werk- en inkomenszekerheid, het aanzwengelen van de vraag via investeringen die de
eerlijke samenleving dichterbij brengen, het strenger reguleren van de financiële sector en
het verduurzamen van onze economische structuur.
2. Op korte termijn is het noodzakelijk dat we, waar mogelijk werkzekerheid, en waar nodig
inkomenszekerheid bieden. Daarvoor is een versterking van het activerend
arbeidsmarktbeleid nodig. Daarom is al gestart met de creatie van tewerkstellingscellen op
sectoraal en subregionaal niveau en de begeleiding van tijdelijke werklozen. Tijdelijke
inactiviteit gebruiken we voor competentieontwikkeling zodat mensen individueel sterker
uit de crisis kunnen komen. Inkomenszekerheid bieden we door de verzekering
gewaarborgd wonen zodat mensen de afbetalingen van hun huis kunnen verder zetten
tijdens een korte periode van werkloosheid, door de verhoging van de vergoeding voor
tijdelijke werklozen en door een betere omkadering van de rechten van interimwerkers.
Indien de crisis aanhoudt, zullen nieuwe maatregelen nodig zijn.
3. Nu de normale marktwerking spontaan is stilgevallen, is het nodig om de vraag naar
producten en diensten aan te zwengelen. Waar mogelijk via consumenten en bedrijven,
waar nodig rechtstreeks door de overheid. De overheid kan op een directe manier de
investeringen in een duurzame economie versnellen: investeringen in wegenonderhoud,
nieuwe tramlijnen, nieuwe bussen en treinen, een slim energienetwerk, schone
energieproductie, energiezuinigheid, sociale woningbouw, nieuwe scholen, meer plaatsen
voor kinderopvang. De nieuwe Vlaamse regering kan een investeringsagenda opstellen die
de werken concentreert in de eerste helft van de legislatuur. De normale bedrijvigheid kan
ook terug op gang komen op een indirecte manier door de ondersteuning van de
koopkracht door gerichte inkomensondersteuning en een gerichte verlaging van lasten en
kosten. De overheid moet investeringen op lange termijn aanmoedigen door meer
belastingen te heffen op korte termijn-winsten en minder belastingen op investeringen op
lange termijn.
4. Het is nodig dat banken opnieuw banken worden: zekerheid bieden voor eerlijk verdiend
spaargeld en lange termijn kredieten geven met korte termijn deposito’s. De overheid moet
de nodige ondersteuning bieden om de zekerheid van het spaargeld en het hernemen van
de kredietverlening te garanderen: met ondersteuning van de liquiditeit, met participatie in
het kapitaal, met garanties van het interbankenverkeer. Maar dan heeft de overheid ook
het recht iets terug te vragen: de bankfinanciering die terug op gang komt, een
renteverlagingen van de centrale bank waar ook individuen en bedrijven beter van worden,
een herziening van de internationale financiële regulering. Er moet een duidelijk
onderscheid komen tussen enerzijds depositobanken, waar spaarders veilig hun spaargeld
kunnen beleggen en die een voorzichtige en veilige investeringspolitiek moeten voeren, en
anderzijds investeringsbanken die meer risicovolle beleggingen voor hun rekening nemen.
Op die manier kan elke spaarder zijn spaargeld steeds veilig weten. Depositobanken
moeten voor iedereen toegankelijke bankdiensten aanbieden, ook bv voor wie geen
internet heeft. Bij het beschermen van spaarders in tijden van crisis mogen geen liberale


taboes worden gehanteerd. De overheid moet als dat nodig is banken nationaliseren om de
spaarder te beschermen.
5. Deze crisis is ook een gelegenheid om onze economische structuur te verdedigen en te
verbeteren. Dat vraagt speciale aandacht voor de competitiviteit van onze vele KMO’s en
voor de innovatieve industrieën die de voorbije jaren zijn gelanceerd. Een voluntaristisch
investeringsbeleid kan bijdragen tot een transitie van onze oude, olie- en
grondstofintensieve ontginningseconomie naar een duurzame en permanent innoverende
kringloopeconomie. We kunnen beter investeren in onderzoek naar energiebesparing, off
shore windparken, fotovoltaïsche cellen, batterijen voor plug in cars, etc. dat in eigen land
door eigen bedrijven wordt uitgevoerd dan de ontwikkeling van nieuwe kernreactoren door
de Franse industrie. We willen een sector-strategie voor onze klassieke industrie
ontwikkelen in het kader van de EU Green Car en de Factories for the Future initiatieven.
De kredieten en waarborgen die de overheid verschaft gaan dan samen met een pact dat
garanties voorziet voor tewerkstelling en investeringen. Deze garanties moeten financieel
afdwingbaar zijn. De overheden mogen het niet nalaten ook zelf initiatieven te nemen,
zowel op het vlak van tewerkstelling, als van onderzoek, als van ontwikkeling.
6. sp.a wil in het eerste jaar van de legislatuur permanente aandacht voor, en waar en
wanneer nodig, bijsturing van de federale en Vlaamse relanceplannen. Het is nodig die
plannen te integreren in het EU herstelplan met nadruk op koopkrachtondersteuning,
slimme investeringen die lange termijnvoordelen opleveren inzake innovatie en
energiezuinigheid en respect voor de verplichtingen ten opzichte van de volgende
generaties.
7. De financiële en economische crisis duwt nog steeds meer mensen onder de armoedegrens.
Mensen die in armoede leven merken dagelijks dat ze geen toegang hebben tot
mogelijkheden die anderen wel krijgen. Kinderen raken achterop. Armoede heeft vele
gedaanten en nuances die met elkaar verweven zijn, van huisvesting over werkgelegenheid,
energie tot schuldenlast. Socialisten en progressieven mogen geen vrede nemen met een
situatie van afhankelijkheid of met een minderwaardige positie, aangezien het respect voor
de menselijke waardigheid en de grondrechten een gemeenschappelijke
verantwoordelijkheid uitmaakt. Armoedebestrijding en zeker de strijd om kinderen zo snel
mogelijk uit de armoedespiraal te halen, moet daarom prioriteit nummer één zijn. In de
verschillende onderdelen van dit programma geven we aan welke concrete maatregelen
noodzakelijk zijn. Het is belangrijk dat we deze bundelen in één gemeenschappelijke
strategie. Daarom is het nodig dat in 2010, het Europese Jaar van de Armoede en Sociale
Uitsluiting, de Vlaamse regering een ambitieus masterplan ter bestrijding van de armoede
klaar heeft. Er moet werk gemaakt worden van de Decenniumdoelstellingen door de
mensen de zekerheid te geven van een degelijke woning, goed onderwijs, een eerlijk
inkomen, een job en gezonde leefomstandigheden.


Hoofdstuk 2: Investeren in onderwijs is investeren in welvaart voor
iedereen
We zijn in het Vlaams onderwijs gestart met een ‘tienkamp voor gelijke onderwijskansen’.
Kinderen en jongeren krijgen tijdens hun hele schoolloopbaan betere ondersteuning. Kinderen en
jongeren van wie de thuiswereld ver verwijderd is van de school krijgen extra hulp. Meer van
hen zullen een diploma halen of nog verder studeren. Scholen worden ecologisch herbouwd. We
hebben ingezet op kleuteronderwijs, op taal, op betrokkenheid van ouders,…
Maar het werk is niet af. De volgende Vlaamse regering moet opnieuw een grote inspanning
doen om alle kinderen, alle jongeren en volwassenen met al hun verschillende talenten de beste
kansen te geven op uitstekend onderwijs. Omdat we willen dat iedereen zijn of haar talenten
maximaal kan ontwikkelen. Omdat nieuwe dingen leren goed is. Omdat uiteindelijk iedereen
beter wordt van meer en beter onderwijs. Een goede opleiding voor iedereen is de basis van
welvaart èn persoonlijke emancipatie. We willen daarom een degelijk en aangenaam onderwijs
waar naast de noodzakelijke kennis ook meer aandacht gaat naar het aanbrengen van sociale
vaardigheden, duurzaamheid, ecologische bewustwording, maatschappelijke betrokkenheid en
leven in diversiteit. Daarom leggen we in alle scholen, alle hogescholen, alle universiteiten, en
alle centra voor volwassenenonderwijs de lat telkens hoger: of het nu gaat over Nederlands of
over vreemde talen, over interesse opwekken voor technologie, of over studiekeuze, over
professioneel gericht onderwijs of academisch onderwijs.
Maar we doen dit ook omdat we dit aankunnen. Omdat we reeds over een uitmuntend onderwijs
beschikken dankzij onze leerkrachten, docenten en andere personeelsleden. Hun dagelijkse
professionele inzet, hun doorzettingsvermogen en hun competentie bepaalt ons huidige hoge
niveau. Omdat we staan voor een onderwijsproject dat verscheidenheid toelaat, dat streeft naar
een sociale mix en betrokkenheid, staan leerkrachten de komende jaren voor uitdagingen. De
scholing en navorming van leerkrachten moet daarom uitstekend zijn. De overheid moet daar
ook voldoende middelen voor uittrekken. Daarnaast is het partnerschap met alle individuele
ouders in de dagelijkse praktijk ook van essentieel belang. Dit niet alleen in het kader van brede
school, of om de kloof thuis -school te overbruggen, maar ook met betrekking tot spijbelen,
leerzorg, engagementsverklaring en dergelijke.
Door telkens meer mensen van dat onderwijs te laten genieten, hebben we Vlaanderen sociaal en
economisch sterker gemaakt en geëmancipeerd. En dat zullen we blijven doen. Vandaag
betekent dat vooral dat we breed toegankelijke en kwaliteitsvolle kinderopvang organiseren als
eerste stap in het onderwijs, dat we het secundair onderwijs hervormen zodat alle talenten
maximaal tot ontplooiing kunnen komen, dat we met de uitbouw van het decreet leerzorg
inclusief onderwijs aanbieden voor de kinderen die dit aankunnen,dat we kinderen en jongeren
ongeacht hun afkomst meenemen in ons onderwijs en dat we investeren in hoogstaand hoger
beroepsonderwijs en hoger onderwijs.
We hoeden ons voor blinde vlekken in het onderwijslandschap en willen dat alle scholen over alle
netten het beste onderwijs kunnen verlenen. Heel belangrijk is het effectief garanderen van de


vrije schoolkeuze van elke leerling. Het weigeren door scholen van inschrijvingen van bepaalde
leerlingen moet streng gesanctioneerd worden.
De centra voor leerlingenbegeleiding hebben een cruciale en specifieke rol op het vlak van
leerlingenbegeleiding. Voldoende middelen en omkadering zijn onontbeerlijk om kwaliteit te
kunnen garanderen en adequaat te kunnen inspelen op hun wijzigend takenpakket. Ze moeten de
beste begeleiding kunnen geven.
1. Een forse verbetering van de schooltoelagen
Een eerlijke samenleving zorgt ervoor dat iedereen zijn of haar leven kan uitbouwen en zijn of
haar talenten kan ontwikkelen. We hebben daarom een fors uitgebouwd stelsel van
schooltoelagen nodig. We hebben de groep die recht heeft op studietoelagen uitgebreid tot een
kwart van de kinderen en jongeren die opgroeien in de minst begunstigde gezinnen. Dat was een
belangrijke stap. De toelagen zijn ook opgetrokken. En voor het eerst is een toelage mogelijk in
het kleuter- en het lager onderwijs. Maar daarmee is de kous niet af: we willen de school- en
studietoelagen uitbouwen tot een aanvullend stelsel van Vlaamse gezinstoelagen. Vlaanderen
kan dat betalen en zal zo actief meehelpen de inkomensongelijkheid en armoede bij kinderen te
bestrijden.
8. We willen een verdere verhoging van de studietoelagen door het aantal rechthebbende
gezinnen te verhogen tot een derde en de bedragen te verdubbelen in het kleuter–,
leerplicht- en volwassenenonderwijs.
9. We zorgen ervoor dat de overheid schooltoelagen automatisch toekent. Al te vaak blijkt dat
mensen die er het meest afhankelijk van zijn, ze niet aanvragen. We vragen dat het
studietoelagenstelsel rekening houdt met veranderde gezinssituaties. Volwassenen met een
bescheiden inkomen moeten kunnen genieten van een schooltoelage, als ze zich inschrijven
in hoger beroepsonderwijs en het volwassenenonderwijs.
2. Peuters en kleuters
De lange weg naar volwaardige deelname aan de samenleving begint voor alle kinderen in de
kleuterklas. Maar eigenlijk begint die nog vroeger: in de kinderopvang. Daarom vinden we
kwaliteitsvolle inkomensgerelateerde kinderopvang en kleuteronderwijs en de overgang tussen
de twee zo belangrijk. Goed begonnen is half gewonnen. Ook voor en na de schooluren is een
goede overgang tussen opvang nodig. Veel ouders die fulltime werken of alleenstaand zijn,
ervaren grote problemen met de opvang van kinderen voor en na de schooluren of tijdens de
schoolvakanties.
10. Om kinderen echt voor te bereiden op hun schoolloopbaan is een betere samenwerking
tussen kinderopvang en onderwijs nodig. Kwaliteitsvolle kinderopvang kan leren van
onderwijs, waar er méér aandacht is voor de individuele ontwikkeling van kinderen door


spelenderwijs te leren. Anderzijds kan het kleuteronderwijs leren van kinderopvang waar
de zorg voor elk kind sterk is uitgebouwd.
11. Kleuterklassen mogen niet te groot zijn. Elke peuter en kleuter heeft recht op maximale
ontwikkelingskansen, pedagogische begeleiding en verzorging door voldoende
gekwalificeerd personeel. Hierbij leveren we alle mogelijke inspanningen om de
kleuterbegeleiding te verhogen zodat we naar de normen van het lager onderwijs
evolueren.
12. We willen een maximale kleuterparticipatie. We ijveren daarom voor een
inschrijvingsplicht vanaf vier jaar.
13. Anderstalige ouders moeten, mede via opvoedingsondersteuning, geresponsabiliseerd
worden om hun kinderen bij het kleuteronderwijs aan te bieden en moeten nauwer bij het
kleuteronderwijs betrokken worden.
3. Brede scholen
We willen verder werken aan brede scholen op alle onderwijsniveaus : scholen die een hoeksteen
vormen van de lokale gemeenschap en waar verschillende activiteiten voor kinderen en jongeren
kunnen plaatsvinden. Scholen die intensief samenwerken met de ouders en de buurt,
welzijnswerkers, cultuur-en sportverenigingen. Scholen verbinden met de gemeenschap
eromheen is een kerntaak van het lokaal onderwijsbeleid.
14. Een brede school is ingebed in de lokale samenleving. Er wordt gebruik gemaakt van het
netwerk in en rond de school, dat als ondersteuning functioneert voor die school. Scholen
dienen daarom extra financiële ondersteuning en omkadering te krijgen om dit optimaal te
kunnen verwezenlijken.
15. De rol van de ouders in het brede schoolconcept is cruciaal. Maar ook vanuit de optiek van
gelijke onderwijskansen is sp.a voorstander van maximale ouderbetrokkenheid en
participatie en wil sp.a dit zo veel mogelijk faciliteren.
16. De concretisering van brede scholen veronderstelt een belangrijke inzet van de lokale
besturen. Het is de taak van de lokale overheid om te investeren in flankerende
maatregelen en zo bij te dragen tot het realiseren van een breed maatschappelijk draagvlak.
17. De school dient gezien te worden als een instrument in plaats van een instituut. Wij pleiten
ervoor dat de infrastructuur van scholen gebruikt kan worden door sociale, culturele en
sportieve verenigingen uit de buurt, ook in de schoolvakanties.


4. Lager onderwijs
Elke school dient maximale talentontwikkeling te bieden aan elke leerling. We winden er geen
doekjes om: we staan voor een enorme uitdaging. Het aantal schoolgaande kinderen in
Vlaanderen zal de volgende tien jaar groeien, vooral in de stedelijke omgevingen. Ook daarom
moeten we investeren in onderwijs.
18. Wij willen blijven investeren in een basisonderwijs dat echt gelijke kansen biedt en het
fundament legt van een succesvolle schoolloopbaan.
19. Participatie van leerlingen is eveneens een belangrijk element van goed onderwijs.
Enerzijds omdat inspraak een kinderrecht is, maar ook omdat we denken dat dit bijdraagt
aan de maatschappelijke vorming van de leerlingen. Omdat participatie in het
basisonderwijs niet altijd evident is, wil sp.a zorgen voor een kwalitatief
ondersteuningsaanbod voor scholen.
20. Er moeten absoluut extra middelen komen voor de energievriendelijke renovatie van
bestaande schoolgebouwen. Verouderde gebouwen zijn immers energievreters. Bovendien
moeten we de jongeren energievriendelijk leren leven en de school kan daarin het goede
voorbeeld geven. Deze renovatie creëert ook werk en jobs. We willen dan ook scholen
herbouwen naar scholen van de toekomst: energiezuinig, aantrekkelijk, open, duurzaam,
multifunctioneel. We bouwen vele nieuwe (passief)scholen waar dit nodig is. Op termijn
moeten alle scholen adequaat worden aangepast aan personen met een handicap.
21. We zullen investeren in een kwalitatief basisonderwijs voor iedereen. We willen meer
vorming voor leerkrachten en we willen hen méér waarderen. We willen respect voor hun
inzet en voor hun gezag. Het zijn de leerkrachten die goede scholen maken.
22. Verder bouwend op het huidige stelsel van GOK-uren dient de reguliere
personeelsomkadering in het onderwijs structureel rekening te houden met de sociale
achtergrondkenmerken van de leerling.
23. Niet alle gezinnen kunnen dezelfde omgeving bieden voor goed huiswerk. Zelfstandig leren
werken -een van de doelstellingen- is echter nuttig. Daarom willen we dat leerlingen, waar
men dat wenst een paar keer per week, afhankelijk van het leerjaar op school kunnen
blijven.


5. Buitengewoon onderwijs
De huidige structuur van het buitengewoon onderwijs, met een opdeling in acht types en, in het
secundair, vier opleidingsvormen dateert uit de jaren ’70 van de vorige eeuw. In ons nieuw
decreet leerzorg streven we drie doelstellingen tegelijk na: (1) kinderen en jongeren die
buitengewoon onderwijs nodig hebben, een zo kwalitatief mogelijk onderwijs geven, aangepast
aan moderne inzichten; (2) het is nodig dat kinderen die gewoon onderwijs – met eventueel
extra zorg – aankunnen, dat kunnen volgen omdat het uitzicht biedt op een volwaardig diploma;
(3) scholen hebben recht op voldoende middelen om kinderen met extra zorgnoden adequaat te
kunnen helpen.
24. We zorgen voor uitstekend buitengewoon onderwijs voor de kinderen die het nodig
hebben. We willen inclusief onderwijs voor kinderen voor wie dit met extra zorg mogelijk
is. We houden hierbij rekening met de draagkracht van scholen
25. Het is niet eenvoudig om met diverse leerlingen in één klas om te gaan. We willen
leerkrachten daarom beter ondersteunen in hun competentieontwikkeling. sp.a wil alle
leerkrachten in opleiding verplicht een stage laten lopen in een school in een
grootstedelijke context.
6. Secundair onderwijs
Ons secundair onderwijs heeft een zeer hoge kwaliteit maar nog teveel leerlingen vallen uit de
boot. We zullen het daarom hervormen. We willen een betere, geleidelijker overgang tussen het
basisonderwijs en het secundair onderwijs. We willen een secundair onderwijs dat inzet op een
brede talentontwikkeling en een geleidelijke studiekeuze. We willen dat de effectieve kosten van
het secundair voor alle ouders betaalbaar zijn.
26. We willen dat er meer jongeren succesvol studeren en hun talenten ontwikkelen. Daarom
moeten we langer, met voorkeur tot 14 jaar, een algemene brede basisvorming realiseren.
Nadien zal elke jongere verder kiezen. Het kan nuttig zijn enkele middenscholen te steunen
in de vorm van een pilootproject.
27. Jongeren moeten de kans krijgen om hun talenten tijdens hun schoolloopbaan te
ontdekken en al naargelang hun interesse, voorkeur en talent een goede en geïnformeerde
keuze te maken voor de studie of het beroep dat ze later willen aanvatten. Stages in een
bedrijf of organisatie kunnen daarbij helpen. Het is belangrijk dat er een blijvende
samenwerking tussen de scholen en de bedrijfswereld is, via ‘leren op de werkvloer’ (stages
in een bedrijf of organisatie) en inleefprojecten (in rusthuizen, kinderdagverblijven…).
28. De ongekwalificeerde uitstroom in het secundair is nog altijd te groot. Het is voor sp.a
prioritair dat iedereen zijn basisvaardigheden zou behalen.


29. Voor sp.a is secundair onderwijs best competentiegericht, en biedt het een perspectief op
levenslang leren. Dit is een èn-èn verhaal: jongeren moeten kennis, vaardigheden en
attitudes opdoen, stelselmatig competenties ontwikkelen en leren leren.
30. De huidige uitsplitsing in vier onderwijsvormen (ASO, TSO, BSO, KSO) is niet meer
aangepast. Een tweedeling tussen richtingen die eerder gericht zijn op verder studeren en
richtingen die eerder gericht zijn op een beroepskwalificatie kan een goed uitgangspunt
zijn om de structuur van het secundair onderwijs vorm te geven.
31. We ijveren voor (verdere) ondersteuning van nieuwe initiatieven zoals het buddyproject,
waarbij jongeren uit het secundair onderwijs die nood hebben aan extra ondersteuning die
ondersteuning krijgen via creatieve methoden en nieuwe projecten die uitgaan van de
specifieke noden van leerlingen. Op die manier krijgen ook zij alle doorstromingskansen.
Bovendien kunnen studenten lerarenopleiding via zo’n buddyproject tijdens hun opleiding
al studiebegeleiding geven, wat ook voor hen de nodige ervaring betekent.
32. Onze scholen moeten ook voor hoogbegaafde kinderen een uitdagende omgeving vormen.
7. Deeltijds kunstonderwijs
Ons deeltijds kunstonderwijs dient twee verschillende doelstellingen na te streven: (1) culturele
emancipatie van zoveel mogelijk mensen en zoveel mogelijk mensen laten proeven van kunsten
cultuur; (2) ontwikkeling van vaardigheden en kennis van geïnteresseerde en getalenteerde
jongeren. “Verbreden dus, maar ook verdiepen”, zoals de titel van het recente onafhankelijke
verslag van deskundigen uit het DKO zegt. Dat rapport vormt, volgens sp.a, samen met het
rapport van de Commissie Onderwijs-Cultuur, een belangrijke inspiratiebron voor de nieuwe
Vlaamse Regering.
33. Iedereen heeft recht op kunsteducatie. In sommige gemeenten en buurten is het nodig om
het aanbod punctueel te verruimen.
34. Ook in het secundair onderwijs is het van groot belang dat scholieren hun onderwijs mee
vorm kunnen geven. Op lokaal niveau willen we er verder voor zorgen dat de participatie
van scholieren wordt ondersteund. Daarnaast willen we de participatie van leerlingen
minder aan formele vereisten onderwerpen en vooral werk maken van een participatief
schoolklimaat. Tot slot wil sp.a ook op Vlaams niveau de stem van scholieren verder
versterken, zodat zij op een gelijkwaardige manier kunnen deelnemen aan het
onderwijsdebat.
35. Deeltijds kunstenonderwijs willen we beter bekend maken en toegankelijk maken voor een
brede doelgroep. Iedereen moet kennis kunnen maken met kunsten, en tegelijkertijd laten
we begaafde jonge kunstenaars-in-spe hun talenten maximaal ontwikkelen.


36. Om en rond het deeltijds kuntonderwijs willen we samenwerking met kunstenaars en
andere actoren uit het culturele veld, met basis- en secundaire scholen en met het hoger
kunstonderwijs.
8. Recht op volwassenenonderwijs
Ook volwassen hebben blijvend recht op onderwijs. Daarom hebben we deze legislatuur
regionale consortia volwassenenonderwijs opgericht, waar zowel de basiseducatie als de centra
voor volwassenenonderwijs in het opleidingsaanbod op maat werden geïntegreerd. Het
volwassenonderwijs heeft een belangrijke sociale functie. De volgende legislatuur streven we
een nog beter bereik van kansengroepen na.
37. Via de consortia volwassenenonderwijs bouwen we het opleidingsaanbod van het
volwassenenonderwijs verder uit, waarbij we witte vlekken invullen, maar ook overlappend
aanbod wegwerken. Hierbij hebben we er specifieke aandacht voor dat het avondaanbod in
het volwassenenonderwijs ruim voldoende groot is.
38. We willen een belangrijk groeipad in de financiering van de centra voor
volwassenenonderwijs. Het zijn immers die centra die ervoor zorgen dat ook volwassenen,
die misschien eerder de kans niet kregen, hun talenten kunnen ontwikkelen en zich
kunnen bijscholen. De koppeling aan het inkomen is een belangrijke factor voor de
toegankelijkheid van het volwassenenonderwijs.
39. We pleiten er voor dat de opleidingen van publieke verstrekkers (Syntra, VDAB) aan de
hand van erkende beroepscompetenties gelijkgeschakeld wordt.
9. Kennis van de Nederlandse taal
Taal maakt communicatie mogelijk, waardoor wederzijds begrip en sociale samenhang kunnen
ontstaan. We verwachten dan ook van iedereen die zich in Vlaanderen vestigt dat ze snel en goed
Nederlands leren. Taal verbindt immers, en maakt van een groep mensen een samenleving. Een
rijke taal zorgt dus voor een rijke communicatie en een rijke samenleving. Onze grootste sociale
uitdaging in Vlaanderen maar evengoed in Brussel, nl. het verminderen van de school-,
werkzaamheids- en welvaartskloof van de mensen van allochtone origine met de gemiddelde
leerling, werknemer, inwoner, is onlosmakelijk verbonden met taal. Door anderstaligen de
mogelijkheid te bieden Nederlands te leren, werken we aan hun individuele kansen. We hebben
de afgelopen jaren bijzonder veel middelen geïnvesteerd in het opleidingsaanbod Nederlands
tweede taal. Mede daardoor konden we de zeer lange wachtlijst om een opleiding NT2 te kunnen
volgen wegwerken. Ook werd het aanbod NT2 sterk geprofessionaliseerd met nieuwe uniforme
opleidingsprofielen en leerplannen en een versterkte kwaliteitszorg. Deze ontwikkelingen
werden gebundeld in een vijftigtal beleidsaanbevelingen tijdens de rondetafelconferentie NT2
van december 2008 die op initiatief van de minister van onderwijs werd georganiseerd.


40. De rol van de Huizen van het Nederlands kan nog sterker door ze een meer sturende rol te
geven in de oriëntering van cursisten naar het meest geschikte aanbod. Ook moet, in
navolging van het Huis van het Nederlands, elk Huis een taalpromotiepijler omvatten die
tot doel heeft meer anderstaligen aan te zetten tot het volgen van Nederlandse taallessen.
41. Voor anderstaligen die een NT2-opleiding volgen in het kader van een verplicht traject
naar werk krijgt de VDAB best een duidelijke sturende regierol in samenwerking met het
Huis van het Nederlands. Zo kan VDAB zijn sluitende aanpak t.a.v. anderstalige
uitkeringsgerechtigde werkzoekenden beter waarmaken.
42. We zullen de beleidsaanbevelingen die zijn voortgekomen uit de rondetafelconferentie NT2
in december 2008 uitvoeren. Daarvoor dient er een nieuw globaal afsprakenkader NT2 te
komen waarin de rol en de verantwoordelijken van alle betrokken organisaties (VDAB,
Syntra, onderwijsverstrekkers, Huizen van het Nederlands, …) zijn uitgeklaard.
43. sp.a wil meer investeren in Nederlandse taallessen voor ouders in de school waar hun
kinderen les volgen. Op die manier verbeteren deze mensen niet alleen hun Nederlandse
taalkennis, maar zijn ze ook beter betrokken bij de werking van de school. Op die manier
kunnen ze hun kinderen beter opvolgen.
44. Cursisten hebben op basis van hun elders verworven competenties recht op vrijstellingen
in hun opleidingstraject. De consortia volwassenenonderwijs krijgen hierin een meer
coördinerende rol.
45. Wij willen in de volgende legislatuur een duidelijke groeinorm voor zowel de centra voor
volwassenenonderwijs als de centra voor basiseducatie.
10. Een nieuwe sport op de onderwijsladder
Met het decreet hoger beroepsonderwijs hebben we een ontbrekende en belangrijke sport op onze
onderwijsladder gecreëerd. Een opleiding die gesitueerd is tussen het secundair onderwijs en de
professionele bachelor.
46. Het hoger beroepsonderwijs dient jongeren uit het kwalificerend secundair onderwijs een
echte mogelijkheid te geven om verder te studeren. Op die manier zorgen we ervoor dat elk
talent zich kan ontwikkelen.
47. Jongeren hebben best de mogelijkheid om te kiezen voor beloftevolle opleidingen. We
willen in overleg met onze sociale partners nieuwe richtingen organiseren die beter
inspelen op de arbeidsmarkt.


11. Hoger onderwijs
Een brede toegang tot ons hoger onderwijs verhoogt de kansen op vooruitgang en innovatie in
onze economie en in onze samenleving. Tijdens deze legislatuur is de jarenlange ‘bevriezing’ van
de financiering van het hoger onderwijs doorbroken. Er is nu veel meer geld voor het hoger
onderwijs en het wordt eerlijker verdeeld tussen de hogescholen en de universiteiten, niet in het
minst omdat het financieringssysteem rekening houdt met de sociale achtergrond van studenten.
Nu is het nodig om de middelen te laten renderen door ze in te zetten voor een vlotte toegang tot
kwaliteitsvol hoger onderwijs en internationaal relevant wetenschappelijk onderzoek.
48. Ons onderwijs en onderzoeksgebeuren dient verder te internationaliseren, daarom is het
noodzakelijk samenwerkingsverbanden te financieren die grensoverschrijdende netwerken
in onze geografische nabijheid faciliteren. Er moet ten allen tijde voldoende kritische
massa in de verschillende universitaire associaties aanwezig zijn om uitstekend
fundamenteel wetenschappelijk onderzoek en onderwijs te garanderen.
49. De vermarkting in het wetenschappelijk onderzoek is een feit. Dit betekent dat het
wetenschappelijk onderzoek conjunctuur-gevoeliger is geworden. Daarom is het in deze
omstandigheden raadzamer om bijkomende overheidsmiddelen in de eerste plaats aan te
wenden voor fundamenteel en/of interdisciplinair en/of niet-gestuurd onderzoek.
50. Wij willen de gemeenschapsmiddelen voor het hoger onderwijs en het wetenschappelijk
onderzoek met 10 procent boven de index verhogen. Dit enerzijds om nog meer mensen
toegang te bieden tot een diploma hoger onderwijs. De instroom van allochtone studenten
bijvoorbeeld is de voorbije jaren gestegen maar hun slaagkansen blijven laag. Anderzijds
willen we extra middelen kunnen investeren in de infrastructuur en in de voorzieningen
om innovatie te stimuleren en internationaal te blijven meetellen.
51. Studenten kunnen kiezen uit een bredere waaier aan opleidingen. Daarom willen we de
hogescholen en de universiteiten aanmoedigen om hun opleidingsaanbod toe te spitsen op
waar ze echt goed in zijn. Bijvoorbeeld door de middelen die vrijkomen na vermindering
van het aantal opleidingen in te zetten om de behouden opleidingen kwalitatief te
verbeteren.
52. We willen verder werken aan een échte Europese hogeronderwijsruimte, waarin objectief
aantoonbare kwaliteit van instellingen en opleidingen voorop staat, en waarin meer
studenten, onderzoekers, docenten en afgestudeerden zonder obstakels mobiel kunnen zijn
in Europa. Dat betekent het wegwerken van financiële drempels, maar bijvoorbeeld ook
het vereenvoudigen van procedures voor de erkenning van diploma's, verblijf in het
buitenland, enzovoort.
53. We willen de bama-hervormingen voortzetten en consolideren, en zo tegen 2012 tot een
stabiel hogeronderwijslandschap komen met instellingen en opleidingen die een
aangescherpt eigen profiel hebben, maar tegelijk ook nauwer met elkaar samenwerken


inzake onderwijs, onderzoek, studentenvoorzieningen e.d. Die samenwerking zien wij
zowel binnen als over de grenzen van de bestaande associaties heen. Zo willen we
studenten beter wegwijs maken in het studieaanbod en latere beroepsmogelijkheden, het
personeel van hogescholen en universiteiten zowel garanties als heldere perspectieven
bieden voor de ontwikkeling van hun loopbaan en de brede samenleving een duidelijker
beeld geven van wat zij van het hoger onderwijs mag verwachten.
54. Voor talentvolle studenten, afkomstig uit minder begunstigde milieus, wordt het
inschrijvingsgeld voor dure manama’s en banaba’s gedeeltelijk terugbetaald.


Hoofdstuk 3: Werk voor iedereen
Welvaart door werk, dat is onze traditie. Werk zorgt voor inkomen, ontwikkeling van talent,
sociale contacten en erkenning voor zij die werken en hun familie. Zij die in deze crisis hun job
hebben verloren weten hoeveel dat waard is. Daarom willen wij zoveel mogelijk mensen aan het
werk. Het maakt onze Vlaamse economie sterker, onze samenleving hechter en garandeert een
betere sociale zekerheid. Met dat doel voor ogen hebben we er in de voorbije legislatuur alles aan
gedaan om werkzoekenden te begeleiden naar werk. Met succes, want in 2008 bereikten we in
Vlaanderen de laagste werkloosheid sinds de jaren ‘60. Door de economische crisis is dit
succesverhaal onderbroken. De onzekerheid over het behoud van werk en loon is sterk
toegenomen. Maar we geven niet op. Integendeel, we gaan onze inspanningen verdubbelen om
de crisis te kunnen doorstaan. Niet alleen door mensen die hun job verloren een
werkloosheidsuitkering te bieden waar je kunt van leven, maar ook door te investeren in de
weerbaarheid van mensen, zodat ze, wanneer ze opnieuw aan de slag kunnen, hun talenten nog
beter kunnen ontplooien.
Maar daar houdt het niet op voor ons: niet alle jobs leveren voldoende inkomen, persoonlijke
ontwikkeling, sociale contacten en erkenning. Erger: niet iedereen is blijkbaar gewild door
werkgevers: allochtone jongeren, 50-plussers, en mensen met een handicap worden nog steeds
teveel uitgesloten. Het is evenzeer onze traditie om hier tegen te strijden. De arbeidsmarkt moet
op een eerlijke manier werken. Elk talent verdient een kans. Iedereen heeft recht op werk op
maat.
1. sp.a zet in op werk
55. We blijven bezorgd over de creatie van duurzame, kwaliteitsvolle werkgelegenheid en over
de investering in de capaciteit van onze economie om jobs te creëren. We weigeren echter
om het debat alleen te voeren in termen van lastenverlagingen en ondernemingsvrijheid.
We pleiten integendeel voor een sociaal en duurzaam investeringsbeleid dat enerzijds
mensen begeleidt en voorbereidt op deelname aan de arbeidsmarkt en anderzijds de
bedrijven en de social profitsector ondersteunt in de creatie van duurzame en
kwaliteitsvolle jobs.
56. We houden vast aan het streven naar een duurzame verhoging van de werkzaamheidsgraad
tot 70 procent van de actieve bevolking en tot 50 procent van de 55-plussers. De kloof
tussen de werkzaamheidsgraad van autochtonen en mensen van allochtone origine willen
we drastisch verminderen net zoals de kloof inzake werkgelegenheidsgraad tussen mensen
zonder en mensen met een arbeidshandicap.
57. De overheid creëert jobs via een alomvattende investeringsagenda in infrastructuur en in
mensen. Investeringen in infrastructuur en in mensen komen samen in de doelstelling om
duurzame jobs te creëren, en mensen op te leiden om deze jobs in te vullen. sp.a erkent
het belang en het potentieel van de duurzame economie en zal initiatieven nemen om de
klimaatuitdaging ook in het werkgelegenheidsbeleid aan te pakken.


58. Werkgevers hebben in tijden van economische crisis een grote verantwoordelijkheid. Ze
moeten van de periode van laagconjunctuur gebruik maken om te investeren in de talenten
van hun medewerkers. Via creatieve oplossingen, waaronder arbeidsherverdeling, moeten
ze zoveel mogelijk ontslagen trachten te vermijden. De overheid moet dit ondersteunen.
2. Teveel mensen hebben geen werk
2.1. Begeleiding op maat voor zij die hun job verloren
59. Iedereen die zijn job verloor, in de huidige economische crisis of daarvoor, willen we zo
snel als mogelijk aan een job helpen. Ze hebben recht op een welvaartsvaste
werkloosheidsuitkering tot ze opnieuw aan de slag kunnen.
60. Iedere werkzoekende heeft recht op een begeleiding op maat die tegelijkertijd zorgzaam en
kordaat is. Op maat, want naargelang de leeftijd, achtergrond, opleiding en ervaring is er
een andere begeleiding nodig. Zorgzaam, omdat het nodig is dat een begeleidingtraject
altijd rekening houdt met interesses, verwachtingen en mogelijkheden. Kordaat, omdat
iemand die een werkloosheidsuitkering geniet weet dat er verwachtingen aan gekoppeld
zijn, zoals het actief zoeken naar werk. Bijzondere aandacht moet gaan naar
werkzoekenden die moeilijk toeleidbaar zijn naar een nieuwe job, omdat ze bijvoorbeeld
mentale, medische, of verslavingsproblemen hebben. Voor hen is een langere en intensieve
begeleiding met een aangepaste opvolging, aangewezen.
61. Werkzoekenden die gesanctioneerd worden omdat ze onvoldoende inspanningen leveren,
mogen niet in de kou blijven staan. Om dit te realiseren zal VDAB ook beroep moeten
doen op andere actoren. Een begeleiding op maat kan pas gerealiseerd worden door een
optimaal samenspel van publieke, commerciële en niet-commerciële derden. Bij de keuze
van de partner moet het belang van de werkzoekende en de kans op tewerkstelling de
doorslag geven. Om de niet-commerciële derden in staat te stellen hun expertise op peil te
houden sluiten we raamakkoorden af die ruimte laten voor sociale innovatie en
expertiseopbouw.
62. Dat er zelfs in tijden van economische hoogconjunctuur veel vacatures openstaan en er
tegelijkertijd in onze steden en in het Brussels en Waals Gewest een groot aantal
werkzoekenden zijn, vloekt. Sectoren ontwikkelen best een beleid rond de
knelpuntberoepen die ze jaar op jaar moeilijk kunnen invullen omwille van
onaantrekkelijke arbeidsvoorwaarden of omstandigheden. De samenwerking om Brusselse
en Waalse werkzoekenden toe te leiden naar openstaande vacatures in Vlaanderen gaan we
versterken. De a-typische arbeidsmarktsituatie van Brussel (belangrijke
tewerkstellingsmotor maar ook hoge werkloosheid bij vooral allochtonen) vraagt om een
samenhangend krachtig beleid tussen de betrokken overheden.


2.2. Onmiddellijke hulp voor werknemers bij jobverlies door
herstructurering
Bij collectief ontslag of sluiting gebeuren vaak in een mum van tijd afdankingen van grote
groepen werknemers. Dat zijn drama’s voor deze werknemers en hun gezinnen. Grote groepen
werknemers verliezen een inkomen, hun sociaal netwerk en vragen zich af wat er hen te wachten
staat. Herstructureringen of sluitingen kan je als overheid niet tegenhouden, maar je kan wel
iets zeggen over de manier waarop ze verlopen.
63. Iedereen die met het ontslag bedreigd wordt, of het nu gaat om werknemers met een
contract van onbepaalde duur, van bepaalde duur of uitzendkrachten, heeft recht op een
eerste hulp bij ontslagen. Zo’n hulp bij ontslagen is kwaliteitsvol, maakt ruimte voor de
ontslagverwerking en biedt intensieve begeleiding. Dat met het oog op een snelle doorstart
naar nieuw werk door het bieden van mogelijkheden tot het volgen van een opleiding of het
verwerven en gebruiken van ervaringsbewijzen.
64. Om economische schokken die bedrijven treffen op te vangen op de meest zinvolle manier,
stelt sp.a voor een formule van een kortstondig opleidingsloon in te voeren waarbij
tegelijkertijd de loonkost voor het bedrijf daalt, de band tussen werknemer en bedrijf
behouden blijft en er wordt geïnvesteerd in de competenties van de werknemer.
65. Binnen het agentschap economie willen we de cel preventief bedrijfsbeleid volwaardig
uitbouwen. Die cel verleent bijstand aan bedrijven die in moeilijkheden kunnen komen,
ook op vraag van de werknemers van deze bedrijven.
2.3. Ieder heeft recht zijn talent te bewijzen
Werkgevers, of ze nu uit de privé of de overheid zijn, hebben er alle baat bij meer te zoeken naar
de competenties in mensen en zich niet enkel te baseren op diploma’s. Het kan niet dat mensen
een pak ervaring hebben opgedaan en eenmaal werkzoekend te horen krijgen dat ze
laaggeschoold zijn, en dus niet in aanmerking komen voor werk dat ze nochtans kunnen doen.
Ervaring kan ook op een andere manier bewezen worden. Als het echt nodig is, zetten we het ook
op papier.
66. Het is nodig dat bedrijven en organisaties in hun vacatures en vereiste profielen
realistische competenties centraal stellen en niet zozeer vereiste diploma’s. Ook het
bemiddelingswerk vertrekt beter systematisch van de competenties van de werkzoekende
op basis van de bewezen ervaring, de diploma’s en de gevolgde cursussen. De overheid
heeft hierin een voorbeeldrol te spelen.
67. De sp.a wil voor iedereen ervaring en verworven competenties zichtbaar maken onder
meer via ervaringsbewijzen. We moeten versneld een transparant systeem ontwikkelen dat
toelaat om verworven competenties zichtbaar te maken en te waarderen. sp.a wil iedereen
het recht geven om zijn verworven competenties zichtbaar te maken. Omdat daarbij elke
nuttige ervaring, ongeacht of die is opgedaan in het kader van werk, vorming,


vrijwilligerswerk in aanmerking wordt genomen, zullen ook herintreders hier hun voordeel
uit putten.
68. Ook mensen met een niet-Europese nationaliteit moeten hun talent kunnen bewijzen.
Daarom moet de nationaliteitsvoorwaarde voor alle functies bij de overheid worden
afgeschaft. Om de competenties van in het buitenland of buitenlandse scholing op de
arbeidsmarkt te valoriseren, dient werk te worden gemaakt van snellere
erkenningsprocedures en van verkorte leertrajecten.
69. Bedrijven laten hun vooroordelen best varen en bieden zo eerlijke kansen bij aanwerving.
Via onder meer de meldpunten en een versterkte samenwerking tussen de Vlaamse en
federale inspectiediensten zullen we daarop toezien.
70. Discriminatie valt in sommige gevallen moeilijk te bewijzen. We willen meer effectieve
controlemechanismen en meer wetenschappelijk onderzoek om de tolerantiegraad of
discriminatiegraad in Vlaanderen beter in beeld te brengen. Steekproeven en
praktijktesten kunnen daartoe bijdragen op voorwaarde dat ze worden georganiseerd in
een duidelijk gereguleerd kader met voldoende wetenschappelijke onderbouw.
71. Ook de stille arbeidsmarktreserve vergeten we niet. Iedereen die wil intreden op de
arbeidsmarkt kan rekenen op een goede ondersteuning op maat en moet in aanmerking
kunnen komen voor tewerkstellingsmaatregelen.
2.4. Leren (en) werken
We stellen vast dat jongeren die deeltijds werken en leren moeilijk de overstap naar vast werk
maken. De afgelopen jaren hebben we daarom sterk geïnvesteerd in werkervaringsplaatsen en
aangepaste begeleiding via het sociaal cultureel vormingswerk en welzijnswerk.
72. We laten geen enkele jongere aan zijn lot over en helpen alle jongeren aan een
startkwalificatie. Daarvoor is een blijvende samenwerking nodig tussen onderwijs,
werkgevers en VDAB. Via stages en intensieve begeleiding doen ze ervaring op die tot
permanente tewerkstelling kan leiden.
73. Voor de jongeren die leren en werken combineren streven we naar een voltijds
engagement, waarbij elke jongere het deeltijds leren combineert met een
werkervaringsplaats en/of aangepast traject. De samenwerking tussen onderwijs, welzijn
en de arbeidsmarktspelers zal daartoe verder worden uitgebouwd. We wensen één statuut
voor die deeltijds lerenden.
2.5. Kwetsbare werkzoekenden intensief begeleiden
Werkzoekenden uit de zogenaamde kansengroepen (personen met een handicap, 50-plussers en
mensen van allochtone origine) hebben het nog steeds moeilijker om werk te vinden. De
afgelopen jaren heeft de VDAB haar bemiddelingsaanpak geïntensifieerd. Een toenemend aantal
vacatures zijn verzameld en via diverse kanalen breed verspreid. Het netwerk van lokale


werkwinkels is uitgebouwd en biedt voor vele mensen een laagdrempelige opstap in hun
zoektocht naar werk. We hebben inspanningen gedaan om barrières weg te nemen in de
zoektocht naar werk door tegemoetkomingen inzake mobiliteit en kinderopvang. Kortom: we
hebben een veel bredere en meer laagdrempelige toegangspoort tot de arbeidsmarkt gecreëerd.
Dit beleid willen we verder versterken. Er liggen nog heel wat uitdagingen voor de boeg.
74. Het blijft de grootste uitdaging om meer personen met een handicap, vijftigplussers en
mensen van allochtone origine aan het werk te helpen. Het is onaanvaardbaar dat zoveel
talent onbenut blijft. We doen dit door nog veel meer individueel op maat te begeleiden,
zowel in het reguliere beleid van de VDAB als door specifieke initiatieven (vb. jobkanaal).
Gezien de voorbeeldfunctie van de overheid, stimuleren we verder en sterker de
tewerkstelling van personen met een handicap binnen de Vlaamse administratie.
75. Selectieve lastenvermindering voor kwetsbare doelgroepen is nodig, zowel om hun
aanwerving als het behoud van hun tewerkstelling te stimuleren. Het verhogen van de
loonkost door het schrappen van de lastenvermindering voor onder andere 55-plussers,
laaggeschoolde jongeren en langdurig werkzoekenden is contra-productief. Als de federale
regering bij haar beslissing blijft om die lastenvermindering af te schaffen, moet de
Vlaamse regering kunnen beschikken over de bevoegdheid om zelf een regeling te treffen.
76. Intensieve begeleiding via jeugdwerkplannen kan heel wat jonge allochtonen uit de
werkloosheid halen. Die aanpak moet krachtig worden doorgezet en ook in de
samenwerking met het Brussels Hoofdstedelijk Gewest aan bod komen.
77. Werkzoekenden willen we de kans geven om sleutelvaardigheden (zoals Nederlands
spreken, lezen en schrijven en ICT basisvaardigheden) die nodig zijn om zich te handhaven
in de samenleving en op de arbeidsmarkt te verwerven. Iedere werkzoekende met een
andere moedertaal heeft recht op een snel, intensief en aangepast traject zodanig dat ze de
Nederlandse taal kunnen verwerven. Analfabeten moeten een cursus op maat krijgen.
78. Deeltijds werken en leren willen we openstellen voor werkzoekenden die kort geschoold
zijn zodat ze naast een inkomen en ervaring ook een tweede scholingskans krijgen.
3. Kansen voor zij die werk hebben
De mensen die momenteel een job hebben, hebben recht op de kans zich te verbeteren door een
job die beter aansluit bij de tijd die ze willen spenderen, die beter betaalt of meer
leermogelijkheden biedt. Soms betekent verbetering ook minder stress of minder
verantwoordelijkheid. Wij willen zorgen voor een goed werknemersklimaat. Dat kan via een
progressief gezins-, competentie- en diversiteitsbeleid. Werk is te belangrijk om het volledig aan
de markt over te laten.


3.1. Werkbaar werk
Meer loontrekkenden en zelfstandigen dan vroeger vinden hun werk werkbaar: ze vinden dat ze
leermogelijkheden krijgen, minder stress hebben, beter gemotiveerd worden en arbeid en gezin
beter kunnen combineren. Dat goede nieuws brengen de VRIND indicatoren. Maar nog steeds 45
procent van de werknemers en meer dan de helft van de zelfstandigen rapporteert minstens één
werkbaarheidsprobleem. Er blijft dus werk aan de winkel.
79. Een job hebben is een ding. Een kwaliteitsvolle job is een ander. Werknemers hebben recht
op afspraken over de balans tussen werk en privé, over hun leermogelijkheden, over
werksfeer, gezondheid en stress. We willen dat in het sociaal overleg ook doelstellingen
voor werkbaarheid staan want de kwaliteit van de jobs is even belangrijk als het aantal. De
opleidingsinvesteringen in de bedrijven namen af, zelfs in een periode van economische
hoogconjunctuur. We willen dat bedrijven ook zelf verantwoordelijkheid nemen om de
kwaliteit en de werkbaarheid van hun jobs te bevorderen ( en om de competenties van hun
werknemers te ontwikkelen).
80. Het aantal werknemers en zelfstandigen dat problemen inzake werkbaarheid rapporteert
brengen we substantieel terug, bijzondere aandacht gaat daarbij naar vrouwen en
kansengroepen. Deze doelstelling ondersteunen we met een programma van sociale
innovatie. Innoveren op het vlak van arbeidsorganisatie is de sleutel om te komen tot meer
werkbare jobs via bijvoorbeeld teamwerk, werkoverleg, duidelijk omschreven
takenpakketten, feedbackmomenten, enzovoort.
81. Wij willen dat de sociale partners ook investeren in een moderne sociale dialoog, waarbij
overleg en inspraak inzake de werkorganisatie in een bedrijf op de agenda komt. Hierdoor
zouden heel wat overheidsstimulansen zoals gezinsondersteunende diensten,
competentiebeleid of leeftijdsbewust personeelsbeleid, diversiteitsplannen,
maatschappelijk verantwoord ondernemen, een groter draagvlak krijgen binnen de
ondernemingen. Werknemers die kiezen voor deeltijds werk moeten duidelijke info krijgen
over de gevolgen van deeltijds werken op het vlak van promotie en pensioen.
3.2. Een betere combinatie van werk en privé
Werk en privéleven op een evenwichtige wijze combineren is essentieel, niet in het minst voor
jonge ouders van wie we verwachten dat ze langer gaan werken.
82. Kinderopvang is essentieel om werk en gezin op een evenwichtige wijze te combineren. Wij
willen een behoeftedekkend, betaalbaar én kwaliteitsvol aanbod inzake kinderopvang.
83. Ook het bedrijf kan thuis een handje toesteken. Poetsdiensten, strijkdiensten, thuishulp en
boodschappendiensten ondersteunen gezinnen om werk en privé te combineren én
verhogen tegelijkertijd de sociale cohesie in de buurten. De experimenten met
gezinsondersteunende diensten vanuit het bedrijf willen we omzetten in een structureel
lokaal gezinsondersteuningsbeleid.


3.3. Een loopbaan in eigen handen
Ben je zeker van je werk? Voel je je altijd goed bij het werk dat je nu doet? Denk je dat je binnen
tien jaar nog steeds hetzelfde werk zal doen? De kans dat je drie keer positief antwoordt is erg
klein. Veel meer dan vroeger lopen werknemers tegen veranderingen in de loopbanen aan die ze
niet zelf willen, maar ook omdat hen dit overkomt (door bv. ontslag of ziekte). De
opleidingsinspanningen van de bedrijven gaan er nog steeds op achteruit.
84. Werknemers hebben het recht om hun loopbaan in eigen handen te nemen. Ze verdienen
ondersteuning in het maken van keuzes voor hun loopbaan. Om dit te realiseren bouwen
we het recht op een basisdienstverlening voor werknemers uit. Dit op een laagdrempelige
manier via het netwerk van de 130 lokale werkwinkels en voor zij die toegang hebben tot
internet, online. Vanuit de basisdienstverlening is doorverwijzing mogelijk naar de meest
geschikte instantie (vb. een opleidingsinstantie, een loopbaancentrum, de vakorganisatie).
85. sp.a wil het netwerk van diensten inzake loopbaanadvies en opleiding uitbreiden, zodanig
dat voor elkeen onder andere het recht op loopbaanbegeleiding, het recht op leren, en het
recht om verworven competenties zichtbaar te maken, wordt gerealiseerd. Deze
dienstverlening willen we breed bekend maken. Mensen krijgen ondersteuning door
formules die hen tijd en de financiële ruimte geven om een opleiding te volgen, een attest
van verworven competenties te halen, en dergelijke meer.
86. De lijst met ervaringsbewijzen willen we uitbreiden, zodat er voor meer beroepen in onze
economie erkenning van de ervaring van de mensenkomt. De overheid moet een
voortrekkersrol spelen in de toepassing ervan.
87. Het is nodig dat bedrijven meer investeren in opleiding van hun werknemers. sp.a wil dat
elk bedrijf een overlegd competentiebeleid voert en werknemers het recht geeft op een
persoonlijk ontwikkelingsplan, met aandacht voor bijkomende opleiding, het attesteren
van verworven competenties en loopbaanadvies. Wij willen dat de overheid zeer duidelijke
en concrete afspraken maakt met de ondernemingen en sectoren over deze inspanningen.
De stap van inspanningsverbintenissen naar resultaatsverbintenissen moet worden gezet.
Ook in het loopbaanbeleid moeten we vermijden dat een kloof onstaat tussen diegenen die
hun loopbaan actief vormgeven en diegenen die dat niet doen. sp.a zal bijzondere
waakzaamheid aan de dag leggen om de te ontwikkelen loopbaantool open te stellen naar
de kwetsbare groepen op de arbeidsmarkt.
3.4. Niet morsen met talent
Diversiteit beheren vraagt inspanning, maar levert enorm veel meerwaarde op voor
onderneming en samenleving. Het is nodig dat de werkvloer een afspiegeling is van de brede
samenleving. We kunnen het ons niet permitteren om met talent te morsen.
88. We willen ondernemingen stimuleren om te komen tot een leeftijdsbewust
personeelsbeleid. Dit omvat aandacht voor opleiding, herkennen en erkennen van wat


iemand kan en kent, aanpassingen van jobs naar inhoud en/of tijd, begeleiden van
jongeren werknemers.
89. We willen ondernemingen aanzetten tot het voeren van een echt diversiteitsbeleid. In onze
ondernemingen moet diversiteitsbeleid – al dan niet ondersteund door een diversiteitsplan
– en overleg daarover een algemeen geldende praktijk worden. De overheid moet het
goede voorbeeld geven: ze moet streefcijfers bepalen voor haar eigen personeel en
gelijkaardige inspanningen vragen van bedrijven die overheidsopdrachten uitvoeren. Alle
Vlaamse overheidsdiensten moeten een volwaardig diversiteitsbeleid voeren, zodat de
Vlaamse overheid inzake diversiteit een voortrekkersrol waarmaakt. Dit betekent dat ze
bijvoorbeeld een diversiteitsplan hebben met concrete en meetbare doelstellingen, zoals
streefcijfers. Daarenboven vraagt de overheid gelijkaardige inspanningen van de
gesubsidieerde sector en van bedrijven die overheidsopdrachten uitvoeren.
90. Elke rechtstreekse of onrechtstreekse discriminatie op grond van geslacht, leeftijd,
nationale afkomst, seksuele geaardheid of handicap willen we daadkrachtig bestrijden. Wie
zich om gelijk welke reden gediscrimineerd acht, kan een vraag stellen of klacht indienen
bij een regionaal meldpunt. Als bemiddeling niet lukt, zijn verdere juridische stappen
nodig. De inspectiediensten dienen efficiënt en doeltreffend samen te werken om de
antidiscriminatiewetgeving te controleren.
3.5. Een eerlijke beloning
Deze Vlaamse regering heeft gezorgd voor een serieuze korting op de inkomensbelasting. Lagere
lonen kregen een extra korting. Werken wordt beter beloond. De werkloosheidsval is grotendeels
weggewerkt maar nu dreigt een lageloonval.
91. Wij willen dat alle werk eerlijk beloond wordt. Daarom vragen wij dat de sterkste
schouders de grootste lasten dragen. Binnen de budgettaire marge kunnen we verdere
stappen zetten in de jobkorting zodat voor mensen met een laag en middeninkomen het
effect van de belastingvermindering relatief belangrijker is. We willen de jobkorting zo
toepassen dat er geen onzekerheid ontstaat voor mensen die mogelijks het slachtoffer
worden van tijdelijke werkloosheid of tijdelijke afwezigheid op het werk (bijv. wegens
ziekte of zwangerschapsverlof). De vermindering van de fiscale druk op arbeid is voor
socialisten van essentieel belang.
In het bemiddelingsbeleid maken we gebruik van uitzendarbeid. Dit kan een waardevol
instrument zijn om ervaring op te doen. Het biedt aan werkzoekenden ook vaak een opstap naar
vast werk. Het kan echter ook een bron van onzekerheid zijn, zeker als uitzendarbeid geen
opstap naar maar een alternatief voor vast werk wordt.
92. Het is nodig dat het statuut van de uitzendkracht beter wordt. De stelregel is de
gelijkberechtiging van alle werknemers of ze nu werken als uitzendkracht of vast in dienst
zijn. We zorgen er voor dat uitzendkrachten gelijke kansen hebben op degelijke opvang en
begeleiding bij herstructurering, competentie-ontwikkeling en loopbaanbegeleiding.


Bovendien willen we vermijden dat werknemers langdurig vastzitten in een
uitzendcontract. Zo zouden dagcontracten slechts in heel uitzonderlijke gevallen mogen
gebruikt worden. Tegelijkertijd willen we voorzien dat een uitzendkracht na een bepaalde
periode gelijkgesteld wordt met een werknemer in vast dienstverband. Op de naleving
hiervan gaan we strikt toezien.
Wie denkt dat de loonkloof tussen mannen en vrouwen tot de vorige eeuw behoort, vergist zich.
De loonkloof is in het laatste decennium nauwelijks afgenomen. In feite is de loonkloof het
zichtbaar oneerlijke resultaat van de loopbaankloof: vrouwen en mannen bouwen gemiddeld
heel verschillende loopbanen uit en vrouwen betalen daarvoor als groep een hoge prijs. De
oververtegenwoordiging van vrouwen is het sterkst in slecht betaalde beroepen/sectoren en in
lagere functies. Bovendien rust de druk die het combineren van een loopbaan met een
gezinsleven met zich brengt, nog steeds voornamelijk op vrouwelijke schouders. Geen wonder
dus dat zij vaak een stapje terug zetten op hun werk. Het glazen plafond is een harde realiteit:
vrouwen werken minder vaak ‘aan de top’ dan mannen. En dan gaat het niet alleen over
directiecomités of raden van bestuur van grote bedrijven. Er zijn ook minder vrouwelijke
ploegbazen dan mannelijke, minder vrouwelijke hoofdmagazijniers, minder vrouwelijke
afdelingshoofden, minder hoofdverpleegsters dan hoofdverplegers, enzovoort.
93. De zichtbare en onzichtbare barrières voor vrouwen willen we wegwerken. Het is nodig dat
de instroom en doorstroom van vrouwen in de verschillende segmenten van de
arbeidsmarkt evenredig wordt. Wij wensen actieplannen binnen de verschillende
beleidsdomeinen te intensifiëren om de loopbaankloof te dichten, met specifieke aandacht
voor de gevolgen van tijdskrediet/werken aan verminderde prestaties op de loopbaan.
94. Om dit te realiseren gaan we onder meer acties ondernemen om genderstereotiepen bij
studie- en beroepskeuzes zoveel mogelijk tegen te gaan. Leerlingen, ouders, leerkrachten,
CLB’s, werknemers, werkgevers, HR-managers gaan we bewust maken van deze
stereotiepen zodat meisjes én jongens, vrouwen én mannen zoveel mogelijk goed
geïnformeerde keuzes kunnen maken en daarin ondersteund worden.
4. Naar een echt arbeidsmigratiebeleid
Het Vlaams Gewest is de laatste jaren zeer gul geweest met arbeidsvergunningen. In 2008
verwelkomden we zo maar liefst 287.000 buitenlandse arbeidskrachten op onze arbeidsmarkt.
Dit is een record. Dat is enigszins onvermijdelijk: in de context van vergrijzing en ontgroening
van onze arbeidsmarkt en toenemende mobiliteit zal migratie toenemen. Hoe we die migratie
opvangen en organiseren is uiterst belangrijk. We moeten lessen trekken uit het verleden.
Migranten zijn mensen die een plaats moeten krijgen in onze samenleving en niet enkel op de
werkvloer. We gaan er best van uit dat wie naar ons komt, allicht ook blijft. Dus voorzien we in
een onthaal en een begeleiding zodat ze niet alleen de bedrijfsresultaten maar ook de
gemeenschap komen versterken.


95. Wij geven prioriteit aan de activering van onze medeburgers. We verzetten ons tegen de
gemakkelijkheidoplossing van bedrijven die telkens nieuwe arbeidsmigranten willen
toelaten en de aanwezige werklozen, waaronder ook vele migranten, aan hun lot overlaten.
96. We kiezen voor een begeleide, gecontroleerde immigratie. Begeleiding van nieuwkomers en
controle van de bedrijven die ze tewerkstellen. Een onbegeleide migratie leidt tot het
breken van ons sociaal weefsel. Een ongecontroleerde arbeidsmigratie leidt tot
concurrentieverstoring en een neerwaartse spiraal van de arbeids- en loonvoorwaarden.
Nieuwkomers willen we dus begeleiden naar Nederlandse taallessen, integratie en
huisvesting. Dat is de verantwoordelijkheid van de overheid en van de bedrijven. Verder is
het nodig de bedrijven verder te controleren op respect voor de sociale wetgeving.
5. Aangepast werk biedt ook meerwaarde
Werk is nog steeds de beste garantie tegen armoede. Voor een aantal werkzoekenden is de
afstand tot de reguliere arbeidsmarkt echter te groot. Deze werkzoekenden hebben ook recht op
arbeid op maat en minstens op een activiteit op maat.
97. Kwetsbare groepen hebben blijvend recht op kansen via de uitbouw van
maatwerkbedrijven, de lokale diensteneconomie en de invoegbedrijven. De volgende
Vlaamse regering wil opnieuw 5.000 sociale economie-jobs creëren in nieuwe niches die
een antwoord bieden aan de uitdagingen voor de komende decennia: vergrijzing, stijgende
vraag naar zorgdiensten, de afbrokkeling van de sociale cohesie, de individualisering,
energie- en milieuproblematiek.
98. Wij willen dat de sociale economie zich niet enkel kwantitatief versterkt maar zich ook
professionaliseert als een vaste waarde in het Vlaamse werkgelegenheidsbeleid. De socialeeconomiebedrijven
ontwikkelen zich verder als netwerkbedrijven. Zij worden hierin onder
andere ondersteund door de Startcentra voor Sociale Economie. Waarbij ze aan de ene
kant partnerschappen aangaan met de lokale welzijnssector en aan de andere kant met de
reguliere economie. Op die manieren combineren ze zorg, werk en doorstromingskansen
van de doelgroepwerknemers.
99. Bedrijven die doelgroepwerknemers inschakelen kunnen rekenen op begeleiding en/of een
tussenkomst in het rendementsverlies. Voor de werknemers die de overstap maken
voorzien we begeleiding en de mogelijkheid om op een flexibele manier terug te keren.
Zodat mensen zich zeker en beschermd voelen.
100. Het is nodig dat invoegbedrijven voortrekkersbedrijven worden. Samen met de sociale
partners willen we een aantrekkelijk instrument ontwikkelen dat voortrekkersbedrijven
beloont voor hun inspanningen inzake maatschappelijk verantwoord ondernemen.
Bedrijven die investeren in het sociaal kapitaal van het bedrijf, namelijk hun werknemers,
verdienen steun.


101. Een belangrijke plaats blijft weggelegd voor de beschutte en sociale werkplaatsen, die we
verder zullen omvormen tot maatwerkbedrijven om de uitdagingen in de toekomst
resoluut aan te pakken. Er is namelijk blijvend nood aan bedrijven die zich specifiek de
tewerkstelling van de meest kwetsbaren op de arbeidsmarkt tot doel stellen. Alle bedrijven
die een minimum aan doelgroepwerknemers tewerkstellen, zullen van de overheid de
nodige (financiële) ondersteuning, ruimte en vrijheid krijgen om deze doelstelling effectief
te kunnen uitvoeren. Tegelijk zal de overheid hen evalueren op de aan hen toevertrouwde
taken.
102. We willen lokale diensten opzetten om antwoorden te bieden op lokale noden van mensen.
Lokale besturen zijn in het bijzonder bevoorrechte partners om deze dienstverlening mee
te ondersteunen en uit te bouwen. Voor de verdere uitbouw van de lokale
diensteneconomie binnen elk betrokken beleidsdomein willen we een structurele
financiering voorzien. Dit kan door een minimaal percentage te voorzien per
beleidsdomein als bijdrage in de klaverbladfinanciering voor lokale diensten.
103. Voor sommige mensen is ook arbeid binnen de sociale economie geen haalbare kaart.
Mensen die geen toegang hebben tot de arbeidsmarkt en zorg nodig hebben, hebben recht
op ondersteuning in wat ze wel kunnen: een activiteit op maat dus. Ze hebben recht op een
aangepast werk- en zorgtraject. Daarvoor is het nodig dat overheid, OCMW’s en VDAB
samenwerken zodat activiteit, zorg, uitkering en begeleiding naar werk op elkaar zijn
afgestemd. Testcentra, zoals in Gent, kunnen ook in andere steden en gemeenten voorzien
worden.


Hoofdstuk 4: Innovatief en duurzaam ondernemen
Vlaanderen heeft een eeuwenoude reputatie van vernieuwing en is vaak koploper in nieuwe
technologieën. Het verzilveren van die innovatie is essentieel, nu de traditionele economische
sectoren (auto-industrie, textiel, …) onder zware druk staan.
Daarom streven we naar een economie waarin geen kansen verloren gaan en waarin we
werken aan het activeren van bedrijven tot investeringen in innovatie en duurzaam
ondernemen. We beseffen daarbij dat de vernieuwing in productie en industrie op kleine schaal
even belangrijk is als de productie op grote schaal. Het oprichten van een kleine entiteit in de
opstartjaren is veel delicater en kwetsbaarder dan een uitbreiding van een grote entiteit of een
doorstart van een onderneming.
De financiële en economische crisis verplicht de overheid subsidies te geven, waarborgen te
verlenen, reddingsplannen op te stellen, enz. We willen geen blanco cheques geven.
Voorwaarden inzake werk of verstrekking van kredieten aan gezinnen en bedrijven, of nieuwe
duurzame productielijnen, ... moeten bij elke steun uitgebouwd worden om zo mee de economie
niet alleen te blijven dragen maar ook beter te maken naar de toekomst.
We zien vijf grote strategieën om de kans op innovatief en duurzaam ondernemen in Vlaanderen
te verbeteren.
- Ten eerste willen we innovatieve ideeën activeren via intensieve ondersteuning en een
versterking van nieuwe ondernemingen. Hierbij moet de best beschikbare technologie
het uitgangspunt zijn.
- We willen administratieve overlast wegwerken. Er zijn een heleboel kleine procedures en
omstandigheden die de aandacht van zelfstandigen en KMO’s wegnemen van hun
essentiële bezigheden. In de voorbije jaren is er weinig essentieels gebeurd op het vlak
van vereenvoudiging. Om bedrijven met succes te activeren, zal dat nodig zijn.
- We willen van in het begin een venster creëren op de internationale uitbouw. Wat
kunnen onze producten, productieprocessen en diensten betekenen voor andere landen?
Is er een motor voor doorgroei?
- We willen veel meer aandacht voor streekgebonden activiteiten, identiteit en productie.
Naast de massaproductie is er veel vraag naar aantrekkelijke, regionale producten. De
vraag is hoe we die streekgebonden activiteiten en producten het best kunnen
ontwikkelen.
- Innovatie is niet alleen een zaak van het labo. Maatschappelijk verantwoord
ondernemen leidt tot sociale en ecologische innovatie. Rendement hoeft niet puur
financieel te zijn.
1. Innovatieve ideeën activeren
Door de kortere levenscyclus van producten willen we ondernemingen sneller innoveren om
concurrentieel te blijven. Op eigen kracht innoveren is niet meer voldoende. Daarom willen we


steeds meer samenwerken met partners. Toch willen we hierbij uitgaan van het craddle to
craddle (C2C) principe, waarbij ondanks de korte levenscycli het concept duurzaamheid steeds
hoog in het vaandel wordt gedragen.
104. We kunnen zorgen voor een snellere doorgroei van innovatieve ideeën door een nauwere
samenwerking van overheid, ondernemingen, kennisinstellingen, universiteiten en
financiers in zogenaamde open innovatieve ecosystemen. De Vlaamse overheid heeft
hierbij een belangrijke rol door te zorgen voor nog meer openbare
onderzoeksinfrastructuur en goedgeschoolde onderzoekers. Het groeiritme van de
middelen voor onderzoek en ontwikkeling houden we aan tot we de 3 procent doelstelling
bereiken.
105. De overheid voert een aankoopbeleid dat gericht is op producten en diensten die eigenlijk
nog niet bestaan. Dit betekent dat bij leveranciers onderzoek en ontwikkeling (O&O), en
innovatie moeten gebeuren voor er kan worden geleverd. Op die manier financiert de
overheid delen van O&O en innovatie, en vermindert ze de onzekerheden voor
ondernemingen. Deze techniek van Publieke Technologie Aanbestedingen (PTA) is tevens
bruikbaar voor ecologische, sociale en culturele doeleinden, zoals het halen van de Kyotonorm.
Het Vlaams economisch beleid steunt nu op drie pijlers: ondernemen, innoveren en
internationaliseren. Voor elk van deze pijlers is een apart overheidsagentschap opgericht (het
Instituut voor Innovatie door Wetenschap en Technologie, Flanders Investment and Trade en het
Agentschap Ondernemen). Het Agentschap Economie heeft in elke provincie een aanspreekpunt
voor de drie pijlers.
106. Het is nodig dat nieuwe ondernemers zich in een omgeving bevinden waar ze het grootste
deel van hun energie kunnen wijden aan de core business. Daarom willen we hen via
incubatiecentra begeleiden met administratieve ondersteuning bij steunaanvragen en
nieuwe projecten, het opstellen van een business plan voor starters en
informatieverstrekking met betrekking tot alle federale en Europese steunmaatregelen in
de administratieve taken. De provinciale aanspreekpunten van het met het Agentschap
Economie samengevoegde Vlaams Agentschap Ondernemen willen we uitbreiden zodat zij
een kwalitatieve basisdienstverlening kunnen aanbieden aan alle ondernemingen.
107. Bij een aantal KMO’s zijn nog belangrijke (financiële en milieu-)winsten te realiseren door
innovatie, bijvoorbeeld naar het zodanig herontwerpen van een product of van een
productielijn dat minder grondstoffen en minder energie moeten gebruikt worden. Teveel
KMO’s zijn zich echter nog te weinig bewust van de mogelijke kansen en vinden de weg
niet naar gespecialiseerde adviseurs. Voor hun ondersteuning moet de overheid
gespecialiseerde informatie- en adviesnetwerken uitbouwen.
108. De eco-efficiëntiescan van de OVAM heeft al bij een 1000-tal bedrijven aangetoond dat er
een groot potentieel is voor proces- en productverbetering, waardoor enerzijds de milieu37
impact sterk afneemt en anderzijds belangrijke kostenreducties kunnen gerealiseerd
worden (door besparingen op onder meer materiaal- en energieverbruik). De resultaten
van dergelijke scans moeten echter nog meer gebruikt worden. Dit kan door bedrijfsleiders
beter te begeleiden naar een mogelijke implementatie van de resultaten en naar een
mogelijke cofinanciering voor de noodzakelijke investeringen.
109. Doctorandi die hun bevindingen willen omzetten in productie willen we aanmoedigen door
hen de mogelijkheid te geven bij de oprichting van een bedrijf voor minstens de helft van
hun kapitaalinbreng beroep te kunnen doen op cofinanciering vanuit de Vlaamse overheid,
zonder veel administratieve plichtplegingen.
110. De doorloopsnelheid van de dossiers voor aanvraag van risicokapitaalverschaffing willen
we halveren. Te vaak laten de beslissingen tot financiering te lang op zich wachten,
waardoor onderzoekers teveel uitwijken naar het buitenland om hun project te
ontwikkelen.
111. Het is nodig dat universiteiten en hogescholen per sector hun top 10 belangrijkste
innovaties van dat jaar presenteren aan de sectoren in hun regio. Op die manier houden
economische actoren en vorsers elkaar op de hoogte van wat de ontwikkelingen zijn in het
onderzoek en in de praktijk. En zo benadrukken we het belang van fundamenteel en
theoretisch onderzoek.
De zoektocht naar vernieuwing willen we niet beperken tot het definiëren van clusters. Het zijn
de vernieuwers die de projecten bepalen, niet de overheid. Al kan de overheid hierbij wel een
faciliterende rol spelen. Voor het sociaal-economisch beleid heeft Vlaanderen de SERV en voor
wetenschapsbeleid is er de Vlaamse Raad voor Wetenschapsbeleid. Als Vlaanderen in de
toekomst een welstellende regio wil blijven, is het nodig dat ze zichzelf blijft heruitvinden. Dit
betekent de wereldwijde trends opvolgen en hierop tijdig inspelen, steeds opnieuw.
112. Er is nood aan een Toekomstraad, waar sociale partners, academici, kennisinstellingen,
ondernemers, parlementsleden en overheid,hun kennis samenbrengen en de Vlaamse
beleidsmakers op een wetenschappelijk onderbouwde manier en rekening houdend met de
internationale sociaal-economische trends adviseren. Zo kan Vlaanderen optimaal
inspelen op wereldwijde ontwikkelingen in de meest diverse domeinen, zich sociaaleconomisch
blijven vernieuwen en zich blijven verzekeren van een plaats bij de
welvarendste regio’s van de wereld. De overheid is hierbij een facilitator in de keuze voor
ondersteuning van innovaties. Toch is de overheid niet de enige die de kennis heeft om de
bepalende beslissingen te nemen.
De crisis in het financieel systeem heeft één van de vitale delen van het KMO weefsel aantast: de
continuïteit van de kredietverstrekking. De Vlaamse regering heeft naar aanleiding van de crisis
een aantal maatregelen genomen om de kredietverlening door banken te faciliteren zoals de
uitbreiding van de waarborgregeling. Het is van cruciaal belang zo weinig mogelijk
vanzelfsprekende beslissingen van groei, investeringen, aanwervingen uit te stellen omwille van


het stilvallen van de kredietmarkt. Het falen van het banksysteem mag niet leiden tot het falen
van innovatieve ondernemingen.
113. Innovatieve ondernemingen hebben in het huidige banksysteem minder kansen om over
de nodige kredieten te beschikken. De staat kan via waarborgen en garanties een
intermediaire rol spelen om innovatieve ondernemingen meer kansen te geven. De staat
dient banken meer te controleren op kredietverstrekking en te verplichten om
verantwoording af te leggen inzake het al of niet verstrekken van kredieten.
114. De Participatiemaatschappij Vlaanderen (PMV) investeert in niet-starters die behoefte
hebben aan kapitaal om hun groei te financieren en zij die in huidige
marktomstandigheden moeilijk aan bedrijfskapitaal en –krediet geraken. Hiertoe is het
nodig het NRC-fonds, dat momenteel uitsluitend lange termijnfinanciering aanbiedt voor
innovatieprojecten van hoogtechnologische bedrijven, om te vormen tot een
bedrijfsondersteuningsfonds, dat kredieten verschaft voor doorgroei-investeringen. Het
bedrijfsondersteuningsfonds kan zowel extra kapitaal als kredieten in de vorm van
achtergestelde leningen verstrekken. In het verlengde daarvan is het essentieel dat de
overheid er ook over waakt dat financiering en kapitaal toegankelijk blijft voor nieuwe
economieën, zeker voor de alternatieve energie–economie. Het zou onaanvaardbaar zijn
dat we daar vertraging oplopen omwille van het feit dat de financiële markt is stilgevallen.
Vernieuwende initiatieven en investeringen vanwege de privé sector zijn cruciaal voor de
kwaliteit van ons economisch weefsel op lange termijn. Vlaanderen is bij uitstek een regio waar
veel nieuwe ideeën en kwaliteitsvolle innovatie vlot ontstaat. Maar het is eveneens een regio
waar initiatieven niet altijd het ondernemerschap vinden om ze uit te voeren, laat staan de
middelen. Dergelijke initiatieven zijn bij uitstek risicovol en genereren vaak pas op lange termijn
een marktconform rendement. In economisch onweer is het voor deze vernieuwende initiatieven
haast onmogelijk om geld te vinden, en in sommige sectoren is dat zelfs het geval zonder onweer.
De meer klassieke kapitaalverschaffers zullen bij het verstrekken van leningen risico’s zoveel
mogelijk vermijden. Maar ook échte risicokapitaalverschaffers, die niet onmiddellijk uit zijn op
het grote rendement op korte termijn, zullen moeilijk te vinden zijn. In de gegeven moeilijke
economische omstandigheden zijn de bestaande instrumenten niet voldoende snel en efficiënt.
Ondernemingen mogen niet afhaken omwille van lange procedures en te beperkte bedragen
waarmee de overheid tussenkomt.
115. Om de markt van seed – en venture capital te dynamiseren stellen we voor dat de Vlaamse
overheid al dan niet binnen PMV een sterke ondernemingsentiteit creëert die zelf actief
wordt als échte risicokapitaalverschaffer. De focus willen we hierbij leggen op het seed
capital dat op de markt komt zodat de écht vernieuwende waardevolle private projecten,
die in de huidige marktwerking de economische dupe dreigen te worden, door de overheid
worden ondersteund. De besluitvorming willen we maximaal dynamiseren.
116. Om de middelen snel bij de projecten te brengen, willen we binnen de nieuwe
risicokapitaalverschaffer een investeringscomité oprichten die samengesteld is uit


ondernemers en academici voor wie het falen van een deel van de goedgekeurde projecten
geen taboe is en die autonoom zonder inmenging van bovenaf kan beslissen over de
voorgelegde dossiers.
117. Een efficiënte ondersteuning van zowel kleine en middelgrote ondernemingen als van
natuurlijke personen kan bestaan uit het verwerven en inzetten van industriële
eigendomsrechten. Octrooiaanvragen willen we hiertoe door de overheid sponsoren, die
vervolgens mag delen in de winst.
118. Starters van een zaak in een bepaald "knelpunt" zelfstandig beroep (bakkers, slagers, ...)
willen we extra financieel ondersteunen.
119. Vandaag kunnen scholen al een beroep doen op bedrijven en hun machinepark om
leerlingen de kans te geven ervaring in de praktijk op te doen. Vaak is dat met de nieuwste
machines. Samenwerking tussen bedrijven onderling op het vlak van delen van machines
of opleidingsmogelijkheden voor de werknemers is vandaag nog een stuk braakliggend
terrein. Van onderlinge samenwerking moet werk gemaakt worden. Positief gevolg van
dergelijke samenwerking is dat er ook ruimte ontstaat voor specialisatie.
2. Wegwerken van de overlast
120. Het principe van een unieke loketfunctie in een economisch huis willen we veralgemenen.
Samen met een vereenvoudiging van de bestaande systemen kan dit de toegang tot
subsidies en premies vergemakkelijken. Het systeem van premies en subsidies is nu een
succes voor consultants. Een tussenpersoon die enkel en alleen ten dienste staat van de
vereenvoudiging van de administratieve werkzaamheden van bedrijven en zelfstandigen,
en een makkelijker brug kan leggen tussen administraties en bedrijven, werkt veel beter
dan drukkingsgroepen.
Niet alleen moet de structurele samenwerking met de federale erkende
ondernemingsloketten worden gerealiseerd, ook moet die er zijn met de lokale overheden,
die binnen de unieke loketstructuur (zoals opgelegd door de Europese dienstenrichtlijn)
zullen fungeren als back office.
121. De wachttijden, rompslomp en onzekerheid die vergunning met zich meebrengen kan
afslanken. We willen onderzoeken op welke manier sommige economische vergunningen
automatisch kunnen worden verleend, en in sommige gevallen zelfs levenslang, waarbij de
ondernemer tot bewijs van tegendeel het vertrouwen krijgt.
122. Aanvullend is er privé-initiatief nodig dat de administratie inzake subsidies, premies,
patenten, octrooien, … voor verschillende bedrijven verzorgt.
123. De aanpak van hinder die zelfstandige ondernemers ondervinden bij openbare werken
werkt ondanks de aanpassingen, nog steeds niet goed. Het systeem willen we herzien op


vlak van uitkering en informatieverstrekking. De uitkering moet voor de zelfstandige
ondernemer een verschil kunnen maken en geen doekje voor het bloeden zijn.
3. Internationaal venster
124. Onze innovatieve eco-systemen willen we internationaal richten. Hoe meer internationaal
gericht, hoe groter de overdracht van knowhow zal zijn en hoe beter de kansen van
Vlaanderen om mee te blijven met en in te spelen op de recentste ontwikkelingen.
125. We willen in een vroeg stadium werken aan de internationalisering van een KMO. Het
geeft niet alleen extra groeimogelijkheden, het kan de KMO ook wapenen tegen externe
factoren.
126. Ook innovatieve projecten die een inzetbare meerwaarde bieden voor projecten van
ontwikkelingssamenwerking willen we voldoende toegang geven tot risicokapitaal.
Projecten die eerlijke handel stimuleren, willen we als innovatief bestempelen. Het is nodig
dat Vlaanderen streeft naar het maximaal beperken van maatregelen die de internationale
solidariteit beperken.
4. Streekontwikkeling
127. We willen meer aandacht besteden aan de ontwikkeling van streekgebonden diensten en
producten. Dit kan het economisch en maatschappelijk weefsel versterken en een
economische identiteit geven aan een streek. Dit kan verschillen van streek tot streek.
Maar elke streek moet geloven dat ze aantrekkelijk producten en diensten kan voorzien.
We willen de socio-economische streekontwikkeling versterken en ondersteunen om de
lokale welvaart te verhogen. Wonen en werken in eigen streek is een belangrijke peiler van
de leefbaarheid van het lokale weefsel, de levenskwaliteit en de duurzame mobiliteit.
128. We willen ijveren voor een betere bescherming van familiale landbouwbedrijven.
Industriële landbouwbedrijven en monoculturelen ontwrichten de klassiek familiale
landbouwstructuren. Dat is zo in de ganse wereld. Ook bij ons. Zo is het inkomen van
Vlaamse landbouwers het afgelopen jaar gekelderd. De bescherming van familiale
landbouw in Vlaanderen is meteen ook aandacht vragen voor de bescherming van familiale
landbouw in landen van de derde wereld.
5. Maatschappelijk Verantwoord Ondernemen (MVO): Streven naar
ondernemerschap met meerwaarde
Net zoals we bij de koop van een product niet alleen naar de prijs kijken, hoeven we bij de
investering in een onderneming niet alleen naar de winst te kijken. Een onderneming kan veel
meer rendement leveren dan alleen aandeelhouderswaarde. Sommige aandeelhouders, bv.
ethische pensioenfondsen of familiale holdings, vragen ook niet steeds toprendement. Daarom


willen we dat er stilgestaan wordt bij de manieren van produceren en de origine van producten.
Sociale en ecologische innovatie komt niet vanzelf.
129. We willen ondernemerschap met een meerwaarde stimuleren en positief in beeld brengen.
Een meerwaarde voor het milieu, in het personeelsbeleid, voor de omgeving kan leiden tot
een positieve erkenning van de onderneming. De consument weet dan dat hij/zij van deze
onderneming niet enkel kwaliteit krijgt, maar daarenboven ook een meerwaarde voor de
maatschappij waartoe zowel de onderneming als de consument behoren. Daarvoor is
labelling nodig. Er moet op europees vlak gestreefd worden naar 1 standaard label. Staten
en regio’s kunnen bijkomende positieve maatschappelijke erkenningen geven.
130. De tijd is rijp voor een volgende stap in de ecologische innovatie. In het wieg-tot-wieg
concept (C2C) rekenen we de milieu-impact mee in het ontwerp van het product zelf, van
het ontstaan tot het verdwijnen van het product. Vlaanderen mag deze ecologische
innovatie niet missen en dient creatieve toepassingen ervan te introduceren.
Een voorbeeld van ecologische innovatie is het project ‘Plan C’, een initiatief dat in
samenwerking tussen de administratie (OVAM) en vooruitstrevende mensen uit de
bedrijfswereld experimenten en projecten, die duurzaam materialenbeheer introduceren,
volop kansen geeft. De transitie naar een meer duurzaam materialenbeheer in de bouw,
een sector met een bijzonder grote impact op energie en materialen, krijgt extra zuurstof
via de uitvoeringsplannen van de OVAM en het project Duurzaam Wonen en Bouwen.
Dergelijke projecten moeten worden versterkt en de opgedane expertise moet ook in de
massaproductie worden toegepast.
131. Het is nodig dat de Vlaamse overheid tegen 2015 honderd procent duurzaam aankoopt.
Elke overheidsinvestering heeft een aantoonbaar sociaal en duurzaam rendement.
Hiervoor ontwikkelen we een duurzaamheidsschaal die de sociale en ecologische
meerwaarde meet.
132. Er moeten convenanten komen met de warenhuizen (distributiesector) om
milieuvriendelijke producten te promoten.
133. Sociale economiebedrijven die erin slagen om met private partners structurele
samenwerkingsverbanden uit te bouwen en criteria van maatschappelijk verantwoord
ondernemen te integreren in hun klant-leverancier relatie willen we de middelen geven om
deze expertise te kunnen ontwikkelen.
134. Ethisch bankieren willen we opnemen als criterium voor maatschappelijk verantwoord
ondernemen.
135. De Vlaamse Overheid moet het maatschappelijk verantwoord besturen bij lokale
overheden stimuleren en het hanteren van sociale criteria in overheidsopdrachten
promoten.


Hoofdstuk 5 : Een veiligere, gezondere en vlottere mobiliteit
Onze mobiliteit groeit. We zijn de laatste jaren opnieuw veel mobieler geworden. We verplaatsen
ons meestal om goede redenen maar nog niet altijd op de goede manier. Gelukkig verplaatsen
we ons meer dan vroeger met de fiets, trein, tram of bus. Anders zou Vlaanderen heel snel
onleefbaar worden. We lijden nu al teveel onder de enorme toename van het containervervoer
over de weg. De groei is zodanig groot dat we tegen de grenzen van onze capaciteit aanlopen.
Het verkeer brengt ook nog altijd teveel ongelukken, hinder en ongezondheid met zich mee. En
sommigen hebben nog steeds niet de middelen om deel te nemen aan het verkeer. Er moet nog
aan de weg getimmerd worden. Omdat we zo geweldig actief zijn op zo’n kleine oppervlakte
willen we vooral blijven investeren in collectief vervoer, gezonde technologieën en is het nodig
dat iedereen zich beter aan de regels houdt.
1. Veiliger verkeer
We hebben onszelf ambitieuze doelstellingen gesteld om de verkeersonveiligheid te verminderen.
In 2007 waren we halfweg in de doelstelling om tegen 2015 niet meer dan 250 verkeersdoden te
betreuren.
136. Verkeersveiligheid blijft een prioriteit voor ons. We blijven onze inspanningen nog
versterken. We willen tijdens elke legislatuur het aantal verkeersdoden met een kwart
verminderen, telkens dichter bij de ultieme doelstelling van een samenleving zonder
verkeersdoden.
137. Een deel van de dotatie van het voormalig verkeersveiligheidfonds na regionalisering dat
aan het Vlaams gewest zou toebedeeld worden (categorie 1 en 2), zal daarom door
Vlaanderen aan de lokale besturen ter beschikking gesteld worden voor infrastructurele
ingrepen inzake het verbeteren van de verkeersveiligheid zoals de aanpak van zwarte
punten.
Een goede rij-opleiding is enorm belangrijk om de nieuwe generaties bestuurders van jongsaf
aan een verkeersveilig rijgedrag aan te leren. Het rijbewijs op school was een nieuwe start op
vlak van verkeersopvoeding en de basis voor volgende stappen.
138. Iedereen heeft recht op toegang tot een professionele rijopleiding in voorbereiding van een
realistisch rijexamen. Nu het gratis rijbewijs op school overal is ingevoerd, willen we aan
elke kandidaat-bestuurder en begeleider ook een professionele praktische rij-opleiding
aanbieden. Aan een eerlijke prijs, dat wil zeggen: goedkoop voor wie het kan betalen, gratis
voor wie die middelen niet heeft.
139. Verkeersopvoeding start vanaf de eerste stappen. Wij willen in elke fase van het onderwijs
verkeersopvoeding geven aangepast aan de leefomgeving en behoeften van elke leeftijd. Er
moet voldoende aandacht worden besteed aan het belang van duurzame mobiliteit. Tijdens
de rijopleiding moeten autobestuurders bewust worden gemaakt van de gevolgen van


gevaarlijk rijgedrag. De verkeersregels moeten ook eenvoudiger worden en meer
dynamisch aangestuurd door de wegbeheerder.
Controle werkt. Meer controle werkt beter. In de voorbije regeerperiode is vooral geïnvesteerd in
onbemande controles, met digitale camera’s en weegbruggen, omdat de gewesten geen
bevoegdheid hebben voor bemande controles. De regionalisering van een aantal bevoegdheden
inzake verkeersveiligheid in het eerste pakket staatshervorming kan hieraan verhelpen.
140. Het Vlaams Gewest willen we in het buitenland bekend maken omwille van zijn zero
tolerantie voor onveilig vrachtverkeer. Daarom willen we een autonome gewestelijke
wegcontrole oprichten die het vrachtverkeer controleert op vlak van snelheid,
tussenafstand, gewicht en lading, de staat van de remmen, inhaalverbod en rij- en
rusttijden. Buitenlandse chauffeurs moeten op dezelfde manier vervolgd worden als
binnenlandse.
141. Onze doelstelling blijft om de bestuurders die de regels respecteren gerust te laten en de
recidivisten strenger te straffen. Daarvoor willen we eerst weten wie welke overtredingen
heeft gemaakt. De politie en het parket spreken nu al jaren van een databank van
overtreders en een betere afhandeling van de sancties maar resultaten blijven uit. De
Vlaamse regering kan een contract maken met politie en parket zodat we tegen het eind
van de legislatuur kunnen controleren met verstand en sanctioneren op maat.
142. Technologie kan helpen in de strijd tegen verkeersonveiligheid. Via onder andere
nummerplaatherkenning, snelheidsbegrenzers en alcolock willen we van nultolerantie voor
recidivisten een realiteit maken.
143. Verkeersbord gemist? Geen nood, je GPS heeft hem gezien. Als we de verkeersregels in de
GPS integreren, weten bestuurders altijd welke snelheid ze moeten respecteren. In
vrachtwagens is enkel een aangepaste GPS voor vrachtvervoer toegelaten. Deze zal hen dan
niet leiden doorheen de straten waardoor ze in feite niet doormogen.
De staat van de fiets- en voetpaden is de derde grootste bron van ergernis volgens de laatste
VRIND indicatoren. En het feit dat meer mensen fietsen leidt blijkbaar tot meer ongevallen
volgens de laatste cijfers.
144. We hebben de ambitie om 500km fietspaden (her) aan te leggen per jaar. Daarvoor willen
we een meerjarenplanning opmaken zodat de ontbrekende verbindingen van het
fietsroutenetwerk verdwijnen. De bevoegdheid voor de procedure van onteigening moet
geregionaliseerd worden om de aanleg van fietspaden te versnellen. Er is een
inhaaloperatie nodig op het vlak van onderhoud van fietspaden, net zoals voor de wegen is
gebeurd. Dat gebeurt het best in overleg met belangenverenigingen, zoals de fietsersbond.


145. Het is nodig dat iedere fietser zijn weg vindt zonder kaart of GPS. De fietspaden,
fietspunten, fietsparkings en fietsoverstapplaatsen aan stations willen we bewegwijzeren
zodat iedereen zijn weg vindt op het functioneel fietsroutenetwerk.
146. Het is hoog tijd om de laatste zwarte punten van het programma van 2002 snel weg te
werken zodat een nieuw programma van 500 zwarte punten kan opgestart worden.
147. De veiligheid van de invalswegen naar de scholen en de stations is de grootste prioriteit.
Daarvoor willen we samenwerken met directies, gemeentebesturen, verkeersouders en De
Lijn en NMBS in het kader van het Duurzaam naar School initiatief.
2. Meer openbaar vervoer
Het gaat goed met het openbaar vervoer in Vlaanderen: meer mensen dan ooit nemen de bus ,
tram of trein. Meer mensen dan ooit hebben een abonnement van het openbaar vervoer. Twee
legislaturen socialistisch beleid hebben het aantal reizigers van De Lijn meer dan verdubbeld tot
meer dan 500 miljoen reizigers. Het aantal reizigers op trein, tram en bus groeit sneller dan op
de wegen en dus vermindert het aandeel van het autoverkeer en blijft iedereen mobiel. De
basismobiliteit is quasi compleet gerealiseerd. Nu verschuift de aandacht naar woonwerkverkeer
en netmanagement.
148. Never change a winning team. Wij willen verder gaan op het elan van onze succesformule
van de laatste 10 jaar: meer aanbod, ook ’s nachts in het weekend, betere kwaliteit en
goedkope prijzen. Daarvoor hebben we het plan 2020 voor nog beter openbaar vervoer.
149. De volgende doorbraak is de ontsluiting van de steden en voorsteden met trams en treintrams
op eigen bedding en snelbussen op eigen rijstrook. In dat kader willen we dat er in
de volgende legislatuur minstens één nieuwe tramlijn wordt aangelegd per provincie. Er
wordt een proefproject opgestart met een light rail (trein-tram) samen met de NMBS, met
traject tussen Antwerpen, door de Rupelgemeenten, naar Puurs, zoals weerhouden in het
rapport van de Vlaamse minister van mobiliteit.
150. In de steden willen we van het openbaar vervoer de evidente optie maken: snel, makkelijk
en proper. Daarvoor willen we het tram- en busgebruik aanmoedigen door te investeren in
zeer frequente verbindingen met voorrang via verkeerslichtenbeïnvloeding en in hybride
bussen en trams op groene stroom. Naast het bevorderen van een vlotte doorstroom van
het openbaar vervoer via verkeerslichtenbeïnvloeding kiezen we voor het verkeersveiliger
maken van de oversteekplaatsen voor voetgangers bij trambanen. We willen verder
investeren in de toegankelijkheid, de kwaliteit, doorstroming en veiligheid van de bussen
en trams.
151. Het is nodig dat iedereen altijd en overal kan beslissen om het openbaar vervoer te
gebruiken: door het enig ticket voor trein, tram en bus en door real time
reizigersinformatie op je GPS, PDA of GSM. We blijven ook ijveren voor meer


mogelijkheden en experimenten om de fiets mee te nemen op het openbaar vervoersnet in
het bijzonder op tram en bus.
152. Iedereen heeft recht op mobiliteit, ook mensen die aangepast vervoer nodig hebben
omwille van hun leeftijd, hun handicap, hun speciale school. We willen dat de Lijn samen
met de aanbieders van diensten aangepast vervoer een aangepast vervoersaanbod
verzekert tegen een betaalbare prijs.
153. Het pendelplan heeft geleid tot vele innovatieve en concrete projecten voor een vlotter en
duurzamer woon-werkverkeer. Deze aanpak op maat willen we verder zetten, in
samenwerking met de sociale partners. De vele pendelbusdiensten die zijn ontstaan willen
we consolideren in een pendelbusbedrijf in samenwerking met De Lijn die voor rekening
van de bedrijven shuttle diensten verzorgt.
154. Het carpoolen willen we verder stimuleren door de aanleg van bijkomende carpoolparkings
en verdere promotie ervan bij de bedrijven. Cambio én auto-delen willen we verder
uitbouwen naar ieder stedelijk gebied in Vlaanderen.
3. Een eco-auto-mobiliteit
We geven de voorkeur aan de fiets en het openbaar vervoer maar als het nodig is zijn we niet
vies van de auto. Tenminste, als die auto zelf niet vies is. De emissies van broeikasgassen en fijn
stof zijn nog steeds te hoog. Het wagenpark is de laatste tien jaar verdieseld. Nu is het nodig om
zowel het wagenpark als het gebruik te vergroenen en duurzamer te maken.
155. We willen ons wagenpark en onze verkeersinfrastructuur radicaal duurzamer maken zodat
we binnen vijf jaar het fijn stof van autoverkeer halveren en de CO2 emissies dalen: elke
nieuwe dieselwagen heeft een roetfilter nodig en op oude dieselwagens willen we zoveel
mogelijk een retro-fit filter installeren. Daarvoor komt er een bonus-malus op de BIV en
de verkeersbelasting en worden die ook gevarieerd volgens CO2 uitstoot. Daarnaast willen
we een correctie voorzien voor de voertuigen die omgebouwd worden naar LPG. De
overheid kan zelf het voorbeeld geven door enkele nog wagens met een hoge eco-score, die
dus zeer milieuvriendelijk zijn, aan te kopen.
156. De politie moet strenger controleren of wagens wel gekeurd zijn. In sommige verstedelijkte
gebieden rijden talloze auto’s rond die overduidelijk niet gekeurd zijn en zwarte roetwolken
uitstoten. Er moet een link komen tussen de DIV die nummerplaten toekent en een
databank van keuring opdat deze vervuilende wagens gekend zijn en kunnen worden
geweerd.
157. Bijna de helft van de werknemers werkt op minder dan 10 km van huis. Werknemers willen
we belonen als ze hun bedrijfswagens minder gebruiken. Wij zijn van plan om het
mobiliteitsbudget in te voeren zodat de werknemer de besparing op de bedrijfswagen kan
houden voor openbaar vervoersabonnementen, treintickets en andere voordelen voor het


hele gezin. Bedrijven willen we aanmoedigen om pendelplannen met concrete acties te
maken met en voor hun werknemers.
158. Vlotter auto-verkeer is beter voor iedereen en voor het milieu. We kunnen de huidige
capaciteit nog beter gebruiken door in heel Vlaanderen het dynamisch
verkeersmanagement in te voeren. Het verkeerscentrum stuurt de snelheden aan op de
ringwegen en autosnelwegen volgens de drukte van het moment, duidt de alternatieve
routes aan en er helpt bij een snelle afhandeling bij ongevallen. Het systeem van groene
golven wordt zo veel mogelijk toegepast, met voorrang voor de zachte weggebruikers en het
openbaar vervoer én een goede verkeersdoorstroming voor het overige verkeer.
159. Nog teveel mensen hebben last van geluidshinder en sluipverkeer. Wij willen het verkeer
zoveel mogelijk op de hoofdwegen houden met GPS sturing en snelheidsremmers op de
secundaire- en gemeentewegen. De woonwijken langsheen de hoofdwegen (zowel de
snelwegen als de gewestwegen) moeten leefbaar gemaakt worden met geluidsschermen of
geluidsbermen. Verkavelen langs drukke hoofdwegen moet maximaal vermeden worden in
gemeentelijke ruimtelijke structuurplannen, uitvoeringsplannen en BPA-wijzigingen.
Geluidswerende maatregelen moeten in elk geval verplicht in elke nieuwe verkaveling
langs hoofdwegen.
160. We willen overstap naar openbaar vervoer bevorderen door Park and Rides met overstap
op fietspunten, bus, tram of trein, parkings aan stations en multimodale real time
informatie in de auto om de keuze te sturen.
4. Duurzame logistiek
De haventrafiek versnelt enorm: in de laatste vijf jaar met gemiddeld zes procent per jaar. Dit
laat zich voelen op de wegen. Sommigen willen van Vlaanderen één logistiek park maken. Wij
niet. We willen dat onze havens goed bereikbaar zijn maar we willen niet dat alleen de havens
nog bereikbaar zijn en de rest kan stikken. We zijn een exportland, geen transitland. Daarom is
het absoluut noodzakelijk het goederenvervoer veel sterker te sturen.
161. Het is nodig dat het nieuwe Mobiliteitsplan Vlaanderen prioritair maatregelen bevat om de
groei van het goederenvervoer over de weg af te remmen en de kosten voor de samenleving
ervan drastisch te verminderen. Dit vereist een veel grotere maatschappelijke sturing van
de logistieke operaties. Nieuwe autowegen zijn de allerlaatste optie.
162. Wij zijn vast van plan de kilometerheffing voor vrachtwagens in te voeren met een tarief
dat hoger is in de spitsuren en in de congestiegebieden en varieert volgens de milieuimpact
van de vrachtwagen. De opbrengst gaat naar investeringen in duurzame
vervoersinfrastructuur voor alle vormen van vervoer. De meeropbrengst gaat in de eerste
plaats naar investeringen in veiligheid en duurzame vervoersinfrastructuur.


163. We willen de afbakening van de havengebieden afronden. We willen dat de ruimte in de
havens wordt gebruikt voor de activiteiten die werkelijk havengebonden zijn en die de
grootste toegevoegde waarde en tewerkstelling opleveren, dus niet noodzakelijk voor
activiteiten die de grootste containertrafiek genereren.
164. Nieuwe logistieke centra willen we minstens bimodaal, maar liefst trimodaal laten
ontsluiten (combinatie van water, weg en spoor). Daarvoor moet er sterker geïnvesteerd
worden in de ontsluiting van bedrijventerreinen via spoor en binnenvaart. Logistieke
centra moeten verplicht worden meer goederenstromen te bundelen en zich te clusteren.
Dit kan via convenanten of door dwingende voorwaarden op te nemen in de concessies. De
inplantingsvoorwaarden moeten strenger zodat er een betere selectie van activiteiten
gebeurt.
165. We kunnen overlast vermijden door vrachtwagens op een vrachtroutenetwerk te houden
tenzij het voor een lokale bestelling is. Steden en gemeenten krijgen de mogelijkheid om
milieuzones in te richten zodat sterk vervuilende vrachtwagens in de stad verboden
worden. We willen ook het behoud van het inhaalverbod voor vrachtwagens op de
autostrades.
166. Vlaanderen heeft genoeg wegen: enkel de missing links, zoals opgenomen in het ruimtelijk
structuurplan, mogen uitgevoerd worden om de ontsluiting van onze economische zones te
garanderen en de leefbaarheid van stedelijke centra en woonkernen te verbeteren. Enkel
na grondig overleg met de omwonenden in het kader van een groter plan dat de
gezondsheidsrisico’s in kaart brengt en dat zorgt voor een daling van het aantal mensen
blootgesteld aan fijn stof, geluid en de onveiligheid vermindert. Elk plan is dan voorzien
van investeringen in flankerende maatregelen en in binnenvaart, spoor en openbaar
vervoer. Al onze havens willen we nog beter multi-modaal ontsluiten via nieuwe
spoortoegangen en via kust- of binnenvaart.
5. Internationale spoor-, maritieme en luchtvaartverbindingen
Onze logistieke ambities mogen niet beperkt blijven tot het promoten van onze havens als poort
op Europa en het aantrekken van containers. We willen onze export ondersteunen, de
bereikbaarheid van onze zaken- en cultuursteden garanderen en hoogwaardige diensten
ontwikkelen ter ondersteuning van het internationaal transport. De vrijmaking van het
internationaal spoorverkeer biedt een kans om het knooppunt te worden tussen Amsterdam,
Parijs, Frankfurt en Londen.
167. Het Vlaams Gewest dient in het kader van het Ruimtelijk Structuurplan Vlaanderen een
internationale spoorstrategie te ontwikkelen met een planning van de prioritaire hoge
snelheidsverbindingen en van de ondersteunende diensten die nodig zijn om van die
knooppunten een succes te maken. Gezien de realisatie van de diabolo, dient in het kader
van het Ruimtelijk Structuurplan Vlaanderen een internationale spoorstrategie ontwikkeld
te worden om op de bestaande hoge snelheidinfrastructuur prioritaire hoge


snelheidsverbindingen over Brussel te realiseren met een onderliggend netwerk van
snelbuslijnen, die op het spoorwegnet aansluiten in knooppunten of hubs.
168. Het Flanders Port Area-concept kunnen we op basis van de strategische havenplannen
bijsturen in de richting van een Green Port Area waar havens ook de poort zijn voor
alternatieve energie-toepassingen en een Brain Port Area die hoogwaardige activiteiten in
de maritieme cluster stimuleert.
169. De positie van Zaventem als enige nationale luchthaven willen we handhaven en
ondersteunen door een strategische visie op de ontwikkeling ervan binnen de ecologische
grenzen zoals bepaald in de Vlaamse milieuvergunning. De ondersteuning en investering
in de regionale luchthavens maken we transparanter om de meerwaarde voor de omgeving
te kunnen monitoren.


Hoofdstuk 6: Meer ruimtelijke orde in Vlaanderen
Vlaanderen is één van de meest dichtbebouwde regio’s in Noord- West Europa. De Vlaamse Ruit
tussen Brussel, Antwerpen, Leuven en Gent is samen met Londen, Parijs, Randstad Holland en
het Duitse Ruhr-gebied één van de meest dichtbevolkte gebieden ter wereld met meer dan 5,5
miljoen inwoners en gemiddeld 830 inwoners per vierkante kilometer.
Zoveel mensen, zoveel activiteiten en de verwevenheid van zoveel functies op zulk een beperkte
oppervlakte maken dat we beter uiterst zorgvuldig omspringen met die ruimte. En niet alleen
zorgvuldigheid is nodig, het is ook nodig dat er iets gebeurt. Het komt er niet alleen op aan iets
een bestemming te geven en dat dan als een dwingende regel voor eeuwig te betonneren in een
ruimtelijk uitvoeringsplan.
170. Voor sp.a is ruimte een kostbaar goed dat we gemeenschappelijk moeten gebruiken,
beheren en ordenen. We willen dat op zo’n manier doen dat zwakke groepen en functies
ook hun rechtvaardig deel van de ruimte kunnen benutten om zelf hun leven vorm te
geven. Daarom delen we ruimte, we delen ze niet op.
171. sp.a zet toekomstgericht in op kindvriendelijke steden: steden met voldoende betaalbare
stadswoningen en voor huishoudens met kinderen, veilige en aantrekkelijke
woonomgevingen en goede kinder- en jeugdvoorzieningen, veel leuke speel en ontdek- en
vertoefplekken. In zo’n stad waar kinderen zich thuis voelen is het ook voor volwassenen
en senioren aangenaam wonen.
172. sp.a wil fors meer geld vrijmaken voor een massale en grondige vernieuwing van de
oudere volkswijken en een veelheid aan weldoordachte en vlot gerealiseerde projecten
moet er ook voor zorgen dat de huidige wijkbewoners goede en betaalbare woningen
krijgen.
173. Vlaanderen heeft, in stad en platteland, een rijk erfgoed aan gebouwen en landschappen.
We kunnen daar terecht fier op zijn. sp.a wil dat erfgoed meer en beter beschermen én het
tegelijk hedendaags bruikbaar maken. Om zo de historische wortels en de identiteit van
dorpen, streken, steden en Vlaanderen beter en toekomstgericht uit te stralen.
174. Vlaanderen heeft nood aan een regionaal-economisch ontwikkelingsbeleid waarbij
zorgvuldig uitgebouwde en beheerde werklocaties met een focus op de vernieuwende,
kennisintensieve sector de beste garantie biedt voor het behoud van onze welvaart en een
maximaal ruime waaier aan werkgelegenheid.
1. Vlotte en grondige planningprocedures
De voorbije legislatuur zijn vele inspanningen gedaan om de procedures inzake ruimtelijke
ordening en milieu- effectenrapportage en de nood aan een grondige mobiliteitsanalyse op
mekaar af te stemmen. De regelgeving is waar nodig bijgestuurd om tot een zo vlot mogelijk


besluitvormingsproces te komen zonder afbreuk te doen aan de nood aan studie, planning en
consultatie. Toch blijft het gevoel dat de besluitvorming van sommige, vooral grote projecten
blijft aanslepen.
175. Beter voorkomen dan genezen. Wij blijven voorstander van een grondig planningsproces
en een degelijke milieu- en mobiliteitseffectenbeoordeling. Dat sluit niet uit dat we verder
zoeken naar verbeteringen van de procedure. Nu blijft een dossier soms te lang hangen in
discussies tussen administraties die elk voor zich correct hun werk doen. Daarom vinden
we dat indien de administratie er niet in slaagt om na één maand tot een eensgezind advies
te komen, de zaak doorgeschoven kan worden naar een college van de leidende
ambtenaren van de betrokken administraties. Ook deze krijgen een termijn van één maand
om tot een gezamenlijk advies te komen. Indien dit niet lukt dan is het nodig dat de
betrokken ministers de knoop doorhakken voor de resterende knelpunten.
176. Er dienen duidelijke afspraken gemaakt te worden in verband met de doorlooptijd van
vergunningsaanvragen. Deze aanvragen moeten binnen een redelijke termijn behandeld
worden, zodat burgers, bedrijven maar ook lokale besturen, sociale
huisvestingsmaatschappijen enz., niet nodeloos lang in onzekerheid hoeven te blijven.
177. Daarom pleiten we ook voor een doordacht handhavingsbeleid dat er ook effectief voor
zorgt dat de besluiten van het planningsproces ook daadwerkelijk gerespecteerd worden.
Op termijn zal een correct handhavingsbeleid ongetwijfeld ook leiden tot lichtere
aanvraagprocedures. Daarna moet de administratie in alle politieke onafhankelijkheid de
correcte uitvoering van de ruimtelijke uitvoeringsprojecten opvolgen.
178. Ook landelijke dorpen moeten kunnen groeien. Het moet ook voor landelijke kernen
mogelijk blijven om nieuwe bouwmogelijkheden aan te bieden aan de bevolking. Deze
mogelijkheden kunnen ontwikkeld worden in nauw overleg tussen de lokale besturen, de
provinciale overheden en het Vlaams Gewest.
179. Voor grote projecten duiden we een projectgroep van ambtenaren aan, onder de leiding
van een projectleider die aangeduid wordt door de Vlaamse regering en die een duidelijke
opdracht en mandaat krijgt om de doorgang van dit project door de procedures tot een
goed einde te brengen. Bij grote projecten moet men niet alleen veel investeren in een
goede communicatie met de bevolking,maar ook in sociale begeleiding en men moet
passende compensaties voorzien voor gedupeerde burgers.
2. De stad aantrekkelijker maken
Dank zij sp.a zijn onze grotere steden de laatste jaren aantrekkelijker geworden zijn. Denken we
maar aan Hasselt, Leuven, Antwerpen, Gent, Oostende, Sint- Niklaas en Mechelen. Meer mensen
komen terug in de stad wonen. Maar tegelijkertijd is het zo dat veel jonge gezinnen met kinderen
toch snel de stad verlaten op zoek naar groen en betaalbare gezinswoningen, naar speelruimte
voor kinderen en naar verkeersveiligheid. En dat is jammer. Want op die manier creëren we


weer meer verkeerstromen tussen stad en platteland, komt de open ruimte op het platteland
onder druk te staan en wordt die tweede wagen meestal een must. Iedereen heeft het recht om te
kiezen waar hij gaat wonen, maar de keuze voor het platteland door die jonge gezinnen is heel
vaak een negatieve keuze. Men zou willen in de stad blijven maar de omgeving en de
voorzieningen worden niet goed genoeg gevonden voor de kinderen.
180. Bij de verdere ontwikkeling van onze steden kiezen we voor meer compacte wijken die elk
een duidelijk centrum moeten krijgen met de daaraan gekoppelde kernfuncties(winkels,
scholen, diensten). Dit centrum ligt voor elke bewoner binnen loopafstand. Op die manier
beperk je het aantal verplaatsingen naar het eigenlijke stadscentrum en de naburige
wijken en kan de Lijn haar frequenties op de hoofdassen opvoeren en wordt het openbaar
vervoer economisch beter benut. Een woonkern met compactere bebouwing maakt ook
lokale stads- of wijkverwarming haalbaar. Compacter wonen gaat perfect samen met
hoogwaardige architectuur. We hebben echte “urban planners” of het stedelijk equivalent
van onze Vlaamse Bouwmeesters nodig om de kwaliteit van die stedelijke architectuur te
bewaken.
181. We zorgen ervoor dat groene (natuur) en blauwe(waterlopen) vingers vanuit het
buitengebied tot in het stadscentrum reiken. We maken gebruik van de mogelijkheid die de
combinatie van “compact wonen” en de aanwezigheid van talrijke onderbenutte open
ruimtes zonder echte functie ons biedt om van de vrijgekomen open ruimte veel publiek
groen te maken en toegankelijke natuur op loopafstand te creëren. Tussen het eigen privétuintje
of terras en het water of de natuur in de wijk of aan de rand van de woonlobben is er
dan nog ruimte voor een geleidelijke overgang via stedelijk groen: groendaken,
gevelbegroeiing, tegeltuintjes, bloem- en plantenbakken, straatbomen en kleine perkjes. Zo
wil sp.a van onze Vlaamse steden echte ecosteden maken waar het bruisende stadsleven
gekoppeld wordt aan frisse plattelandslucht.
182. In de ecosteden die we geleidelijk willen uitbouwen is geen plaats voor sociale segregatie.
In elke wijk, in elke woonlob moet een voldoende sociaal woonaanbod aanwezig zijn en
betaalbare woningen voor jonge starters en grote gezinnen.
3. Naar een homogeen en (be-)leefbaar buitengebied
Natuur- en bosontwikkeling krijgt in het Ruimtelijk Structuurplan Vlaanderen een prominente
plaats. Toch stellen we vast dat slecht één vierde van de taakstelling ter zake gerealiseerd is. We
willen hier dringend een tandje bijsteken. Het buitengebeid mag nog meer tot zijn recht komen,
door zoveel mogelijk landschappelijk waardevolle projecten te realiseren. Zodat we met zijn
allen meer kunnen genieten van de natuur.
183. Landschapsarchitecten kunnen aan het werk gezet worden om de open ruimte op het
platteland te hertekenen. Samen met iedereen die leeft van en op het platteland kunnen zij
er voor zorgen dat er inderdaad nieuwe bossen bijkomen, dat stallen en schuren een
esthetisch verantwoord geheel vormen met het natuurlandschap, dat er gebieden komen
52
waar de natuur zich volledig kan ontwikkelen en er nieuwe waardevolle biotopen kunnen
ontstaan, dat landbouw en natuurontwikkeling harmonieus kunnen samengaan.
We zien ook dat sommige boeren het moeilijk hebben om overeind te blijven. Elk jaar vermindert
het aantal landbouwers. Er is ruimte voor plattelandstoerisme. Landbouwers kunnen nu al
zonder veel plichtplegingen maximum 8 kamers verhuren aan toeristen. Het hoevetoerisme zit in
de lift en het vlakke Vlaamse fietswegennet kan nog verder uitgebouwd worden. Op die manier
biedt het een waardevol alternatief voor Deense of Nederlandse fietsvakanties.
184. Het Vlaamse platteland is in volle beweging. Er is een duidelijke tendens merkbaar naar
economische schaalvergroting, waarbij de kleine familiale bedrijven aan belang inboeten.
We moeten van deze evolutie gebruik maken om ook voor landschap en natuur een aantal
opportuniteiten te scheppen. Hierbij pleiten we voor de oprichting van een Vlaamse
Grondenbank, die als opdracht heeft om vrijgekomen landbouwgronden aan te kopen.
Deze gronden kunnen dan toegewezen worden aan leefbare landbouwbedrijven of aan
inrichtingsprojecten. Op die manier voorkomen we ook de verdere vertuining van het
landschap.
185. sp.a wil zoveel mogelijk aaneengesloten terreinen van minimaal 50 hectaren een
bestemming geven als gebieden waar de natuur zich kan ontwikkelen of herstellen.
186. De open ruimtegebieden met bestemming natuur moeten eindelijk in een RUP komen om
de natuurinvulling waar te maken. De andere openruimten moeten hertekend worden
zodat een overgangsfase ontstaat tussen menselijke bewoning en natuur met onder meer
bossen en waardevolle biotopen.
187. We willen landbouwers en milieu- en natuurverenigingen nog meer stimuleren als
beheerders en promotoren van kleine landschappelijk waardevolle elementen. Ze
kunnenen bijvoorbeeld hagen en wandelwegen onderhouden, bomen knotten en allerlei
activiteiten in het kader van natuurontwikkeling uitvoeren. Landbouwers, milieu- en
natuurverenigingen en lokale besturen worden zo landschapsbouwers. Via ruimtelijke
uitvoeringsplannen in de groene rand moeten landbouwers ook de kans krijgen om
toeristische en recreatieve activiteiten te ontplooien: een aantal kamers verhuren aan
hoevetoeristen en streekeigen landbouwproducten telen en die ook te koop aanbieden op
de boerderij. Zo krijgt de boer meer zekerheid door de verschillende bronnen van
inkomsten en is er een toekomst voor deze stiel.
188. Via de Regionale Landschappen dient een team van deskundigen ingezet te worden die de
boeren adviseren inzake milieu- en landschapszorg of inzake erosiebestrijdende
maatregelen. Tot slot dient per regio het beheer zelf van de publieke ruimte uitgevoerd te
worden door uitgebreide en goed uitgerust ploegen van landschaps- en natuurbeheerders
(naar analogie met de bestaande duinenwacht). Ook hier moeten we durven investeren in
kwaliteit. Een goed landschaps- en natuurbeheer zal ook gebaat zijn bij de ontsnippering


van de bestaande beheersdiensten. Per regionaal landschap pleiten we daarom voor de
oprichting van één ‘groen bedrijf.
4. Trage Wegen, fiets- en voetpadennetwerk
Heel wat vroegere buurtwegen zoals jaagpaden, kerkwegels, holle wegen, bospaden of
veldwegen zijn in het verleden verdwenen of dreigen in de toekomst verloren te gaan. Dat is
jammer, want deze trage wegen bieden heel wat mogelijkheden als wandel- of fietspad, hebben
een belangrijke cultuurhistorische en ecologische waarde of kunnen gebruikt worden als veilige
verbinding voor zwakke weggebruikers. Daarnaast zijn er veel mogelijkheden om nieuwe trage
wegen aan te leggen ondermeer langs spoorweglijnen, kanalen en rivieren en shortcuts
doorheen velden op het platteland of langs en eventueel door binnengebieden in de stads- of
dorpskernen.
189. Het behoud of het herstel van trage wegen volstaat niet. Wij willen een offensieve strategie
volgen waarbij het huidige fiets- en voetpadennetwerk in Vlaanderen verder uitgebouwd
wordt. We streven naar een vermenigvuldiging van het aantal autonome fiets- en
wandelpaden, ook doorheen stads- of dorpskernen en onder autosnelwegen. De Vlaamse
Regering, de provincies en de gemeenten sluiten daarvoor convenanten af om de trage
wegen te herstellen.
5. Het beter benutten van onze industrieterreinen
Ondernemingen moeten kunnen beschikken over voldoende ruimte voor nieuwe investeringen.
Bepaalde werkgeversorganisaties klagen altijd steen en been over een gebrek aan
industrieterreinen. Maar als je dan eens rondrijdt op zo’n industrieterrein constateer je dat er
soms schromelijk gemorst wordt met ruimte.
De oppervlakte effectief benutte ruimte op industriegebieden kunnen we aanzienlijk verhogen,
door in de hoogte of de diepte te bouwen, door parkings te centraliseren, door aaneengesloten te
bouwen en door een aantal functies gemeenschappelijk te organiseren. Sommige bedrijven
houden bewust een strategische grondreserve aan met het oog op toekomstige uitbreiding. We
kunnen niet anders dan vaststellen dat de optelsom van deze reserves maakt dat een substantieel
percentage van de oppervlakte van onze industrieterreinen in de praktijk voor heel lange tijd
onbenut blijft.
190. Er zijn duidelijke normen nodig inzake de benuttinggraad en inrichting van nieuwe
terreinen en de duur waarin percelen geheel of voor een stuk onbebouwd blijven zodat we
het ruimte- en energiegebruik kunnen minimaliseren en effectieve tewerkstelling op de
industrieterreinen kunnen maximaliseren.
191. Voor bestaande bedrijventerreinen moet een werkbaar instrumentarium uitgewerkt
worden zodat de terreinbeheerder sturend kunnen optreden daar waar de benuttingsgraad
ondermaats is.


192. Indien de terreinbeheerder kan aantonen dat alle instrumenten om tot een optimale
benutting en bezetting te komen aangewend werden, kan door middel van een
aanbodsgericht beleid de verdere dynamiek op het bedrijventerrrein gegarandeerd worden.
Hiertoe worden mogelijkheden tot de aanleg van een IJzeren voorraad ontwikkeld.
6. Sanering verlaten industrieterreinen
Brownfields zijn verlaten, onderbenutte of verwaarloosde commerciële of industriële
eigendommen waarvan de expansie of ontwikkeling moeilijker wordt door de mogelijke
aanwezigheid van milieuverontreiniging. Het aantal hectaren brownfields in Vlaanderen
schatten we op 20.500. Er zijn momenteel zo’n 42 convenanten in onderhandeling tussen de
overheid en diverse actoren die tot doel hebben om ongeveer 500 hectaren brownfields te
saneren en terug te ontwikkelen. Deze brownfields liggen zowel op bedrijventerreinen als in
zones die ondertussen een ander bestemming kregen. De Vlaamse Regering stelde dat er tegen
2012 nood is aan 6.000 hectaren bijkomend industriegebied.
193. De 6.000 hectaren bijkomend industriegebied kunnen best prioritair ontwikkeld worden
op brownfields gelegen in industriegebied. Daarvoor willen we meer middelen en een
snellere afhandeling van dossiers.
194. Brownfields in niet-industriegebied willen we saneren voor innoverende
stadsvernieuwingsprojecten of om aan deze gebieden een groene bestemming geven. Zo
willen we van een aantal brownfields grote windmolenparken maken. We willen ook dat
de dossiers sneller afgehandeld kunnen worden.
7. De verkantorisering van industrieterreinen
Op nogal wat industrieterreinen zie je heel wat kantoorgebouwen. De meeste industrieterreinen
worden niet ontsloten via spoorwegverbindingen. Dit creëert veel personenverkeer via de weg
en is de oorzaak van veel fileleed. Meer kantoren op industrieterreinen betekent dat echte
industriële bedrijven minder gemakkelijk een geschikte vestigingslocatie gaan vinden. Voor
kantoren zijn er alternatieven . De ruimte rond vele Vlaamse stations is nog onderbenut.
195. De verkantorisering van industrieterreinen willen we stoppen. Nieuwe kantoren bouw je
bij voorkeur in stationsomgevingen. Door meer kantoren te bouwen in stationomgevingen
zullen werknemers makkelijker gebruik kunnen maken van het openbaar vervoer en komt
er een veelheid van functies op een plaats, zowel wonen, werken, handel als ontspanning.
Een menging van functies is de richtlijn.
8. Woonzorgzones
Een woonzorgzone is een wijk of gemeente die ingericht is met speciale aandacht voor ouderen
of mensen met een handicap maar het is geen getto; een meerderheid van de bewoners van een
woonzorgzone heeft geen zorg nodig. Het is nodig dat mensen met een beperking maar ook


kinderen zich volwaardig kunnen bewegen in die wijk of gemeente. Maar het is meer dan dat
alleen. Het gaat ook over aantrekkelijkheid van de omgeving, voldoende ontmoetingsplaatsen
(van zitbank tot speelpleintje), voldoende activiteiten op loopafstand (van horeca tot animatieen
recreatievoorzieningen), voldoende openbaar vervoer.
Verschillende woonvormen worden verspreid over de wijk, plekken van levenslang wonen,
aangepaste woningen (eigen woning of vormen van groepswonen), aanleunwoningen
(servicewoningen en sociale huisvesting) en specifieke zorgwoningen (service gecombineerd met
intensievere vormen van zorg). Een woonzorgzone is zowel een welzijns-, een woon- als een
ruimtelijk concept.
196. Het is nodig dat de Vlaamse regering de lead neemt in de creatie van woonzorgzones over
het hele Vlaamse grondgebied door die gemeenten te stimuleren en financieel te
ondersteunen die één of meer wijken volgens dit concept willen uitbouwen.
9. Ruimtelijke ordening en sociale veiligheid
Black points inzake sociale veiligheid: het voetgangersbrugje verborgen achter de
spoorwegberm waar je wel over moet als je recht naar huis wil, de achterzijde van een groot
sociaal woningcomplex, sommige duistere steegjes in bepaalde wijken enz. Plaatsen waarvan
buurtbewoners en politie weten dat je er in de duisternis of zelfs bij klaarlichte dag beter niet
komt. Op plaatsen waar bendes of individuen regelmatig mensen fysiek lastig vallen, waar
gedeald wordt etc. willen we camera’s plaatsen en de politiecontroles opvoeren. Maar we denken
nog te weinig na over een herinrichting van de openbare ruimte, bijvoorbeeld door het slopen
van een overbodige muur die sociale controle belemmert, het plaatsen van verlichting of het
snoeien van een haag.
197. Een progressief veiligheidsbeleid betekent dat we naast controle ook aandacht hebben voor
sociaal- ruimtelijke aspecten van het preventiebeleid. Het is nodig dat de politiediensten
een ruimtelijke analyse maken van plaatsen waar zich in de loop van de laatste jaren een
sterke concentratie heeft voorgedaan van criminele feiten. Op basis daarvan kunnen dan
de nodige ruimtelijke ingrepen gebeuren, met betrokkenheid van de buurtbewoners zelf.


Hoofdstuk 7: Een eerlijk energie- en milieubeleid
De onvoorspelbaarheid van energieprijzen op de internationale markten, het overmatig beslag
dat onze economie legt op de grondstofvoorraden, de afvalproductie, de uitstoot van vervuilende
stoffen, waterverontreiniging, het verlies van open ruimte en de klimaatverandering zijn
belangrijke uitdagingen voor onze samenleving. Simpelweg de prijs van schaarse
milieugoederen zoals energie en drinkwater verhogen zal het gebruik van grondstoffen niet doen
dalen. Want niet iedereen kan zomaar zijn gebruik verminderen. Het leidt bovendien tot de
oneerlijke situatie waarin men zijn milieuvervuiling met geld kan ‘afkopen’. Het principe ‘de
vervuiler betaalt’ mag niet omslaan naar ’de betaler vervuilt’. Ons milieubeleid moet er voor
zorgen dat iedereen kan meestappen in het verhaal van een duurzame samenleving. We kunnen
de koopkracht van de mensen écht verhogen door hun energie- of drinkwaterfactuur te
verminderen. We willen milieuproblemen voorkomen in plaats van genezen en het geld dat we
als samenleving moeten ophoesten om milieuvervuiling op te ruimen gebruiken voor andere
noden.
198. Iedereen heeft recht op een betaalbaar basispakket energie, drinkwater en een gratis
inzameling, verwerking van zijn of haar afval en de zuivering van zijn of haar afvalwater.
Iedereen verdient als het ware een ‘ecologisch rugzakje’ met een gratis pakket drinkwater,
elektriciteit en voldoende huisvuilzakken dat volstaat om zich van de onvermijdbare
hoeveelheid afval te ontdoen.
199. Water is een basisbehoefte. We willen dat niemand kan afgesloten worden van de
minimum hoeveelheid water, die nodig is voor het bereiden van eten en drinken en om te
kunnen voorzien in de eigen hygiëne.
Energie is een basisbehoefte, zonder elektriciteit kunnen we ons een modern, menswaardig leven
niet meer indenken. Dankzij sp.a heeft iedereen in Vlaanderen recht op 100 kilowattuur gratis
elektriciteit.
200. Wij willen het systeem van gratis stroom uitbreiden naar 500 kWh per gezin, waarbij er per
gezinslid nog eens 100 kWh bijkomt. Op die manier beschikt elk gezin over een belangrijk
pakket gratis elektriciteit. En het levert zij die het minst stroom gebruiken het grootste
voordeel op.
De huur van een elektriciteits- of gasmeter is een forfaitaire kost, dus niet erg rechtvaardig.
Elektriciteit is duurder op piekmomenten dan in daluren. Vandaar dat er een goedkoper
nachttarief bestaat. Dankzij sp.a is dit nu ook in het weekend van toepassing.
201. Wij pleiten ervoor dat de huur van een gas- en elektriciteitsmeter gratis is en de vervanging
van een enkelvoudige elektriciteitsmeter door een dag- en nachtteller eveneens. Op die
manier kan iedereen van het goedkope nacht- en weekendtarief genieten.
Energie is een basisrecht, energiezuinig leven en je niet blauw hoeven te betalen aan elektriciteit,
aardgas, stookolie eveneens. Toch ligt een goed geïsoleerde, energie-efficiënte woning niet in


ieders bereik. Veel mensen hebben onvoldoende informatie over de energieverliezen in hun
woning. Ze weten evenmin op welke manier ze energie kunnen besparen en hoeveel hen dat zal
kosten, en of ze dat wel mogen doorvoeren (omdat ze huren of afhankelijk zijn van een medeeigendom).
Onder druk van sp.a voerde de Vlaamse regering een groot aantal gratis ‘energiescans’ in. Een
energiescan is een huisbezoek waarbij een energiedeskundige het energieverbruik van de
woning doorlicht en alle maatregelen oplijst die helpen bij het besparen op de energiefactuur. Zo
krijgt een gezin een overzicht van alle energiebesparende maatregelen die zichzelf terugbetalen
en informatie over het bekomen van eventuele premies of fiscale voordelen.
202. Iedereen heeft recht op een gratis energiescan. sp.a wil via 600.000 gratis energiescans
tegen 2020 meer dan een kwart van de Vlaamse woningen laten doorlichten. Via
eenvoudige tips kunnen de bewoners dan een hoop geld besparen op hun energiefactuur.
Wie betalingsproblemen heeft en voor de lokale adviescommissie (LAC) moet verschijnen
moet steeds een gratis energiescan krijgen aangeboden.
Meten is weten, maar weten is niet genoeg. Na de energiescan is er nood aan advies op maat en
steun om de meest zinvolle maatregelen uit te uitvoeren.
203. Er moeten in alle steden en gemeenten ploegen ‘energiesnoeiers’ worden opgericht die ook
isolatiewerken voor hun rekening nemen.
204. De subsidies voor energiebesparing moeten toelaten dat iedereen in een goed geïsoleerde
woning de winter kan ingaan. We willen de fiscale aftrek voor energiebesparende
investeringen vervangen door een rechtstreekse korting op de factuur van
isolatiemateriaal, energiezuinige verwarmingsketels, hoogrendementsbeglazing. Op die
manier geniet iedereen van dezelfde ondersteuning en krijg je onmiddellijk je geld terug in
plaats van 2 jaar later. sp.a stelt voor om het systeem van renteloze leningen uit te breiden
naar al de Vlaamse steden en gemeenten. Hierdoor kan tot 40.000 € renteloos worden
geleend voor energiebesparende maatregelen, aan 0 of 2 % afhankelijk van sociaal
economische indicatoren. Voor de steden en gemeenten waar dit de dag van vandaag nog
niet gebeurdtwil de sp.a dit opvangen door een systeem op gewestelijk niveau.
205. Het systeem van een energieboekhouding voor openbare gebouwen wil sp.a invoeren voor
al de steden en gemeenten. De Vlaamse overheid heeft hier een ondersteunende functie,
samen geven we het goede voorbeeld.
Er bestaan heel wat maatregelen die mensen stimuleren om energie te besparen: premies van de
distributienetbeheerders, de isolatiepremie, een fiscale aftrek voor energiebesparende
maatregelen, vaak gemeentelijke premies bovenop, enzovoort. Goed nieuws voor wie er zijn weg
in vindt, maar vaak zien mensen door de bomen het bos niet meer.


206. In plaats van de huidige versnippering is er nood aan 1 punt waar mensen hun premies
kunnen aanvragen en alle nodige informatie kunnen verkrijgen. Hier moeten klanten ook
terecht kunnen met hun factuur om te worden geholpen met de keuze van hun leverancier
en het voor hun meest voordelige tarief.
sp.a voerde in de Vlaamse Regering het systeem van ‘energiesnoeiers’ in. Langdurig werklozen
krijgen zo allerlei technieken aangeleerd en worden vervolgens ingezet om eenvoudige
energiebesparende maatregelen (zoals dakisolatie, het plaatsen radiatorfolie, het vervangen van
lamparmaturen, …) te nemen bij mensen die daar het meeste behoefte aan hebben (in sociale
woningblokken, bij bejaarden, …).
207. Er moeten in alle steden en gemeenten ploegen ‘energiesnoeiers’ worden opgericht die ook
isolatiewerken voor hun rekening nemen.
208. Sociale en betaalbare woningen dienen ook echt sociaal en betaalbaar te zijn. Dit betekent
dat de energiekosten (elektriciteit, aardgas, stookolie) minimaal moeten zijn en de isolatie
en efficiëntie van de verwarming maximaal. Het moeten als het ware ‘spaarhuisjes’ zijn.
209. Het is de opdracht van de sociale huisvestingsmaatschappijen om een steeds groter
aandeel passiefwoningen (woningen die zo goed geïsoleerd zijn dat ze geen verwarming
meer behoeven) in hun gamma op te nemen. Zo kan de sector van passiefwoningbouw zich
volledig ontwikkelen. Door voldoende innovatie creëert de overheid een markt voor
duurzame bouwtechnieken en -materialen zodat deze nadien goedkoper kunnen worden en
doorsijpelen naar de reguliere markt.
Te veel bestaande sociale woningen hebben nog enkele beglazing of elektrische verwarming. Dit
is een schande want door de hoge kostprijs voor energie wordt de sociale huurprijs voor een stuk
ongedaan gemaakt.
210. Sociale woningen zijn pas echt sociaal als ze ook zuinig zijn. De overheid moet investeren
in de vervanging van enkele beglazing of elektrische verwarming zonder dat de huurprijs
voor de bewoners stijgt.
Wij bouwen vandaag de huizen van de toekomst dus moeten we ook rekening houden met de
noden van de toekomst. Onze Belgische woningen behoren tot de minst geïsoleerde van Europa.
De voorschriften op vlak van energiezuinigheid lopen achter op onze buurlanden.
211. De energieprestatienormen (met onder meer normen voor isolatie en verwarmingsketels)
voor nieuwbouw dient te worden aangescherpt naarmate de technologie en de expertise
van de bouwsector verbetert. Op die manier zou de meerkost voor meer isolatie, een betere
beglazing, een performante verwarming, enzovoort minstens worden gecompenseerd door
de lagere kosten voor stookolie, elektriciteit en aardgas. Met het oog op scherper wordende
normen moet gestimuleerd worden om steeds met de best beschikbare techniek de meest
optimale norm/ energieprestatie te halen.


Enerzijds haalt de huurder het meeste voordeel uit energiebesparende maatregelen, terwijl het
de eigenaar is die ze moet uitvoeren en betalen. Anderzijds stijgt de waarde van het
patrimonium als de woning goed geïsoleerd is en voorzien van een performante verwarmingsinstallatie.
212. Wij vinden dat huurders het recht hebben om de huiseigenaar te verzoeken
energiebesparende maatregelen uit te voeren indien uit de energiescan of het
energieprestatiecertificaat blijkt dat de woning een te groot energieverbruik heeft. In geval
van betwisting moet hij dit recht kunnen afdwingen voor de vrederechter. Wanneer de
vrederechter bepaalde investeringen oplegt, kan hij een gedeelte van de verwachte winst op
de energiefactuur aan de eigenaar toekennen, waardoor deze zijn investeringen geleidelijk
kan terugbetalen.
Een eerlijk milieubeleid betekent dat we anderen niet laten opdraaien voor
milieuverontreiniging. Overtredingen op de milieuwetgeving zorgen niet enkel voor schade aan
het leefmilieu, in veel gevallen bemoeilijken ze ook het samenleven. Sluitstorten, lawaaioverlast,
luidruchtige ‘quads’ in natuurgebieden, geuroverlast, … zorgen niet zelden voor burenhinder en
zelfs burenruzies. Belangrijke milieuovertredingen houden risico’s in voor de volksgezondheid of
het leefmilieu. Toch stellen we vast dat de controle op de milieuwetgeving niet overal op dezelfde
manier gebeurt en het aantal controles niet volstaat. Milieudelicten worden nauwelijks vervolgd
en nog minder bestraft. Na een overtreding volgt zelden een boete omdat de procedure te
ingewikkeld en te lang is. In sommige gemeenten is de naleving erbarmelijk.
213. Handhaving is één instrument maar blijft het sluitstuk in het geval de overige
instrumenten het laten afweten. Nog veel meer dan nu het geval is moet er ingezet worden
op doelgerichte milieu- en natuureducatie om een voldoende mentaliteits- en
gedragswijziging te kunnen realiseren zodat de handelingsbekwaamheid inzake duurzaam
handelen (gebruik) van elke burger vergroot.
214. Het aantal controles moet naar omhoog. De milieuhandhaving moet in heel Vlaanderen op
een gelijke manier worden uitgeoefend. Een lik-op-stuk beleid met een ‘onmiddellijke
inning’, net zoals bij de verkeersovertredingen, helpt hierbij. Voor beperkte overlast kan de
lokale overheid de wrevel wegnemen en de overtreders beteugelen via het invoeren van
Gemeentelijke Administratieve Sancties (GAS). Daarnaast is het belangrijk dat er met de
parketten sluitende afspraken worden gemaakt voor de vervolging van ernstige
milieudelicten. De Hoge Raad voor de Milieuhandhaving moet de lijnen uitzetten voor een
krachtdadig handhavingsbeleid, dat vertrekt van een optimale samenwerking tussen
politie, douane, regionale controlediensten en lokale besturen. Speciale aandacht moet
gaan naar de export van afval naar derdewereldlanden: nuttige tweedehandsgoederen
mogen geen alibi zijn om afvalstoffen of gevaarlijke stoffen naar de derde wereld te
exporteren.


Een eerlijk milieubeleid betekent dat we onze (klein)kinderen niet laten opdraaien voor onze
verspilzucht. Een eerlijk milieubeleid zorgt er evenzeer voor dat niemand moet opdraaien voor
de milieuvervuiling van anderen. Daarom moeten ‘energievreters’, brandstof slurpende wagens,
toxische producten en gevaarlijk afval van de markt worden gehaald. Het is veel belangrijker de
vervuilers te doen ophouden dan hen de kosten te laten betalen. Een eerlijk milieubeleid betekent
ook dat we geen problemen, gevaren of kosten afwentelen op onze kinderen of hun kinderen. De
aarde warmt op. Willen we de gevolgen van het broeikasgaseffect binnen de perken houden,
moeten we snel en kordaat optreden. Europa gaf alvast aan dat ze een voortrekkersrol wil
spelen. Ook Vlaanderen moet het voortouw nemen en volop inzetten op een ambitieus
klimaatbeleid. Regelmatig gaan er stemmen op om het Vlaams klimaatbeleid minder ambitieus
te maken, om te kiezen voor de gemakkelijkheidsoplossing zoals het aankopen van
broeikasgasreducties in het buitenland. Dit zou weinig eerlijk en kortzichtig zijn. Weinig eerlijk
omdat we zo als rijke regio weigeren ons deel van de inspanningen te doen. Bovendien belasten
we zo de generaties die na ons komen. Kortzichtig omdat we zo belangrijke kansen missen om
onze industrie te innoveren en jobs te creëren. Want door te investeren in schone technologie,
energiebesparing en groene stroom bereiden we immers onze economie voor op de toekomst.
215. In plaats van bij Europa te lobbyen voor een afzwakking van de ons opgelegde
doelstellingen, moet Vlaanderen ambitieus zijn. Het aankopen van buitenlandse
emissiekredieten mag enkel aanvullend zijn en is enkel toelaatbaar onder zeer strenge
voorwaarden op het vlak van arbeidsomstandigheden, milieu en effectief bespaarde CO2.
Alleen door een zuinig gebruik van energie en door maximaal in te zetten op de
ontwikkeling van hernieuwbare energie en innovatie in eigen land kunnen we de vruchten
plukken van een beleid ter bestrijding van de klimaatopwarming. De 35-40 %
emissiereductie moet worden gerealiseerd met interne maatregelen om energie-efficiënte
en hernieuwbare energie te bevorderen en niet met de aankoop van emisiekredieten in het
kader van Clean Development Mechanism (CDM) of met het gebruik van niet-duurzaam
geproduceerde of geïmporteerde biobrandstoffen.
1. Een duurzaam economisch beleid is investeren in een duurzame toekomst
Investeren in technologische vernieuwing die het milieu ten goede komt zoals zuinige wagens,
hernieuwbare energiebronnen, slimme energienetwerken, zuinige productieprocessen in onze
industrie, … is investeren in de toekomst met demonteerbare en herbruikbare producten. Ons
land zal uiteraard niet op zijn eentje de opwarming van de aarde oplossen. Daarvoor is
wereldwijde samenwerking nodig. Maar we kunnen onze nieuwe technologieën wel delen met
andere landen. De ervaring die Belgische bedrijven opdoen bij de installatie van windturbines op
de Thorntonbank kan worden ingezet voor de productie van off shore windenergie wereldwijd.
De halfgeleidertechnologie van Imec en Umicore en de Lithium-ion batterijen van die laatste
openen mogelijkheden voor onze bedrijven op de boomende markten van fotovoltaïsche
zonnecellen en batterijen in elektrische en hybride wagens. En de waterstofgasbus en hybride
bussen die bussenbouwer Van Hool ontwikkelt veroveren straks misschien heel Europa. Hansen
Transmissions in Lommel is wereldleider in de productie van tandwielkasten voor windturbines.
Op vlak van stortgasgebruik en mestverwerking met elektriciteitsopwekking loopt Vlaanderen


wereldwijd voorop. Zulke ontwikkelingen vragen een doorgedreven innovatiebeleid, een
subsidiebeleid in de beginfase en de creatie van een thuismarkt die de afzet van de nieuw
ontwikkelde producten in de aanloopfase stimuleert. Zo'n beleid vergroot de kans dat onze
bedrijven straks in de rest van de wereld een vooraanstaande rol zullen spelen. Door ons land uit
te bouwen tot pionier van de ontwikkeling van nieuwe technologieën die wereldwijd worden
toegepast en letterlijk een wereld van verschil maken, leveren ook wij een betekenisvolle bijdrage
in de wereldwijde strijd tegen de klimaatverandering. Bovendien maken we ons zo minder
afhankelijk van de onvoorspelbare energieprijzen.
Electrabel-Suez investeert al jaren niet meer in ons land, ondanks de hoge winsten en ondanks
haar quasi-monopolie. Op die manier ontstaat er een tekort aan elektriciteit en zijn de prijzen op
de markt te hoog. Vermits Electrabel zelf elektriciteit produceert met centrales die de Belgische
consument in het verleden heeft afbetaald via hoge tarieven, heeft Electrabel zelf een lage
kostprijs. Een lage kostprijs voor Electrabel en een hoge marktprijs voor de consument zorgen
voor superwinsten die rechtstreeks naar de Franse aandeelhouder vloeien. Door haar dominante
positie kan het bedrijf mogelijke concurrenten van de markt houden.
216. Wij willen dat ons land de klimaatverandering niet ondergaat, maar wel een duurzame
toekomst zelf mee vorm geeft. Op dit ogenblik wordt er te weinig geïnvesteerd in de
energiesector dus laten we dit veranderen. Het is hoog tijd om te investeren in nieuwe,
schone elektriciteitsproductie door nieuwe spelers zodat we kunnen evolueren naar een
zekere, betaalbare en duurzame energievoorziening. Alleen op die manier kunnen we de
vervuilende steenkoolcentrales en de kerncentrales op termijn sluiten. Als de privésector
niet kan of wil investeren, is het aan de overheid om initiatieven te nemen. Dit kan door
garanties te geven aan nieuwe investeerders of de netbeheerders zelf te laten investeren in
elektriciteitsproductie en de geproduceerde stroom aan de nieuwe spelers te veilen.
Onze klassieke energiebronnen zoals aardolie, steenkool, aardgas en uranium geraken stilaan
op en verontreinigen bovendien het milieu. Het is dus beter dat we geleidelijk aan meer gebruik
maken van hernieuwbare energie, zoals wind- en zonne-energie en energie op basis van
duurzame biomassastromen. Europa wil tegen 2020 20 procent groene energie.
217. sp.a wil dat tegen 2020 het elektriciteitsverbruik van de Vlaamse gezinnen volledig kan
opgewekt worden uit hernieuwbare bronnen. Hoog tijd om een tandje bij te steken.
Op initiatief van sp.a heeft groene stroom een vastgestelde prijs die de rendabiliteit verzekert.
sp.a zorgde ervoor dat voor de plaatsing van zonnepanelen niet langer een bouwvergunning is
vereist en voor de inplanting van windmolens in landbouwgebied niet langer een nieuw
ruimtelijk uitvoeringsplan nodig is.
218. We willen één unieke vergunning voor windmolens in plaats van aparte milieu- en
bouwvergunningen. De groene stroomcertificaten die zorgen voor de ondersteuning van
investeringen in hernieuwbare energie moeten investeerders zekerheid en
toekomstperspectieven blijven bieden.


Onze energienetwerken (elektriciteit, gas, in de toekomst ook warmte) zullen er in de toekomst
anders (moeten) uitzien. Dit vereist duurzame investeringen die meer gericht zijn op lange
termijn rendement.
219. Investeringen in het elektriciteitsnet moeten ervoor zorgen dat windturbines,
warmtekrachtkoppeling, zonnepanelen, elektrische auto’s, enzovoort kunnen worden
aangesloten. We willen dat consumenten energiecontracten op maat kunnen afsluiten.
220. Biomassa levert vandaag al een belangrijke bijdrage aan het realiseren van de
doelstellingen inzake duurzame energie. Het is echter ook een belangrijke
bodemverbeteraar. Beide doelstellingen moeten optimaal aan elkaar gekoppeld worden.
Dit kan gerealiseerd worden door de huidige composteringsinstallaties zoveel mogelijk te
voorzien van een voorvergistingsinstallatie, waarbij het biogas voor groene energie zorgt en
de nacompostering een bodemverbeteraar oplevert.
Dankzij sp.a zullen de aardgasnetten de volgende jaren uitbreiden in woongebieden. Het komt
er nu op aan om verder te gaan. In heel wat industriële processen komt warmte vrij die vaak
verloren gaat. Warmtenetwerken of warmtebedrijven (zoals dat van de Stad Rotterdam)
kunnen deze warmte nuttig aanwenden voor bijvoorbeeld stadsverwarming.
221. Wij vragen dat Vlaanderen investeert in warmtenetwerken en warmtebedrijven om
restwarmte van de industrie nuttig toe te gebruiken.
De Noordzee heeft een erg grote potentiële elektriciteitsproductie. Onder impuls van sp.a zijn de
eerste projecten nu stilaan operationeel. Maar we moeten verder gaan. Het is de bedoeling om
van de Noordzee één gigantische elektriciteitscentrale te maken die hernieuwbare elektriciteit
produceert en waarbij de Scandinavische waterkrachtcentrales dienst doen als back-up (voor
windstille periodes) en opslag (bij overaanbod van windstroom).
222. Daarvoor dienen we werk te maken van de aanleg van een hoogspanningsnet op de bodem
van de zee. Die vormt de ruggengraat die de offshore windmolenparken met de
Scandinavische waterkrachtcentrales verbindt. Op zee komt er zo een ‘stopcontact’ voor
windenergie waarop alle parken voor onze kust kunnen aansluiten in plaats van dat elk
individueel zich moet aansluiten met het net op land. De Vlaamse overheid moet zich
engageren om de kabel die deze energie aan land brengt te financieren.
In een slim netwerk zal de stroom steeds meer bestaan uit milieuvriendelijke stroom. Zo zullen
gezinnen en bedrijven met hernieuwbare energie-installaties of (micro)warmtekrachtkoppeling
grotendeels zelf hun stroom en warmte produceren. Het net zullen zij nog enkel gebruiken voor
het uitwisselen van overschotten en tekorten. ‘Slimme meters’ sturen straks slimme toestellen op
zo’n manier dat ze op momenten van piekvraag energie opwekken (warmtekrachtinstallaties) en
in dalperiodes stroom afnemen (wasmachines, diepvriezen, inplugbare wagens). Dat garandeert
een netevenwicht met veel minder reservecapaciteit. In zo’n model domineren niet langer enkele


dominante spelers de stroommarkt. Het net wordt dan publiek domein. Onze energiemarkten
worden ‘gedemocratiseerd’ en lokken vele investeringen uit in duurzame energieopwekking en
energiebesparing (‘Negawatts in plaats van Megawatts’).
223. Ons elektriciteitsnet dient te evolueren van een net dat stroom van enkele grote centrales
over grote afstanden naar de duizenden afnemers transporteert, naar een soort
‘internetstructuur’ waarvan de gebruikers niet alleen energie kunnen afnemen, maar ook
kunnen toevoegen en met slimme meters hun energieproductie en -gebruik kunnen
beheren. Hiervoor moeten we de respectieve netbeheerders verplichten om samen te
werken. Inderdaad de meest economische oplossing voor de invoering van een smart grid
(intelligent net ) en de intelligente meter kan enkel in synergie met de verschillende
energiebedrijven verwezenlijkt worden. Het voordeel hiervan is dat men volledig de deur
openzet voor meer groene energie en dat de klant veel rationeler met energie zal
omspringen omdat hij real time zijn verbruik kent en dus ook onmiddellijk kan optreden
bij eventuele lekverliezen in de binneninstallatie. Gelet op het feit dat energiebedrijven
optimaler hun net kunnen beheren zou de invoering ervan geen meerkost mogen
teweegbrengen voor de klant.
224. Vlaanderen moet zich bewust zijn van het stijgende belang van energie in de internationale
politiek. De Vlaamse overheid dient de bevoegdheden op vlak van energiebeleid met een
internationale dimensie, nl. hernieuwbare energiebronnen en het rationeel
energieverbruik, proactiever te bewaken en uit te oefenen. Zij moet zowel intern als binnen
België aansturen op een transparant en efficiënt energiebeleid, door een versterking van
zowel de intra-Vlaamse als intra-Belgische coördinatie na te streven. De Vlaamse overheid
bouwt een langetermijnvisie in in het energiebeleid en gaat voor strategische keuzes inzake
de gewenste energietoekomst. Vlaanderen betoont zich best een sterke voorstander van
een Europees buitenlands energiebeleid. De Vlaamse overheid dient Europese
beleidsinitiatieven terzake mee op te volgen en mee vorm te geven. Ook binnen het domein
van de ontwikkelingssamenwerking kan de Vlaamse overheid de overdracht van expertise
(bio-energie en zonne-energie) en de investering in efficiëntere verwarmings- en
kooktoestellen stimuleren.
Technologische vernieuwing in de energiesector kan maar plaatsvinden als er voldoende geld is
voor onderzoek en ontwikkeling. Toen men, na de tweede Wereldoorlog, voor een sterke
uitbreiding van de elektriciteitsvraag stond, heeft de overheid massaal geïnvesteerd in
onderzoek en ontwikkeling naar steenkooltechnologie en kernenergie (StudieCentrum voor
Kernenergie, SCK).
225. Het SCK moet evolueren naar een StudieCentrum voor Kringloopenergie dat het onderzoek
naar de ontwikkeling van hernieuwbare energiebronnen en technologieën centraliseert om
energie te besparen of om ons energiesysteem beter en efficiënter te organiseren. Dat
studiecentrum zal de spil zijn in een netwerk dat ook onafhankelijk energie-onderzoek aan
universiteiten en hogescholen ondersteunt en coördineert. Enkel zo zullen we een


succesvolle energieomschakeling beleven. Het StudieCentrum voor Kringloopenergie richt
zich zo ondermeer op groene voertuigtechnologie.
Hoe noodzakelijk het ook is om de klimaatverandering alsnog tot een minimum (minder dan
2°C) te beperken, voor een stuk is de opwarming van de aarde nu al merkbaar. Zelfs met een
ambitieus klimaatbeleid kunnen we dit niet tegenhouden. Een opwarming van onze planeet
betekent meer overstromingen op bepaalde plaatsen, meer hittegolven met
verontreinigingspieken, een ruimer verspreidingsgebied van ziekmakende insecten, bacteriën en
virussen, een toevloed van ecologische vluchtelingen enzovoort.
226. We mogen niet op onze lauweren blijven rusten. Het is vijf voor twaalf om de mogelijke
veranderingen in kaart te brengen en hierop een antwoord te bieden. Hierbij moeten we in
het bijzonder het hele kustverdedigingsysteem (dijken, potpolders, sluizen) en de
beschikbaarheid van voldoende (zoet) water goed onderzoeken.
Producten behandelen we na hun gebruik vaak als afval. Een oordeelkundig ontwerp kan er
echter voor zorgen dat een ‘tweede leven’ als grondstof of nieuw product als het ware al voorzien
is. Dit principe heet ‘cradle to cradle’, letterlijk ‘van wieg tot wieg’. Dit vergt een heel nieuw
productieproces, producten die geen schadelijke stoffen bevatten want die bemoeilijken een
nuttig gebruik nadien en producenten die verantwoordelijk worden gesteld voor producten die
zij op de markt brengen, ook na het gebruik ervan.
227. We produceren met zijn allen nog altijd een behoorlijk grote hoeveelheid afval. Er moet
nog meer aandacht gaan naar het stimuleren van optimale recyclage van
bedrijfsafvalstoffen. Uit een aantal experimenten is bovendien al gebleken dat nog meer
winst kan geboekt worden door niet enkel te kijken naar recyclage van het geproduceerd
afval, maar door de ganse keten te evalueren waarin een product zich beweegt: vanaf
ontwerp over productie naar distributie en consumptie tot het afgedankt wordt en afval
wordt. Zo kunnen we onder andere via ecodesign producten slimmer gaan ontwerpen en
veel grondstoffen uitsparen, of kunnen de producten later makkelijker terug gebruikt of
ontmanteld en gerecycleerd worden. Het Vlaamse afvalbeleid moet worden omgevormd
naar een materialenbeleid dat stimuleert tot slimmer omgaan met grondstoffen. Om een
duurzame economie te promoten dient het aankoopbeleid van de overheid uit te gaan van
het c2c-principe. Op die manier stimuleren we de industrie om zich om te schakelen
volgens dit principe. Tegen 2015 moet het Vlaamse aankoopbeleid voor de volle 100
procent duurzaam zijn.
228. Om producten langer te laten meegaan moeten ze kunnen hersteld worden, en bij veel
elektrische en elektronische toestellen wringt daar momenteel het schoentje. Daarom
geven we herstelarbeid kansen door ondersteuning van de herstelateliers van de lokale
kringloopcentra. Om recyclage en hergebruik te stimuleren zetten we eerst in op het
tweedehandscircuit door de kringloopcentra extra zuurstof te geven. Wanneer hergebruik
niet meer kan moeten de producenten en invoerders die de producten op de markt hebben
gebracht hun verantwoordelijkheid opnemen en instaan voor een maximale inzameling en


een milieuverantwoorde, performante recyclage. De aanvaardingsplicht voor producenten
of verdelers moet worden uitgebreid, bijvoorbeeld naar vloerbedekking, matrassen, etc.
Lozingen in bodem, lucht en water hebben ervoor gezorgd dat Vlaanderen een zware
milieuerfenis uit het verleden torst. Om onze ‘ecologische schuld’ weg te werken, zullen er grotere
inspanningen nodig zijn. Door de sanering en herontwikkeling van verwaarloosde, vervuilde of
onderbenutte industrieterreinen zijn er opnieuw gronden om te wonen en de ondernemen zonder
dat nieuwe open ruimtes moeten worden aangesneden. Bovendien voorkomt een spoedige
sanering van vervuilde terreinen een verdere verspreiding van de verontreiniging met de
behorende extra risico’s voor mens en milieu en een grotere saneringsfactuur achteraf.
229. Het is belangrijk dat we investeren in de schoonmaak van vervuilde industrieterreinen om
ze vervolgens opnieuw te gebruiken. We willen tijdens de volgende legislatuur alle
ontvankelijk en gegrond verklaarde projecten voor de sanering van dergelijke vervuilde
bedrijfsterreinen uitgevoerd zien. Het versneld saneren van deze terreinen moet hand in
hand gaan met de ontwikkeling van netwerken tussen bedrijven om zo efficiënter om te
gaan met energie, water en afval.
230. Er moeten ‘duurzame bedrijventerreinen’ komen waar gezamenlijke investeringen in
hernieuwbare energie of warmtekrachtkoppeling, in wateropslag, het gezamenlijk (en dus
meer optimaal) gebruik van gemeenschappelijke infrastructuur, het beperken en
optimaliseren van uitbreidingsreserves, compact en energiezuinig bouwen, … worden
toegepast.
2. Klantvriendelijke publieke diensten voor iedereen
Het netwerk dat ons elektriciteit, aardgas of drinkwater levert, de zuivering van ons afvalwater,
de ophaling van ons huishoudelijk afval, het zijn allemaal diensten die een feitelijk monopolie
vormen. Dit is goed, we willen immers niet dat meerdere bedrijven onze stoep openleggen om
verschillende leidingen aan te leggen of dat onze elektriciteitsmeter verschilt naargelang wie ons
elektriciteit levert. Het is echter aan de overheid om deze monopolies te controleren door sterke
en onafhankelijke regulatoren die kunnen ingrijpen als dat nodig is. Dit is in Vlaanderen niet
altijd het geval. In vele gevallen zijn privébedrijven aanwezig in de structuur van
netwerkbedrijven of voeren zij beheerstaken uit. De overheid moet dus de controle over het
netwerkbeheer uitoefenen. Alleen zo kan iedereen op eenzelfde, goede en betaalbare
dienstverlening rekenen. De wirwar aan structuren en netwerkbedrijven moet dringend worden
vereenvoudigd. En nog belangrijker is dat de verschillende bedrijven samenwerken
(bijvoorbeeld op vlak van wegeniswerken, meteropname, de gezamenlijke inrichting van
bereikbare klantenkantoren) zodat de aanleg en het onderhoud met minder hinder gepaard gaat
en de dienstverlening voor de klanten verbetert.
Onze netwerken voor elektriciteit, gas, drinkwater en afvalwater vormen een ‘natuurlijk
monopolie’, gelukkig maar. Anders zouden onze straten permanent open liggen en zou iedereen


over een ander systeem van watermeter beschikken. Maar het is de taak van de overheid om in
het algemeen belang deze natuurlijke monopolies te controleren.
De overheid en heel wat steden en gemeenten beginnen nu met pensioensparen voor hun
personeelsleden. Deze pensioenfondsen leggen heel wat geld vast voor de toekomstige
pensioenen. Het komt erop neer dit geld veilig en met een gegarandeerd rendement te beleggen
zoals bijvoorbeeld in netwerken van elektriciteit, aardgas en drinkwater. Netwerken hebben
geen ‘virtuele’ waarde, hun bezittingen bestaan uit leidingen, masten en collectoren. Aangezien
netwerken een monopolie vormen waarvan de prijzen gereguleerd zijn, is het rendement
gegarandeerd door de regulator. De overheid slaat hier dus twee vliegen in één klap: veilig en
met een gegarandeerd rendement beleggen in de pensioenen van morgen en ondertussen het
geld gebruiken om onze netwerken in veilig overheidsbeheer te houden of brengen en avonturen
op vlak van privatisering of beursgang te vermijden.
231. Onze vitale structuren – de netten voor elektriciteit, aardgas, drinkwater en afvalwater –
moeten volledig eigendom worden of blijven van de overheid. Deze natuurlijke monopolies
mogen niet in een positie worden geduwd waarbij ze de logica van de vrije markt moeten
volgen. Deze bedrijven moeten niet hun winst maar wel hun maatschappelijke waarde
maximaliseren.
Het is beter dat netwerkbedrijven, financieringsintercommunales, werkmaatschappijen
samenwerken om kosten te besparen, krachten te bundelen en een betere dienstverlening aan de
mensen te kunnen aanbieden.
232. We roepen de netwerkbedrijven op om voor hun diensten veel beter samen te werken: bij
wegeniswerken en graafwerken, het uitbreiden van netten en voorzien van aansluitingen,
bij het inrichten van klantenkantoren in ieders bereik, maar ook bij het opnemen van
meterstanden, is het veel makkelijker als ze hun activiteit op elkaar afstemmen. Er kunnen
ook heel wat structuren, die hun nut hebben verloren, worden geschrapt.
Waterzuivering en riolering zijn taken voor de overheid; iedereen moet een beroep kunnen doen
op dezelfde dienstverlening. Waar het te duur is om mensen aan te sluiten op het rioleringstelsel
en het noodzakelijk is afvalwater te zuiveren moeten gezinnen op een zogenaamde ‘IBA’
(individuele behandelingsinstallatie voor afvalwater) worden aangesloten.
233. De aanleg, het onderhoud en de controle van IBA’s moet, net zoals de aanleg van de
riolering, gebeuren door de overheid en iedereen moet dezelfde kosten betalen voor de
zuivering van het afvalwater.
Hemelwater (regen, sneeuw) is te kostbaar om in de riolering te lozen. Bovendien zorgt de snelle
afvoer van regenwater naar de riolering voor overstromingen bij hevige regenval. Beter is het
afvalwater apart te verzamelen in de riolering en hemelwater op te vangen via
regenwaterputten, grachten of een aparte afvoer.


234. Het is de taak van de overheid om gezinnen te helpen bij het aansluiten op het
rioleringsnet, het hergebruiken van hun regenwater via regenputten of bevloeiing of het
aansluiten op grachten, beken of gescheiden regenwaterafvoer.
In de industrie gebruikt men vaak schaars drinkwater voor toepassingen waarvoor dit niet
nodig is. Nogal wat textielbedrijven winnen water uit de zogenaamde ‘sokkel’, die echter stilaan
uitgeput geraakt. Het gebruik van zogenaamd ‘grijs water’, regenwater of gerecycleerd
proceswater is hier meestal een betere oplossing.
235. De investeringen in de waternetten moeten naast de bedeling van hoogwaardig
(drink)water voor hoogwaardig verbruik ook voorzien in regenwater- en ‘grijswater’circuits
waar regenwater en licht vervuild afvalwater voor minderwaardige toepassingen
(toiletspoeling, koelwater bedrijven, proceswater…).
Om te voldoen aan de Europese Kaderrichtlijn Water, die vereist dat we in 2015 overal een
‘goede watertoestand bereiken, zijn belangrijke investeringen nodig in riolering, waterzuivering,
afkoppeling van hemel- en afvalwater, enzovoort. We staan dus voor gigantische uitdagingen.
Maar deze factuur volledig doorrekenen aan de consument zou niet sociaal zijn en het
grondwettelijk recht op drinkwater van de allerzwaksten in gevaar brengen. Vandaar dat ook
de overheid haar steentje moet bijdragen. .
236. De Vlaamse overheid moet ervoor zorgen dat de noodzakelijke investeringen in riolering en
waterzuivering de waterfactuur niet doet oplopen, bv. door het geven van subsidies.
3. Een gezonde leefomgeving voor iedereen is een kwestie van eerlijkheid
We zijn het allemaal gewoon geworden dat er in de zomer waarschuwingen komen voor ozon en
in de wintermaanden voor fijn stof. Vooral de zwakkeren (kinderen, bejaarden,
ademhalingspatiënten) blijven dan best binnen. Dat is de omgekeerde wereld. Ziek zijn mag geen
zeer doen en ademen mag niet ziek maken. Iedereen heeft recht op gezonde lucht, ook als hij zich
geen buitenverblijf aan zee of in de bergen kan veroorloven. In een beschaafd land mag de
oplossing voor te veel ozon of fijn stof niet zijn om kinderen of bejaarden binnen te houden.
Slaapmiddelen zijn geen goede remedie tegen geluidsoverlast. Drinkwater mag geen pesticiden
of weekmakers bevatten. De milieubelasting op onze gezondheid is soms groter dan we denken,
zeker op de langere termijn. Zwangere vrouwen, kinderen, bejaarden, mensen met
ademhalingsproblemen leiden hier het meest onder.
237. Milieuverontreiniging mag de gezondheid niet aantasten. Bij nieuwe projecten is het best
dat de overheid de eventuele impact op de gezondheid van de omwonenden reeds in een
vroeg stadium grondig bestudeert en een absoluut minimum beperkt. Daarom moeten
milieu-effectrapporten meer dan nu nadruk leggen op het verband tussen milieu en
gezondheid. Is het niet mogelijk om gezondheidsschade te vermijden dan moeten de
projecten worden aangepast of afgeblazen of er moet worden gezorgd dat de extra druk op
volksgezondheid of leefmilieu elders wordt gecompenseerd. De milieureglementering die


mensen beschermt tegen schadelijke stoffen, lawaai, geurhinder, … moet effectief worden
toegepast en afgedwongen. De gemiddelde jaarconcentratie aan fijn stof (PM10) moet in
2020 met 25% t.a.v. 2007 zijn gedaald.
238. De door de Vlaamse overheid goedgekeurde verbrandingsovens mogen enkel de
vastgestelde quota te verbranden Vlaams afval verwerken en niet meer. Dit kan
verwezenlijkt worden door publieke verbrandingsovens, private verbrandingsovens met
voldoende overheidscontrole of een combinatie van beiden. Dit alles moet beletten dat we
de deur niet open zetten om ook het gesubsidieerde Europese afval in Vlaanderen te gaan
verbranden.
Wie dicht bij een drukke weg, spoorweg, luchthaven, etc. woont kan er van meespreken. Lawaai
is een belangrijke vorm van hinder. Eén Vlaming op drie wordt gehinderd door lawaai,
voornamelijk afkomstig van het verkeer. Geluidsoverlast zorgt voor gezondheidsproblemen,
zoals te hoge bloeddruk of leerachterstand bij kinderen. In Vlaanderen gaan jaarlijks 19.000
gezonde levensjaren verloren door geluidsoverlast. In vergelijking met andere landen, lopen wij
sterk achterop inzake geluidsschermen of geluidsarme wegbedekking.
239. De plaatsen met veel lawaai worden op dit moment in kaart gebracht. Maar waar het aan
ontbreekt, zijn de actieplannen om deze overlast gericht aan te pakken door een aanpak
aan de bron, met geluidschermen, zachte bermen, snelheidsbeperkingen waar nodig,
enzovoort. Het is aan Vlaanderen om hier snel werk van te maken.
4. Ruimte voor open ruimte, natuur, bos en water
Natuur en biodiversiteit zijn belangrijk, niet enkel voor het behoud van biotopen, plant- en
diersoorten maar ook omdat een rijke natuur, een mooi landschap, bossen om in te wandelen of
te ravotten, groene plekjes van rust, … ons leven aangenamer maken. Iedereen heeft het recht
om in zijn of haar buurt te genieten van de natuur en een mooi landschap, zich te ontspannen, te
spelen, wandelen en fietsen. Om onze landbouw een toekomst te geven, is het noodzakelijk dat
we er duurzaam mee omspringen. Dit doen we door het investeren in milieu- en
natuurvriendelijke methoden, reduceren van het pesticidegebruik, energie-efficiëntie, zorg voor
het landschap en de open ruimte..
We mogen zeldzame planten en dieren, unieke ecosystemen niet verloren laten gaan. We zetten
mee onze schouders onder het Countdown 2010-project dat het verlies aan biodiversiteit wil
stoppen tegen 2010. Daarom zijn natuur- en bosreservaten zo belangrijk. In deze gebieden staat
de natuur centraal. Voor het beheer en de ontwikkeling ervan moet voldoende geld worden
uitgetrokken. Het aankoopbeleid van natuur-, bos- en vooral duingebieden biedt nog altijd de
beste waarborg en de meest duurzame manier voor de toekomst. Deze reservaten zouden de
kern kunnen vormen van grotere natuurgebieden waar recreatie, sport en spel hun plaats
krijgen. In de nabijheid van grote steden horen stadsbossen. Zij brengen bos en natuur in het
bereik van iedereen, ook van wie geen tuin heeft of niet met vakantie kan.


240. Iedereen heeft recht op natuur binnen handbereik (minstens 30 ha toegankelijke en échte
natuur binnen een afstand van 4 tot 6 kilometer). Dit houdt ook in dat er veel meer ruimte
voor de natuur moet komen. Dit betekent onder meer het aankopen en beschermen van
meer natuur en bos. We willen/beogen als sp.a hierbij dat de huidige doelstellingen voor
het het aankoopritme zoals nu opgenomen in het milieubeleidsplan (3.000 ha per jaar)
behouden blijft en de oppervlakte natuur- en bosreservaten (tegen 2015 minstens 70.000
ha) in Vlaanderen sterk toeneemt. Ook de bereikbaarheid en de toegankelijkheid van deze
natuurgebieden dient te worden verbeterd. Stadsbossen moeten bereikbaar zijn voor
iedereen. Aansluiting op en bereikbaarheid met het openbaar vervoer is dus een must.
241. De Europese natuurrichtlijnen leggen de lidstaten resultaatsverbintenissen op. In
Vlaanderen moeten bepaalde natuurdoelstellingen (instandhoudingsdoelstellingen) in
verband met de europees te beschermen habitats en soorten gerealiseerd worden. We
pleiten ervoor dat in de lijn van het Pact 2020 tegen 2015 het grootste deel (minstens 60
%) van de maatregelen nodig om deze natuurdoelstellingen te realiseren, effectief
uitgevoerd zijn. Dit vereist een hogere inzet van middelen waarbij geïnvesteerd wordt in
natuurherstel en natuurontwikkeling zodat kwaliteitsvolle natuur conform de Europese
verplichtingen/natuurrichtlijn wordt gerealiseerd. Het budget voor inrichting van natuur
moet op korte termijn vervijfvoudigen. Uit recente onderzoeken blijkt dat investeringen in
natuur, landschap en natuurbeleving een belangrijke economische return hebben:
meerinkomsten voor middenstrand ten gevolge van verhoogde recreatie. De geïnvesteerde
middelen houden de werkgelegenheid minstens op peil voor de aannemersbedrijven in de
regio waar geïnvesteerd wordt. Dit is een win-win situatie: investeren in natuur met een
economische return en een positieve weerslag op de werkgelegenheid in de regio waar
geïnvesteerd wordt.
242. Het huidige budget voor natuurontwikkeling- en natuurinrichting wordt op korte termijn
verhoogd om de natuurdoelstellingen van de europees te beschermen habitats en soorten
te realiseren, vooral binnen het Europees natuurnetwerk. Door hierbij ook te investeren in
het verhogen van de natuur- en landschapsbeleving en het optimaliseren van een
verenigbare recreatieve functie, ontstaat hierdoor een economische return dat de lokale
economie in het buitengebied ten goede komt.
In Vlaanderen zijn er duizenden vrijwilligers actief in het onderhouden van natuurreservaten,
het werven van de nodige fondsen om natuur te kunnen aankopen, de uitwerking van
beheersplannen, enzovoort.
243. De duizenden natuurvrijwilligers en een sterk middenveld zorgen voor een
maatschappelijk draagvlak voor natuurbehoud en het integraal uitvoeren van het VEN.
Naast een sterke overheid beschouwt Vlaanderen dit middenveld als een sterke partner bij
het integraal uitvoeren van het VEN op het terrein. Het middenveld zal rechtstreeks
vergoed worden voor de uitvoering van deze opdracht.


244. Om meer en betere natuur te krijgen in Vlaanderen, is er nood aan een samenhangend
netwerk van natuur- en bosgebieden dat zichzelf buffert, Hierdoor neemt de gemiddelde
kostprijs van het beheer af en zijn er meer mogelijkheden om bvb. een functie zoals
recreatie verder uit te bouwen binnen dit netwerk. We gaan als sp.a voluit voor een nieuwe
taakstelling van het Vlaamse Ecologisch Netwerk, waarbij minstens 90 % van de gewenste
bos- en natuurstructuur (ca. 143.000 ha) wordt gerealiseerd en voor de aanleg van
multifunctionele stadsbossen. Het is belangrijk dat we met het Vlaams Ecologisch Netwerk
maximaal aansluiten bij het Europees natuurnetwerk (Natura 2000 gebieden).
Spelen is een recht. Jeugdverenigingen hebben het steeds moeilijker om toelating te krijgen om
zich uit te leven in de natuur, terwijl dat met goede afspraken perfect mogelijk moet zijn. Het
gaat niet op om net van de minst aantrekkelijke bossen speelbossen te maken. We nemen onze
jongeren niet ernstig wanneer we hen een bos geven met dennen op een rij.
245. Er moeten meer avontuurlijke en gevarieerde, speelbossen komen.
Kleine plekjes groen in een verstedelijkte omgeving zorgen niet enkel voor rust- en
ontspanningsmogelijkheden voor wie geen tuin heeft. Het is bewezen dat de aanwezigheid van
bomen en struiken ook de hoeveelheid fijn stof in de lucht vermindert.
246. In de centra van onze steden is de nood aan meer kleine plekjes natuur groot. Waar de
bebouwing erg dicht is (bijvoorbeeld in de 19de-eeuwse gordel van onze grote steden)
moeten waar nodig oude industriële panden of verlaten terreinen worden gerecycleerd tot
parkjes of moeten de tuinen van publieke gebouwen worden opengesteld voor het publiek.
Parken moeten ook voldoende infrastructuur bevatten voor buurtbewoners: hondenren,
speeltuigen, petanquebaan, buurtbarbecue, …
In het verleden zijn we niet altijd even oordeelkundig omgegaan met ons landschap. Heel wat
mooie landschappen werden ontsierd door menselijke ingrepen die perfect legaal uitgevoerd
zijn, maar niet altijd even doordacht. Gelukkig is er de laatste jaren een hernieuwde aandacht
voor het Vlaamse landschap. Wandelclubs en fietsverenigingen schieten als paddenstoelen uit de
grond en de fietsknooppunten en –routes kennen een ongezien succes. Steeds meer mensen zien
een stevige wandeling, een weekendje ‘uit’ of een stevige fietstocht als de noodzakelijke zuurstof;
als aanvulling op een drukke job of een week binnenzitten. We moeten deze gezonde trek in
buitenlucht verder bevorderen.
247. In regionale landschappen of gebieden met veel landschapstoerisme is het belangrijk om
het landschap terug in zijn oude glorie te herstellen. Dit kan door premies voor typische
landschapselementen (veedrinkpoelen, knotwilgenrijen, hagen, …), maar ook voor de
afbraak of verbouwing van bouwwerken die het landschap te sterk ontsieren (silo’s, prefab
stallingen, …). Voor de inplanting van nieuwe stallen moeten beeldkwaliteitseisen worden
opgemaakt. Ook hier moet de architectuur haar rol spelen.


Schoon regenwater is een kostbaar goed. Toch wordt het vaak als afvalproduct behandeld. In
vele straten wordt regenwater immers in de riolering gemengd met afvalwater en naar het
zuiveringsstation gevoerd. Bij hevige regenbuien kunnen de collectoren de massa water niet aan
en wordt het rioolwater ongezuiverd in de rivier gestort. Vandaar dat in veel rivieren dode
vissen bovendrijven na zware regenbuien of dat er op stranden niet mag worden gezwommen.
248. We moeten ons regenwater apart houden van het afvalwater. Dit moet gebeuren door in
landelijke gebieden het regenwater in grachten, beken en sloten te verzamelen. Daarvoor
moeten voormalige grachten worden hersteld en moeten de bestaande grachten regelmatig
worden onderhouden. In dichterbevolkte wijken moet er een aparte riolering komen voor
regenwater en afvalwater. Waar mogelijk moet regenwater plaatselijk worden
vastgehouden en geïnfiltreerd in de bodem. Waterpartijen, rietvelden, vijvers moeten
worden aangelegd in wijken en stadscentra. Ze brengen rust en ontspanning en vertragen
ook de afvoer van water bij forse regenbuien wat overstromingen helpt voorkomen.
Regenwater moet ook opgevangen worden in de bodem dankzij doorlaatbare oppervlakten
bij (her)bestrating (bvb open voegen tussen de stenen, vijvertjes zonder bodem, …).
De landbouw maakt gebruik van grote oppervlakten en bepaalt daarmee voor een groot stuk het
uitzicht van het landschap.
249. Het Vlaamse platteland moet evolueren, landbouwers zullen ook moeten zorgen voor
andere functies van het platteland zoals landschapszorg, hoevetoerisme, bosbouw,
natuurzorg, erosiebestrijding en groene zorg. Uiteraard worden ze hiervoor dan vergoed.
Het aanbod aan biologische producten in onze supermarkten groeit, maar het aandeel in onze
landbouw niet.
250. Dus is het nodig dat we ook in eigen land in staat zijn om beter in te spelen op de vraag
naar biologische producten. De nodige stimuli moeten voorzien worden voor een
omschakeling naar biologische landbouw om het areaal gevoelig te doen toenemen.
Onze zeevisserij verkeert in een crisis. Door overbevissing worden de vangstquota steeds kleiner
terwijl de hogere brandstofprijzen onze visserijvloot parten spelen.
251. Om de zeevisserij te redden, is er nood aan een verantwoord beheer van de zee waardoor
visvoorraden zich kunnen herstellen, aan nieuwe vistechnieken die minder schade
aanrichten en minder energie gebruiken en aan het beheer van mariene reservaten op zee
die als paaiplaats voor vis kunnen dienen.
Het Vlaamse platteland heeft de laatste jaren een grondige wijziging ondergaan. Het aandeel
van de beroepslandbouw in de economie liep drastisch terug, verschillende bedrijven en publieke
diensten verminderden hun kantoren in kleine kernen en ook de bevolking in landelijke gebieden
veroudert. Een duurzaam platteland houdt in dat wie op het platteland woont ook over de


nodige dienstverlening beschikt zoals voldoende openbaar vervoer en het invullen van noden op
vlak van gezondheidszorg en bejaardenzorg.
252. Naast een sterk stedenbeleid is er nood aan een sterk plattelandsbeleid dat zich vertaalt in
een streekaanpak met daarin een grote rol voor de steden als economische en sociale motor
van dat platteland en dorpen die ook alle kansen moeten krijgen tot verdere ontwikkeling,
ook ruimtelijk. Uiteraard binnen een aantal grenzen. Een plattelandsbeleid dat gericht is
op ontwikkeling en niet op nostalgie naar het verleden. Je kan alleen behouden door te
ontwikkelen, door nieuwe functies toe te laten. Door aandacht te hebben voor woon- werk
en ontspanningsfuncties. Op dat vlak moeten de troeven van het platteland: mooie dorpjes,
historische steden en verscheiden landschappen uitgespeeld worden. Daarnaast is er nood
aan een Vlaams Plattelandsfonds dat kan aangevuld worden met Europese middelen. Naar
analogie met het Stedenfonds kunnen een aantal zorgvuldig gekozen plattelandsregio’s
middelen inzetten voor het vernieuwen van de publieke ruimte voor het investeren in de
verscheiden landschappen, voor investeringen in ontmoetingsruimtes of voor het
financieren van experimentele projecten in de woon- en zorg sfeer.


Hoofdstuk 8: Betaalbaar, energiezuinig en menswaardig wonen
Ons progressief woonbeleid is in eerste instantie gericht op betaalbaar wonen. Teveel mensen die
in aanmerking komen voor een sociale woning moeten eerst jaren op een wachtlijst staan.
Ondertussen betalen ze teveel voor hun woning of wonen ze in slechte omstandigheden.
Bovendien willen we met de zorg voor betaalbare woningen en een selectieve stimulering van de
nieuwbouw ook aandacht besteden aan die (middenklasse) gezinnen die niet in aanmerking
komen voor een sociale woning, maar die het toch moeilijk hebben om over een betaalbare
(koop)woning te beschikken.
Een belangrijke kostenfactor is energie. We kunnen een progressief woonbeleid vandaag niet los
zien van ons ecologisch verhaal. Wij willen radicaal inzetten op alternatieve, energiezuinige
manieren van bouwen en wonen. Door te investeren in energiezuinige woningen zorgen we er
bovendien ook voor dat één van de krachtigste motoren van onze economie, de bouw, blijft
draaien. Niet door een algemene BTW- verlaging, maar door gerichte, tijdelijke premies die de
bouwactiviteit en investeringen in isolatie en renovatie zullen doen toenemen.
1. Wonen als een fundamenteel basisrecht voor zwakkere groepen
Het recht op wonen is een onvervreemdbaar grondrecht. Ongeveer drie vierde van de
Vlamingen is momenteel eigenaar van een eigen woning. Eén vierde huurt een woning op de
private of de sociale huisvestingsmarkt. De woningmarkt is een afspiegeling van de ongelijke
klassenmaatschappij waarin we leven, om dit te corrigeren is een herverdeling nodig van de
middelen ten gunste van de laagste inkomenscategorieën. Er zijn in Vlaanderen zo’n 140 000
sociale huurders en 180 000 huurders die op de private markt huren, maar die op basis van hun
inkomen, in aanmerking zouden komen voor een sociale woning. Particuliere huurders
spenderen een substantieel groter deel van hun laag inkomen aan hun huur die een stuk hoger
ligt dan in de sociale huursector. Vele woningen op de private huurmarkt zijn oud, weinig
comfortabel, ongezond en slecht geïsoleerd. Het echte pijnpunt van de Vlaamse woningmarkt
ligt dan ook hier.
253. We willen uiteindelijk bekomen dat niemand meer dan 25% van zijn inkomen hoeft te
besteden voor een degelijk onderdak.
254. Onder impuls van sp.a heeft de Vlaamse Regering beslist om nog voor 2020 43 000
sociale huurwoningen en 21 000 aantal koopwoningen bij te bouwen. Wij zullen strikt
toekijken op de uitvoering hiervan.
255. De Vlaamse overheid moet procedures voor de bouw van sociale woningen niet alleen
vereenvoudigen maar ook lokale overheden met voldoende bestuurskracht de mogelijkheid
geven om niet alleen het beleid, maar ook de uitvoering ter zake effectief te sturen. Naar
analogie met de stedenfondsprocedure zou tussen gemeenten die daarvoor opteren, en de
Vlaamse regering een meerjarenconvenant kunnen afgesloten worden met wel omschreven
wederzijdse engagementen. Gemeenten verbinden zich tot de realisatie binnen een


legislatuur van een klaar omschreven pakket aan sociale woningen, met de lokale
huisvestingsmaatschappijen als belangrijke (maar niet uitsluitende )partners. De Vlaamse
overheid zou die gemeenten een meerjarenfinanciering (trekkingsrecht of
enveloppe)garanderen, gelijk aan bestaande betoelagingssystemen. Het kan ook een
antwoord bieden op de trage doorlooptijd van de sociale huisvestingsprojecten omwille van
de zware procedures en de bevoogding door de VMSW.
256. Sociale huisvestingsmaatschappijen zouden de kans moeten krijgen om ook
budgetwoningen te bouwen. Op die manier worden het sterke bouwbedrijven die hun
zware taak kunnen waarmaken.
257. Sociale huisvestingsmaatschappijen hebben te kampen met een administratieve
rompslomp bij het verwerven van gronden. Zo blijven bijvoorbeeld de schattingsverslagen
onredelijk lang uit. Hierdoor kunnen ze niet aan hun doelstelling, het bouwen van
bijkomende sociale woningen voldoen. De Vlaamse Overheid dient hier bijgevolg
maatregelen te treffen om de administratieve behandeling te vereenvoudigen en te
bespoedigen. De verplichte tussenkomst van de comités van aankoop dient afgeschaft te
worden.
258. Het sociaal woonbeleid in steden is verschillend van het sociaal woonbeleid op het
platteland. Het beleid moet hier rekening mee houden.
259. Maar er is meer nodig om te voldoen aan de vraag naar een goede en betaalbare woning.
Parallel met de bouw van bijkomende sociale woningen dient de overheid huursubsidies in
te voeren. Tegen 2020 kunnen 100.000 private huurders in dit stelsel van huursubsidies
ingeschakeld zijn.
260. Hiertoe moeten beter gestructureerde sociaal verhuurkantoren een bijkomende opdracht
krijgen. Privé-eigenaars kunnen, op vrijwillige basis, als ze aan de algemeen geldende
kwaliteitsnormen voldoen, een contract afsluiten met een sociaal verhuurkantoor, die ook
de kandidaat-huurder contacteert. Deze huurder krijgt, via het sociaal verhuurkantoor,een
inkomensgerelateerde huursubsidie. Paritaire huurcomités leggen rekening houdend met
de regio waarin het goed gelegen is, faire huurprijzen vast. Bij betwistingen worden de
huurdersbonden ingeschakeld.
261. De eigenaars die willen instappen in dit huursubsidiesysteem kunnen van bepaalde fiscale
voordelen genieten; op voorwaarde dat ze zich houden aan richthuurprijzen. Ook moet de
huurwoning aan bepaalde kwaliteitsnormen voldoen( op het vlak van geluidsdichtheid,
afwezigheid van reukhinder,energienormen, enzovoort). De eigenaars krijgen door de
invoering van een stelsel van huursubsidies meer zekerheid dat hun huurders de huur ook
effectief kunnen en zullen betalen.
262. De armslag van de sociale verhuurkantoren blijft te beperkt. Er zijn op dit moment 4.000
woningen die via sociale verhuurkantoren worden verhuurd. Dit is te weinig en het aantal


groeit te traag aan. Er zijn nog meer stimuli nodig voor huiseigenaars die hun woning
willen verhuren via sociaal verhuurkantoren. Ook de SVK’ s moeten meer
werkingsmiddelen krijgen. Zo kunnen de sociaal verhuurkantoren een grotere rol spelen
in het renoveren van de woningen die hen door eigenaars ter beschikking worden gesteld;
ondermeer via sociale economieprojecten.
263. Er is door het toenemend aantal relatiebreuken een gebrek aan kleine, betaalbare en
sobere appartementen. sp.a wil meer van dit soort wooneenheden laten bouwen (ook
buiten het sociaal huurstelsel). Anderzijds moet het makkelijker worden om een groot huis
om te bouwen tot meerdere woonentiteiten.
264. Een sociale woning is enkel betaalbaar indien de huurprijs binnen de perken blijft. sp.a wil
het sociaal huurbesluit op basis van een grondige analyse evalueren en waar nodig
bijsturen om de berekening van de sociale huishuur echt sociaal te houden. De afschaffing
van de koppeling van de sociale huur aan de huurprijzen op de private markt is hierbij
cruciaal. sp.a is ook voorstander van ‘meerjarentarieven’ in de sociale huursector om
huurders op die manier meer zekerheid te bieden.
2. Wonen en ecologie
Onze woningen staan in voor ongeveer één derde van het totale energieverbruik. Maar er
kunnen hier relatief makkelijk energiewinsten worden geboekt. Vlaamse woningen zijn
gemiddeld zo goed geïsoleerd als woningen in Portugal of Griekenland. Een derde van de
Vlaamse woningen heeft een slecht geïsoleerd dak, of beschikt nog over enkel glas. Er zijn in
Vlaanderen nog zo’n 800.000 cv-ketels die volslagen verouderd zijn. De meeste woningen die
niet of slecht geïsoleerd zijn of waar nog oude cv- installaties staan, worden bewoond door
huurders of eigenaars die meestal het geld niet hebben om de nodige aanpassingswerken te laten
doen. Tegelijkertijd maken we op dit moment een nieuwe industriële revolutie mee die gericht is
op het verminderen van ons energiegebruik. Maar die is nog niet voldoende verspreid. Bij de
invoering van nieuwe innovatieve ecologische technieken komt een leerproces kijken. Lang niet
alle aannemers, elektriciens, ingenieurs, architecten en andere vaklui zijn hiermee vertrouwd.
Potentiële klanten kijken de kat uit de boom en het brede publiek kampt met koudwatervrees
vooraleer het bijvoorbeeld dure maar tegelijkertijd rendabele zonnepanelen installeert. Mensen
willen immers zeker zijn dat ze hun geld in rendabele projecten investeren.
265. Wij gaan radicaal voor een systematische vernieuwing van ons woonpatrimonium gericht
op het bereiken van minimaal energieverbruik. De overheid trekt hier de kar en zal de
neuzen van eigenaars (inclusief sociale huurmaatschappijen), aannemers, financiers in
dezelfde richting van energiebesparing duwen.
266. De huidige renovatiepremie is een groot succes. Toch stellen we vast dat mensen
belangrijke investeringen blijven uitstellen omdat ze over onvoldoende financiële middelen
beschikken. Een derde van de 25 miljoen woningen in Vlaanderen heeft nauwelijks
dakisolatie en een derde zit nog met enkel glas. Aan die verspilling moet een einde komen.


Concreet wil sp.a alle woningen screenen en investeringen in dakisolatie en dubbel glas
via rechtstreekse premies volledig terugbetalen. Met 50 miljoen euro per jaar kan dat ten
laatste tegen 2020. Voor eigenaars of huurders met een heel laag inkomen voeren we
hiervoor het derdebetalerssysteem in. Naast inspanningen die de energiezuinigheid
bevorderen, moeten de woningen eerst voldoen aan de Vlaamse Wooncode. Gezien we ook
met huursubsidies stapsgewijs te werk gaan, kunnen we overgaan tot de afdwingbaarheid
van de Vlaamse wooncode.
267. sp.a wil door middel van 600.000 gratis energiescans tegen 2020 meer dan een kwart van
de Vlaamse woningen laten doorlichten en de bewoners via eenvoudige tips heel wat geld
doen besparen op hun energiefactuur. Deze energiescans gaan prioritair naar sociaal
zwakkere groepen en jongeren die voor het eerst op zichzelf gaan wonen. Dit geeft een
goede start om in de toekomst bewust met energie om te gaan.
268. Wij stellen voor om in geval van nieuwbouw vanaf 2011 de E-70 norm te hanteren en deze
jaarlijks te evalueren. De bouwsector zelf is op dit moment van oordeel dat de E-70 norm
haalbaar is en in de praktijk zien we dat mensen in Vlaanderen momenteel zuiniger
bouwen dan de norm aangeeft (E89 i.p.v. E100). Het E-peil moet stapsgewijs verder
verstrengd worden. Tegen 2012 moeten alle nieuwbouwwoningen verplicht aan het E60
peil voldoen en passiefhuizen moeten meer en meer ingang vinden.
269. sp.a wil dat er 20 klimaatneutrale woonprojecten goed verspreid over heel Vlaanderen
worden gebouwd zodat aannemers en vaklui expertise kunnen ontwikkelen en mensen
zeker zijn dat deze nieuwe technologieën voordeel opleveren. We willen tevens dat elke
gemeente tijdens de volgende legislatuur minstens één gemeenschapsvoorziening volgens
de passiefhuisstandaard bouwt.
270. Het plaatsen van zonnepanelen, zonneboilers, warmtekrachtkoppeling enz. moet tijdens de
volgende legislatuur de standaard worden in de sociale huisvestingssector. Op deze manier
pakken we bij een deel van de bevolking ook het probleem van de energiearmoede aan.
Inzake energiezuinigheid in het algemeen moeten de sociale huisvestingsmaatschappijen
in staat gesteld worden het voortouw te nemen. Hiervoor zal de overheid een apart budget
voorzien, los van de gebruikelijke financiering van sociale huisvestingsmaatschappijen.
Boven de renteloze leningen zoals voorzien in het financieringsbesluit, zal een subsidie
verleend worden aan de huisvestingsmaatschappijen, in verhouding met het ecologisch
beter presteren van een sociale woning, met een EPB (energieprestatie en binnenklimaat)
van 70 als nulpunt, dit vormt een unieke investering van het gewest om energie te
besparen zonder de investering via huurverhoging te verhalen op de huurder.
271. In Duitsland, Scandinavië en Oostenrijk worden momenteel duizenden passiefhuizen
gebouwd. Wij hebben ter zake een achterstand in te lopen. Wij stellen voor om de bouw
van passiefhuizen substantieel goedkoper te maken door een premie van 10 000 euro te
geven aan gezinnen die een passiefhuis bouwen. Dit lijkt ons een eerlijke compensatie voor


de meerkost die inherent is aan de bouw van een dergelijke woning en tegelijkertijd een
beloning voor de maatschappelijke winst die eruit resulteert.
3. Zorgen voor betaalbare woningen
De Vlaamse bevolking neemt sterk toe en dus ook de nood aan bijkomende woningen, terwijl de
open ruimte in Vlaanderen schaars is geworden. Dit heeft tot gevolg dat de bouwgronden in
Vlaanderen minstens drie keer zo duur zijn dan die in Wallonië. Vlaanderen heeft tegen 2020
behoefte heeft aan 200.000 bijkomende woningen.
272. Onder impuls van sp.a werkt de Vlaamse Regering momenteel aan een decreet dat
slapende bouwgronden in woongebied activeert. Het nieuwe decreet moet zo snel mogelijk
uitgevoerd worden. Hiertoe worden de nodige middelen en mensen voorzien zodat het
Grond- en pandenbeleidsplan Vlaanderen binnen een jaar na het aantreden van de nieuwe
regering goedgekeurd is. We willen leegstand, verkrotting en grondspeculatie tegengaan
door deze kavels terug op de markt te brengen, want het kan toch niet de bedoeling zijn dat
kavels in woongebied tientallen jaren onbenut blijven.
273. Het nieuwe decreet grond- en pandenbeleid moet consequent uitgevoerd worden. Het
bouwpotentieelregister moet de overheid in staat stellen om speculanten te verplichten om
hun bouwgronden effectief te bebouwen of verkoopbaar te stellen. Een deel van die
bouwgronden moeten we behouden voor sociale huur- of koopwoningen of sociale kavels.
274. Lokale of bovenlokale overheden dienen een grotere rol te spelen in het aankopen van
gronden en panden, in het ontwikkelen van bouwprojecten op strategische plaatsen in de
gemeenten en in het (laten) bouwen van koop- en huurwoningen. De Vlaamse overheid
dient daartoe de ondersteuning van regionale lokale woonprojecten verder te zetten. Alle
bouwgronden die in overheidshanden zijn moeten op de markt gebracht worden voor
betaalbaar wonen.
275. Om starters een eerlijke kans te geven om een degelijke en betaalbare woning te kopen of
te huren kunnen gemeentelijke of bovengemeentelijke woonbedrijven worden opgericht.
Ook zij moeten een voorkooprecht hebben op panden en gronden die strategisch gelegen
zijn en worden door de Vlaams overheid ondersteunt. Om het aanbod betaalbare woningen
te vergroten, kunnen gemeentelijke of bovengemeentelijke woonbedrijven worden
opgericht.
276. Vlaanderen dient haar initiatieven op het vlak van woonbeleid in de Vlaamse Rand te
intensiveren. De werkingsmiddelen van Vlabinvest dienen te worden verhoogd en het is
aan Vlaanderen om met de Europese Unie afspraken te maken teneinde specifieke
Europese fondsen te bekomen ter ondersteuning van de sociale woonprojecten in de
Vlaamse rand.


6. Een selectieve stimulering van de nieuwbouw
We willen volop de kaart trekken van een kwaliteitsvolle stedelijke verdichting van het wonen.
Mensen die in de stad wonen hebben minder vaak de wagen nodig, moeten zich minder met de
wagen verplaatsen en veroorzaken minder mobiliteitsproblemen. Het is dan ook niet meer dan
eerlijk dat we hen hiervoor belonen.
277. Met een tijdelijke Vlaamse premie van 10.000 euro voor particulieren die een nieuwbouw
in stedelijk gebied zetten met uiterlijke opleveringsdatum van 31 december 2011, wil
Vlaanderen de bouwsector een steun in de rug geven. Op die manier wordt het goedkoper
om te bouwen in de stad en kunnen we jonge gezinnen in de stad houden. Deze premie
wordt uitsluitend aan natuurlijke personen uitbetaald met een relatief laag inkomen.
5. Naar een ander type verkaveling
278. In nieuwe verkavelingen kan men de woonkwaliteit van de huizen en hun omgeving sterk
vergroten door een gezamenlijk architecturaal concept. Door tegelijkertijd woningen te
bouwen van verschillende types maar binnen eenzelfde architecturaal concept en met
gebruik van dezelfde materialen kan er duurzamer en goedkoper gebouwd worden.
279. Dure grondprijzen leiden tot kleinere bouwkavels. Dan is de keuze: iedereen een kleine
tuin geven of naast een minimaal privé-tuintje voor elk een gemeenschappelijk parkje voor
een hele verkaveling. Wij gaan voor het promoten van nieuwe parkwijken zodat er echt
plaats is voor recreatie. Bij elke nieuwe verkaveling zal men naar een goede sociale mix
streven door een differentiatie van de maximale kavelgrootte en woontypologie.
6. Nieuwe mogelijkheden voor sociale woningbouw
280. De kostprijs voor sociale koop- of huurwoningen kan nog naar omlaag. De modelbestekken
die de Vlaamse Maatschappij voor Sociaal Wonen voorschrijft, moeten ruimte laten voor
alternatieve bouwtechnieken. Zo is bijvoorbeeld houtskeletbouw niet toegestaan terwijl
deze bouwmethode een stuk goedkoper en energiezuiniger is en het bouwproces veel
minder tijd vraagt. sp.a wil deze en andere technieken een eerlijke kans geven.
7. Huisjesmelkerij, leegstand en verkrotting bestrijden
Het sociaal beheersrecht is een vorm van eigendomsreglementering waarbij aan bepaalde
instanties (sociale huisvestingsmaatschappijen, OCMW’s en sociale verhuurkantoren) de
mogelijkheid wordt geboden gedurende een bepaalde periode de woning van een derde in zijn
plaats te beheren, met inbegrip van het uitvoeren van werken en de derde slechts een beperkt
recht op vergoeding heeft. Het sociaal beheer dient tot het bestrijden van leegstand en tot de
verbetering van het woonaanbod. We stellen vast dat deze reglementering in de praktijk niet
werkt.


281. Wij zullen alles in het werk stellen om dergelijke huizen verbeurd te verklaren, zodat ze
gesloopt of gerenoveerd kunnen worden en er ruimte komt voor een sociaal woonaanbod
en ruimte voor nieuwe woningen.
282. OCMW’s, sociale huisvestingsmaatschappijen en sociale verhuurkantoren en de gemeenten
moeten meer vertrouwd gemaakt worden met het gebruik van sociaal beheersrecht.
283. Huiseigenaars die mensen bewust tegen woekerprijzen in krotten laten wonen, verdienen
geen enkel begrip. sp.a heeft een decreet ingediend dat de burgemeester in staat stelt om
hier streng tegen op te treden. Wij zullen alles in het werk stellen om dergelijke huizen
verbeurd te verklaren, zodat ze gesloopt of gerenoveerd kunnen worden en er ruimte komt
voor degelijke panden. Tegelijkertijd moeten de huurders onmiddellijk een nieuwe
degelijke woning aangeboden krijgen. De kosten van de herhuisvesting moeten verhaald
worden op de eigenaars.
8. Meer zekerheid voor huurders en eigenaars
Onder druk van sp.a werd de gratis verzekering gewaarborgd wonen opnieuw ingevoerd.
Mensen die een hypothecaire lening afsluiten krijgen op die manier de zekerheid dat zij in geval
van onvrijwillige werkloosheid of langdurige ziekte een tegemoetkoming in hun woonlast zullen
ontvangen.
284. Huurders vormen de meest kwetsbare groep op de woningmarkt en hebben bijgevolg het
meeste nood aan zekerheid. Ook voor huurders moeten een verzekering gewaarborgd
wonen worden uitgewerkt, die hen in geval van onvrijwillige werkloosheid of langdurige
ziekte een tegemoetkoming in de huur garandeert.
sp.a berekende dat er in Vlaanderen alleen al bijna 900 miljoen euro aan huurwaarborgen ligt
te slapen. Gegroepeerd worden al deze huurwaarborgen een krachtig beleidsinstrument dat zou
kunnen worden aangewend om een gedegen woonbeleid op te zetten ter ondersteuning van de
private huurmarkt.
285. Er is nood aan een centraal huurwaarborgfonds dat optreedt in plaats van de verhuurders.
De huurder krijgt gewoon een document dat bevestigt dat hij over een huurwaarborg
beschikt en overhandigt dit aan de verhuurder die zeker is dat hij over die huurwaarborg
kan beschikken van zodra er iets misgaat. Gegroepeerd worden al deze huurwaarborgen
een krachtig beleidsinstrument dat kan worden aangewend om een gedegen woonbeleid op
te zetten ter ondersteuning van de private huurmarkt.
De wet op de verplichte affichering van de huurprijzen werkt niet. Er is nauwelijks één gemeente
die optreedt als verhuurders hun huurprijzen bij het vrijkomen van de woning niet vermelden.


286. De gemeente kan vragen dat sociale verhuurkantoren de controle uitoefenen op de
communicatie rond en de transparantie rond de huurprijzen.
9. Leefbaarheid in sociale woonwijken
Vlaanderen telt heel wat relatief grote sociale woonwijken waar je door de lage
inkomensgrenzen in de sociale huursector een grote concentratie krijgt van kansarmen.
Dit is niet goed voor de leefbaarheid van een wijk en het concept van volkshuisvesting waar
sp.a voor staat en dat maatschappelijke segregatie in sociale woonwijken wil tegengaan.
287. Buurten met veel sociale huisvesting mogen niet éénzijdig worden ingevuld. We geven de
lokale overheden en de sociale verhuurkantoren meer autonomie om voor elke buurt
draagvlak te creëren en de sociale mix te bereiken.
288. Als we meer sociale woningen bouwen en zeker ook als we een grote groep mensen op de
private huurmarkt huursubsidies toekennen, moeten we die inkomensgrenzen omhoog
kunnen trekken om zo gettovorming tegen te gaan.
289. Sociale woonwijken vormen bij uitstek het werkingsterrein voor sociale economie –
projecten. Het onderhoud van gemeenschappelijke delen van een sociaal
appartementsgebouw, het onderhoud van het openbaar domein, kleinschalige
renovatiewerken in de sociale woningen en een deel van het dienstenaanbod naar de vele
ouderen met fysieke beperkingen die ook in deze wijk wonen, kan zeker gebeuren in het
kader van sociale economie projecten die bewoners van deze wijken inschakelen en hen
een echte baan kunnen bezorgen.
290. Alle sociale huisvestingsmaatschappijen spenderen jaarlijks grote bedragen aan het
onderhoud of de verdere uitbouw van hun patrimonium. Bij het opmaken van het bestek
voor belangrijke werken door de sociale huisvestingsmaatschappijen kan er een sociale
clausule ingelast worden waarbij aannemers verplicht worden om een aantal mensen uit
kansengroepen aan te werven voor de duur van de opdracht.
291. Sociale huisvestingsmaatschappijen hebben het recht om eigen huurders die aan de criteria
voldoen (langdurig werkloos, laaggeschoold, enzovoort) voorrang te geven op andere
kandidaat-werknemers uit kansengroepen.
292. De Vlaamse overheid moet de samenlevingsopbouwsorganisaties in staat stellen om de
huidige werking van bewonersparticipatie in de sociale huisvesting uit te breiden en te
verankeren evenals het VIVAS-netwerk van sociale huurders.
10. Wonen en zorg
Het is belangrijk dat verschillende initiatieven in de welzijnssector, op het vlak van wonen en
ruimtelijke ordening op elkaar afgestemd zijn en elkaar niet tegenspreken. Eerst trachten we


woningen zo goed mogelijk aan te passen aan de beperkingen van de gebruiker, en vervolgens
proberen ook de woonomgeving aan te pakken. Voor mensen met nog meer beperkingen zijn er
vervolgens de kleinschalige vormen van groepswonen en uiteindelijk de woonzorgcentra.
293. Een van onze taken is het overtuigen van architecten, aannemers en bouwheren van het
feit dat zij er zelf alle belang bij hebben een aantal minimumcriteria te respecteren die
maken dat de woning ook voor mensen met bepaalde fysieke beperkingen bewoonbaar
blijft. Met de bouwsector willen we convenanten afsluiten waarin gestipuleerd staat welke
deze criteria zijn en hoe je die standaard aanbiedt bij de bouw van een woning.
294. Uit wetenschappelijk onderzoek blijkt dat de huidige premies voor het aanpassen van een
woning aan de beperkingen van ouderen absoluut ontoereikend zijn. Die premies kunnen
we best substantieel optrekken.
295. Wij willen voetgangerscirkels stimuleren. Dat zijn aaneengesloten wandelroutes in
woonzorgzones van ongeveer 2 km die ouderen en mindervaliden in staat stellen om
zelfstandig en in eigen tijd en tempo de belangrijkste voorzieningen wandelend te
bereiken. Er zijn rustpunten voorzien, er is genoeg verlichting en in de wintermaanden
wordt deze wandelroute sneeuwvrij gehouden.
296. Kleinschalig groepswonen is een belangrijke sociale innovatie. Ouderen of mensen met een
handicap die een eigen studio hebben in een gebouwencomplex van 6 tot 8 woningen,
maar die wel samen kunnen eten en een gemeenschappelijke tuin of terras hebben.
Naargelang de noden wordt er personeel ingeschakeld, maar de nadruk blijft liggen op
autonomie en zelfredzaamheid.
297. Er is nood aan een scheiding tussen de woon- en zorgkost voor ouderen of mensen met een
handicap. De woonkost in een residentiële voorziening of beschermde woonvorm moet
inkomensgerelateerd zijn en gebaseerd zijn op huurprijzen zoals die in de sociale
huursector staan. Voor de zorgkost geldt de maximumfactuur.
11. Studentenhuisvesting
298. De studentenhuisvesting neemt een alsmaar grotere hap uit het studiebudget. Studenten
hebben recht op een betaalbare, veilige en gezonde studentenkamer. De nood aan een
goede kamer mag de student niet hinderen in zijn studiekeuze.
299. Wij willen kwaliteitslabels invoeren voor de studentenkoten, op basis van de aanwezige
voorzieningen en energieprestaties. Elk kot krijgt een certificaat, en wordt om de vijf jaar
opnieuw gecontroleerd. Voor elke kwaliteitscategorie worden er richtprijzen gepubliceerd.
De huurprijs, alle bijkomende kosten en het kwaliteitslabel moeten worden vermeld op de
affiches. De gemeenten moeten hier streng op toezien.


300. De student moet het recht krijgen om de huur van zijn kot te verlengen, en dit gedurende
vijf jaar. De huurprijs mag aan het begin van elk academiejaar slechts verhoogd worden
met de stijging van de index. Studenten mogen hun kot opzeggen als ze stoppen met
studeren in de regio. De opzegtijd loopt maximaal tot het einde van de volgende maand.
301. De huurwaarborgen moeten worden beperkt tot één maand. Deze waarborg moet worden
gestort op een geblokkeerde rekening, en de intresten gaan naar de student. Op die manier
is de student er zeker van dat er geen waarborg onterecht wordt achtergehouden.
302. Er komt een verplichte centrale registratie van alle studentenhuurcontracten. Zo kunnen
misbruiken worden opgespoord, en kan de markt worden opgevolgd.
303. Naast de studiekosten wil sp.a zich verder inzetten om de bijkomende onderwijskosten
aan te pakken. sp.a wil een betere regulering van studentenhuisvesting (richtprijzen en
betere kwaliteitseisen). Daarnaast pleiten we ook voor de bouw van bijkomende
studentenhuizen (energiezuinig, aantrekkelijk, open, duurzaam) door de overheid.


Hoofdstuk 9: Een totaalaanpak in de zorg
We hebben een sterk uitgebouwde en gesubsidieerde zorg in Vlaanderen. Dat willen we
behouden en nog verder uitbouwen. Maar op nog teveel punten loopt het mank en dat willen we
verbeteren. Dit is geen verhaal van altijd maar meer. Door bijvoorbeeld een goede
ziektepreventie te realiseren blijven mensen hun leven lang gezonder en meer zelfredzaam.
Vroegtijdige en accurate opvang en begeleiding van jongeren in probleemsituaties zal er in grote
mate toe bijdragen dat ze later een normaal leven kunnen leiden. Dit neemt niet weg dat in een
verouderende samenleving de zorgvraag zal toenemen. Wij willen dat elke Vlaming vanaf het
moment dat hij zorgbehoevend wordt zeker kan zijn van de nodige zorg: voldoende betaalbaar
en van goede kwaliteit.
1. Zorg(kost)garantie, zorgkwaliteit en zorgflexibiliteit
Heel wat ouderen, personen met een handicap, chronische patiënten krijgen in Vlaanderen al
jarenlang niet de dienstverlening waar ze nood aan hebben door een tekort aan
opvangplaatsen: in de gehandicaptenzorg, de rusthuizen, de psychiatrie, de
jeugdvoorzieningen... Dit is ons land onwaardig.
De maximumfactuur en de zorgverzekering hebben de betaalbaarheid van de zorg sterk
verbeterd. Maar andere kostenfactoren, zoals de stijgende supplementen in de ziekenhuizen en
de opeenstapeling van kosten in de thuiszorg bij broze ouderen en chronische zieken, dreigen op
hun beurt voor onbetaalbare facturen te zorgen.
Ouderdom, ziekte en handicap monden te dikwijls uit in afhankelijkheid, isolement en extreme
eenzaamheid. Dat is nog steeds het lot van heel veel oudere, gehandicapte en zieke mensen in ons
land. Daarom dient ons zorgbeleid verder te reiken dan enkel in een propere woning en
lichamelijke verzorging te voorzien. Deze mensen hebben recht op een garantie op kansen op
echte levenskwaliteit.
De gebruiker wil zeker zijn van kwalitatief hoogstaande zorg. De stem van de gebruiker moet in
de kwaliteitsbeoordeling van de zorg voldoende gehoord worden. Veel schitterende projecten en
plannen worden bedacht door de mensen die dagelijks in de sector werken en zo een schat aan
ervaring verwerven en door de getroffenen zelf, die op hun wijze ervaringsdeskundige zijn.
Zorgvernieuwing en verbetering van de zorgkwaliteit moeten veel meer op hun inbreng
gebaseerd zijn.
De zorg vindt zijn doel in de noden van de gebruiker. Daarom is het logisch dat we de zorg
maximaal afstemmen op de noden, maatzorg dus.
304. Onze zorg in Vlaanderen moet in voldoende mate beschikbaar zijn, betaalbaar, van een
hoge kwaliteit en op maat van de vele verschillende gebruikers.
305. Niemand mag zonder voldoende zorg vallen. Daarom is het investeren in de uitbreiding
van het zorgaanbod zo cruciaal. De wachttijden voor gepaste zorg gaan we drastisch


inkorten door meer capaciteit, meer flexibiliteit en meer zorgcoördinatie en zorgregie. Dit
betekent eveneens dat de zorg regionaal goed gespreid dient te zijn in functie van
aanwezige zorgnoden. De huidige inspanningen daartoe volstaan niet. We willen dat de
volgende regering van bij de start concrete bindende engagementen neemt op het vlak van
aantallen en bedragen. Per sector en per provincie en voor Brussel moeten er
uitbreidingsbeleidsplannen opgesteld worden voor de legislatuurperiode.
306. Wij gaan uit van ‘brede’ zorg op maat die zich tot taak stelt de weerbaarheid en het
zelfbewustzijn van mensen te versterken. Zorg die mensen helpt om zich te integreren in
plaats van hen te isoleren. We willen zorg die niet afschermt en betuttelt maar mensen
kracht en zeggingschap geeft.
Als we zorg nodig hebben mag dat onze vrijheid niet teveel inperken. Integendeel, de zorg dient
onze zelfredzaamheid en zelfstandigheid te stimuleren. Dit gaat bijv. over maatregelen die het
mogelijk maken dat mensen deeltijds thuis wonen en deeltijds in een residentiële voorziening
opgevangen worden of enkel ’s nachts in een voorziening verblijven. Mensen moeten kunnen
beschikken over aangepaste mobiliteits- en communicatiemogelijkheden. Maar het betreft ook
zaken die men verkeerdelijk bijkomstig noemt, zoals culturele activiteiten, lekker eten en
aandacht voor privacy in de voorziening.
307. Zorg en bijstand zijn flexibel en variabel, op maat van de gebruiker. sp.a wil de sturing
door de zorgvrager versterken door de verdere uitbouw van het persoonlijk
assistentiebudget, het persoonsgebonden budget en diverse vormen van zorg op maat. We
willen dat deze uitgebouwd worden tot reguliere werkmethoden in de gehele zorg.
Het is niet eerlijk dat een mucoviscidosepatiënt geen recht heeft op de zorgverzekering. Of dat
een persoon die op oudere leeftijd verlamd geraakt niet zeker is van een even goede rolstoel en
andere hulpmiddelen als een jongere persoon. Regels die mensen van zorg uitsluiten of
discrimineren willen we schrappen.
308. Recht op zorg mag niet langer gebonden zijn aan de aard van de aandoening of de leeftijd.
Vijfenzestigplussers, mensen met een chronische aandoening zoals mucoviscidose,
fibromyalgie, MS…, psychiatrische patiënten en personen met een handicap moeten allen
evenwaardige zorg en hulpmiddelen krijgen voor dezelfde prijs.
309. Er moet een uitgebreider aanbod komen voor de begeleiding van ex-gedetineerden evenals
voor de daders aan wie een alternatieve straf zoals opname in een voorziening opgelegd
wordt. Voor geïnterneerden moet er een ambulant aanbod komen (beschut wonen,
dagcentra…) naast het residentiële luik dat federaal wordt ingevuld.
2. We zetten in op onze gemeente
In onze buurt of onze wijk, in ons dorp voelen we ons thuis. Voor onze onmiddellijke omgeving
dragen we zorg en in onze omgeving moet er dan ook zorg voor ons gedragen worden. De lokale
verankering van zorg is belangrijk. De Vlaamse aanpak van het ‘lokaal sociaal beleid’ kan zeker


verbeterd worden. De praktijk leert ons elke dag dat dorpen en wijken weer leefbaar worden
door erin te investeren.
Ook waar in de zorg naar de structuur toe voldoende schaalgrootte noodzakelijk is om efficiënt
te zijn, moeten in de operationalisering van de zorg het dorps- en buurtniveau toch actief
aanwezig zijn.
Om te beginnen in de toegang tot de zorg: vandaag is het voor mensen allerminst
vanzelfsprekend om hun weg te vinden naar de juiste dienst of voorziening als ze met een
probleem zitten. Voldoende laagdrempelige infopunten waar mensen terecht kunnen in hun
buurt of dorp is een prioritaire vereiste in onze samenleving.
310. Het Sociaal Huis is het centrum van de zorg in elke gemeente en stad en krijgt daarvoor de
nodige middelen. Het is het ‘huis’ voor alle zorgvragers en van alle zorgactoren. Het
Sociaal Huis maakt zorg beschikbaar op basis van het lokaal sociaal meerjarenplan met
inbegrip van het lokaal zilverplan voor ouderen. Alle diensten en voorzieningen, actief in
de stad of gemeente, worden aangesproken en krijgen de mogelijkheid om mee te
investeren in deze aanpak. Het Sociaal Huis zorgt voor een (betere) samenwerking tussen
de lokale besturen en de lokale actoren en voor netwerkvorming waarbij doorverwijzing
tussen welzijnsactoren gestructureerd wordt. Het Sociaal Huis geeft signalen door aan het
beleid over bv. tekorten in het bestaande aanbod van hulp- en dienstverlening. Het Sociaal
Huis moet ook signalen geven rond oorzaken van onwelbevinden, rond verzwakkend
sociaal weefsel en wat daar kan aan gedaan worden.
311. De lokale besturen dienen via de werking van het Sociaal Huis te waken over de
verwezenlijking van een geïntegreerd aanbod van rusthuizen, kortverblijfmogelijkheden en
dagverzorging, zodat de zorgbehoevenden bijgestaan worden in hun persoonlijke noden.
Bij dit alles dient de vrije keuze en het pluralistisch karakter van de zorg gegarandeerd te
blijven. Het lokaal bestuur moet hier ondersteuning krijgen om zijn coördinerende rol
waar te maken.
312. Het sociaal huis ondersteunt de vele infopunten. De ‘open-deur’-filosofie moet de norm
worden voor alle zorgvoorzieningen. Er moeten heel veel ‘inloophuizen’ zijn. Psychiatrische
ziekenhuizen, centra voor geestelijke gezondheidszorg (CGG) of rusthuizen zijn nu dikwijls
‘huis clos’ voor de straat, buurt of het dorp waar ze gehuisvest zijn. Dit moet
sectoroverschrijdend uitgebouwd worden, ook in werkwinkels en opvoedingswinkels, bij
wijkagenten, vakbondshuizen, buurtwerk en allochtonenverenigingen,… moeten
zorgvragers informatie vinden en correct doorverwezen worden.
313. Het is de taak van de eerstelijnsvoorzieningen (jeugdadviescentra en andere diensten van
de centra voor algemeen welzijnswerk (CAW), OCMW’s, wijkgezondheidscentra,
huisartsenpraktijken, mutualiteiten, dienstencentra, straathoekwerk, actieve
vrijwilligers,…) om een laagdrempelige dienstverlening aan te bieden. Zij helpen iedereen
met een zorgvraag, ongeacht of het over materiële, lichamelijke of psychische problemen
gaat. De eerstelijnsvoorzieningen moet middelen krijgen om actief de zorgnoden te gaan


detetecteren en de zorgvrager te coachen op weg naar de gepaste medische en nietmedische
zorg.
3. Woonzorgzones
Het is best dat de verschillende woonzorgvormen verspreid zijn over de wijk: plekken van
levenslang wonen, aangepaste woningen (eigen woning of vormen van groepswonen),
aanleunwoningen (servicewoningen en sociale huisvesting) en specifieke zorgwoningen (service
gecombineerd met intensievere vormen van zorg). We vinden er ook clusters voor intensieve
zorg zoals het zorghotel of het woonzorgcentrum. Er is nood aan zorgkruispunten,
zorgsteunpunten en activiteitencentra die goed verspreid zijn over de wijk of gemeente. Het
woonzorgzone-concept vraagt een samenwerking tussen verschillende actoren. We kunnen
spreken van de thuiszorg, de sociale huisvesting, medische zorgverstrekkers, woonzorgcentra,
animatieverantwoordelijken, … Belangrijk is tevens het samengaan van een welzijns-, een woonen
een ruimtelijk concept. De wijk of gemeente moet zich stedenbouwkundig voortdurend
aanpassen aan de woonzorgnoden. Het lokaal sociaal beleidsplan kan de basis vormen voor een
dergelijk sociaal structuurplan. Het voordeel is dat door het lokaal sociaal beleidsplan er in een
aantal gemeenten reeds heel wat ervaring is rond samenwerking.
314. Wij zullen woonzorgzones uitbouwen in elk dorp en elke wijk in Vlaanderen en Brussel
zodat er in onze onmiddellijke omgeving zorg voor ons gedragen kan worden en mensen zo
lang mogelijk thuis kunnen blijven wonen. De woonzorgnetwerken voorzien in het nieuwe
woonzorgdecreet kunnen hiervoor de basis vormen. Voor Brussel biedt het Masterplan
Woonzorgzones Brussel hiervoor het kader. Om deze noodzakelijke inhaaloperatie verder
te zetten, willen we de VIPA-middelen prioritair inzetten.
315. Er is een grote nood aan buurtactiviteiten en buurtprojecten waarbij mensen van diverse
leeftijden en herkomst samenkomen. Wij willen investeren in elke stedelijke en landelijke
gemeente van Vlaanderen in buurtopbouwwerk, samenlevingsopbouw, lokale
dienstencentra en straathoekwerk, buurtcomités, vrijwilligersverenigingen,
allochtonenverenigingen en andere vorm van actief burgerschap als bruggen naar meer
onderlinge betrokkenheid en integratie van zorg, cultuur, onderwijs, wonen, werk,
kinderopvang,...
316. Het hulpaanbod moet ingezet worden via functionele zorgnetwerken op regionaal en lokaal
niveau waar de zorgtoeleiders (Sociaal Huis, ziekenfondsen, CAW’s, OCMW’s,
inloophuizen, werkwinkels, opvoedingswinkels, wijkgezondheidscentra…) en zorgverleners
(huisartsen, specialisten, wijkgezondheidscentra, apothekers, thuiszorg, diensten voor
jeugdzorg, CGG’s…) integraal deel van uitmaken.
317. In de ontwikkeling van dorpen, buurten en wijken, van stadsvernieuwingsprojecten en
sociale woonwijken moet naast de gebruikelijke beleidsdoelen (openbaar vervoer,
toegankelijkheid, school, verkeersveiligheid, openbare veiligheid, enz. ) ook rekening
worden gehouden met zorgnoden. In stadsvernieuwingsprojecten en de ontwikkeling van


sociale woonprojecten dient letterlijk zorg te worden voorzien voor de bewoners en
toekomstige bewoners, net zoals we dat doen voor openbaar vervoer, onderwijs en
verkeersveiligheid. Elke buurt moet deze zorg inclusief aanbieden. Dat betekent inplanting
van voldoende aanpasbare en aangepaste woningen, toegankelijke straten, parken en
(speel)pleinen, inplanting van zorgvoorzieningen, van sociale-economieprojecten enz. Zo
kunnen we komen tot levensloop- en diversiteitbestendige wijken en dorpen.
318. We geloven in ‘geïntegreerde woonvormen’: ook broze ouderen, personen met een
beperking en mensen die voor lange tijd veel zorg nodig hebben, willen graag in een
gewone straat in hun wijk of dorp in kleinschalige woonvoorzieningen kunnen (blijven)
wonen.
319. We moeten werk maken van een gelijke kansenbeleid in de zorg. Zorgvoorzieningen of
lokale besturen in regio’s, gemeenten of wijken met een ‘zwaarder’ zorgprofiel van hun
bewoners moeten extra subsidies ontvangen om zorg en opvang beschikbaar te stellen.
4. Iedereen heeft recht op betaalbaar wonen, ook mensen die zorgbehoevend,
chronisch ziek of gehandicapt zijn
In een eerlijke samenleving maakt de kost van wonen geen onderscheid tussen zieken en
gezonden. Wonen is voor elk van ons een basisbehoefte en moet dus betaalbaar zijn. Daarom
hechten we zoveel belang aan sociaal wonen en wordt er bij het bepalen van de huur van een
sociale woning rekening gehouden met het inkomen en de draagkracht van de huurder. De
sterkste schouders dragen de grootste lasten. Het is onlogisch dat dit niet meer geldt als men niet
alleen onderdak maar ook zorg nodig heeft. De prijzen die worden aangerekend in rusthuizen,
psychiatrische woonvoorzieningen en in tehuizen voor personen met een handicap houden
immers geen rekening met het inkomen van de bewoners.
320. De kost van wonen dient best gescheiden te worden van de kost van de zorg. Voor de
woonkost moeten in residentiële zorgvoorzieningen dezelfde principes gelden die we elders
ook hanteren, met sociale tarieven voor de lagere en middeninkomens.
321. De zorgkosten worden apart aangerekend en vallen overal onder de maximumfactuur, ook
in de residentiële opvang, zoals de woon-zorgcentra.
322. Wie in een rusthuis gaat wonen betaalt dus nooit meer dan zijn of haar inkomen. De
overheid betaalt de rest.
5. Koopkrachtmaatregelen in de thuiszorg
Meer dan de helft van de chronisch zieken, zorgbehoevende ouderen en personen met een
handicap lopen maandelijks gebukt onder de financiële zorgen door de combinatie van veel
zorgkosten en een beperkt inkomen. De kosten lopen in een aantal gevallen zo hoog op dat het
gezin medische zorgen of een operatie moet uitstellen.


323. De meest eerlijke manier om zorg betaalbaar te houden voor iedereen is in de prijs van de
zorg rekening te houden met de draagkracht en het inkomen van de mensen. Dus wie
minder verdient, betaalt wat minder. De huidige gebruikersbijdragen in de gezinszorg
kunnen als voorbeeld dienen. Dit solidair systeem willen we op korte termijn invoeren voor
alle thuiszorgdiensten.
324. Gebruikers hebben het recht vooraf te weten hoeveel ze voor de thuiszorgdiensten zullen
betalen, zodat ze niet aan het einde van de maand voor verrassingen komen te staan. De
Vlaamse overheid moet een geïnformatiseerd systeem uitwerken zodat de cliënt de
kostprijs van de dienstverlening zonder moeite én onmiddellijk kan te weten komen bij de
thuiszorgdiensten.
325. De maximumfactuur voor de thuiszorg moet er snel komen, zoals voorzien in het woon- en
zorgdecreet: de kosten van de thuiszorg moeten door de overheid overgenomen worden
van de gebruiker zodra een bepaald aantal uren zorg in de periode van een week, maand of
jaar wordt overschreden.
326. De forfaitaire jaarlijkse bijdrage voor de zorgverzekering is niet solidair. Daarom willen we
die bijdrage afschaffen en de zorgverzekering betalen uit de algemene middelen van de
Vlaamse gemeenschap.
327. Samen met de VVSG en de aanbieders van aangepast vervoer onderzoeken we hoe we
vrijwilligers nog beter kunnen inschakelen in het optimaliseren van betaalbaar vervoer van
mensen met een beperkt inkomen die omwille van ziekte, ouderdom of een handicap
verplaatsingsproblemen hebben.
328. De versterking van de mantelzorg blijft een fundamentele uitdaging in een vergrijzende
samenleving. Daarom willen we in de volgende regeringsperiode proefprojecten starten die
zorgtaken van particulieren verlonen met ‘zorggeld’ dat gebruikt kan worden in allerlei
'zorgtransacties'. Daarmee zou je bijvoorbeeld met de boodschappenhulp die je verricht
voor je buurvrouw kunnen ‘betalen’ voor de zorg voor je bejaarde ouders die veraf wonen.
Dit systeem verlicht niet enkel de druk van de vergrijzing op de begroting maar het
bevordert ook het sociale contact en draagt zo bij tot een warmere samenleving.
6. De kwaliteit en betaalbaarheid in de gaten houden
De veroudering van de bevolking, de langere levensverwachting en de medische vooruitgang
stellen, zoals iedereen weet, onze samenleving voor een belangrijke uitdaging. Ieder wil terecht
genieten van zijn oude dag en lang en gezond leven. Dat is zeer goed mogelijk, ook al kost het
veel geld, in Vlaanderen en op federaal niveau. We moeten wel de middelen voor zorg veel
efficiënter gaan inzetten dan nu het geval is. Zo besteden we momenteel maar een miniem deel
van ons geld aan preventieve gezondheidszorg (0,1 procent van het BBP, tegenover 10 procent
van het BBP voor curatieve zorg). Nochtans weet iedereen dat voorkomen goedkoper is dan
genezen. Hier ligt een enorme opdracht voor de toekomstige Vlaamse regering.


329. Er is nood aan een Vlaams observatorium dat de geldstromen in de zorgsector onderzoekt
en hierover rapporteert en adviseert aan de Vlaamse regering. Dit moet gebeuren in nauwe
samenwerking met de bestaande instituties die de financiering van de zorg nagaan, zoals
het Rekenhof.
330. Samenwerkingsakkoorden zijn voor deelstaten en de federale overheid een efficiënte
manier om afspraken te maken en samen te werken. Denk bijvoorbeeld aan de
samenwerkingsprotocollen ouderenzorg en het samenwerkingsakkoord inzake vaccinaties.
Gelijkaardige samenwerkingsakkoorden zouden het licht kunnen zien voor nieuwe
preventieve maatregelen, zoals darmkankerscreening, of voor de versterking van de
eerstelijnszorg.
Het Vlaamse kwaliteitsdecreet gaat uit van de zelfwerkzaamheid van de voorzieningen om de
best mogelijke zorg aan te bieden. Toch is de kwaliteitszorg en bijbehorende kwaliteitsinspectie
in veel gevallen nog te procedureel en administratief. In de beleidsbrieven inzake welzijn blijft
het kwaliteitsbeleid een onderbelicht terrein. Nochtans bieden er zich nieuwe opportuniteiten
aan nu een apart agentschap van de overheid instaat voor dit beleid.
331. Het eengemaakte kwaliteitsdecreet voor de zorg moet dringend uitvoering vinden in een
gedifferentieerde aanpak waar zowel visitatie, accreditering en normatieve inspectie van de
zorgvoorzieningen een plaats hebben.
332. Er is een grote nood aan participatie van de gebruikers/patiënten. Er dienen voor hen veel
meer kansen gecreëerd te worden om actief betrokken te zijn bij processen van
zorgregistratie, aanbodontwikkeling en zorgverlening. Om kwetsbare groepen hierbij
voldoende te betrekken is een versterking van het aanbod van Samenlevingsopbouw
onmisbaar. Alle Vlaamse regio’s moeten voldoende middelen voor Samenlevingsopbouw
krijgen.
333. De zorgprocessen en in de mate van het mogelijke ook de zorgoutput moeten permanent
geëvalueerd worden door alle stakeholders: gebruikers, personeel, wetenschappers,
overheid,… en ook de samenleving in zijn geheel. Daartegenover staat een eerlijke en
leefbare financiering van de zorgvoorzieningen.
7. Geef jongeren in een problematische opvoedingssituatie een toekomst
Jongeren hebben nood aan verbondenheid en gebondenheid. Zij verdienen eerlijke kansen.
Wanneer we investeren in zekerheid en kansen voor jongeren in een problematische
opvoedingssituatie zal dit met de jongere zelf moeten zijn, maar evenzeer met zijn omgeving, in
de eerste plaats het gezin.
334. Jeugdsanctierecht is één zaak, preventie een ander. sp.a wil verder investeren in een
toegankelijk hulpaanbod en opvoedingsondersteuning. Er moet een groter een breder


aanbod gecreëerd worden voor minderjarigen in de eerstelijnshulpverlening. Door het
opzetten van één duidelijke toegangspoort voor hulp aan kinderen en jongeren willen we
de laagdrempeligheid verbeteren. Zo vermijden we te ingrijpende hulpverlening via een
goed draaiende rechtstreeks toegankelijke hulpverlening.
335. Er moet preventief worden geïnvesteerd, bv. door het ondersteunen van jeugdwerk voor
jongeren via de creatie van speelpleinwerking, huiswerkbegeleiding, jeugdhuizen,
sportfaciliteiten, jeugdbewegingen e.d. Bovendien moet er een meer uitgebreide
middelenondersteuning voor het straathoekwerk komen om storend gedrag van jongeren
op straat in te dijken.
336. Er is absoluut meer gezinsondersteunende hulpverlening nodig zoals thuisbegeleiding,
poets- of huishoudelijke ondersteuning in crisissituaties en tijdelijke, gespecialiseerde dag
en/of nachtopvang voor kinderen.
337. De tussenschotten tussen de maatregelen die opgelegd kunnen worden in geval van een
problematische opvoedingssituatie en een als misdrijf omschreven feit dienen weggewerkt
te worden.
338. Wanneer het gezin zelfs met voldoende hulpverlening niet meer kan instaan voor de
noodzakelijke geborgenheid en verbondenheid moet er op intensieve wijze geïnvesteerd
worden in een nieuwe leefsituatie voor de kinderen. Dit moet gebeuren door veel meer te
investeren in pleeggezinnen en onthaalgezinnen. Het statuut van pleegouder is een
prioriteit.
339. Deze hulpverlening mag niet abrupt stoppen op 18 jaar. Dit houdt veel risico’s in voor de
jongere die hierdoor in een zwart gat dreigt te vallen. Beter is om begeleiding en opvolging
te voorzien die de jongeren in staat stelt om zelfstandig en op termijn zijn of haar leven
vorm te geven en in te richten.
340. De overheid moet er op toezien dat het decreet rechtspositie van de minderjarige in de
jeugdhulp uitgevoerd wordt. De minderjarige heeft niets aan rechten op papier als de
afdwinging ervan problematisch wordt. De overheid moet investeren in een brede en
kwaliteitsvolle informatieverspreiding, vorming, en opleiding, en moet klachtbemiddeling
en inspectie verder uitbouwen.
341. Voor sp.a is een onafhankelijk werkend kinderrechtencommissariaat geen overbodige
luxe. De huidige werking dient dan ook te worden gecontinueerd.
342. Het federale kader voor scheidingsbemiddeling is uitgewerkt. De regels staan op papier.
Het Vlaamse beleid moet er nu voor zorgen dat deze nieuwe regelgeving op een
kwaliteitsvolle manier wordt ingevuld. Er moet geïnvesteerd worden in bekendmaking en
praktijkontwikkeling. Er moeten stimulansen komen voor samenwerking tussen de
verschillende disciplines, bijvoorbeeld in de vorm van bemiddelingsfora.


8. Geef jongeren die misstappen hebben begaan een toekomst
Dit zijn kinderen en jongeren die geen plek vinden in de maatschappij en zoekende zijn naar
zichzelf, de anderen en de samenleving. Onze samenleving draagt een belangrijke
verantwoordelijkheid voor hen. Zo niet, organiseren wij ‘een verloren generatie’. Deze jongeren
verdienen een eerlijke nieuwe kans.
343. We kunnen niet aanvaarden dat jongeren die net opgepakt zijn omwille van criminele
feiten onmiddellijk weer vrijgelaten worden. Snel interveniëren is dé uitdaging: er moeten
meteen maatregelen kunnen genomen worden om jongeren aan te pakken. Dit kan,
naargelang de ernst van de feiten, neerkomen op een directe plaatsing in een open of
gesloten instelling en/of ambulante begeleiding. Daarvoor is een uitbreiding van de
capaciteit nodig in de verschillende types voorzieningen. Het is ook noodzakelijk dat
jongeren een rechtvaardige straf op maat krijgen. Het gevoel van straffeloosheid moet
verdwijnen.
344. Voor minderjarigen met een geestesstoornis, die een misdrijf hebben gepleegd, wensen we
forse investeringen in extra plaatsen bij psychiatrische diensten, bij gespecialiseerde
diensten voor vorming rond seksuele opvoeding, alcohol of drugs en bij geneesheren of
psychologen voor een therapie. In geval van een ernstige geestesstoornis, moeten er steeds
plaatsen beschikbaar zijn in een geschikte inrichting, een ziekenhuisdienst of in een open
of gesloten afdeling van een jeugdpsychiatrische dienst.
345. Maatregelen ten aanzien van jongeren die losgekoppeld zijn van hun context hebben
slechts een beperkte toegevoegde waarde. De hulpverlening aan jongeren en kinderen mag
nooit stoppen aan de voordeur van het gezin. Een belangrijke investering achter de
voordeur is noodzakelijk. Ze is in de eerste plaats ondersteunend ten aanzien van het gezin.
Dus contextgebonden begeleiding van deze kinderen of jongeren op weg naar reïntegratie
in de maatschappij.
346. sp.a wil meer inzetten op herstelgerichte en constructieve afhandelingsvormen, waarbij
rekening kan gehouden worden met de band tussen daad en sanctie en op
verantwoordelijkheid opnemen voor de gepleegde daad. Zo vermijden we straffeloosheid,
het slachtoffer ziet zijn schade vergoed en tegelijk biedt men de jongere opnieuw toekomst.
9. Ongelijke zorg: de zorgkloof verminderen
Sociale ongelijkheid in de gezondheidszorg is zeer hardnekkig, en wordt door diverse factoren
bepaald: scholing, inkomen, beroep, gezinssituatie, … Laaggeschoolde zwangere vrouwen lopen
bijna vier keer meer risico op babysterfte dan hoger geschoolde vrouwen en bijna dubbel zoveel
risico op een vroeggeboorte, een laag geboortegewicht of een misvormde baby. Deze ongelijkheid
blijft voortduren tijdens het leven. Mensen met een laag opleidingsniveau hebben een lagere
levensverwachting dan hoogopgeleiden: vrouwen 2,8 jaar minder en mannen 5,2 jaar minder


(waar levensverwachting staat voor het aantal jaar dat iemand nog zal leven). Een
ongediplomeerde man van 25 jaar zal nog 28 jaar in goede gezondheid leven, terwijl een 25-
jarige man gemiddeld genomen verder 37 jaar in goede gezondheid zal leven. Ook bij chronisch
zieken speelt de socio-economische groep waartoe men behoort een rol: 50 procent van de
mensen met een lager diploma heeft minstens één chronische ziekte tegenover 22 procent van de
mensen met een diploma hoger onderwijs. Langdurige ziektes komen bij hooggeschoolden drie
keer minder voor dan bij laaggeschoolden.
Voor sp.a kan dit niet. Armoede maakt ziek en ziekte maakt arm: armoede ondermijnt de
gezondheid en een slechte gezondheid kan tot armoede leiden. sp.a wil werk maken van de
afbouw van de gezondheidskloof tussen arm en rijk door de bereikbaarheid van het
gezondheidsaanbod te verhogen. Op federaal niveau moet het derdebetalersysteem dat we
kennen van de apotheken ruimer toegepast worden voor dokterskosten zodat de meeste mensen
niet meer moeten voorschieten wat het RZIV betaalt. Een verhoging van de uitkeringen voor
langdurig zieken en mensen in de invaliditeit is ook noodzakelijk.
347. De Vlaamse gezondheidsdoelstellingen moeten worden aangevuld met een doelstelling
inzake de afbouw van de gezondheidskloof tussen arm en rijk of er moeten per
gezondheidsdoelstelling doelgroepspecifieke doelstellingen toegevoegd worden t.a.v.
kansarmen en minderheden.
Vooral gezinnen die het niet al te breed hebben krijgen meestal de kans niet om een gezond
voedingspatroon te ontwikkelen. Zij lopen bijgevolg een groter gezondheidsrisico, wat nog eens
extrakosten met zich meebrengt.
348. In de leefwereld van kansarme gezinnen moet samen winkelen, koken en het lekker en
gezond eten terug ingeburgerd geraken. Daarvoor is professionele begeleiding en
sensibilisering nodig, bv. op het vlak van evenwichtige voeding. Sensibiliseringsinitiatieven
door het buurtopbouwwerk, de OCMW’s en lokale dienstencentra moeten aangespoord
worden.
349. Geen grootschalige campagnes, maar lokaal verankerde doe-processen kunnen het verschil
maken. De Vlaamse overheid heeft een belangrijke rol om het thema gezondheid en
gezonde voeding ingang te doen vinden in de lokale sociale beleidsplannen.
Systematische kosteloze screening en vaccinatie zijn een grote stap vooruit in de
gezondheidszorg. Maar zelfs dan dreigen kansarme groepen ondervertegenwoordigd te blijven
indien we niet aanvullend investeren in gezinsbegeleiding, bv. via het ziekenfonds.
350. Omdat kansarmen informatie over hun vaccinaties niet steevast bijhouden, moet de
Vlaamse overheid voorzien in een centraal registratiesysteem in samenwerking met alle
vaccinatoren; ook voor kankerpreventie en prevalentie moet er één centraal register komen
op Vlaams en federaal niveau.


351. In het preventiedecreet moet plaats gemaakt worden voor erkenning van
wijkgezondheidscentra als partnerorganisatie met speciale expertise in de buurtgerichte
gezondheidspromotie en buurtgerichte eerstelijnszorg voor maatschappelijk kwetsbare
groepen. Tevens kunnen wijkgezondheidscentra lokaal als organisaties met terreinwerking
worden erkend. Er moet financiering komen voor hun gezondheidspromotieactiviteiten en
preventie en ze moeten toegang krijgen tot de financiering voor ingebouwd
maatschappelijk werk en ingebouwde eerstelijnspsychologische hulp.
Gezinnen in kansarmoede kennen hun rechten vaak niet en maken er dus niet optimaal gebruik
van. Zij vallen uit de boot, ook wanneer ze eigenlijk recht hebben op een of andere korting of
voordeel.
352. sp.a wil een veralgemening van de automatische toekenning van sociale en fiscale
voordelen voor alle rechthebbenden, bijv. de toekenning van het OMNIO-statuut.
353. Er is nood aan vorming voor hulpverleners, medische zorgverstrekkers, personeel van de
mutualiteit, … over hoe ze de rechten van mensen in armoede proactief kunnen benaderen.
Mensen in armoede zijn immers aangewezen op deze hulpverleners om informatie te
krijgen.
354. Niemand mag thuisloos zijn. Daarom willen we thuisloosheid bestrijden vanuit een globaal
actieplan en voor kwetsbare en kansarme gezinnen zorgen voor woonvormen met
woonbegeleiding. Wij willen een vangnet voor de mensen die zweven tussen ondersteuning
voor thuislozen en armen en geestelijke gezondheidszorg. Zij vallen daardoor dikwijls uit
de boot van de zorgverlening. Om dit te realiseren zijn er laagdrempelige initiatieven nodig
die een brug slaan tussen gezondheids-en welzijnsdiensten.
355. Door meer middelen voor preventie te voorzien willen we overmatige schulden, in het
bijzonder bij kwetsbare groepen, voorkomen. Tevens moeten er voldoende middelen voor
een volwaardig aanbod van schuldbemiddeling komen, zodat de wachtlijsten verdwijnen.
10. Preventieve gezondheidszorg
We ondervinden dat massale sensibiliseringscampagnes voor gezond leven bij kansarmen
meestal het beoogde doel missen, zelfs al zijn ze speciaal op deze groep afgestemd. Een
campagne die iemand aanzet om gezonder te leven zal immers maar succes hebben indien het
gezonde aanbod voor die persoon “bereikbaar” is. Men onderschat echter de materiële, sociale en
psychische drempels die kansarmen tegenkomen en die hen dikwijls doen kiezen voor de meer
elementaire, voor de hand liggende gedragingen en behoeftes. Om de zekerheid van een gezond
leven te bevorderen, moet het gezonde aanbod voor iedereen binnen bereik gebracht worden.
Dan pas kan er sensibilisatie op maat van deze mensen worden opgezet.
Gezondheidszorg kan niet alleen een zaak zijn van individuele verantwoordelijkheid, de overheid
moet algemene campagnes op touw zetten bv. voor screening en vaccinatie. Zo wordt sinds enige


tijd weliswaar het vaccin tegen baarmoederhalskanker voor jongeren terugbetaald maar je
moet er wel zelf voor naar de arts stappen. Studies wijzen voldoende uit dat het vooral de hoger
geschoolden en kapitaalkrachtigere gezinnen zijn die hiertoe het initiatief nemen. Kansarmen
maken veel minder gebruik van deze voordelen.
Goedbedoelde maatregelen zoals gratis tandzorg (cariësopsporing, promotie van goede
mondhygiëne) voor kinderen schieten hun doel voorbij.
356. Daarom ijveren we ervoor dat de tandartsconsultatie voor kinderen deel gaat uitmaken van
het medisch onderzoek van de CLB’s, anders gezegd “met de klas naar de tandarts”. Er
moeten richtlijnen komen voor evenwichtige maaltijden bij OCMW en andere
maaltijdverdelers aan huis en voor gezonde voeding en een voldoende beweegaanbod in
woonzorgcentra, dienstencentra en dagverblijven.
Jongeren hebben recht op zorg, dat geldt zeker ook voor preventieve zorg. Alles wat dat belet
(administratie, financiële perikelen, ….) of bemoeilijkt dient vermeden te worden. Jongeren
hebben ook recht op informatie over de zorg die aan hen verstrekt wordt.
357. De Vlaamse overheid moet niet enkel de ouders en scholen maar ook de jongeren zelf
informeren over de betekenis en het belang van de preventieve handelingen en rekening te
houden met hun inbreng.
Op preventieacties die zich zuiver en alleen baseren op het persoonlijk initiatief van de mensen
om naar de huisarts te stappen, bijv. de terugbetaling van het vaccin voor
baarmoederhalskanker of de borstkankerscreening via de (huis)arts, wordt minder goed
gereageerd door personen uit sociaaleconomisch minder geprivilegieerde groepen.
Systematische screening en vaccinatie verlagen de kosten voor de overheid bovendien in
vergelijking met de individuele aanpak.
358. We pleiten voor algemene overheidscampagnes voor screening en vaccinatie, onder meer
voor baarmoederhalskanker, darmkanker, mucoviscidose en borstkanker. Voor jongeren
werken we bij voorkeur via de medische schoolbegeleidingsdiensten.
359. In het belang van een optimale kankerregistratie willen we dringend een oplossing om
gegevens van verschillende databanken (Vaccinnet, Kankerregister, enzovoort) met elkaar
te verbinden. We pleiten voor één centraal register voor screening en vaccinatie, gekoppeld
aan de gegevens van het kankerregister.
Overgewicht is een wijdverspreid fenomeen. Anderzijds is één op de tien van onze ouderen
ondervoed door een verminderde eetlust. Voldoende bewegen en een goede voeding spelen
hierbij een sleutelrol. Ook emotionele factoren spelen een belangrijke rol.
360. Overgewicht, gebrek aan beweging, slechte voedingsgewoonten moeten bespreekbaar
worden gemaakt in de zorg, op school, in de samenleving. Het is niet alleen een kwestie
van aanbod van bewegingsmogelijkheden en gezonde voeding maar ook van houding en


gevoel. Het is de verantwoordelijkheid van de hele samenleving om hier aandacht voor te
hebben. We willen gezondheid ‘binnen brengen’ in andere beleidsdomeinen zoals vrije tijd,
mobiliteit, ruimtelijke ordening, media of sport en initiatieven ondersteunen voor een
lokale aanpak van gezondheidsbevordering.
11. Meer eerstelijnszorg = meer gezonde mensen
Een sterke, goed functionerende eerstelijnsgezondheidszorg leidt tot meer gezondheid voor
eenzelfde prijs. Landen met een uitstekende eerstelijnszorg presteren beter op het vlak van
zelfmoordpreventie, levensverwachting en aantal jaren in goede gezondheid. Op internationaal
niveau scoort onze eerstelijnszorg niet zo goed. Een visionair beleid betreffende de eerste lijn in
het algemeen dringt zich op. Om te beginnen moet de toenemende segmentering in de
gezondheidszorg, die de goede werking van de eerste lijn steeds meer bemoeilijkt, een halt
worden toegeroepen.
361. Wij willen een zeer brede eerstelijnszorg die gebaseerd is op een zorgnetwerk waarin alle
zorgverstrekkers een rol speelt: huisartsen, welzijnswerkers, thuisverpleegkundigen,
gezinszorg, apothekers, vrijwilligers... De verbanden met andere sectoren zoals onderwijs,
wonen en werken moeten structureler worden. Ook de sociale rol van de eerste lijn moet
geherwaardeerd worden, onder meer door daarvoor middelen te voorzien.
De huisartsen vormen in de eerstelijnsgezondheidszorg een onmisbare schakel. Zij zijn het
belangrijkste aanspreekpunt van de patiënt. Zij houden contact met de thuisverpleegkundige, de
kinesist en diëtist, de gezinszorg, de specialist… Hun positie wordt in de toekomst nog
belangrijker door de sterke toename van het aantal chronisch zieke en zorgbehoevende ouderen.
Voor langdurig zieke patiënten moet de huisarts een echte ‘coach’ zijn doorheen het zorgtraject.
We stellen vast dat huisartsen hun rol van spilfiguren in de eerste lijn onvoldoende kunnen
waarmaken. De huisartsgeneeskunde kan niet opboksen tegen de zeer sterk ontwikkelde
ziekenhuisinfrastructuur en het toenemend aantal specialisten, zowel in als buiten het
ziekenhuis. De laatste jaren verloor het huisartsenberoep dan ook veel aantrekkingskracht.
Wij streven de kosteloosheid na van de volledige eerstelijnszorg . Zo is het bijhouden van het
Globaal Medisch Dossier nu reeds gratis voor de patiënt en geeft het bovendien recht op een
korting bij de consultatie van de arts. De Vlaamse en federale overheden moeten samenwerken
om een lijst op te stellen van de prestaties die gerekend worden tot de kosteloze eerstelijnszorg,
bv. één of meerdere consultaties bij de huisarts, screeningen en vaccinaties.
362. Het decreet eerstelijnsgezondheidszorg biedt nog vele ongebruikte mogelijkheden. sp.a
vraagt onder meer een hertekening en vereenvoudiging van de overlegstructuren op de
eerste lijn op drie niveaus: Vlaams, LOGO-niveau en individueel patiëntenniveau. Dit zal
de efficiëntie en kwaliteit van de zorg aanzienlijk verhogen. De coördinatiefunctie moet een
volwaardige financiering krijgen.


De opleidingen in de gezondsheidszorg moeten gericht zijn op nieuwe werkvormen. Er is nood
aan een professionele managementondersteuning van de huisartsen op het vlak van
infrastructuur, human resources, zorgprogramma’s (bv. diabetes),…
363. Interdisciplinair leren werken moet een vast onderdeel worden van de opleiding voor de
zorgberoepen.
364. We willen komen tot de oprichting van een steunpunt van ‘primary care consulting’, met
een pool van managers. Het steunpunt levert visie op eerstelijnszorg, advies op maat en
een pool van experten-managers die ondersteuning bieden inzake investeringsdossiers,
management, samenwerking, werkgelegenheidsmaatregelen, stageplaatsen,…
365. We willen een opleiding ‘praktijkassistent huisartsgeneeskundeeerstelijnsgezondheidszorg’
creëren in het hoger beroepsonderwijs. Daarnaast komen er
mogelijkheden om de opleiding te voorzien via de VDAB, zoals dat bestaat voor de
opleiding tot tandartsassistent.
366. Wij willen dat de Vlaamse overheid een ‘target’-vergoeding voorziet, gekoppeld aan de
Vlaamse gezondheidsdoelstellingen die premies opleveren voor de huisartsen die duidelijk
omschreven verbeterdoelen realiseren, bijvoorbeeld een voldoende effectiviteit en
efficiëntie bereiken met het aantal griepvaccinaties en uitstrijkjes, in het bijzonder bij het
kansarme deel van de bevolking.
367. Preventieve gezondheidszorg vanaf de geboorte is een basisrecht voor elk kind. We zorgen
ervoor dat de consultatiebureaus een betere ondersteuning krijgen. Zij staan zwaar onder
druk door een dreigend tekort aan artsen en professionele begeleiders. Dankzij de
vrijwilligers kan al een deel van de nood gelenigd worden, maar er moet werk gemaakt
worden van een professionele omkadering, die kan instaan voor een efficiënte organisatie
van de consulten. Het belang van de consulten moet nog sterker gepromoot worden bij de
bevolking.
368. De inloopteams van Kind en Gezin zijn werkzaam in kansarme buurten. Ze organiseren
activiteiten in groep rond zorg en opvoeding, van aanstaande ouders en ouders van
kinderen tussen 0 en 3 jaar, bijv. het kleuterparticipatieproject. Zo nodig kunnen ze ouders
ook bijstaan met individuele ondersteuning, bemiddeling en begeleide doorverwijzing.
Deze teams hebben nog steeds het statuut van projecten. Een volwaardige erkenning is een
absolute noodzaak.
12. Geestelijke gezondheidszorg
Vijf procent van de Belgen is al ooit opgenomen in een ziekenhuis omwille van psychische
gezondheidsproblemen. In alle andere EU-landen ligt dat percentage op 1 of 2%. Een op de vier
landgenoten wordt vandaag van dichtbij geconfronteerd met psychische problemen. Niettemin


bestaat er nog steeds een huizenhoog taboe voor psychische aandoeningen en beseffen te weinig
mensen dat psychisch lijden iedereen kan treffen.
De opname in een instelling van jongeren met ernstige psychiatrische problemen kan dikwijls
vermeden worden door kinderpsychiatrische hulp aan huis. Er is in Vlaanderen dringend nood
aan meer psychiatrische thuiszorg en aan ambulante geestelijke gezondheidszorg. De
psychiatrische thuiszorg is het samengaan van de reguliere thuiszorg en de gespecialiseerde
psychiatrische zorg. Daarvoor komt gedurende enkele maanden een psychiatrisch team bij de
jongere thuis om te werken met de jongere zelf, de ouders, de school, de buurt…
369. We willen de centra voor geestelijke gezondheidszorg uit de taboesfeer halen en
toegankelijker maken. Van hen verwachten we de daadwerkelijke ondersteuning van de
eerste lijn – ocmw’s, huisartsen, opvangcentra, thuiszorg…- en een striktere
prioriteitsstelling inzake de problemen en de doelgroepen die in het centrum behandeld
worden.
370. Gezinsbegeleiding moet een vast onderdeel worden van de behandeling in de
psychiatrische centra. In veel psychiatrische ziekenhuizen worden gezinsleden nu al zeer
nauw betrokken bij de therapie, waardoor de kansen op succes sterk toenemen. De
gezinsbegeleiding moet ook in de normering en financiering aan bod komen. Patiënten- en
familieverenigingen moeten hierin een belangrijke rol kunnen spelen.
371. De patiëntenverenigingen moeten structureel ondersteund worden en erkend worden als
partner van de Vlaamse overheid.
372. De geestelijke gezondheidszorg voor kinderen en jongeren wordt afgeremd door een
aanbodtekort en dus lange wachttijden. In de volgende legislatuur moet er eindelijk een
antwoord komen op de nood aan gepaste psychische zorg voor kinderen en jongeren.
Één op vier daklozen, waaronder veel jongeren, zijn chronische psychiatrische patiënten.
373. Teneinde de woningnood van chronische psychiatrische patiënten weg te werken moeten
de bestaande zorgmogelijkheden (beschut, begeleid wonen e.d.) versterkt worden, met
voldoende financiële middelen. Op basis van de bestaande goede praktijken willen we
nieuwe aangepaste woonformules laten erkennen en ondersteunen in overeenstemming
met het principe van de kostenscheiding tussen wonen en zorg.
Heel wat chronische psychiatrische patiënten - zeker degenen met een zekere scholing - kunnen
werken in de reguliere economie op voorwaarde dat ze genieten van een flexibel regime.
374. We willen ook chronische psychiatrische patiënten aan het werk helpen door hen per
discipline onder te brengen in een ‘pool’, bv. op het vlak van informatica, of binnen de
sociale economie van waaruit ze deeltijds en flexibel gedetacheerd worden naar bedrijven.


Ouderen met psychische problemen vormen, omwille van de veroudering van de bevolking, een
groeiende doelgroep, waarvoor specifieke aandacht vereist is. Psychiatrische patiënten worden
geweigerd in woonzorgcentra omdat de zorg er tekort schiet.
375. We willen voldoende begeleiding voor oudere psychiatrische patiënten, bijvoorbeeld door
ze in een conventionele woonzorgomgeving op te vangen.
376. Patiënten met een ernstige psychiatrische aandoening, die niet zwaar zorgbehoevend zijn,
moeten ook aanspraak kunnen maken op de tussenkomsten van de zorgverzekering.
Met de erkenning van de titel voor de beroepsuitoefening van psychotherapeut is men reeds zeer
lang bezig. Je kunt niet zeggen dat de paarse regeringen het dossier links hebben laten liggen.
Maar de strekkingen en sectoren binnen het werkveld komen onderling niet tot een
overeenkomst en ook de politici houden er tegengestelde meningen op na.
377. sp.a wil de erkenning zo snel mogelijk wettelijk regelen zonder de praktiserende
psychotherapeuten in de kou te zetten. Dit betekent het tot stand brengen van een
geacademiseerde opleiding en stage. De regeling voor klinische psychologie,
orthopedagogiek en seksuologie kan los staan van de erkenning voor de
psychotherapeuten.
378. Wij vragen een wettelijk kader om de onafhankelijkheid en zelfstandigheid van de
patiëntenraden te garanderen en de bevoegdheden ervan te bepalen. De patiënt moet een
grotere rol kunnen spelen in het beleid van de diverse voorzieningen van de geestelijke
gezondheidszorg.
Zelfdoding komt in Vlaanderen verhoudingsgewijs veel voor. Vele mensen kunnen niet meer
mee, er is teveel stress op school, op het werk, in het gezin. Ook ouderen zien in zelfdoding soms
een uitweg voor hun eenzaamheid, vertwijfeling, toenemende zorgafhankelijkheid en mentale
ontreddering.
379. Zelfmoordpreventie moet een belangrijker aandachtspunt van het beleid worden, niet
alleen voor wat betreft mensen met een psychose maar heel specifiek ook voor eenzame
ouderen en depressiepatiënten. Het Vlaamse actieplan voor de preventie van zelfdoding
dient verdergezet en versterkt te worden. De bestaande deskundigheid kunnen we veel
beter inschakelen in brede samenwerkingsverbanden van de geestelijke gezondheidszorg
met andere maatschappelijke sectoren, zoals ouderenzorg, onderwijs, buurtwerk,
forensische zorg enz. Daarnaast is het dringend nodig begeleidingsmogelijkheden te
creëren voor de nabestaanden. Aangezien de begeleiding thans haast volledig uit
vrijwilligerswerk bestaat, moet er ook ruimte gecreëerd worden om begeleiding te voorzien
door beroepskrachten.


13. Alcohol- en drugproblematiek: een actief beleid
Er bestaat in Vlaanderen een belangrijk alcohol- en drugprobleem. Kwetsbare groepen blijven
nog al te vaak onbereikbaar voor preventie. Preventie is de eerste prioriteit binnen een effectief
alcohol- en drugbeleid en op dit terrein heeft Vlaanderen vrijwel alle bevoegdheden in handen.
Deze preventie niet enkel gericht op jongeren, maar ook op andere doelgroepen van de
bevolking. Preventie kan gevoerd worden via verschillende kanalen: onderwijs, jeugdwerk,
arbeid, ….
380. De continuering van de uitvoering van het Vlaams Actieplan Tabak, Alcohol en Drugs is
absoluut noodzakelijk evenals de versterking van het aantal preventiewerkers die in de
verschillende sectoren de doelgroepen ondersteunen.
381. Preventie moet naast productinformatie en het middelengebruik vooral gericht zijn op het
aanleren van sociale vaardigheden zoals het omgaan met sociale druk.
Er is niet enkel nood aan een versterking van de preventie en de hulpverlening inzake alcohol- en
druggebruik. Daarnaast willen we dat de hulpverlening pro-actief handelt.
382. De hulpverlening moet zelf actief de cliënt opzoeken. De motivatie van de alcohol- of
drugsverslaafde persoon moet opgewekt, gestimuleerd en versterkt worden door de
hulpverlener.
383. Vroeginterventie wordt momenteel nog te weinig erkend en gefinancierd. We willen van
het projectmatige af om te komen tot meer structurele inbedding van vroeginterventie.
384. Tijdens periodes van detentie moeten we ook achter gesloten deuren investeren in
therapeutische settings. Mensen mogen niet uit de gevangenis vertrekken met een daar
opgedane verslaving. De detentieperiode moet actief gebruikt worden om aan de verslaving
te werken.
385. sp.a wil ijveren voor de uitbreiding van de capaciteit van daadwerkelijke crisiscentra.
Vandaag blijven alcohol- en drugverslaafden die acuut hulp nodig hebben in de kou staan.
Daarom willen we ijveren voor extra crisisbedden.
386. sp.a zal niemand in de kou laten staan en dus ook de hand reiken naar zij die zichzelf
buiten het hulpverleningsaanbod plaatsen. Daarom wil sp.a meer investeren in ‘harm
reduction’. Dit vraagt de verder ondersteuning en uitbouw, samen met het Sociaal Huis en
andere diensten, van lokale spuitenruilpunten. Zij hebben een integrale werking:
recuperatie en verstrekking van injectiemateriaal, tips voor hygiënisch gebruik, toeleiding
naar de hulpverlening... Immers, dit is een aanbod dat zelfs voor de meest
gemarginaliseerde gebruiker een laatste verbinding betekent met de maatschappij. Het
contact dat hier kan worden gelegd is van groot belang om de hulpverlening toegankelijk te
maken voor iedereen. Bovendien werd aangetoond dat de recuperatie van het vuile


materiaal een zeer grote invloed heeft op het verminderen van het aantal zwerfspuiten op
de straat.
387. De Vlaamse regering moet de haalbaarheid nagaan van gebruikersruimten onder toezicht,
naar Canadees voorbeeld. Dit zijn locaties waar men op een veilige manier kan gebruiken
(bijv. op het vlak van hygiëne en vermijden van besmetting) in de aanwezigheid van
geschoold personeel. Dit zou een belangrijke inperking van de openbare overlast kunnen
betekenen (zwerfspuiten, openbaar gebruik...) en kan de risico’s voor overdosissen en
besmettingen in belangrijke mate verkleinen.
14. Arbeidszorg en arbeidsmatige activiteiten in de zorg
Een activerende zorg betekent ook aandacht voor dagbesteding van personen met een handicap,
ouderen, mensen met psychische problemen. Iedereen heeft recht op een zinvolle dagbesteding en
vaak maken deze activiteiten deel uit van het herstelproces.
388. We wensen een zorgsector die investeert in arbeidszorg en arbeidsmatige activiteiten in de
zorg, zonder dat dit concurrentieverstorend is ten aanzien van de sociale economie.
Arbeidszorg situeert zich op het snijvlak tussen zorg en sociale economie zodat een
gemeenschappelijk en afgestemde aanpak noodzakelijk is.
15. Wie investeert in zorg krijgt onze steun
De kwaliteit van de dienstverlening hangt voor een groot deel af van hoe goed het personeel in
zijn vel zit. In de social profit werken veel mensen: hun zorg is ons welzijn en hun welzijn onze
zorg. Veel van deze jobs zijn knelpuntberoepen, te weinig mensen vinden er hun gading. Het is
daarom belangrijk om deze jobs aantrekkelijker te maken. Waardering van het personeel in de
social profit sector vereist dat we erin investeren. Er is een grote nood aan opleiding: een derde
van de werknemers is ouder dan 45 jaar, velen hebben onvoldoende of geen PC-ervaring en
hebben te weinig kansen om op de hoogte te blijven van innovaties in hun vakgebied.
389. We kiezen voor extra ondersteuning door gerichte middelen voor permanente vorming en
bijscholingen, vanuit de noden van de individuele medewerkers.
390. De leeftijdsgroep van 20 tot 35 jaar is in deze sector bijzonder zwaar belast omdat vooral zij
moeten instaan voor de permanentie op de diensten. Om deze mensen te ontlasten willen
we werkdrukvermindering door investering in aanvullend personeel.
391. Via eerder verworven kwalificaties en competenties (EVK en EVC) krijgen laaggeschoolden
in de sector van de social profit meer kansen op opwaardering. Nu kan een werknemer met
een A2-diploma die 20 jaar werkervaring heeft geen leidinggevende functie innemen door
de diplomavereisten. Of: iemand die 10 jaar als onthaalouder aan de slag is, heeft geen
recht op een werkloosheidsvergoeding, heeft geen recht op een getuigschrift of diploma en
kan niet professioneel aan de slag als kinderverzorgster. Dit getuigt niet van een


rechtvaardig en efficiënt beleid. De ervaring die deze mensen hebben verworven moet hun
kansen geven op promotie en doorstroming op de arbeidsmarkt.
392. Medewerkers die zich jaren hebben ingezet voor de zorg en het welzijn van de mensen,
verdienen een eerlijk pensioen. Een belangrijke opwaardering voor de social profit betreft
m.a.w. de pensioenrechten van het personeel. Voor sp.a moet de Vlaamse overheid om die
reden investeren in de tweede pijler voor deze sector.
16. Sociaal verantwoord ondernemen
De commercialisering van de welzijns- en gezondheidszorg staat haaks op de principes van
zekerheid, eerlijkheid, kwaliteit, toegankelijkheid en betaalbaarheid. Ze leiden tot verdringing en
dualisering, een gezondheidszorg met twee snelheden. Daarom willen we geen commerciële
logica in de zorgsector.
Sociaal verantwoord ondernemen daarentegen is gericht op het verbeteren van de kwaliteit van
bestaan door het vergroten van het sociaal, ecologisch en economisch welzijn. Sociale
ondernemingen zijn organisaties met een maatschappelijke opdracht en publieke financiering en
toezicht. In de zorg gaat het onder meer over publieke initiatieven, verzelfstandigde publieke
initiatieven, vzw’s, vso’s, zelfstandigen in vrije beroepen en bvba’s. In de welzijnszorg werken ze
dikwijls in een context van aanbodschaarste, in de gezondheidszorg is dat veel minder het geval.
Sociale ondernemingen kunnen enkel gepast optreden door een toekomstgerichte, marktgerichte
en experimenterende aanpak. Hierbij wordt rekening gehouden met wijzigende behoeften in de
samenleving, in de brede welzijnsmarkt en bij de individuele gebruiker. Men heeft oog voor
nieuwe ontwikkelingen in de zorgsector en in andere sectoren, zoals o.a. werkgelegenheid,
onderwijs, huisvesting, mobiliteit en toegankelijkheid. Men reageert gepast en creatief op nieuwe
uitdagingen en ontwikkelingen. Een sociale onderneming heeft de moed mensen en middelen te
investeren in kwaliteitsverbetering en innovatie en creëert de structuren en overlegkanalen die
toelaten de eigen maatschappelijke roeping en opdracht uit te voeren. Het is belangrijk bij het
uitbouwen van de werking overleg te plegen en samen te werken met de gebruikers, de
medewerkers, de andere aanbieders, de overheid en andere financierende instanties. Sociale
ondernemingen nemen ethische en sociale verantwoordelijkheid op en verantwoorden zich ten
opzichte van de betrokken actoren.
393. In de welzijns- en gezondheidszorg zijn uitsluitend sociale ondernemingen op hun plaats
die sociale doelstellingen nastreven. Zij hanteren een marktlogica (vraaggestuurde
werking) in functie van het realiseren van die sociale doelstellingen. Ze herinvesteren de
winst in de onderneming.
394. Sociale ondernemingen in de zorg moeten voldoende inspelen op bestaande en nieuwe
noden en behoeften, zodat er geen commerciële actoren nodig zijn om ‘gaten’ in het
aanbod op te vullen. Dit geldt in het bijzonder voor de ouderenzorg, de gehandicaptenzorg,
de thuiszorg en de ziekenhuiszorg.


395. Het is de taak van de overheid om de voorwaarden vast te leggen waaraan sociale
ondernemingen die zorg en bijstand verstrekken moeten voldoen: kwaliteitscriteria,
juridische vorm, werkingsvoorwaarden, controlebereidheid... Ze moet de toekenning van
subsidies beperken tot de verstrekkers die op die basis zijn erkend.
396. De sociale ondernemingen houden zich aan ethische en sociale principes inzake vergoeding
aan de (gedelegeerde) bestuurders en werknemers, prijsbeleid, klachtenprocedures,
transparantie enz.
397. Voor de bestaande commerciële initiatieven, in het bijzonder rusthuizen, is het aan de
overheid om de betaalbaarheid en de kwaliteit te garanderen.


Hoofdstuk 10: Een progressief gezinsbeleid
Met dit programma maken we heel duidelijk de keuze voor een progressief gezinsbeleid.
Progressief in de combinatie van werk en privé. In de ondersteuning van kinderen en jongeren in
hun schoolloopbaan. In het gezondheidsbeleid voor kinderen en jongeren. In de strijd tegen
armoede. Onder het motto ‘gelijke kansen’ hebben we ons hoofdzakelijk ingezet om ervoor te
zorgen dat iedereen zijn of haar talenten kan ontplooien. Nu gaan we er ook voor zorgen dat
iedereen aan de start komt om gelijke kansen te kunnen krijgen. Daarom moet de overheid ook
veel meer preventief optreden. Vandaar het progressief gezinsbeleid. Want binnen het gezin
wordt vaak bepaald of iemand aan de meet verschijnt om het gelijke kansenparcours te lopen,
dan wel of hij met een achterstand begint. Investeren in gezinnen loont dus, want het geeft
mensen meer kansen. Elk kind, gelijk uit welk gezin. Elk gezin, gelijk hoe het is samengesteld. We
hebben dus dringend nood aan een gezinsondersteunende overheid, een overheid die niet bang is
om achter de voordeur te kijken als het moet en die maximaal kansen schept voor iedereen
binnen het gezin.
Uit alle mogelijke enquêtes en onderzoeken blijkt dat ouders van jonge kinderen het steeds
moeilijker hebben om hun job te combineren met hun gezinsleven. Wij bekijken dit van uit een
ontwikkelingsperspectief.
In het allereerste levensjaar kan een drastische hervorming van de moederschapsrust en het
vaderschapsverlof alvast een oplossing bieden. Want dit systeem kunnen we een heel stuk
eerlijker maken. Ten eerste door het financieel toegankelijk te maken (100 procent van het
geplafonneerd loon), ten tweede door het drastisch te verlengen en het eerlijker te verdelen over
de ouders. Voor de ontwikkeling van het kind is het immers belangrijk dat beide ouders
betrokken zijn in de zorg voor het kind. Dit kan door naast de 16 weken moederschapsrust, het
vaderschapsverlof op te trekken tot 8 weken en door hiernaast nog 8 weken aan te bieden die de
ouders vrij onderling mogen verdelen. Zo kan er een eerlijker verdeling komen van het verlof (en
dus ook de zorgtaken) binnen het gezin.
Een specifieke uitdaging stelt zich voor de ouders die als zelfstandige werken. Ook hun kinderen
hebben recht op ondersteuning van de ouders. De moederschapsrust en het vaderschapsverlof bij
zelfstandigen mag dan best ook wel wat uitgebreid worden. Zelfstandigen moeten vaak
noodgedwongen sneller terug aan het werk dan dat ze misschien wel zouden willen. We willen
hen meer keuze en ondersteuning bieden. Dit kan door de moederschapsrust en het
vaderschapsverlof beter te compenseren, maar ook door de ouders veel actiever te steunen in het
garanderen van vervanging zodat hun zaak of praktijk blijft draaien. Voor zelfstandigen die
toch snel terug aan het werk moeten of willen gaan, mag de gezinsondersteuning ook best wat
uitgebreider.
Daarnaast moet er eindelijk maar eens gezegd worden dat kinderopvang een recht is. Voor elk
kind waarvan de ouders nood hebben aan kinderopvang moet er een opvangplaats zijn. Die
plaatsen moeten voor iedereen betaalbaar en kwaliteitsvol zijn. Inkomensgebonden tarieven


moeten de norm worden in Vlaanderen en we moeten de kosten voor kinderopvang voor alle
gezinnen onder controle houden.
398. Voor ons is elk kind gelijk en heeft elk kind recht op kwalitatief hoogstaande opvang.
Kinderopvang moet dan ook voor iedereen toegankelijk zijn. Dit betekent dat er voldoende,
kwalitatieve én betaalbare opvang moet zijn. Vlaanderen moet zich engageren om dit recht
op kinderopvang afdwingbaar te maken voor ouders door hen de garantie te geven dat zij
binnen de drie maand een opvangplaats aangeboden krijgen voor hun kind. Als een gezin
binnen de drie maanden na de geboorte geen opvang heeft gevonden, moet de overheid
aan het gezin een voldoende hoge sanctie betalen. Daarbovenop willen we ook de effectieve
kosten die ouders voor kinderopvang hebben voor iedereen inperken.
Een kinderopvang met twee snelheden is voor ons ontoelaatbaar. Voor ons maakt het niet uit
wie die kinderopvang organiseert en waar dit plaatsvindt. Om de toegankelijkheid te verhogen
hebben we ondertussen sterk in gezet om ook in de zelfstandige opvangsector tarieven te
introduceren die afhankelijk zijn van het inkomen. Gelijke financiële toegankelijkheid is een
eerste stap die in heel Vlaanderen de norm moet worden.
399. Een volgende stap is dat alle kinderopvang aan dezelfde, hoge kwaliteitsnormen moet
voldoen. Er moeten hoge en eenduidige kwaliteitsnormen gesteld worden. Vlaanderen
moet daarom in de volgende legislatuur werk maken van een uniform vergunningenbeleid
zodat elk kind waar het ook wordt opgevangen op dezelfde hoogstaande omkadering kan
rekenen en het voorzien van een kader en instrumenten zodat inkomensgebonden tarieven
voor kinderopvang op korte termijn de norm wordt. De overheid moet daarbij
ondersteunend optreden en voldoende middelen uittrekken om op basis van deze
eenduidige voorwaarden kwalitatieve opvang voor iedereen mogelijk te maken. Alleen zo
kunnen we voorloper blijven in Europa op vlak van kinderopvang. We moeten dan ook
werk maken van een decreet kinderopvang.
400. Om het recht op kinderopvang te doen gelden, moeten lokale besturen veel meer betrokken
worden en een grotere verantwoordelijkheid krijgen om het aanbod te stroomlijnen en
doorzichtiger te maken voor de ouders. De lokale besturen staan het dichtst bij de gezinnen
en hebben een belangrijke regierol te vervullen in het kinderopvangbeleid.
Maar ook binnen het onderwijs is er ruimte voor verbetering. Elk kind verdient immers goede
zorgen, ook nadat de schoolbel is gegaan. Voor de buitenschoolse opvang van kinderen (voor en
na de schooluren), blijft de school de belangrijkste formele aanbieder. Meer nog, het aandeel van
kinderen dat op school wordt opgevangen, ook voor en na de schooluren, stijgt terwijl het
aandeel van erkende opvanginitiatieven afneemt. Dit lijkt de sterkere rol van de school in het
begeleiden en opvoeden van de kinderen te bevestigen. Ook hier is er nood aan een grotere
eenduidigheid.
401. Wij willen dat er voor elk kind toegankelijke en kwalitatieve naschoolse opvang
voorhanden is. Voortbouwend op het concept van de ‘brede school’, moeten we de scholen


helpen om de kinderen ook na de schooltijd op een optimale manier te begeleiden. Om
deze verantwoordelijkheid te kunnen opnemen, zullen de scholen meer middelen krijgen
die afgestemd zijn op de noden van de leerlingen die de opvang genieten.
Eerlijke kansen geven betekent ook dat geen enkel kind onrechtmatig behandeld wordt door de
overheid. Door de explosie van nieuwe gezinsvormen over de laatste twintig jaar, groeien er
steeds minder kinderen op in een ‘klassiek’ gezin. Op zich is dat geen enkel probleem, natuurlijk.
Wat wel een probleem is, is dat er nog heel wat regelgeving bestaat die het ‘klassieke’ gezin voor
ogen had en die vaak onnodige en oneerlijke gevolgen heeft voor niet-klassieke gezinsvormen.
402. Ons uitgangspunt is dat elk kind gelijk is. Dat telt dus ook voor kinderen in
éénoudergezinnen, in nieuw-samengestelde gezinnen, in holebi-gezinnen, enzovoort. Er
bestaan nog teveel discriminaties van nieuw-samengestelde gezinnen. Regelgeving die
discrimineert tussen types gezinnen zullen we bijsturen.
Om te komen tot een betere combinatie tussen arbeid en gezin, hebben de bedrijven natuurlijk
ook een belangrijke rol te spelen. Zij hebben er alle baat bij dat hun werknemers zich goed in hun
vel voelen: ze zullen positiever staan ten opzichte van het bedrijf, ze zullen productiever zijn,… In
Scandinavië hebben veel bedrijven dit al lang begrepen, in Vlaanderen hollen we soms nog wat
achter de feiten aan. Nochtans zijn er genoeg mogelijkheden, die overigens niet eens veel geld
kosten. We denken daarbij in eerste instantie aan flexibelere werkvormen. Voor veel bedienden
en ambtenaren bieden de huidige technologische mogelijkheden ongeëvenaarde opportuniteiten.
De tijd waar ze elke dag van 8 tot 5 op bureau moesten zijn om hun werk te kunnen doen, is al
lang voorbij. Internet, e-mail en andere communicatietoepassingen maken het perfect mogelijk
hetzelfde werk (regelmatig) thuis te doen.
Maar het gaat nog verder. Ook voor mensen die op de werkvloer moeten aanwezig zijn (om in
het magazijn te werken, om achter de kassa te zitten,…) kunnen bedrijven heel wat meer
flexibiliteit bieden. De organisatie van de werkuren kan met een beetje HR management immers
veel beter aangepast worden aan de noden van ouders. Denk maar aan schoolbel-contracten,
een meer flexibele benadering van deeltijdse arbeid (waarbij men bijvoorbeeld voltijds werkt
tijdens het schooljaar en de opgespaarde vakantie opneemt tijdens de schoolvakanties),…
Daarnaast kunnen bedrijven natuurlijk ook meer en actiever investeren in hun werknemers door
gezinsvriendelijke diensten aan te bieden op het werk. Hierbij denkt men vaak in de eerste plaats
aan georganiseerde kinderopvang, maar het kan veel breder gaan: denk maar aan
strijkdiensten, boodschappendiensten, en dies meer. Bovendien kan men hier een win-win
situatie creëren omdat er voor de uitvoering van veel van deze taken extra tewerkstelling kan
komen in de sociale economie.
403. Bedrijven kunnen en moeten een veel actievere rol spelen in de combinatie van arbeid en
gezin. Dit kan door beter in te spelen op de specifieke noden van hun werknemers. We
willen hen hierbij helpen door een logo ‘gezinsvriendelijke werkgever’ uit te reiken aan
bedrijven die zich inzetten om de combinatie tussen arbeid en gezin gemakkelijker te
maken voor hun werknemers.


404. Ouders hebben het recht om bij hun zieke kind te zijn. En kinderen hebben het recht om er
te zijn voor hun zieke ouders. Dat is menselijk. sp.a wil dat mensen onmiddellijk bij hun
zieke kind of ouder kunnen zijn, ongehinderd door teveel praktische en administratieve
belemmeringen en vooral zonder teveel financiële zorgen.
405. Wij willen werkgevers bewust maken voor gezinsvriendelijk ondernemen. Organisaties en
bedrijven die gezinsvriendelijke diensten aanbieden en hierdoor tewerkstelling creëren in
de sociale economie, verdienen ondersteuning.
We hebben ook specifieke aandacht hebben voor armoede bij kinderen. In 2004 woonde in
Vlaanderen 11,7 procent van de kinderen in een arm huishouden. Een bijzondere risicogroep hier
zijn de éénoudergezinnen, waarvan 22,1 procent in armoede leeft. Armoede gaat over van
ouders naar kinderen. Zonder een gezinsondersteunende overheid blijven kinderen van arme
huishoudens ook zelf vaak verstrikt in armoede. Om het armoedeprobleem ten gronde aan te
pakken, is een veel krachtiger optreden noodzakelijk. Gezinnen die in armoede leven moeten
krachtdadiger ondersteund worden. Pas dan zullen ook deze kinderen een eerlijke kans krijgen.
406. Kinderen in kansarme gezinnen hebben meer ondersteuning nodig, zodat ze in hun eerste
levensjaren geen onoverbrugbare achterstand oplopen. Zo willen we vermijden dat ze
uiteindelijk opnieuw in de (kans)armoede terechtkomen. Hiertoe kunnen we nieuwe
instrumenten ontwikkelen. We kunnen ook voor bestaande instrumenten een bredere
toepassing vinden, zoals het programma Kansen voor Kinderen van het OCMW van
Antwerpen. sp.a wil ook dat taboes losgelaten worden. Hulpverlening aan jongeren en
kinderen mag niet stoppen waar het gezin begint. Een belangrijke investering, die in de
eerste plaats gericht is op gezinsondersteuning, ‘achter de voordeur’ is noodzakelijk.


Hoofdstuk 11: Samenleven en interculturaliteit
1. Uitgangspunt
Een eerlijke samenleving biedt aan iedereen gelijke kansen, ongeacht haar of zijn identiteit of
sociale of culturele afkomst. Een eerlijke samenleving gaat uit van actief en dynamisch
pluralisme. Volwaardige politieke participatie, het leren van de taal, het verwerven van sociale
vaardigheden, de acceptatie van een aantal centrale normen en waarden, het verwerven van
een plaats op de arbeidsmarkt, in de school en inzake huisvesting, zonder enige vorm van
discriminatie, zijn de pijlers om zo’n gemeenschap op te bouwen.
We willen een samenleving met inzet van en voor iedereen, ongeacht afkomst, religie,
levenskeuze, geslacht,… Een samenleving gekenmerkt door een samengaan van vrije mensen en
een samenleving waarin diversiteit tegelijk kans en uitdaging is. We willen de vrijheid, de
waardigheid en het welzijn van iedereen koesteren.
Uitsluiting op basis van discriminatie is onaanvaardbaar. Tegelijk verwachten we dat alle
Vlamingen hun deel van de verantwoordelijkheid nemen. Gedeelde verantwoordelijkheid is een
dubbelverhaal: een verhaal van kansen krijgen, en die kansen ook grijpen.
Wij willen op alle levensdomeinen de condities scheppen die ervoor zorgen dat kansengroepen
op evenredige en gelijke wijze participeren. Dit door enerzijds de evenredige participatie te
stimuleren, maar anderzijds discriminatie te bestrijden. Meer participatie vereist emancipatie
en integratie.
Op dit ogenblik participeert immers geen enkele kansengroep op evenredige of op gelijke wijze
aan alle levenssferen. Elke kansengroep wordt met gelijkaardige uitsluitings- of
achterstellingsmechanismen geconfronteerd, maar de voornaamste oorzaken van de uitsluiting
of achterstelling van de onderscheiden kansengroepen zijn wel voor elke kansengroep
verschillend.
Begrijpen hoe gender het leven van vrouwen en mannen beïnvloedt, of hoe je afkomst, je seksuele
oriëntatie, je leeftijd of je beperkingen je leven beïnvloeden, vereist een goed inzicht in de
werking van uitsluitings- of achterstellingsmechanismen. Vrouwen, maar op sommige domeinen
ook mannen, allochtonen, holebi’s, ouderen en personen met een beperking kampen nog steeds
met uitsluiting of achterstelling. Welke vormen van uitsluiting of achterstelling voor welke
kansengroep prioritair zijn, verschilt echter van kansengroep tot kansengroep. Meer inzicht in
de uitsluitings- en achterstellingsmechanismen is nodig om het meest efficiënte beleid te
realiseren.
2. Strijd tegen discriminatie
Het Vlaamse Gelijkekansen- en gelijkebehandelingsdecreet verbiedt discriminatie op basis van
geslacht, leeftijd, seksuele geaardheid, burgerlijke staat, geboorte, vermogen, geloof of


levensbeschouwing, politieke overtuiging, taal, gezondheidstoestand, handicap, fysieke of
genetische eigenschap, sociale positie, nationaliteit, zogenaamd ras, huidskleur, afkomst,
nationale of etnische afstamming. Het Vlaamse Evenredige Arbeidsparticipatie-decreet verbiedt
discriminatie in de arbeidscontext. Er bestaan echter nog steeds discriminerende regels en
reglementen. En ondanks het wettelijke verbod is er in het dagelijkse leven nog al te vaak
discriminatie. Het Vlaamse Gelijkekansen- en gelijkebehandelingsdecreet voorziet daarom in de
mogelijkheid om een onafhankelijk orgaan te erkennen dat slachtoffers moet bijstaan. Het
decreet creëert een kader voor de erkenning van meldpunten discriminatie in alle Vlaamse
centrumsteden en in Brussel.
407. Wij willen verder investeren in de uitbouw van instrumenten om discriminatie te
bestrijden. Er dient zo snel mogelijk een samenwerkingsakkoord te komen tussen de
overheden in België om het Centrum voor Gelijkheid van Kansen en Racismebestrijding
om te vormen tot een sterke interfederale instelling, die als onafhankelijk orgaan kan
optreden. Idem voor het Instituut voor de Gelijkheid van Vrouwen en Mannen.
408. We maken verder werk van een grondige screening van de Vlaamse regelgeving om nog
bestaande discriminaties op te speuren en weg te werken.
409. We willen de meldpunten discriminatie voldoende middelen geven om hun opdrachten uit
te voeren. De werking van de meldpunten zullen we verder uitbouwen en bekendmaken.
410. Inspectie- of controlediensten eigen aan de verschillende Vlaamse beleidsdomeinen, zoals
de Vlaamse sociale inspectie op de domeinen ‘wonen’ en ‘werk’, moeten de bestrijding van
discriminatie in hun opdrachten integreren.
3. Eén Vlaams minister van Gelijke Kansen voor alle kansengroepen
Tot voor kort kende het Vlaamse gelijkekansenbeleid geen vaste omlijning van doelgroepen en/of
thema’s. Met het Vlaamse Gelijkekansen- en gelijkebehandelingsdecreet is duidelijk geworden
dat het Vlaamse gelijkekansenbeleid zich prioritair richt op gender, etnisch-culturele
minderheden, seksuele oriëntatie, leeftijd, personen met een handicap.
411. Er is best één Vlaams minister bevoegd voor het gelijkekansenbeleid voor alle
kansengroepen: de Vlaams minister van Gelijke Kansen en Diversiteit. Daarom willen we
de bevoegdheden inzake Gelijke kansen enerzijds, en inzake Inburgering en Integratie
anderzijds, samensmelten. Het is immers onlogisch het beleid t.a.v. etnisch-culturele
minderheden uit het Gelijkekansenbeleid te sluiten.
412. De Vlaamse minister van Gelijke Kansen en Diversiteit neemt bovendien een
coördinerende rol op ten aanzien van de Vlaamse regering en stimuleert en ondersteunt
collega-ministers in andere beleidsdomeinen in het nemen van beleidsinitiatieven die
gelijke kansen bevorderen.


4. Alle Vlaamse ministers werken aan gelijke kansen
Gelijke kansen is een opdracht voor alle beleidsdomeinen. Rechten dienen immers in elke
situatie, voor elke persoon en op elk moment gegarandeerd te worden. Dit betekent dat alle
Vlaamse ministers aan gelijke kansen moeten werken. Een horizontaal gelijkekansenbeleid is
dus nodig. Daarom voorziet het Vlaamse Gelijkekansen- en gelijkebehandelingsdecreet in een
kader voor dit horizontaal gelijkekansenbeleid.
413. Het horizontaal gelijkekansenbeleid zetten we verder, met ambitieuze strategische
doelstellingen en meetbare operationele doelstellingen voor het realiseren van een
evenredige en gelijke participatie van alle kansengroepen.
5. Bij de Vlaamse overheid werken alle kansengroepen
De Vlaamse overheid is een belangrijke werkgever. Personen die tot etnisch-culturele
minderheden behoren en personen met een handicap zijn er nog steeds ondervertegenwoordigd.
Vrouwen zijn nog steeds ondervertegenwoordigd bij de leidinggevenden van de Vlaamse
overheid.
414. We streven ernaar dat allochtonen en personen met een handicap tegen het einde van de
volgende legislatuur op evenredige wijze, dus in overeenstemming met hun aandeel in de
beroepsactieve bevolking, deel uitmaken van het personeel van de Vlaamse overheid.
Seksuele oriëntatie blijft een aandachtsthema bij het personeelsbeleid van de Vlaamse
overheid. Ten slotte stellen we ons tot doel om tegen het einde van de volgende legislatuur
minstens 40 procent van de leidinggevende functies door vrouwen te laten invullen. Dit
impliceert dat de mogelijkheden die de regelgeving biedt voor positieve actie ten volle
benut worden.
415. De Vlaamse overheid geeft het goede voorbeeld op het vlak van het rekening houden met
elders verworven competenties. Ook van de gemeente- en provinciebesturen wordt
verwacht dat ze – in het personeelsbeleid en bij de samenstelling van adviesorganen – een
bewust diversiteitbeleid voeren dat een afspiegeling is van de heterogene samenstelling van
de bevolking.
416. De Vlaamse overheid sluit bij voorkeur contracten af met ondernemingen die voldoen aan
bepaalde voorwaarden in verband met diversiteit en evenredige participatie.
Diversiteitsclausules kunnen worden gebruikt om de doelstellingen van het Decreet
Evenredige Arbeidsparticipatie in de praktijk om te zetten.
6. Participatie
Het MeerEvenwichtigeParticipatie-decreet bepaalt dat maximaal tweederde van de leden van
dergelijke organen van hetzelfde geslacht mogen zijn. Vlaamse advies- en bestuursorganen zijn
echter nog steeds erg weinig divers samengesteld en halen maar net dat minimum.


417. Wij zullen werk maken van een verhoging van de minimale aanwezigheid van beide
geslachten in Vlaamse advies- en bestuursorganen tot 40 procent. Er is onderzoek nodig
naar hoe we de aanwezigheid van andere kansengroepen in Vlaamse advies- en
bestuursorganen kunnen garanderen. Er komen maatregelen om de aanwezigheid van
beide geslachten in bestuursraden en directiecomités te garanderen, en om de
aanwezigheid van het ondervertegenwoordigde geslacht op te drijven.
Een beleid dat dankzij participatie tot stand komt, is een sterker beleid. Er is echter geen
duidelijk kader voor de subsidiëring van verenigingen van kansengroepen voor
belangenbehartiging.
418. sp.a wil een duidelijk kader en voldoende middelen voor de structurele subsidiëring van
verenigingen van kansengroepen met duidelijke afspraken over en evaluatie van de bestede
middelen.
7. Kennis
Er is in onze samenleving, in alle sectoren, en bij alle maatschappelijke actoren een grote
behoefte aan kennis en expertise over kansengroepen en gelijke kansen. Er is nood aan meer
statistieken en wetenschappelijke analyses, aan meer methodieken en documentatie met
betrekking tot de situatie van alle kansengroepen. Op dit ogenblik maakt de situatie van
sommige kansengroepen het voorwerp uit van wetenschappelijke studie in het Steunpunt
Gelijkekansenbeleid (nl. etnisch-culturele minderheden, gender en seksuele oriëntatie). Er
bestaat enkel een structureel gesubsidieerd documentatiecentrum voor gender. Het ontbreekt
alle kansengroepen aan een organisatie die systematisch de in de praktijk ontwikkelde
methodieken verspreidt.
419. We willen blijvend investeren in kennis over alle kansengroepen en in de verspreiding van
die kennis. Een nieuw expertise- en documentatiecentrum voor alle kansengroepen is
nodig en de werking van het Steunpunt Gelijkekansenbeleid verdient uitbreiding tot alle
kansengroepen.
420. De Vlaamse overheid werkt een systeem uit om monitoring van kansengroepen op allerlei
levensdomeinen mogelijk te maken en/of uit te breiden. Stigmatisering en schending van
de privacy wordt daarbij uiteraard vermeden.
8. Gender
De kansen van vrouwen kunnen nog sterk verbeteren door het bestrijden van segregatie in het
onderwijs en op de arbeidsmarkt. Ook op het vlak van leiding geven in de politieke en
bedrijfswereld is er nog werk aan de winkel. Door het herverdelen van zorg, binnen een
progressief gezinsbeleid, maken we niet alleen het recht van papa’s om voor hun kind(eren) te
zorgen concreet. We zorgen ook voor meer kansen voor vrouwen op de arbeidsmarkt, door het
oneerlijke sociale risico te verkleinen waar nu vooral vrouwen mee geconfronteerd worden als


ze kinderen krijgen. We hebben bijzondere aandacht voor de strijd tegen intrafamiliaal geweld
en zetten daarbij zoveel mogelijk en zo vroeg mogelijk in op preventie. sp.a heeft ook aandacht
voor de specifieke situatie van allochtone vrouwen.
9. Mensen met een handicap
421. Wij pleiten voor een duidelijk en actief non-discriminatie- en gelijkekansenbeleid van
personen met een handicap. We gaan daarbij uit van de rechten in het VN-Verdrag voor
personen met een handicap. Prioriteiten zijn het verhogen van de kansen op volwaardige
participatie aan onderwijs en op de arbeidsmarkt.
422. We willen een doorgedreven en vooral integraal toegankelijkheidsbeleid voeren. Bestaande
gebouwen met een publieke functie maken we (nog) toegankelijk(er) met middelen uit een
daartoe opgericht fonds. Nieuwe gebouwen zijn best integraal toegankelijk ontworpen en
gebouwd. Daarom willen we ook de ontwerpfilosofie ‘ontwerpen voor iedereen’ (‘Universal
design’) verder stimuleren.
10. Seksuele oriëntatie
423. Er is al een hele weg afgelegd op het vlak van de gelijke behandeling van mensen, ongeacht
hun seksuele oriëntatie. Maar de strijd tegen discriminatie en voor gelijke kansen moet
verder gaan. Onzichtbaarheid en onzekerheid zijn nog steeds uitdagingen op het vlak van
gelijke kansen voor holebi’s, ook bij allochtonen. Per provincie moet daarom een erkend
holebi-huis komen, waar holebi’s en holebi-verenigingen hun plek vinden.
11. Functionele laaggeletterdheid
In 2005 keurde de Vlaamse Regering het strategisch plan geletterdheid goed. Internationaal
onderzoek wijst uit dat in Vlaanderen 1 volwassene op 7 ernstige problemen heeft met een aantal
basisvaardigheden nodig om vlot in onze samenleving te functioneren zoals lezen, schrijven,
werken met de computer en een aantal sociale en communicatieve vaardigheden. De kloof tussen
hoger- en lagergeschoolden is een kritische succesfactor in het maatschappelijke
dualiseringproces. Het is immers aangetoond dat wie laaggeletterd is, meer aangewezen is op
een vervangingsinkomen, minder participeert aan de arbeidsmarkt, en ook veel minder
deelneemt aan gemeenschapsactiviteiten in buurten, scholen, bewonersgroepen of politieke
partijen. Als socialisten en progressieven vinden we het onaanvaardbaar dat vandaag zoveel
volwassenen over onvoldoende elementaire geletterdheidsvaardigheden beschikken om vlot te
kunnen functioneren. Het versterken van het geletterdheidsniveau is werken aan meer gelijke
kansen.
424. De kloof tussen hoog- en laaggeschoolden moet kleiner. Daarom dient de nieuwe Vlaamse
Regering werk te maken van het actieplan geletterdheid. Om de doelstellingen en
uitdagingen die zich stellen ook effectief te kunnen uitvoeren voorzien we in voldoende
middelen en omkadering. Laaggeletterden en anderstaligen hebben vaak problemen om
administratieve documenten te begrijpen. Dit kan verregaande gevolgen hebben


(wanbetaling, administratieve boetes, verlies of slechte toegang tot sociale rechten,…).
Daarom zal in elk Sociaal Huis een laagdrempelig zogenaamd wablieftloket komen waar
men administratieve documenten vertaalt of toelicht. Daarenboven waakt de Vlaamse
overheid erover dat al haar communicatie in helder en toegankelijk Nederlands is
opgesteld.
12. Interculturaliteit
De interculturele dialoog vormt de basis voor het omgaan met diversiteit. Het is een voortdurend
leerproces van interactie, waarin ruimte is voor uitwisseling en onderhandeling, voor conflicten
en het samen zoeken naar oplossingen. Het is bovendien de verantwoordelijkheid van iedereen
om dat proces mee te bepalen. De gelijkwaardigheid tussen mensen en gemeenschappen staat
hierbij centraal. Wederzijds wantrouwen en discriminatie moeten plaats maken voor
initiatieven waardoor stappen naar elkaar worden gezet. Respect voor ieders identiteit en
afkomst leidt op die manier tot een echt pluralistische gemeenschap.
425. De Vlaamse regering stelt een actieplan op voor de verdere bestrijding van racisme en
discriminatie. De eigen Vlaamse inspectie- en controlediensten integreren de bestrijding
van discriminatie en racisme ook in hun eigen opdrachten.
426. We willen een actief stimuleringsbeleid, gericht op samenwerking tussen autochtone en
allochtone verenigingen die samen interculturele activiteiten ontwikkelen.
427. sp.a wenst de maatschappelijke positie van oudkomers zo veel mogelijk te versterken door
hen op vrijwillige basis trajecten aan te bieden.
Vlaanderen is bevoegd voor het onthaal en de integratie van nieuwkomers. De afgelopen jaren is
de beleidsaandacht steeds meer toegenomen. Het is duidelijk dat we zullen moeten omgaan met
etnisch-culturele diversiteit in onze samenleving. Het is belangrijk dat het integratiebeleid erop
gericht is om overheden, organisaties en burgers te leren omgaan met dit gegeven. Een stevig,
professioneel en resultaatsgericht integratiebeleid, gericht op het versterken van kansen van zij
die door hun afkomst niet mee kunnen, is noodzakelijk. Dat integratiebeleid bevat ook het
onthaalbeleid. Het belangrijkste instrument van het onthaalbeleid is het inburgeringstraject. Het
inburgeringstraject is een verhaal van rechten en plichten. Enerzijds bieden wij de nieuwkomers
een warm onthaal gericht op een snelle integratie in de samenleving. Anderzijds vragen we aan
de nieuwkomer dat hij zich mee inschrijft in het onthaaltraject. sp.a is dus voorstander van een
verplicht inburgeringstraject voor nieuwkomers.
428. Een doelgericht Vlaams onthaal- en integratiebeleid veronderstelt dat er duidelijke regels
komen m.b.t. het federale asiel- en migratiebeleid en specifiek wat betreft
gezinshereniging. sp.a wil dat mensen die hier aankomen en willen blijven, zo snel
mogelijk duidelijkheid hebben over hun (on)mogelijkheden om hier een zinvol bestaan uit
te bouwen.


De doelgroep van nieuwkomers is divers. De ene wil zo snel mogelijk aan het werk, de andere wil
verder studeren, nog een ander wil thuis blijven om voor de kinderen te zorgen.
429. Een functioneel inburgeringstraject op maat van de nieuwkomer kan hen helpen om snel
de juiste weg te vinden. Daarom is het belangrijk om het primaire inburgeringstraject niet
te zien als een formalistisch standaardprogramma. De focus van het onthaalbeleid moet
terug naar de inhoud van de trajecten komen en minder op de procedures.
430. Wij zijn voorstander van een inspanningsverbintenis voor de inburgeraar. Want ook hier
geldt het principe van een aanpak die zorgzaam en kordaat is. Zorgzaam omdat iedere
inburgeraar het recht heeft om wegwijs te worden gemaakt in de samenleving waarvan hij
deel uitmaakt. Kordaat, omdat er ook verwacht wordt dat de nieuwkomer zijn
inburgeringstaak volwaardig opneemt. Nieuwkomers die zich onttrekken aan hun
inburgeringtraject moeten dan ook gesanctioneerd worden, maar we verwerpen de
koppeling van sancties aan het slagen in een inburgeringsexamen. Een onthaalbeleid moet
gericht zijn op een betere integratie en niet op uitsluiting van mensen op basis van de
competenties waarover ze beschikken.
431. Nieuwkomers gaan we blijven ondersteunen zodat zij hun plaats kunnen vinden in onze
samenleving, ook na het primair inburgeringstraject. Wij willen ook werk maken van een
secundair inburgeringstraject voor alle nieuwkomers.
432. Wij vinden dat een verplicht inburgeringstraject kosteloos moet blijven voor zij die aan hun
inburgeringsplicht voldoen. De administratieve boete voor de niet-verplichte inburgeraars
die zich vrijwillig hebben ingeschreven in een primair inburgeringstraject schaffen we best
af, aangezien die ontmoedigend werkt voor de integratiebereidheid van deze nieuwkomers.
433. We willen binnen het onthaalbureau één loket realiseren voor alle onderdelen van het
inburgeringstraject.
434. sp.a wil via een grondige hervorming van de integratiesector een efficiënt en meer
gecoördineerd beleid realiseren. Vooraf is het nodig een breed maatschappelijk debat met
alle betrokken stakeholders te organiseren. Belangrijk daarbij is dat de opgebouwde
expertise m.b.t. etnisch-culturele diversiteit gebundeld moet blijven en dat de onthaal- en
de integratiesector verbonden blijven (o.a. in één ondersteunings- en expertisecentrum).
435. We vinden dat lokale besturen het best geplaatst zijn om een integratiebeleid waar te
maken. Zij hebben het meest direct geconfronteerd met de gevolgen van het samenleven in
diversiteit. Daarom is het best de regierol van gemeenten en steden in het integratiebeleid
versterken. Bestaande integratiediensten zullen we beter omkaderen en witte vlekken in
het lokale integratiebeleid vullen we in.
436. Wij geloven in zelforganisaties en basiswerk voor en met kansengroepen. Zij moeten meer
kansen krijgen om zich lokaal en op Vlaams niveau te ontwikkelen, naast en samen met


andere verenigingen. Daarom willen we ook de werking van het Minderhedenforum
versterken. Zo voorzien we dat het Minderhedenforum een decentrale werking kan
uitbouwen, zodat zij dichter bij de doelgroep kan werken.
437. Zelforganisaties die werken met allochtone jongeren of vrouwen verdienen onze steun.
Deze organisaties zijn immers zeer goed in staat aandacht te schenken aan de meervoudige
identiteit en de dubbele loyaliteit waarmee sommigen van deze jongeren geconfronteerd
worden. In contact met andere allochtone jongeren of vrouwen wordt ervaren hoe deze met
bepaalde moeilijkheden of dilemma’s omgaan. Zelforganisaties leren jongeren ook
kennismaken met de cultuur van het verenigingsleven en de cultuur van vrijwilligheid.
Deze organisaties moeten door de gemeenten erkend worden als volwaardige sociaalculturele
actoren.
438. Wonen in een woonwagen is voor de Vlaamse overheid een erkende woonvorm. De
Vlaamse overheid moet erop toezien dat lokale besturen de afspraken nakomen om
voldoende en duurzame doortrekkersterreinen en vaste staanplaatsen mogelijk te maken.
Waar dat nodig is, moeten bijkomende plaatsen worden voorzien.
439. In ons programma leggen we grote nadruk op taal, als voorwaarde om de onderwijskansen
te realiseren en om werk te vinden, als factor van integratie en maatschappelijke
ontwikkeling, als basis voor wederzijds begrip en vertrouwen, als cultuurvorm en
gemeenschapsband. Vandaar onze ondersteuning van taalklasjes in peuter- en
kleuteronderwijs, taalles voor de ouders van kinderen in het Nederlandstalig onderwijs,
taallessen voor anderstalige werkzoekenden via de VDAB en de Huizen van het
Nederlands, taallessen in het kader van het onthaal- en inburgeringsbeleid.


Hoofdstuk 12: Twee sporen: sport voor allen en topsport
Het Vlaams sportbeleid moet voor sp.a een tweesporenbeleid zijn en blijven met aandacht zowel
voor de Sport voor Allen als de topsport. Het ene kan niet zonder het andere.
Sport is een middel bij uitstek om mensen samen te brengen en de samenhorigheid te vergroten.
Sport kan een belangrijke rol spelen in de opvoeding van jongeren en mensen trots maken. En
sport is gewoon gezond.
1. Investeren in hardware: infrastructuur om te kunnen sporten
440. Er moet voldoende en kwaliteitsvolle sportinfrastructuur zijn in Vlaanderen zodat
iedereen de mogelijkheid heeft om te sporten, gelijk op welk niveau. Dat vraagt
investeringen in buurtsporthallen en buurtsportinfrastructuur (trapveldjes, looppistes,
basketveldjes,…) waar mogelijk en gewenst. Dat vereist ook multifunctionele sporthallen in
ieders nabijheid. De stijging van het aantal sporthallen zullen we verderzetten. De bouw
van nieuwe infrastructuur dient planmatig te worden aangepakt, rekening houdend met de
concrete behoeften en de afstemming met andere ruimtelijke behoeften sp.a. wil de daling
van het aantal zwembaden keren. Het spreekt voor zich dat deze sportieve uitbreiding
voldoende fysieke ruimte voor sport en recreatie vereist. Een goede afstemming op
ruimtelijke planningsprocessen is dus essentieel. De Vlaamse overheid dient oplossingen te
zoeken voor de nog steeds zonevreemde sportaccommodaties.
441. Vlaanderen staat voor grote investeringen in voetbalstadions. Na een eerste
hefboomfinanciering via PMV voor de realisatie van één multifunctioneel voetbalstadion
per provincie en in het tweetalig gebied Brussel-Hoofdstad, zijn er in het kader van onze
kandidatuur voor de organisatie van het wereldkampioenschap in 2018, verdere
investeringen nodig in trainings- en wedstrijdstadions. sp.a gaat daarbij uit van maximale
inbreng van en betrokkenheid en samenwerking met de clubs, maximale inbedding in de
lokale sportieve infrastructuur en maximale integratie in het stedelijke transportsysteem.
442. We willen niet alleen veel, maar we willen ook kwalitatief hoogstaande infrastructuur. De
infrastructuur moet voldoen aan alle kwaliteitseisen: milieuvriendelijk en volgens de beste
praktijken van duurzaam energieverbruik gebouwd en beheerd. Infrastructuur moet
optimaal zijn qua veiligheid, sporttechnische vereisten, hygiëne en bereikbaarheid. Voor
kwaliteitsbevorderende ingrepen in bestaande sportinfrastructuur dient de Vlaamse
overheid incentives uit te werken.
443. We willen ook dat de infrastructuur maximaal toegankelijk is: de sportinfrastructuur van
scholen en schoolspeelplaatsen worden maximaal opengesteld, openingsuren worden
afgestemd op de gebruikers en de toegang tot sportinfrastructuur wordt ontdaan van alle
financiële, sociale en fysieke drempels. Integrale toegankelijkheid van de
sportinfrastructuur voor mensen met een handicap is een voor nieuwe infrastructuur een
basisvereiste.”


2. Investeren in software: aanzetten tot willen sporten
Het aantal mensen dat lid is van een sportclub stijgt. Mensen sporten voor hun fysieke en
mentale gezondheid, om andere mensen te ontmoeten en om er goed uit te zien. Dat bevestigen
de VRIND indicatoren 2008. sp.a vindt dit prima en wil nog meer mensen aanmoedigen om te
sporten, omdat het goed is voor henzelf en voor de samenleving.
444. Een nauwe samenwerking tussen onderwijs en sport is nodig omwille van de onmiskenbare
rol van sport in gezondheid en ontwikkeling van jongeren. Steden investeren samen met
scholen in goede sportinfrastructuur die dan buiten de lesuren ter beschikking staat van de
sportclubs uit de stad. Scholen worden verplicht hun sportinfrastructuur ter beschikking te
stellen van erkende clubs tegen stadstarieven buiten de lesuren.
445. We willen een makkelijk toegankelijk, aantrekkelijk en divers sportaanbod. Daartoe
moeten we het bestaande aanbod ondersteunen en het ontbrekend of innovatief aanbod
stimuleren. Ook het meer informele sportaanbod, zoals buurtsportprogramma’s of start-to
initiatieven, verdient de nodige kansen tot verdere ontwikkeling. Via de gemeentelijke
sportdiensten en BLOSO willen we mensen actief toeleiden naar het aanbod. Senioren
verdienen een aangepast aanbod. We willen ook de verenigingen ondersteunen die sport
initiëren bij jongeren en de doorstroming naar clubsport stimuleren. We willen een
duidelijke communicatie van het sportaanbod.
446. Wij willen het kwaliteitsvol en gestructureerd sportaanbod verder uitbouwen. Het netwerk
van lokale sportclubs, waar zowel recreatief als competitief kan worden gesport, dient
verder uitgebouwd en ondersteund te worden. De sportclub is immers de plaats bij uitstek
om regelmatig en in kwaliteitsvolle omstandigheden te sporten. De gemeentelijke
sportdiensten en het informele sportaanbod zoals buurtsportprogramma’s moeten
kinderen/jongeren actief begeleiden naar de sportclubs.
447. De sportclubs zijn de basis voor het sportbeleid. In Vlaanderen hebben we 3 tot 4
sportclubs per 1.000 inwoners, wat naar internationale normen hoog is. Maar er is nog
meer mogelijk, zowel in aantal als in kwaliteit. Het ‘sport voor allen’- decreet is de basis
hiervoor. De sportclubs zijn niet leefbaar zonder de inzet van de vele duizenden
vrijwilligers. Het aantal vrijwilligers in de sport gaat in dalende lijn. Wij willen dat deze
vrijwilligers gesteund, gewaardeerd en begeleid worden vanuit de gemeentelijke
sportdiensten (administratief, logistiek, promotioneel, …). We maken werk van een
specifiek statuut voor de trainers.
448. De toegang tot sportclubs en tot de competitie moet eerlijk zijn. Daarom willen we net
zoals in het onderwijsbeleid aandacht voor gelijke kansen via extra subsidiëring van clubs
op basis van buurtgerichte werking, rekening houdend met de diversiteit die er bestaat in
de buurt en in de club. We willen de jeugdwerking verder professionaliseren via
gekwalificeerde jeugdtrainers die oog hebben voor de ontwikkeling van de spelers en van
de groep. Aanvullend willen we ook een werking op maat van senioren en werking naar


personen met een handicap. Elke stad beschikt over een éénloketfunctie voor sportclubs en
mensen die sportmanifestaties wensen te organiseren .
449. De maatschappelijke rol van sport mag niet onderschat worden. We willen de clubs
ondersteunen, maar ook stimuleren tot samenwerking met andere clubs en met de wijken
en buurten waarin ze zich bevinden. Wij pleiten voor een ‘open stadion’ concept waarin
topclubs een wijkgerichte werking uitbouwen. Een nauwe samenwerking tussen onderwijs
en sport is nodig omwille van de onmiskenbare rol van sport in de gezondheid en
ontwikkeling van jongeren.
450. De overheid zal de ethische waarden van sport beschermen en koesteren. De Vlaamse
overheid speelt hierin een responsabiliserende rol en wil alle actoren in sport
bewustmaken van hun verantwoordelijkheid hierin. Ook aandacht voor een gezonde en
dopingvrije sport blijven een beleidsprioriteit.
3. Investeren in Topsport
Topsport en sport voor allen vragen een verschillende aanpak.
Het Sport voor allen-beleid heeft tot doel de bevolking - via promotie ondersteuning en
samenwerking met zo veel mogelijk (lokale) actoren - zo breed mogelijk te bereiken en zo veel
mogelijk mensen van alle leeftijden aan het sporten te krijgen en aan het sporten te houden. Een
topsportbeleid daarentegen moet juist erg selectief en centraal sturend werken. Alleen
topsporters en beloftevolle jongeren en jonge topsporttalenten die voldoen aan de strikte criteria
(inzake prestaties of intrinsieke kwaliteiten) mogen in topsportprogramma’s opgenomen
worden.
Van bij de eerste selectie zal men de jongeren al op de hoogte brengen van hun reële kansen in de
topsportwereld, zodat ze voor hun sociaal leven en hun studies toekomstgericht geen foutieve
beslissingen nemen. Topsport vraagt een korte, strakke aansturing omdat op elk moment de
juiste programma’s en de juiste begeleiders nodig zijn. Elk tekort in de begeleiding zullen we
invullen.
Topsport en sport voor allen hebben ook veel minder binding met elkaar dan men vaak doet
uitschijnen: topsport is niet het vervolg op sport voor allen. Topsport is een zoektocht naar
talenten die optimaal en individueel begeleiding krijgen om het potentieel aan talent tot volle
ontplooiing te laten komen. Om zo door te kunnen breken naar de absolute top van wereld.
Verder investeren in specifieke ondersteuning van topsporters en aankomende talenten via de
federaties en het evalueren en bijsturen van de topsportscholen is dus essentieel.
451. Verder investeren in specifieke ondersteuning van topsporters, beloftevolle jongeren en
jonge topsporttalenten via de sportfederaties en het permanent evalueren en desgevallend
bijsturen van de topsportscholen is dus essentieel.


452. De voorbije jaren werd een aanzet gegeven tot het voeren van een integraaltopsportbeleid
via intensief overleg en samenwerking tussen de verschillende topsportactoren
(topsportmanager, topsportfederaties, Bloso, BOIC), waarbij ook de financiële middelen
complementair werden aangewend. Het topsportbeleid dient selectief verder te worden
uitgebouwd door zowel de decretale als niet decretale topsportmiddelen gericht in te zetten
i.f.v. finale en medaillekansen van onze Vlaamse topsporters op de Olympische Spelen in
Londen (2012).
De huidige regelgeving garandeert geen volledige topsportwerking. Het einddoel van
wetgevende initiatieven is een ‘éénloketfunctie’, enerzijds voor sport voor allen en anderzijds
voor Topsport. De laatste drie jaar werden er reeds heel wat inspanningen gedaan om een
integraal topsportbeleid te realiseren, zoals de aanstelling van een topsportmanager en
topsportexpert. Er zijn ook heel wat nieuwe beleidsinitiatieven opgestart . Initiatieven zoals de
‘Stuurgroep Topsport’ en de ‘Task Force Topsport’ werden opgericht of verder gezet.
453. We moeten onze kampioenen van later voorbereiden. We willen investeren in
topsportinfrastructuur waar nodig en voldoende sportspecifieke infrastructuur
(atletiekpistes, gymzalen, zwembaden, balsporthallen, …) ter beschikking stellen. De
uitbouw van topsportinfrastructuur dient gericht te gebeuren, als topsportcentra,
functioneel en geografisch gelinkt aan de 6 Vlaamse topsportscholen.
454. We gaan talent tijdig en actief detecteren en optimale mogelijkheden bieden tot
doorstroming. Het stijgend aantal leerlingen van topsportscholen en uitgereikte
topsportstatuten getuigen van een positieve tendens. Onze topatleten en topsportfederaties
zullen we degelijk begeleiden en omringen. Expertise van toptrainers uit binnen- en
buitenland, gecombineerd met een degelijke wetenschappelijke begeleiding, zijn daarbij
van zeer groot belang.


Hoofdstuk 13: Cultuur en media
Cultuurparticipatie en interculturaliteit zijn van groot belang voor de ontwikkeling van elke
mens en de gemeenschap. Cultuur in het algemeen en de vrijheid en creativiteit van de
kunstenaar in het bijzonder, houden de samenleving een kritische spiegel voor. Een actieve
cultuurpolitiek vormt het cement tussen het individu en de gemeenschap. Cultuurbeleving kan
mensen samenbrengen. Materiële en mentale drempels om deel te nemen aan het cultuurleven
moeten afgebroken worden. Cultuur versterkt het netwerk van verenigingen en dus de lokale
samenleving. Creativiteit, ook in het onderwijs, en cultuurparticipatie gaan we beter stimuleren.
Cultuur kan zorgen voor een dialoog tussen verschillende groepen en generaties. Jong en oud
gaan we meer met elkaar in contact brengen. Beide generaties zullen worden aangemoedigd om
tot een uitwisseling van ideeën te komen. Zo kan er ook wederzijds respect groeien en mag er
straks niet langer sprake zijn van een generatieconflict, maar van generatieaanvulling.
Vlaanderen moet meer aandacht besteden aan architecturale opvoeding en vorming. De
Vlaamse bouwmeester kan hierin een richtinggevende rol spelen.
1. Eerlijke kansen om echte keuzes te maken
Mensen moeten zelf vrij kunnen kiezen met welke uitingen van cultuur ze willen bezig zijn. Wel
moeten we voor ogen houden dat die keuzevrijheid niet vanzelfsprekend is. De keuze is in
belangrijke mate bepaald door de opleiding, het thuismilieu, het inkomen,... Cultureel gedrag is
dus meestal niet het gevolg van échte keuzes. Die ongelijkheid is niet eerlijk.
455. Als socialisten en progressieven willen we de sociale condities scheppen die ervoor zorgen
dat mensen zoveel mogelijk alle kansen krijgen om hun eigen leven zelf vorm te geven. De
hefbomen bij uitstek voor deze emancipatie zijn onderwijs en een goed sociaal beleid. We
kunnen het cultuurbeleid daar niet los van zien.
456. Ook in de 21ste eeuw geloven we in ons ideaal van volksverheffing, zonder paternalisme,
maar gericht op participatie in een open samenleving. We zetten (ook financieel) zwaar in
op initiatieven die de kloof tussen de artistieke voorhoede en het publiek kunnen
verkleinen. We willen kunstenaars en publiek dichter bij elkaar brengen. Een belangrijke
rol daarin is en blijft weggelegd voor o.a. kunsteducatieve en sociaal-artistieke initiatieven,
de publiekswerking van culturele huizen, volkshogescholen, (klassieke en nieuwe) sociaalculturele
verenigingen en bewegingen, en amateurkunstenverenigingen. Er moet een grote
invloed uitgaan van de emancipatorische rol van de openbare omroep en andere media, en
van het lokaal cultuurbeleid met inbegrip van de cultuurcentra en bibliotheken.
457. Een betere afstemming tussen het onderwijs-, cultuur-, toerisme- en mediabeleid is nodig.


2. Recht op goede cultuureducatie
458. Elke school moet een visie hebben op (‘activerende’ en ‘receptieve’) kunst- en
cultuureducatie doorheen heel het curriculum, voor alle leerlingen, in alle
onderwijsvormen. Vooral het secundair onderwijs heeft hier een inhaalbeweging te maken,
met name door er een leergebied culturele en kunstzinnige vorming in te voeren.
459. Voor projecten die kaderen in deze visie moet de school bijkomende werkingsmiddelen
kunnen krijgen, zodat er samenwerking met kunstenaars en actoren uit het culturele veld
kan komen. Ook het deeltijds kunstonderwijs is hierbij een belangrijke partner.
460. Kunstonderwijs moet gestimuleerd worden om middelen en aanbod in te zetten op
satelietafdelingen. In kleinere dorpen en gemeenten die geen kunsteducatie binnen hun
gebied hebben, kan vanuit koepelstructuren aanbod gebracht worden binnen
satelietafdelingen, zodat bereikbaarheid verhoogd wordt.
461. Ook vanuit het beleidsdomein cultuur verdienen actoren uit de cultuur- en kunstensector
financieel waardering voor hun samenwerking met scholen, maar tegelijk ook voor een
bredere focus op initiatieven voor (gezinnen met) kinderen.
462. Het deeltijds kunstonderwijs zullen we voor een bredere doelgroep toegankelijk maken
door meer diversiteit in het aanbod. En door lokaal veel nauwer samen te werken met de
basis- en secundaire scholen en met de amateurkunsten. Vooral het muziekonderwijs voor
kinderen heeft in veel gevallen nood aan een stimulerende nieuwe didactiek en zullen we
op een op nieuwe leest schoeien. Instromen vanaf 6 jaar én dan meteen een instrument
beginnen te bespelen, is de norm die we voor ogen hebben.
463. Het versnipperde veld van kunst- en cultuureducatie brengen we verder in kaart. Dit vormt
de basis voor een sterkere aansturing, en voor meer samenhang en afstemming tussen de
initiatieven. Een expertisecentrum voor kunsteducatie en in nauwe samenhang met het
veld, moet inventariseren, informatie ontsluiten, en toeleiden. Tegelijk moet het netwerken
aangaan met het dagonderwijs, het deeltijds kunstonderwijs, het hoger kunstonderwijs ,
alternatieve aanbieders van kunstopleidingen, kunsteducatie bij culturele instellingen en
de amateurkunsten.
3. Bloeiende amateurkunsten: actieve participatie
Het amateurkunstenlandschap is zeer rijk en gediversifieerd, en blijft groeien. Inmiddels is 25
procent van de inwoners van Vlaanderen actief met kunst bezig, goed verspreid over alle
leeftijden.
464. We willen de amateurkunsten verder aanmoedigen en zoveel mogelijk mensen uit zoveel
mogelijk milieus blijven aanmoedigen om zich creatief te uiten. Iedereen krijgt een eerlijke
kans zijn/haar talent te ontwikkelen en hiermee naar buiten te komen.


465. We hebben bijzondere aandacht voor de vraag naar kwalitatieve ondersteuning en
begeleiding, die vandaag een stuk groter is dan het huidige aanbod. We willen een systeem
op poten zetten, zonder al te veel juridische obstakels, waarbij professionele kunstenaars
artistieke en technische begeleiding kunnen geven aan amateurs, tegen een correcte
vergoeding. We willen de mogelijkheid scheppen om opleidingscheques te gebruiken in
sommige opleidingen in amateurkunsten.
466. Om een actieve participatie nog sterker te ondersteunen is er vraag naar een fijnmazig
netwerk van beter uitgebouwde infrastructuur voor repetities, optredens, lessen of
tentoonstellingen. In samenspraak met lokale en provinciale overheden willen we
antwoord bieden op deze vraag, waarbij we bijzondere aandacht willen besteden aan die
landelijke gebieden waar de financiële draagkracht van de lokale besturen een sterke rem
vormt om snel de noodzakelijke investeringen te kunnen doen.
467. De inhaalbeweging voor de landelijke amateurkunstenorganisaties is nog niet voltooid. In
de volgende legislatuur verdienen de kleinere amateurkunstenorganisaties prioriteit. Die
organisaties hebben ook recht op een voldoende grote basisfinanciering.
7. Toekomstgericht sociaal-cultureel werk
468. Ook het sociaal-cultureel volwassenenwerk moet zich aanpassen aan de nieuwe noden van
de 21ste eeuwse samenleving. Het moet zich opnieuw (h)erkend weten als een sector die
een voorhoede vormt in het ontwikkelen van nieuwe methodes, het durven aanzwengelen
van nieuwe debatten en het reëel aanspreken van nieuwe doelgroepen. Er is daarvoor nood
aan een meer gepersonaliseerde, gedifferentieerde en praktische ondersteuning en
begeleiding van het sociaal-cultureel veld. Het Vlaams steunpunt Socius moet hier zijn
meerwaarde bewijzen.
469. Het kan en moet meer maatschappelijke potenties waarmaken op het gebied van
levenslang en levensbreed leren, ook buiten de loutere vrijetijdssector. Het kan mensen
materiaal aanreiken om sociaal te participeren, om weerbaarheid op te bouwen, om hun
eigen keuzes verder te ontwikkelen om iedereen te laten meespelen in een samenleving. De
vormingsinstellingen en volkshogescholen krijgen best de ruimte om hier - vanuit een
sterke sociaal-culturele identiteit - nieuwe wegen in te verkennen.
470. Het sociaal-cultureel volwassenenwerk heeft eindelijk de erkenning gekregen voor zijn
essentiële gemeenschapsvormende rol. Met name verenigingen en bewegingen verdienen
hiervoor ook vanuit budgettair oogpunt meer waardering. Tegelijk blijven we het veld
uitdagen om eigentijdse vorming, educatie, maatschappelijke activering en sociale actie
hoog op de agenda te houden.


471. Bij de vraag hoe Elders Verworven Competenties gevaloriseerd kunnen worden, tellen we
ook competenties die opgebouwd zijn binnen het sociaal-cultureel volwassenenwerk,
jeugdwerk, vrijwilligerswerk, …. mee.
472. sp.a wil een realistisch verband leggen tussen de eisen die ze stelt ten aanzien van de
sociaal-culturele organisaties en de middelen die ze hen ter beschikking stelt. Hiervoor is
een betere afstemming nodig tussen Vlaamse, provinciale en lokale subsidieregelingen.
473. De overheid moet blijvend investeren in sterk uitgebouwde verenigingen, maar
tegelijkertijd is er nood aan kansen voor nieuwe initiatieven, die buiten het traditionele
georganiseerde werkveld vallen: ook zij hebben recht op logistieke ondersteuning,
infrastructuur, begeleiding indien daar behoefte aan bestaat, …
474. De combinatie van cultuur en jeugdwerk is nog relatief weinig ontgonnen. Jeugdwerk kan
nochtans als geen ander de goesting voor cultuur aanwakkeren in een informele sfeer. We
brengen hier meer stimulansen in. We denken hierbij onder andere aan een systeem van
cultuurwaardebonnen.
8. Media: vensters op cultuur en audiovisuele cultuur
475. Voor cultuurberichtgeving in de media vragen we (nog) meer aandacht voor initiatieven die
zich expliciet richten tot àlle kijkers. Cultuur mag in de media niet alleen ter sprake komen
op late avonduren als de meeste mensen al naar bed zijn. Cultuur mag ook niet weggestopt
zitten in nicheprogramma’s of achter rode knoppen.
476. Er dient over gewaakt dat de beoogde verruiming en verdieping van het cultuuraanbod van
de VRT volgens het derde spoor van het driesporenbeleid een generalistische aanpak ten
aanzien van cultuur in de praktijk niet uitsluit. Naast de publieke omroep, is het belangrijk
ook andere traditionele en nieuwe spelers in de mediamarkt te stimuleren in het aanbieden
van culturele programma’s en informatie aan alle burgers.
477. Dit neemt niet weg dat er in de media, en zeker bij de VRT, ook aandacht nodig is voor een
meer gespecialiseerd aanbod.
478. Het kan niet dat de VRT een aanzienlijk deel van het verdiepend aanbod exclusief aanbiedt
aan digitale kijkers (die op dit moment nog steeds in de minderheid zijn in Vlaanderen).
De VRT moet ervoor zorgen dat zijn hele aanbod een zo groot mogelijk deel van alle kijkers
in Vlaanderen kan bereiken. Alle digitale televisie-kijkers in Vlaanderen en Brussel moeten
zonder enige meerkost het hele digitale VRT-aanbod kunnen ontvangen.
479. De VRT biedt best de garantie op een brede toegang tot het hele spectrum van alle
muziekgenres. We willen dat de VRT daarbij ook nadrukkelijk inspeelt op de vraag die
bestaat naar genres die niet evident te horen zijn op veel radiokanalen, zoals jazz, folk,
wereldmuziek, experimentele hedendaagse muziek. Ook de liefhebbers van het


Nederlandstalige (levens)lied moeten voldoende aan hun trekken komen bij de VRT. We
zijn evenwel tegen het opleggen van quota.
480. Er zijn veel meer inspanningen nodig om cultuuruitingen die we ondersteunen te
promoten en om de vraag ernaar te stimuleren, ook door ze een plaats te geven in de
media.
481. Met nieuwe hefbomen kunnen we meer middelen vrijmaken voor de Vlaamse audiovisuele
productiesector, een sector met groeipotentieel en waar een duidelijke vraag naar is. We
schakelen hierbij ook een investeringsplicht voor de dienstenverdelers in de audiovisuele
sector in (bv. Belgacom, Telenet), om een evenwichtige inbreng van de verschillende
stakeholders te krijgen.
482. Naast de traditionele werking van het Vlaams Audiovisueel Fonds steunen we de
oprichting van een Stimuleringsfonds voor tv-fictie, documentaires en animatie.
Bijzondere, hoogwaardige artistieke projecten worden bij dit fonds ingediend door een
producent én een (publieke of private) zender. Een onafhankelijke jury bij het
stimuleringsfonds kiest de projecten. Hierbij verwachten we een inbreng van de omroep,
en dan, op basis van een wisselende multiplicator per genre, een inbreng van het
Stimuleringsfonds. Dit zou alle omroepen aanzetten om meer te investeren. We promoten
Vlaanderen als filmlocatie.
9. Drempelplan
De weg naar het aanbod van cultuur, maar ook jeugdwerk, toerisme en sport is, zeker voor veel
maatschappelijk kwetsbare groepen, personen met een beperking, gedetineerden,… vaak
belemmerd door allerlei drempels. We willen permanent evalueren in welke mate
beleidsmaatregelen zoals het nieuwe Participatiedecreet, het decreet lokaal jeugdbeleid, het
decreet lokaal cultuurbeleid en Sport voor Allen-decreet hieraan tegemoetkomen. Waar nodig
zullen we dit bijsturen om zoveel mogelijk effect op het terrein te hebben.
483. We willen iedereen zoveel mogelijk een eerlijke kans geven om over die drempels heen te
stappen. We gaan radicaal voor een integraal plan om alle psychologische, intellectuele,
financiële en praktische participatiedrempels aan te pakken. We houden daarbij rekening
met alle factoren in het participatievraagstuk: goede informatie op maat van verschillende
doelgroepen, een juist aanbod (met voldoende herkenningsmogelijkheden), reële kansen
om veel van het aanbod te leren kennen en de capaciteit om bepaalde inhouden te
verwerken, psychologische drempels (zoals motivatie en statusverlegenheid, het idee dat
veel vormen van vrijetijdsbesteding en cultuuruitingen luxeproducten zouden zijn die niet
voor ‘ons’ zijn), gezelschap, kostprijs, voldoende tijd, maar ook praktische zaken als
bereikbaarheid, mobiliteit (nachtbussen!), kinderopvang, fysieke toegankelijkheid voor
personen met een handicap,… We stimuleren brede culturele evenementen en kunst op
straat (o.a. straattheater), en helpen ook zo cultuur toegankelijk voor iedereen te maken.


484. Een goed vrijetijdsbeleid zal maar slagen als niet alleen het loutere cultuur-, sport- en
toerismebeleid van veel visie getuigen, maar als ook andere sectoren de juiste maatregelen
nemen. We denken daarbij aan onderwijs, armoedebestrijding, jeugdwerking, mobiliteit,
sociaal beleid,...
485. De lokale overheid speelt een cruciale rol om over psychologische drempels te leren
stappen. Het zijn de gemeenten die samen met scholen, het verenigingsleven, de
gemeenschapscentra, bibliotheken, DKO, jeugdvoorzieningen, … vruchtbare
samenwerkingsverbanden kunnen smeden. De ‘brede school’, die zich inschakelt in
buurtwerk of doelgroepenbeleid, kan bijdragen in een eerlijke democratisering van
vrijtijdsbesteding.
486. Buurtwerk, lokale verenigingen en in het bijzonder deze van mensen in armoede kunnen
helpen tegen vereenzaming en om ‘statusverlegenheid’ weg te nemen. Ze kunnen mensen
‘begeleiden’ naar nieuwe ervaringen op cultureel vlak. Via het participatiedecreet willen we
blijven investeren in het ontwikkelen van goede methodes om hieraan te werken. Aan de
gemeenten vragen we om, bijvoorbeeld samen met de cultuur- en gemeenschapscentra, in
te zetten op lokale, kleinschalige sociaal-artistieke initiatieven.
Voor kansengroepen bestaan het Participatiefonds en de lokale afsprakennota’s tussen steden en
gemeenten, OCMW’s en verenigingen van personen in armoede.
487. We willen deze specifieke maatregelen om meer participatiekansen te geven aan mensen in
armoede verder uitbouwen en versterken, op een transparante manier. Bijkomende
aandacht is nodig voor mensen die niet georganiseerd zijn en voor de toestand op het
platteland.
488. Cultuurcheques (of onder de vorm van een kortingskaart) kunnen op verschillende manier
bijdragen tot een verhoging van de cultuurparticipatie. Niet alleen voor kansarmen vormt
de kostprijs van cultuur een (te) hoge drempel die we met cheques behoorlijk kunnen
verlagen. Een gericht gebruik van cultuurcheques biedt ook mogelijkheden om mensen
kennis te laten maken met cultuuruitingen die ze voorheen niet kenden. Maar het is niet
aangewezen dat de overheid keuzes gaat maken in de plaats van de mensen zelf of dat ze
het gebruik van de cheques beperkt tot een te specifiek segment. Ook de meer commerciële
cultuurproducties komen best minstens gedeeltelijk in aanmerking voor de
cultuurcheques.
Het steunpunt Vakantieparticipatie bereikt via OCMW’s en verenigingen voor kansarmen
ongeveer 60.000 mensen die via Toerisme voor Allen op een goedkope manier kwaliteitsvol op
vakantie kunnen gaan.
489. De vraag naar goedkope vakanties is duidelijk groter dan het aanbod. Hier dienen we meer
in te investeren. Kleinschalige organisaties die groepsvakanties voor maatschappelijk
achtergestelde gezinnen aanbieden krijgen structurele ondersteuning.


7. Diversificatie van het publiek door diversificatie van het aanbod
Het cultuurbeleid is er voor iedereen. Het culturele aanbod heeft dan ook best herkennings- en
identificatiemogelijkheden voor iedereen. De leefwerelden van alle mensen, leeftijdsgroepen,
soorten afkomst, subculturen,… komen er aan bod. We hebben daarbij aandacht en respect voor
de culturele eigenheid van iedereen. Het ‘cultuurbegrip’ is de jongste jaren fel verruimd. De
volkscultuur, de strip, het circus, de smaakcultuur,… het zijn maar enkele voorbeelden van
volwaardige actoren in cultuur. Het is belangrijk dat we in deze verbreding blijven investeren
om een publiek aanbod te garanderen voor een zo groot en divers mogelijke groep mensen. De
Roma in Antwerpen maakt duidelijk dat – mits de nodige gedrevenheid en een goede band met
de mensen in de buurt en de stad - dit diverse aanbod perfect op één podium kunnen worden
geïntegreerd: van pop naar klassiek, van opera naar circus,…
490. Er is duidelijkheid nodig over wat de eventuele verzuchtingen van het publiek zijn over het
bestaande (gesubsidieerde én markt-) aanbod per sector. De overheid zal dit aanbod
desgewenst bijsturen als blijkt dat de focus te veel ligt bij een (top van een blanke)
middenklasse. Kwetsbare groepen gaan we niet uitsluiten bij de garantie op een divers
aanbod. Dit vraagt niet alleen om een beleid dat, bijvoorbeeld via onderzoek en
participatie-initiatieven, de vinger aan de pols houdt, maar ook om het openstellen van
jury’s, beoordelings- en adviescommissies voor een zo diverse mogelijke groep mensen.
Deze commissies dienen een grote mate van vakdeskundigheid te houden, maar in
evenwicht gebracht via de inbreng van (potentiële) diverse publieken.
De sociaal-artistieke praktijk hecht belang aan de sociale omkadering om het culturele potentieel
van mensen aan te spreken. Het sociaal-artistiek werk biedt zo een toegangsweg naar meer
diversiteit in actieve cultuurparticipatie. Het heeft een belangrijke rol te spelen in de bestrijding
van maatschappelijke uitsluiting, in buurtopbouwwerk en binnen interculturele contexten.
491. We willen dat de overheid meer belang hecht aan sociaal-artistieke initiatieven. Dit mag
echter geen kleine, afgezonderde sector op zich zijn. We stimuleren daarom een duurzame
sociaal-artistieke praktijk als aanbevelenswaardige methodiek binnen de professionele en
de amateurkunsten en binnen het sociaal-cultureel werk. Op die manier bereiken we een
veel groter en diverser publiek.
Opgroeien met cultuur legt de basis voor de waardering van en ontvankelijkheid voor cultuur op
latere leeftijd.
492. sp.a wil een duidelijk kindvriendelijk cultuurbeleid, dat een voldoende groot,
gediversifieerd en regionaal verspreid aanbod garandeert, ook voor de allerkleinsten. De
cultuur- en kunstencentra hebben hierin een belangrijke rol te spelen. Ook de aandacht
voor interculturele ontmoetingen zijn hier van het grootste belang.


8. Kunstenaanbod: subsidies, maar ook gemengde financiering
Tot voor kort was subsidiëren de enige pijler van het kunstenaanbodbeleid. Dit heeft gezorgd
voor een grote ontplooiing van de sector. Maar als neveneffect heeft het ertoe geleid dat iedereen
die in de kunstensector actief was, bijna automatisch ging solliciteren voor subsidies. Zo
groeiden de subsidieverwachtingen op een exponentiële en onrealistische wijze. Maatschappelijk
is dat niet houdbaar: bij een blijvende groei van subsidies ontstaat immers het gevaar van een
overaanbod aan structureel gesubsidieerde kunsteninstellingen.
Ondertussen werd cultureel ondernemen heel lang niet of nauwelijks aangemoedigd. Pas de
laatste jaren is dat veranderd en kwam er ook een aanzet voor een beleid dat zich expliciet richt
tot ‘cultuurproducenten’ die voluit op de markt actief zijn (Cultuurinvest: leningen en
kapitaalparticipaties boven de 50.000 euro; tax shelter voor film). Deze uitbouw van een beleid
dat cultureel ondernemerschap stimuleert, situeert zich in een veranderende context waarin de
markt niet langer gezien wordt als de natuurlijke tegenpool van de Schone Kunsten, maar als
een biotoop die nieuwe middelen kan genereren en waarbinnen óók hoogwaardige
cultuurproducten kunnen worden ontwikkeld.
493. Een subsidiebeleid en een investeringsbeleid voor marktspelers (cf. infra, Beleid voor
creatieve industrieën) hoeven daarbij geen volstrekt gescheiden werelden te blijven. Ideaal
komt er ruimte voor een nieuw beleid voor een tussenzone met gemengde financiering.
494. Centrale pijler van het kunstenbeleid blijft het subsidiebeleid. Met subsidies steunen we
waardevolle cultuuruitingen met een (te) beperkt marktpotentieel. sp.a wil dat de
overheid voldoende budgettaire ruimte voorziet voor kunstuitingen die (bijna) uitsluitend
met subsidies worden gecreëerd omdat die vaak een belangrijke onderzoeksfunctie hebben
en aanzetten kunnen geven tot nieuwe ontwikkelingen en inzichten. Onder geen beding
mogen deze gesubsidieerde kunsten gemarginaliseerd of gestigmatiseerd worden.
495. Het kunstenbeleid van de toekomst dient naast subsidies ook gebruik kunnen maken van
goede, werkbare en eerlijke combinaties van andere instrumenten (cf. infra). Het is daarbij
onze grote en permanente zorg om de eigenheid van de verschillende disciplines en
werkvormen te respecteren en te bewaken. Dit zal een beleid vereisen dat, veel meer dan
nu, kiest voor maatwerk en voor zeer gerichte ondersteuning. Het subsidiebeleid wordt
daarbij dus niet ingeruild voor andere ondersteuningsvormen, maar wordt onderdeel van
een grotere en bredere totaalvisie.
496. Om het publiek kunstenbudget in de toekomst zo efficiënt mogelijk in te zetten, mag
gemengde financiering uit subsidies, andere ondersteunende overheidsmaatregelen én de
markt in de toekomst voor niemand nog een taboe zijn. ‘Kunst-en cultuurproducenten’ die
duidelijk mogelijkheden hebben om geld uit de markt te halen, zullen we daartoe
stimuleren (door extra investeringsmogelijkheden in het vooruitzicht te stellen). Een en
ander verhindert de kunstmatige opsplitsing in vzw’s voor verlieslatende en lucratieve
activiteiten.


497. Podiumkunsten gaan we stimuleren om hun creaties méér te spelen. We stimuleren
kunstenaars ook om op zoek te gaan naar podia buiten het klassieke circuit: pleinen,
stations, publieke gebouwen,…
498. Dit mag niet betekenen dat die ‘kunst-en cultuurproducenten’ per definitie geen recht op
subsidies meer zouden hebben voor niet-zelfbedruipende aspecten van hun werking, of dat
dit een dwingende eerste stap is naar een totale vermarkting. Het is niet de bedoeling om
actoren die gebruik maken van gemengde financiering steeds meer te dwingen om méér
geld te halen uit de markt. Maar door culturele instellingen aan te moedigen meer
ondernemingszin aan de dag te leggen, kan de overheid op termijn meer doen met de
bestaande middelen, en krijgen de cultuurproducenten meer mogelijkheden.
499. We willen het principe hanteren: waar er een marktpotentieel is, moedigen we aan dat men
eigen inkomsten haalt waar dit mogelijk is. De overheid past bij waar dit maatschappelijk
verantwoord is. Op die manier springen we op een eerlijke manier met belastingsgeld om,
én verzekeren we een kwaliteitsvol en betaalbaar aanbod.
9. Het kunst-subsidiebeleid
500. De overheid kan er via gerichte informatiecampagnes over waken dat subsidieaanvragers
op de hoogte zijn van hun rechten en plichten. Ze moet zowel naar het veld als naar de
adviescommissies helder communiceren op basis van welke beleidsvisie en criteria er
subsidiëring is. Inclusief het gewenste budget, het aantal en de schaal van de organisaties,
de gewenste evenwichten tussen de genres, e.d.. De criteria mogen niet alleen vernieuwing
en experiment zijn.
501. Iedereen krijgt de kans om cultureel kapitaal op te bouwen en kennis te maken met ons
‘kunstenerfgoed’. Ook het zogenaamde ‘repertoire’ moet aan bod komen in het
(tekst)theater, de muziek, de literatuur, beeldende kunsten en dans. Afhankelijk van het
marktpotentieel kunnen er ook diverse financieringsmechanismen worden uitgewerkt.
502. Bijzondere aandacht is vereist voor een omstandige en transparante motivering van de
genomen beslissingen. Het subsidiebeleid zal best begeleid worden door competente, maar
afwisselende en zo divers mogelijk samengestelde commissies waarin ook ruimte is voor
niet-professionelen. Kwaliteitsbeoordelingen mogen niet uitsluitend gebeuren vanuit een
gespecialiseerde expertenverwachting.
503. sp.a wil culturele instellingen meer responsabiliseren op het gebied van het beheer van
hun middelen. De overheid is geen melkkoe die alle gemaakte verliezen per definitie zal
bijpassen.
504. Bij het subsidiebeleid dient de overheid duidelijke keuzes te maken, op basis van talent en
kwaliteit. In plaats van de – hoe dan ook – beperkte middelen te versnipperd over te veel


actoren te verdelen, mogen we niet bang zijn om strenger te selecteren, en méér aan
minder te geven.
505. Inspanningen blijven nodig voor interculturaliteit en diversiteit in de kunsten.
10. Koester de kunstenaars: Zonder kunstenaars geen kunst(ensector)!
506. Een groter aandeel van het kunstenbudget zal ten goede komen van de kunstenaars.
507. De overheid dient voldoende in te spelen op de noden van de individuele kunstenaars en
culturele instellingen. Het beleid maakt de voorwaarden die een gunstig klimaat voor de
vrije kunstschepping mogelijk maken:
- Goed juridisch kader dat zekerheid schept (bv. subsidies op tijd uitbetalen)
- Een betere toepassing van het sociaal statuut van de kunstenaar dat rekening houdt
met de specificiteit van de artistieke praktijk. Dit laat toe creativiteit met zekerheid te
combineren. Het kan niet dat er regionale grote verschillen zijn in interpretatie over
de invulling van de regels bij RVA en VDAB, en dat RVA, BTW en RSZ andere regels
hebben om te bepalen wie kunstenaar is. Die zullen verdwijnen.
- Erkenning en respect voor de principes van het sociaal statuut van de kunstenaar en
goede controles hierop; correcte verloning voor artistieke prestaties, en geen
systematische uitbetalingen via kleine kostenvergoedingen of betalingen onder CAOtarieven
door gesubsidieerde instellingen.
- Correcte uitbetalingen van auteursrecht, inclusief leenrecht , zonder de gebruikers van
het publiek domein hiermee onbillijk te belasten en zonder creatieve ‘mash-ups’ te
belemmeren die onlosmakelijk met de digitale crossmediale samenleving verbonden
zijn ; de controle op en de transparantie van de beheersvennootschappen van
auteursrechten kan veel beter .
- Vrijwaring van grote administratieve rompslomp; administratieve standaardiseringen
die aanleiding geven tot wenselijkheidsantwoorden werken we weg.
- Professionele omkadering en infrastructuur (bv. financieel tussenkomen in de
professionalisering van managementbureaus).
11. Beleid voor creatieve industrieën en individuele cultuurproducenten met
marktpotentieel: Cultuurinvest, mini-toelagen, fiscale maatregelen, opleidingen
Een socialistisch en progressief cultuurbeleid heeft niet alleen oog voor het aanbod - via een
subsidiebeleid (supra), maar ook voor de vraagzijde. Dat betekent bv. ook een beleid met het oog
op de moderne commerciële ‘consumptiecultuur’, die voluit de kaart van de markt trekt.
Hoe we het ook draaien of keren, veel mensen participeren vooral of bijna uitsluitend binnen dit
segment. Met een beleid voor de zogenaamde ‘creatieve industrieën’ erkennen we ook het belang
van creativiteit als motor voor economische vooruitgang en werkgelegenheid, het belang van
cultuur als belangrijk exportproduct, als doorslaggevende factor voor het toerisme, enz.


Binnen de commerciële cultuursector is een sterk proces van schaalvergroting bezig, met als
gevolg het gevaar voor monopolie-vorming en het verdwijnen van lokale spelers. Dit kan ten
koste van het gewenste divers aanbod zijn.
508. We willen dan ook een actief flankerend beleid voeren ten opzichte van alle schakels van
onze zogenaamde creatieve industrieën met (veel) marktpotentieel (o.a. games, design,
mode, boeken, digitale erfgoedontsluiting…). Dit moet over verschillende beleidsdomeinen
als Cultuur en Economie heen gebeuren, met als uitgangspunt: kleinschaligheid
stimuleren, grootschaligheid reguleren.
Voor grootschalige initiatieven met veel marktpotentieel, die investeringen vergen boven de
50.000 euro, is er Cultuurinvest, dat werkt met leningen en kapitaalparticipaties. De
geïnvesteerde middelen vloeien best terug naar het fonds met een rendement. Op die manier
ontstaat een rollend fonds.
509. Cultuurinvest moet de komende jaren op kruissnelheid komen. We willen Cultuurinvest
permanent evalueren.
Ook voor kleinere spelers die op termijn marktpotentieel hebben, dient de overheid in de
toekomst te helpen via investeringen in artistieke projecten. Ook hier gaat het niet om subsidies,
maar om investeringen die zullen terugvloeien naar de overheid. Dit komt tegemoet aan de oude
vraag van bv. heel wat beginnende kunstenaars voor renteloze leningen. Op heel bescheiden
basis wordt nu gestart met mini-toelagen tot 7500 euro voor individuele kunstenaars.
510. Als een proefperiode bewijst dat dit systeem werkt, moet een veel grootschaliger werking
met een gevarieerd gamma mini-toelagen tot 50.000 euro in de toekomst een alternatief
worden voor projectfinanciering bij cultuur met marktpotentieel.
511. Als flankerende maatregel willen we ook particuliere initiatieven aanmoedigen die in kunst
en cultuur willen investeren. Goede voorbeelden zijn het particulier mecenaat voor
culturele instellingen, het fiscaal aantrekkelijker maken van erfgoedaankopen, en de
uitbreiding van de bestaande tax shelter voor film naar cultuurindustrieën als games. De
centrale toetssteen voor dit soort fiscale voorstellen is voor ons steeds of de maatregel in de
eerste plaats de cultuur ten goede komt. We passen voor initiatieven die vooral bedoeld
lijken om kapitaalkrachtigen te verrijken. Een federale fiscale maatregel om het mecenaat
aan te moedigen kan bovendien geen aanleiding zijn om het cultuurbudget van de Vlaamse
Gemeenschap te verlagen.
512. Bijzondere aandacht is nodig voor de distributie-schakel in de creatieve industrieën (bv
boek-en muziekhandels, promotie-galerieën, …) en de art house cinema. Deze sector zullen
we aanmoedigen en begeleiden om aansluiting te vinden bij het beleid voor creatieve
industrieën. Met voldoende investeringsmogelijkheden kunnen ze transformeren in de
culturele winkels van morgen.


513. Boeken die met steun van de Vlaamse overheid tot stand komen willen we prominent
aanwezig zien in de Vlaamse boekhandels.
514. Als we succesvol cultureel ondernemen willen stimuleren, heeft Vlaanderen nood aan
betere opleidingen cultuurmanagement, met veel oog voor economie, financiën, marketing.
515. Ook in het kunstonderwijs, opleidingen in kunsteducatie en sommige opleidingen en
bijscholingen voor vrijwilligers moet er meer oog zijn voor zakelijke aspecten. Er is een
goede afstemming nodig tussen het onderwijsaanbod en de noden van het steeds
wijzigende culturele veld.
12. Geïntegreerd erfgoed
Roerend en onroerend erfgoed vertellen samen het verhaal wie we zijn en waar we vandaan
komen. Een goed erfgoedbeleid bereikt àlle inwoners van Vlaanderen, prikkelt hen en zet hen
aan het denken. Het sleutelwoord is diversiteit in al haar facetten.
516. De scope en collectieverzameling moeten zo breed zijn, dat iedereen – ook de nieuwe
Belgen - zich erin moet kunnen herkennen. We hebben daarbij zowel oog voor het
conserveren van het zogenaamde immaterieel erfgoed of de volkscultuur (eet- en
drankcultuur, volkscafés, carnavals, processies, schuttersgilden en andere ‘gebruiken’) als
voor een verantwoorde verhoging van het budget van aankopen van topstukken en
sleutelwerken voor Vlaanderen. De bevolking dient goed geïnformeerd te worden over dit
topstukkenbeleid.
We onderschrijven volledig de strategische doelstellingen van het nieuw cultureelerfgoeddecreet:
vanuit een geïntegreerde en integrale aanpak moeten we het behoud van of de
zorg voor het cultureel erfgoed stimuleren en vanuit een geïntegreerde en integrale aanpak
moeten we de ontsluiting van het cultureel erfgoed voor het publiek mogelijk maken. Heel veel
belang hechten we aan cultureel erfgoed-gemeenschappen, groepen van organisaties of
personen die een bijzondere waarde hechten aan cultureel erfgoed. We hebben ook voldoende
oog voor de complementariteit tussen de verschillende bestuursniveaus.
517. De grote sprong voorwaarts van de laatste jaren voor het (roerend) erfgoed mag niet
stilvallen: het is essentieel dat we ons erfgoed goed beheren, ontsluiten, actualiseren,
maatschappelijk inbedden en zo toegankelijk maken voor iedereen. We voorzien voor dit
alles ook voldoende middelen. De professionalisering van de erfgoedsector is een goede
zaak, maar om een groot maatschappelijk draagvlak te hebben, is ook de betrokkenheid
van veel vrijwilligers onontbeerlijk. Dat heeft blijvende stimuli nodig. Hierin kan het
Vlaams steunpunt voor cultureel erfgoed, Faro, een rol spelen.
518. We mogen ons collectief (onroerend) erfgoed (monumenten, landschappen, archeologie,
…) niet opofferen aan winstbejag of onderwerpen aan de vrije markt. Erfgoed is van de
collectieve gemeenschap en valt onder de verantwoordelijkheid van de gemeenschap. Daar


investeren we best meer overheidsmiddelen in. Het beleid voor onroerend erfgoed sluit in
onze visie nauw aan op het beleid voor roerend erfgoed.
519. Er moet een alomvattend decreet onroerend erfgoed komen, waarbij de overheid een
kwaliteitsonderbouwend- en sturend kader garandeert, en waarbij er aandacht is voor een
degelijke depotwerking. Er is een fonds nodig dat op een eerlijke en solidaire manier
financiering haalt bij iedereen die grond verstoort (overheid, bouwheren,
nutsbedrijven,…). Dit fonds dekt de kosten die ontstaan wanneer er investeringen zijn in
tijd en middelen voor het onderzoek van onroerend erfgoed en archeologische sites
(boven- en ondergronds).
520. Belangrijke aandacht dient in de komende legislatuur uit te gaan naar depotruimtes en –
werkingen voor het roerende en archeologische erfgoed. Streekgebonden initiatieven van
provincies rond depotwerkingen willen we extra ondersteunen, landelijke
collectiebeherende instellingen willen we verder responsabiliseren.
521. De lasten en kosten voor het onderhoud van kerkelijk patrimonium zijn een grote zorg. We
stellen vast dat heel wat kerkelijke instanties hun onroerende en roerende goederen zelf
niet meer kunnen onderhouden en beheren. De ontkerkelijking in Vlaanderen zorgt ervoor
dat veel kerkelijk erfgoed niet meer beheerd en ingezet wordt als voorheen. Er dient een
specifiek beleid te komen voor dit bedreigd kerkelijk erfgoed. We hebben daarbij ook oog
voor de her- en nevenbestemming en het hergebruik van onroerend kerkelijk erfgoed. We
houden hierbij rekening met cultuurhistorische en maatschappelijke overwegingen, en met
respect voor het eigen karakter van dit patrimonium. Dit kadert ook binnen een algemener
herbestemmingsbeleid.
522. Via een decreet zal Vlaanderen de zorg over en het beheer van de archieven van de Vlaamse
bestuursinstanties regelen en de nodige bakens uitzetten voor een kwalitatief
archiefbeheer. We streven naar een kwaliteitsvol uiputten van de eigen bevoegdheden en
een maximale complementariteit met het Rijksarchief. Deze complementariteit kan
worden verankerd in een samenwerkingsakkoord met het Rijksarchief.
Op het gebied van de bewaring van ons roerend erfgoed opent de digitalisering ongekende
mogelijkheden. Vele bewaarinstellingen hebben op eigen initiatief projecten opgestart en ook de
Vlaamse en Federale overheden investeren in diverse digitaliseringprojecten.
523. Voor de ondersteuning en begeleiding van deze initiatieven is er nood aan een centraal
expertisecentrum. De bewaring van digitaal tot stand gekomen bestanden, archieven en
andere vormen van cultureel erfgoed (roerend en immaterieel erfgoed) veronderstelt de
nodige duurzame opslag, rekening houdend met steeds wisselende software. Het culturele
erfgoed (immaterieel en roerend) kan het best worden bewaard en ontsloten via
bijkomende grootschalige digitaliseringsinitiatieven. De thematiek dient gezamenlijk en
gecoördineerd aangepakt. Een stevige financiële injectie is nodig. Voorrang dient gegeven


aan de meest fragiele erfgoedstukken. Wij zijn van mening dat enkel een publiek initiatief
hiertoe de nodige garanties kan bieden.
524. Er dient verder gewerkt aan de inventarisatie, archivering, bewaring en ontsluiting van alle
cultureel erfgoed. Voor het audiovisueel erfgoed pleiten we voor de oprichting van een
Instituut voor de archivering van het audiovisueel erfgoed, beheerd en gefinancierd door
de Vlaamse Gemeenschap. De multimediale site op de Waalse Krook in Gent is de evidente
vestigingsplaats voor dit nieuw instituut.
525. Beeldende kunst in publiek bezit is best zoveel mogelijk publiek toegankelijk. We willen
ook een beleid ontwikkelen dat verzamelaars aanmoedigt om hun privé-collectie aan het
publiek voor te stellen. We willen nog meer aandacht besteden aan de infrastructuur voor
het tentoonstellen van beeldende kunst.
526. Torenhoge verzekeringen bij toptentoonstellingen willen we opvangen met
“staatswaarborgen”: de overheid stelt zich garant dat kunstwerken die in bruikleen gegeven
worden bij bepaalde toptentoonstellingen in goede staat terug komen. Ze vergoedt de
eigenaar bij eventuele geleden schade. Enkel instellingen die aan vooropgestelde
veiligheidsvoorwaarden voldoen kunnen op de staatswaarborg een beroep doen.
527. Drie grote musea voor oude kunst en vier voor hedendaagse met elk een eigen
collectiebeleid is van het goede teveel. Koepelvorming biedt een mogelijkheid om te
specialiseren. De eerste aanzetten hiertoe willen we nog steviger stimuleren. Dit moet mee
gebeuren in het kader van goede afspraken over de taken en verantwoordelijkheden van de
Vlaamse gemeenschap, de provincies en de steden. Prioriteit gaat tevens uit naar de
internationale promotie en profilering van deze koepels.
528. Onze grote musea worden aangemoedigd hun collectie, die voor een groot deel meestal niet
getoond kan worden, zoveel mogelijk voor het grote publiek toegankelijk te maken. Niet
alleen binnen hun eigen muren, maar ook elders.
529. We stimuleren dat beeldende kunst ook te zien is buiten musea. Kunst moet ook
vanzelfsprekend zijn op alledaagse plaatsen waar veel volk komt, zoals grootwarenhuizen.
530. De eerste ondersteunende initiatieven ten aanzien van de sector van de bewaarbibliotheken
dienen gecontinueerd. De Erfgoedbibliotheek Vlaanderen dient uit te groeien tot een
stevige speler die het hele veld van ruim 400 bewaarbibliotheken de nodige voeding geeft.
531. We hebben nood aan een geïntegreerd beleid ter ondersteuning van de Vlaamse
gastronomie en ter promotie van streekproducten. Erfgoed en toerisme moeten elkaar hier
vinden.


13. Nieuwe bibliotheken
Iedereen heeft recht op de toegang tot informatie. Het kunnen inkijken, ontlenen, kopiëren van
informatie uit boeken en tijdschriften blijft vanzelfsprekend. De toegang tot openbare
bibliotheken en inzage ter plaatse moet gratis blijven. Ontleningen zijn best zoveel mogelijk
kosteloos. We actualiseren de rol en betekenis van de bibliotheek als eigentijdse
kennisknooppunten, die ook een belangrijke rol spelen in de democratisering van de toegang tot
digitale informatie.
532. We willen bibliotheken nog meer uitdagen om echt lokale gemeenschapscentra van lezen te
worden. Ze krijgen evaluatie door de inspanningen die ze doen om zich te positioneren als
een eigentijdse toegang tot informatie voor iederéén. Late en ruime openingsuren moeten
eveneens de drempels verlagen.
533. We willen een Digitale Openbare Bibliotheek realiseren die haar informatie op een gelijke
manier ter beschikking stelt van alle gebruikers in Vlaanderen en die toegang biedt tot de
catalogi van Vlaamse openbare bibliotheken. In deze Digitale Openbare Bibliotheek
worden ook alle boeken die in Vlaanderen verschijnen, en ideaal ook alle boeken van
auteurs die in Vlaanderen werken en leven, digitaal opgeslagen. Bovendien schrijft
Vlaanderen zich in in de Europese digitalisering van het bibliotheekwezen.
14. Nederland(s)
534. De culturele samenwerking met Nederland, via bv. het Vlaams-Nederlands huis de Buren,
zullen we verder stimuleren en uitbouwen. De Taalunie zou voor sp.a best een instelling
worden die uitgesproken gemeenschappelijke initiatieven neemt en ondersteunt. De
structuren moeten helemaal aangepast worden om er een inspirerende, dynamische en
slagvaardige instelling van te maken.
535. Het Nederlands in Vlaanderen mag niet verworden tot een tussentaal. Hier ligt een
belangrijke opdracht voor het onderwijs en de openbare omroep.
15. Dichten van de digitale kloof
536. Informatie en communicatie worden steeds belangrijker in onze maatschappij. Je moet
meer weten om mee te zijn. Het oude gezegde “kennis is macht” wint in deze informatieen
netwerksamenleving nog aan kracht. Kennis en informatie kan je steeds meer verkrijgen
via informatie- en communicatietechnologie (ICT). De overheid moet garanderen dat deze
nieuwe media voor alle mensen beschikbaar zijn.
537. De nieuwe media zijn slechts middelen die geen doel op zich mogen vormen. Verstrekkers
van diensten moeten er rekening mee houden dat niet iedereen de digitale toer kan of wil
opgaan.


538. De dienstverlening van de overheid mag in geen geval een loutere e-governance worden.
Niet-ICT-gebruikers moeten voor rechten of diensten van de overheid evenwaardig
behandeld worden als ICT-gebruikers.
539. ICT is een interessant middel om zonder plaats- of tijdsgebondenheid informatie te
bekomen, te communiceren of gebruik te maken van on-line-dienstverlening. Daarom
moet de overheid mensen motiveren tot het gebruik van deze nieuwe ICT-middelen en
garanderen dat dit ook voor iedereen mogelijk is.
540. Alleen een beleid dat zowel breed georiënteerd als breed gedragen is, kan de digitale kloof
dichten. Dat is dus niet alleen de verantwoordelijkheid van de overheid, maar ook van
bedrijven, maatschappelijke organisaties en individuen. Vermits de digitale kloof kan
evolueren tot een sociale kloof, is een breder achterstandsbeleid van groot belang voor het
wegwerken van ICT-ongelijkheden.
16. Digitale cultuur
Nieuwe technologieën veranderen razendsnel de manier waarop mensen, en zeker jongeren,
cultuur maken, verspreiden, bewaren en eraan participeren. We moeten daarom oog hebben
voor de talloze creatieve mensen die als huis-, tuin- en keukenproducent van cultuur aan de slag
zijn. Velen onder hen leveren zeer hoogwaardige producten af. Spijtig genoeg worden sommige
van deze uitdrukkingsvormen bedreigd door de commercialisering van het internet.
541. Het beleid moet in de toekomst veel meer inspelen op de internetcultuur door garanties te
bieden voor het voortbestaan van open niet-gecommercialiseerde internetplatformen.
Sociale media (sociale netwerken, webcommunities, user generated content,…) maken nieuwe
vormen van zelfexpressie, culturele verrijking en participatie mogelijk voor alle
maatschappelijke stromingen. Zij zorgen ook voor nieuwe vormen van culturele integratie en
sociale cohesie.
542. We willen in het kader van een digitaal cultuurprogramma onder andere ook
ondersteuning voor:
- technologische innovatie en ontwikkeling van de instrumenten die belangrijk zijn bij
kunstbemiddeling
- onderzoeksgerichte en grensverleggende digitale creatie als vorm van cultuurvernieuwing.
ICT wordt steeds belangrijker om te kunnen deelnemen aan het maatschappelijke leven. Cijfers
wijzen uit dat computerbezit en internettoegang bij gezinnen stilaan toeneemt. Spijtig genoeg
tonen cijfers aan dat er ondertussen weeral een nieuwe kloof ontstaat, ditmaal op het vlak van
ICT-geletterdheid. Deze kloof verdeelt de bevolking in groepen met fundamenteel ongelijke
kansen.


543. De nog steeds bestaande digitale kloof is sociaal onrechtvaardig, en willen we prioritair
aanpakken. Er zijn inspanningen nodig om alle maatschappelijke groepen te betrekken.
Een belangrijke reden van het digitale analfabetisme, is dat de prijs voor een
internetaansluiting tot de duurste van Europa behoort, terwijl dit land één van de dichtst
bekabelde is. Dit staat haaks op elkaar. Een rechtvaardige prijssetting is nodig.
Open Source software is evenwaardig met andere commerciële pakketten. Deze software wordt
veel goedkoper of zelfs helemaal gratis op de markt gebracht. Zijn doorbraak wordt in grote
mate verhinderd door industriële lobby's met veel politieke invloed.
544. We stimuleren het gebruik van vrije software (Open Source). De overheid moet voor de
promotie van Open Source software bij potentiële gebruikers zorgen, en waar mogelijk zelf
overschakelen op het gebruik ervan. Ook het hanteren van Open Standaarden voor
software-ontwikkeling moet de overheid stimuleren.
ICT vergemakkelijkt het hergebruik van beelden, geluid, tekst en software. Dit maakt nieuwe
vormen van creativiteit en samenwerking mogelijk, zowel voor amateurs als professionals. Het
klassieke auteursrecht is hierop niet voorzien en maakt vele vormen van hergebruik illegaal, ook
als dit vanuit maatschappelijk oogpunt overbodig en onterecht is.
545. De Creative Commons licentie biedt hierop een antwoord. Het laat auteurs toe te kiezen
waar hergebruik wenselijk is en waar niet. De overheid moet Creative Commons beter
bekend maken en het gebruik ervan aanmoedigen.
17. Een permanent cultureel kerntakendebat
546. Een permanent cultureel kerntakendebat zal voor sp.a bij elk beleidsinitiatief de
complementaire verantwoordelijkheid van de gemeenten, steden, provincies én
Vlaanderen in onderling overleg afwegen. Onlogische verantwoordelijkheden willen we
maximaal wegwerken. De nu bestaande acht “grote Vlaamse instellingen” zijn geen
afgesloten kaste. Onze grote instellingen moeten we verder op internationaal niveau
uitbouwen en profileren.
547. Cultuurcentra moeten, rekening houdend met hun budget en met de unieke lokale context
en maatschappelijke inbedding waarin ze werken, hun publiek laten kennis maken met een
mix van toegankelijke en meer experimentele voorstellingen, tentoonstellingen en
activiteiten. Niet iedereen kan alles aanbieden, en dat is ook helemaal de bedoeling niet:
het is belangrijk een ‘juist’ en evenwichtig programma aan te bieden. Er is een beter
voorafgaand overleg nodig tussen cultuurcentra en ‘cultuurproducenten’ als het gaat over
tarieven. Het resultaat moet in elk geval betaalbare voorstellingen zijn. Het samenspel met
(amateurkunsten)verenigingen, de volwaardige inbreng van kinderen en jongeren, een
sterker gemeenschappelijk profiel én het verder inzetten op activiteiten die uit de eigen
muren en uit het eigen publiek durven breken, zullen we blijven aanmoedigen. Het
totaalprogramma van een cultuurcentrum moet tegelijk een aantrekkelijke weerspiegeling


van de eigen realiteit van een regio, een stad of gemeente zijn. Zéker voor de grotere
cultuurcentra betekent dit dat we hierover meer op maat samenwerkings- en subsidieafspraken
met de stad moeten kunnen maken.
548. sp.a is voorstander van het behoud van de sectorale subsidiestromen vanuit de Vlaamse
overheid ter ondersteuning van het lokale cultuur-, jeugd-, en sportbeleid. Deze
subsidiestromen zijn de garantie voor een divers, boeiend en zich steeds vernieuwend
lokaal verenigingsleven. Dergelijke subsidiestromen dienen wel gepaard te gaan met zo
weinig mogelijk administratieve lasten.
18. Naar een diversiteitspact
549. De cultuurpactwetgeving is voorbijgestreefd, omdat ze vertrekt van voorbijgestreefde
tegenstellingen en omdat ze geen rekening houdt met nieuwe cultuurmakers en –
begrippen. Een nieuw, werkbaar en eerlijk diversiteitspact is nodig, een pact dat rekening
houdt met de realiteit van de complexe interculturele samenleving van de 21ste eeuw.
19. (Nog) meer overleg
550. Er is nood aan (nog) meer overleg en sterke strategische allianties tussen:
- subsectoren onderling
- de sociaal-culturele verenigingen onderling
- de professionele en amateurkunsten
- de bestaande kunsteducatieve initiatieven
- de verschillende steunpunten, de belangenvertegenwoordigers (die niet vervangen
kunnen worden door steunpunten), de administratie, het communicatiebeleid van
Cultuurnet Vlaanderen, het beleidsgericht onderzoek
- de culturele sector en partners buiten de sector.
- de overheid.
551. We willen werk maken van een cultureel verdrag met de Franstalige gemeenschap in
België. Dat moet ook de verstandhouding binnen ons land bevorderen.
20. Hoofdstad van Vlaanderen
552. De Vlaamse overheid moet in Brussel blijven investeren op alle terreinen waarvoor zij
verantwoordelijkheid draagt, dus ook in cultuur. Brussel is en blijft ons venster op de
wereld. De Vlaamse inbreng blijft best toonaangevend en inspirerend, en geeft blijk van
grote tolerantie ten aanzien van de interculturele dynamiek in Brussel.
553. Brussel moet ook de kans krijgen zich te positioneren vanuit een eigen, hoofdstedelijke
culturele reflex. Cultuur in Brussel is meer dan de optelsom van exclusief Vlaamse en
exclusief Franstalige cultuuruitingen.


21. Vlaanderen internationaal: culturele en toeristische ambities
Een goed exportbeleid biedt financiële steun en helpt bij het opbouwen van know how en een
functioneel netwerk in het buitenland. Het gaat om budgetten die niet alleen uit cultuur, maar
evenzeer uit economie (Flanders Investment and Trade) komen. In het geval van een
succesverhaal kan er in de slipstream daarvan een positieve dynamiek ontstaan waar veel
spelers kunnen van meeprofiteren.
554. We hebben nood aan een gerichter beleid om onze ‘creatieve producten’ actief te
ondersteunen in hun export. We evalueren in welke mate internationale werking als
ingebed deel van een enveloppenfinanciering de beste methode is om goede resultaten te
boeken. Er is in elk geval (nog) grotere en zichtbaardere steun nodig om onze toptalenten
internationaal onder de aandacht te brengen. Een belangrijk aandachtsgebied is Midden
en Oost-Europa.
555. Onze vertegenwoordigers van de Vlaamse Gemeenschap in het buitenland moeten nog
meer aandacht hebben om onze culturele paradepaardjes te promoten.
556. Culturele uitwisseling is nooit eenrichtingsverkeer. Dat maakt het inspirerend en
verrijkend. We staan nadrukkelijk open voor cultuuruitingen uit de hele wereld. Ook
buitenlandse cultuurproducenten die bij ons verblijven bieden we kansen. Vlaanderen
ontwikkelt op een actieve manier culturele partnerships met de grensregio’s.
557. Vlaanderen maakt werk van de ratificatie, optimalisering en implementatie van de
UNESCO Conventie betreffende culturele diversiteit. Vlaanderen kan hierin als relatief
kleine regio en taalgemeenschap een voortrekkersol spelen voor andere landen en regio’s
die zich in een gelijkaardige en vaak precaire situatie bevinden.
Toerisme in Vlaanderen stijgt nog in absolute aantallen, maar verliest jaar na jaar
internationaal marktaandeel, ondanks onze troeven.
558. Om de attractiviteit van Vlaanderen als internationale vakantiebestemming in de verf te
zetten, hebben we regelmatig, best jaarlijks, minstens één toonaangevend
(cultuur)evenement met internationale weerklank.
559. Er moet dringend een sluitend samenwerkingsakkoord tussen de gewesten en de
gemeenschappen komen om in het buitenland ons land, en onze wereldbekende hoofdstad
Brussel, optimaal als toeristische bestemming te promoten. De huidige versnippering zorgt
voor meer na- dan voordelen.


22. Een dynamisch Vlaams toerismebeleid
Toerisme is een zeer belangrijke economische sector (goed voor 110.000 arbeidsplaatsen in
Vlaanderen), én moeilijk te delocaliseren. De sector draagt bovendien vaak bij tot het positieve
imago van een stad of gemeente.
560. Toerisme verdient meer aandacht als sector. Daarvoor is er nood aan o.a.
- een sterk, dynamisch, niet al te zeer ‘verambtelijkt’ Toerisme Vlaanderen
- een duidelijk strategisch beleidsplan voor toerisme in Vlaanderen
- een performant marketingbeleid met een doordachte taakverdeling en inzet van de
middelen van de verschillende actoren (provinciale toeristische actoren en kunststeden:
binnenlandmarketing; Toerisme Vlaanderen: buitenlandmarketing)
- een stimulansbeleid om een degelijk, professioneel toerismebeleid op lokaal niveau te
ontwikkelen
- de stimulering van toerismeclusters (= samenwerking tussen verschillende
steden/gemeenten).
561. Regionale impulsprogramma’s moeten er voor zorgen dat de toeristische sector zich
blijvend kan ontwikkelen als motor van economische groei en tewerkstelling.
Noodzakelijke regionale impulsprogramma’s voor de komende jaren zijn: een nieuw
Kustactieplan, een Limburgplan, 100 jaar Groote Oorlog (1914 – 1918), een plan voor de
Vlaamse Ardennen.
562. Gidsen en reisleiders hebben recht op een statuut met een eerlijk loon.
23. Vrijwilligers
De cultuursectoren zijn niet alleen een zaak van professionals die kwaliteit kunnen garanderen.
Ook de talloze vrije initiatieven van en met vrijwilligers moeten we naar waarde schatten.
Vrijwilligers zorgen voor een belangrijk draagvlak in het verenigingsleven, erfgoed, het
jeugdwerk, de sportsector, maar ook binnen welzijn, gezondheid, natuurbescherming en
ontwikkelingssamenwerking. En het vrijwilligerswerk neemt niet af, integendeel. Maar dit is
niet vanzelfsprekend. We moeten dit waarde(n)volle engagement niet enkel koesteren, maar er
blijven voor zorgen dat het alle kansen krijgt.
sp.a was de initiatiefnemer van zowel de federale vrijwilligerswet, als voor het opzetten van een
gratis collectieve verzekering voor vrijwilligers.
563. Op Vlaams niveau moeten we dit elan voortzetten, door een coherent en gecoördineerd
vrijwilligers(werk)beleid op Vlaams niveau te ontwikkelen en door het vrijwilligerswerk
betere ondersteuning te bieden, en de vrijwilligers te beschermen. sp.a pleit voor een
structurele verankering van het systeem van de collectieve verzekering, en ijvert voor een
nog verdergaande bescherming van vrijwilligers, bijvoorbeeld op het vlak van lichamelijke
ongevallen.


564. Vrijwilligers dragen niet alleen bij tot een solidaire samenleving, maar doen zelf ook veel
ervaringen op. We moeten de competenties die zij verwerven meer naar waarde schatten,
onder meer door deze volop in te schakelen in Elders Verworven Competentiesprocedures.
Het rapport “samen vereenvoudigen”, dat samen met het vrijwilligerswerk werd opgemaakt,
bundelt de vele administratieve regels waar vrijwilligers dikwijls het slachtoffer van zijn. Dit is
een verantwoordelijkheid van alle overheden.
565. We zetten ons in om deze knelpunten verder weg te werken. We hebben hierbij ook
aandacht voor de fiscale en sociaal-rechtelijke implicaties van vrijwilligerswerk. Nieuwe
regelgeving die expliciet van invloed kan zijn op het vrijwilligerswerk, moet vooraf
besproken worden met het veld. Het steunpunt vrijwilligerswerk moet voldoende worden
toegerust om hier met grote deskundigheid en pro-actief op te kunnen inspelen.
566. We moeten onze trots over de vrijwilligers en het vrijwilligerswerk meer in de verf zetten.
De Week van de Vrijwilliger vraagt een jaarlijkse ondersteuning van de Vlaamse overheid:
het biedt de kans om vrijwilligers en hun organisaties te waarderen en te erkennen. In het
kader van de Europese verkiezingen ondersteunt sp.a de oproep van het Vlaams
Steunpunt Vrijwilligerswerk vzw en het CEV (Europees Netwerk voor Vrijwilligerswerk)
om 2011 uit te roepen tot Europees Jaar voor het Vrijwilligerswerk.
24. VRT
De VRT is actief binnen een concurrentieel, commercieel en sterk evoluerend medialandschap.
Dit neemt niet weg dat de specifieke aard van de VRT als NV van publiek recht, voornamelijk
gefinancierd door een overheidsdotatie, deze omroep een apart statuut geeft.
567. Vlaanderen verdient in het digitaal tijdperk een sterke en brede openbare omroep met een
voldoende hoge dotatie. Er is geen sprake van afbouw. We willen een dotatie, die enerzijds
rekening houdt met de inflatie en anderzijds met de marktevolutie in de sector. De
politieke vraag dat de VRT steeds meer eigen middelen uit de markt moet halen, moet
stoppen, want dit dwingt de VRT tot een onaanvaardbare volledig commerciële logica. De
VRT moet blijvend zijn rol als innovator in in nieuwe (multi)mediatoepassingen kunnen
blijven waarmaken.
568. De VRT krijgt een eerlijke kans om, in diverse vormen, eigen middelen te halen uit alle
mediakanalen die hij ter beschikking heeft: digitale radio en televisie, internet.
569. De verhouding tussen kostenstructuren en inkomensstromen zijn best transparant en
controleerbaar. We willen een eerlijke verdeling van de beschikbare budgetten over de
verschillende genres en onderdelen van de publieke opdracht. De aanwezige competentie
bij de VRT dient optimaal benut te worden. De organisatiestructuur wordt permanent
geëvalueerd.


570. Nieuws, duiding en informatie op de VRT dragen bij tot een beter maatschappelijk inzicht,
een beter bewustzijn, en helpen mensen om volwaardig te participeren in de samenleving.
571. Naast informatie en cultuur (cf. supra), moet de VRT ook ontspanning aanbieden. (Ook)
hier dient de VRT zich te onderscheiden van haar commerciële concurrenten. Deze
ontspanningsprogramma’s moeten bijdragen tot:
- goed burgerschap (bv. reality programma’s met maatschappelijk relevante finaliteit)
- het benadrukken van de inclusieve samenleving
- educatie (stimulerende programma’s, aanzettend tot nieuwe inzichten)
- het stimuleren van creativiteit
- culturele hoogwaardige vormen van ontspanning.
Entertainment op de VRT moet méér doen dan via aangekochte formats kijkcijfers
achterna hollen.
572. De VRT moet een voortrekkersrol kunnen (blijven) spelen in research en development, in
het voordeel van de hele Vlaamse audiovisuele mediasector. De VRT heeft een duidelijke
taak in de verdere ontwikkeling van de beeldcultuur. Niet alleen de implementatie en
promotie van digitale technologie moet een bekommernis zijn van de VRT, maar ook een
extra ondersteuning van bv. beginnende film-en documentairemakers.
573. Het hele lineaire aanbod van de VRT, inclusief alle +-initiatieven, moet via de ether gratis
beschikbaar blijven.
574. De media moeten rekening houden met de culturele diversiteit, zowel in programmering
als in personeelsbeleid. De media kunnen een grote rol spelen in het aanbieden van
positieve rolpatronen en voorbeeldfiguren en zo werken aan een positieve beeldvorming
over de etnisch-culturele minderheden.
25. Een evenwichtig en leefbaar Vlaams medialandschap
575. Mediaconcentraties lijken haaks te staan op diversiteit, maar zijn in het kleine Vlaanderen
in zekere zin noodzakelijk om als Vlaamse media te kunnen overleven. Diversiteit bewaken
in Vlaanderen impliceert dan ook de leefbaarheid garanderen voor Vlaamse commerciële
mediabedrijven van een zekere schaalgrootte. De convergentie en crossmedialisering in het
medialandschap mogen echter niet leiden tot een steeds meer ongebreidelde
mediaconcentratie.
576. De overlapping tussen de media willen we op elk niveau stimuleren, op voorwaarde dat ze
leidt tot meer ruimte voor samenwerking, inhoud en creatie in de brede crossmediastroom.
577. Regionale zenders hebben een heel specifieke opdracht om o.a. informatie, culturele en
sportieve evenementen uit een regio uit zenden. Het beleid zorgt voor het kader en een
passende ondersteuning, zodat de regionale zenders hun opdracht kunnen vervullen. Voor


Brussel heeft de regionale zender de bijkomende opdracht de Vlaamse aanwezigheid in de
hoofdstad te onderstrepen.
578. Op dit moment is steun aan de geschreven pers gekoppeld aan het verhogen van de
kwaliteit van de buitenlandberichtgeving en aan de organisatie van opleidingen voor
journalisten rond specifieke domeinen als buitenland, economie en cultuur. Deze hulp
helpt de vrijwaring van een pluriforme en performante opiniepers en garandeert dus de
persvrijheid. We evalueren deze hulp permanent. Er dient hiertoe ook een permanent
monitoringinstrument te worden ontwikkeld.
579. We ontwikkelen een beleid rond het lokale radiolandschap. We voorzien in een regulerend
en technisch kader waarin er ruimte komt voor volwaardige radionetwerken van
verschillende schaalgrootte (Vlaams, regionaal, stad,…). Het aantal onafhankelijke lokale
radiofrequenties reduceert de overheid best tot een realistisch aantal. Op die manier willen
we een leefbaar bereik voor deze media realiseren.
580. We nemen maatregelen om de digitalisering van de radiosector te stimuleren.
581. Het tv-aanbod van dienstenverdelers wordt nu in vaste pakketten aangeboden. sp.a wil dat
kijkers ook à la carte een pakket kunnen kiezen, met een persoonlijke selectie van welke
kanalen ze willen.
582. Grote technologische ontwikkelingen en nieuwe vormen van media-inhoud en reclame (bv.
product placement) vragen nieuwe vaardigheden van de mediagebruikers. Een voldoende
grote ‘mediageletterdheid’ zal iedereen beschermen tegen mogelijke valkuilen. We
ondersteunen de oprichting van een Kenniscentrum Mediawijsheid/mediageletterdheid:
- dat kennis verzamelt over technologische ontwikkelingen
- dat onderzoek uitvoert naar de effecten en educatieve mogelijkheden van nieuwe media
- dat sensibiliseringscampagnes ter zake opzet, in samenwerking met de Gezinsbond,
Klasse, sociaal-culturele organisaties, …
- dat sensibiliseert over de complexe problematiek van de legale en illegale verspreiding van
cultuuruitingen op internet.


Hoofdstuk 14: Jeugd
Er is nog te weinig ruimte voor jonge creatievelingen. Dit zijn vooral jongeren die niet zich niet
in het bestaande – klassieke - jeugdwerk engageren, maar wel een engagement tonen dat
ondersteuning verdiend. Hun noden worden te weinig opgevangen.
583. We gaan heel nadrukkelijk voor een jeugdhuis in elke gemeente. Elk overheidsniveau moet
hierbij zijn verantwoordelijkheid nemen. Afgestemd op de noden per gemeente moet er
mogelijkheid bestaan om een volwaardig jeugdcentrum uit te bouwen bestaande uit
polyvalente ruimtes toegankelijk voor jeugdverenigingen, zelforganisaties en individuele
jongeren.
584. We willen gemeenten stimuleren om infrastructuur open te stellen voor deze groep
jongeren, die bezig zijn met beeldende, audiovisuele, podiumkunst,… In de eerste plaats
denken we daarbij aan een efficiënt gebruik van bestaande ruimtes, zonder dat daar al te
veel administratie of regelneverij aan te pas komt. Vlaanderen moet de gemeenten
ondersteunen door middelen voor aanpassingswerken ter beschikking te stellen. Deze
willen we aanvullen bij de bestaande subsidie voor jeugdinfrastructuurwerken.
Kosten voor aanpassings- en herstellingswerken aan jeugdinfrastructuur ( voornamelijk lokalen
van jeugdbewegingen en –huizen) lopen vaak hoog op. Investeringen in veilige en duurzame
lokalen blijven belangrijk.
585. We zien hier een sleutelrol voor de lokale besturen, die van de Vlaamse Overheid
stimulansen moeten krijgen om hier hun verantwoordelijkheid op te nemen. De
beschikbare middelen vanuit het Vlaamse Jeugdbeleid dienen minstens gehandhaafd te
blijven om alle lokalen in Vlaanderen zo snel mogelijk te kunnen aanpakken. Bij deze
werken houden we rekening met een duurzame en energiezuinige aanpak, zodat de
energiefactuur voor de verenigingen gevoelig daalt. Daarenboven kunnen gemeenten ook
investeren in digitale ruimte voor jongeren.
586. We hebben een groot respect voor de autonomie van het jeugdverenigingsleven
(jeugdwerk) dat zich in Vlaanderen heel divers en autonoom heeft ontwikkeld. We willen
een jeugdbeleid dat heel bijzondere aandacht besteedt aan het organiseren van optimale
kansen voor het jeugdwerk, zowel op Vlaams als op tussen- en lokaal niveau. Daarbij zijn
aspecten van vorming, actie, creativiteit en maatschappelijk engagement cruciaal.
587. Er is een tekort aan jeugdige monitoren voor vakantieopvang. Vakantieopvang is een goed
alternatief tijdens vakantieperiodes. Er worden evenwel weinig monitoren gevonden
omdat de vergoeding eerder laag is en verschilt van organiserende instantie. Meer
monitoren betekent meer vakantieopvang. Via een eenvormige en aantrekkelijke
vrijwilligerstoelage willen we het aanbod van jeugdmonitoren voor vakantieopvang
verhogen.


588. We willen bijzondere aandacht besteden aan nieuwe vormen van jeugdwerk die er in slagen
om kinderen en jongeren te bereiken die vooralsnog niet de weg naar het verenigingsleven
vinden, door hen een volwaardige vorm van ondersteuning te bieden (vorming,
verzekering, profiel, educatieve en pedagogisch project, …) conform een koepelwerking.
589. We willen bijzondere aandacht besteden aan het jeugdwerk dat zich richt naar
maatschappelijk kwetsbare en achtergestelde groepen, door ook hier voortdurend
participatie drempels te zoeken en te verwijderen. Deze vormen van jeugdwerk vragen
meer en bijzondere ondersteuning.
590. We erkennen en garanderen het recht van kinderen en jongeren om in de publieke ruimte
te ‘vertoeven’ en ‘rond te hangen’. Bij de indeling van de publieke ruimte willen we
nadrukkelijk rekening houden met plaats voor kinderen en jongeren. Hiervoor kan
voorzien worden in de facilitering van openluchtsportactiviteiten op lokaal niveau die
gratis kunnen gebruikt worden: voetbalpleintjes, basketpleintjes, omnisportparcours in
parken/bossen.
591. Kinderen en jongeren moeten zowel in hun woonomgeving als in het groen voldoende
ruimte krijgen. sp.a wil daarom ook bij het beheer van bossen en andere open ruimtes
voldoende aandacht besteden aan kinderen en jongeren.
592. Binnen het samenhangend netwerk van (grotere) natuur- en bosgebieden en binnen
stadsbossen moet er letterlijk ook meer plaats zijn om de jeugd zich te laten uitleven, met
oog voor natuurbeleving.
593. We hebben tot slot ook aandacht voor de nodige ‘speelweefsels’ voor kinderen.
594. We willen jongeren stimuleren om deel te nemen aan de maatschappij, het jeugdwerk, het
verenigingsleven, het beleid. Jongeren weten zelf goed wat ze nodig hebben en moeten niet
te veel betutteld worden. Meer dan ooit participeren jongeren aan het maatschappelijk
debat en geven ze hun mening over een breed gamma van thema’s. Dat doen ze via nieuwe
en moderne vormen van communicatie. De overheid en de bestaande expertenorganisaties
moeten in samenwerking hierop inspelen en deze beschouwen als volwaardige vormen van
inspraak en participatie. Ze moeten ook drempels wegwerken, met aandacht voor
maatschappelijk achtergestelde kinderen en jongeren. Daarnaast blijven de jeugdraden een
volwaardig en formeel model van inspraak en participatie.
595. Het beleid inzake jeugdinformatie, met o.a. het Vlaams Informatiepunt Jeugd (VIP), willen
we optimaliseren. Er is daarbij voldoende aandacht voor het ontwikkelen van informatie
op maat, en voor product- en procesbegeleiding. We vertrekken daarbij steeds vanuit de
noden van de jongeren zelf. De prioriteit ‘jeugdinformatie’ van het decreet lokaal
jeugdbeleid willen we verankeren.


596. We vragen blijvende aandacht voor het bespreekbaar maken en houden van onderwerpen
als relaties, gender, interculturaliteit, seksualiteit, alcohol en drugs. O.a. onderwijs en het
jeugdwerk moeten hier zonder taboes mee om kunnen gaan, met aandacht voor de leuke
én minder leuke kanten ervan. Voor sp.a ligt de klemtoon beter eerder op preventie en
hulpverlening dan op verbodsmaatregelen. Ook gevoelige thema’s zoals holebi’s en
transgender mogen niet uit de weg gegaan worden.
597. Kinderen moeten op een gezonde en veilige manier kunnen omspringen met nieuwe
communicatievormen zoals chatten, webcammen en andere internettoepassingen. We zijn
voorstander van de introductie van het Nederlandse kijkwijzersysteem voor alle
audiovisuele media en culturele gegevensdragers. De Vlaamse overheid moet hierin het
voortouw kunnen nemen.
598. Games zijn wat film was aan het begin van de vorige eeuw: een nieuw cultuurproduct dat
steeds meer mensen kunnen smaken en steeds diverser wordt ingezet. Socialisten en
progressieven staan dan ook voor een verregaande ondersteuning van de gamescultuur.
Dat betekent o.a. het aanbieden van ontwikkelingsopleidingen aan universiteiten en
hogescholen, het ondersteunen van gamesontwikkelaars, het werk maken van goede
productinformatie.


Hoofdstuk 15: Senioren
Als we ouder worden, kunnen gezondheidsproblemen meer en meer de kop opsteken. Een goed
georganiseerde hulpverlening en een voldoende zorgaanbod worden dan heel belangrijk. Bijna
een vierde van de Vlaamse 60-plussers heeft hulp nodig in het huishouden. Eén op vijf heeft hulp
nodig voor de persoonlijke verplaatsingen. Ongeveer 11% heeft hulp nodig voor persoonlijke
verzorging.
599. Hoe ouder we worden, hoe meer risico we lopen op complexe en chronische
gezondheidsproblemen. Elk individu heeft de verantwoordelijkheid gezond ouder te
worden, maar gezondheidspreventie moet prioritair zijn in het Vlaams gezondheidsbeleid.
600. We willen dat in de residentiële opvang meer aandacht gaat naar fysieke, psychische en
financiële misbehandeling van ouderen. We willen een hogere betoelaging voor
kortverblijfbedden, die niet als extra rusthuisbed mogen worden gebruikt. De reconversie
van ROB naar RVT moet verder worden doorgevoerd.
601. We willen dat de Vlaamse overheid de leeftijdsdiscriminatie die is ingeschreven in het
Vlaams agentschap voor personen met een handicap van 65 jaar geleidelijk afbouwt.
Senioren die na hun 65ste een handicap oplopen, mogen geen discriminatie ondervinden
op materieel, financieel of fiscaal vlak t.o.v. van senioren die voor hun 65ste met een
handicap geconfronteerd werden.
602. We willen een verdere ondersteuning van de palliatieve zorg. Euthanasie en palliatieve
zorgen kunnen elkaar niet vervangen, maar wel aanvullen.
603. We willen een recht op waardig sterven, ook in de rusthuizen.
604. De opvang van allochtone ouderen in verzorgingsinstellingen moet goed voorbereid
worden.
605. We willen aandacht voor de strijd tegen de vereenzaming van senioren. Vereenzaming kan
leiden tot andere problemen zoals sociale exclusie, depressie, alcoholisme en zelfmoord.
41% van de woningen in Vlaanderen zijn ernstig onaangepast aan de leefwereld en noden van
ouderen wanneer ze mobiliteitsproblemen zouden krijgen. 43,8% is matig onaangepast en 15,2%
is aangepast. 33% van de thuiswonende 65-plussers valt meerdere malen per jaar. Door het
risico op vallen worden ouderen dikwijls te vroeg opgenomen in een voorziening. We pleiten
voor het recht om zo lang mogelijk thuis te wonen en zo lang mogelijk geïntegreerd te blijven in
de samenleving.
606. We willen voldoende thuiszorg, ook in het weekend en op feestdagen.


607. Het label ‘levensloopbestendig (ver)bouwen’ moet een bredere toepassing krijgen.
Aandachtspunten hierbij moeten zijn: duurzaam bouwen (energiebesparend), intelligent
bouwen (domotica), flexibel/aanpasbaar bouwen (toegankelijkheid, aanpasbaar aan de
oudere doelgroep), bouwen van veilige woningen (valpreventie).
608. Bij de toekenning van sociale woningen moet een gezonde mix van alle leeftijdsgroepen
nagestreefd worden.
609. We willen meer middelen voor een uitbreiding van de assistentiewoningen.
610. Het aanpassen van woningen van ouderen moet worden gestimuleerd, door o.a. voldoende
hoge aanpassingspremies te voorzien.
Om te voorkomen dat ouderen geïsoleerd geraken of vereenzamen, moeten zij zich gemakkelijk
kunnen verplaatsen. Dat wil zeggen dat zij voldoende en verkeersveilige
verplaatsingsmogelijkheden moeten hebben. Mobiliteit stimuleren betekent niet enkel het sociaal
leven, maar ook de vrijheid van ouderen stimuleren. Senioren moeten dezelfde
bewegingsvrijheid en mobiliteit kunnen genieten als alle burgers via regelmatig,
toegankelijk,aangepast en betaalbaar openbaar vervoer.
611. Het openbaar vervoer moet verder verbeterd worden door de frequenties uit te breiden,
ook ’s avonds, in het weekend en in vakantieperiodes.
612. De toegankelijkheid van het openbaar vervoer moet verder verbeterd worden. Dat komt
niet alleen ouderen ten goede, maar ook personen met een handicap en ouders met een
buggy.
613. We willen een uitbreiding van het aantal bushokjes en betere zitplaatsen op bussen en
treinen.
614. We willen alternatieve vervoersmogelijkheden voor de minst mobielen.
615. Er is nood aan meer openbare toiletten en meer rustbanken.
616. Comfortabele, goed onderhouden voetpaden vragen een constante aandacht.
617. We willen een gezonde spreiding van de nutsvoorzieningen in alle buurten.
618. Discriminerende maatregelen voor oudere mobilisten mogen geen kans krijgen. Leeftijd
mag geen bepalende rol spelen voor het besturen van een auto. We pleiten ook voor een
leeftijdsneutrale en voor iedereen betaalbare autoverzekering.


Ongeveer de helft van de 60-plussers is cultuurparticipant, dat wil zeggen dat ze minstens één
keer per jaar een cultureel evenement bijwonen.
619. We willen stimulansen voor een diverse culturele programmatie, waarbij rekening wordt
gehouden met de diversiteit van de groep senioren.
Lichaamsbeweging is belangrijk voor onze gezondheid, ook bij het ouder worden. We pleiten
ervoor dat de ministers met het Ouderenbeleid, Volksgezondheid en Sport onder hun
bevoegdheid samen het gezondheidsbeleid voor ouderen bepalen; we willen meer diversiteit in
het sportbeleid en meer egaliteit in het gezondheidsbeleid.
620. Het sportbeleid moet rekening houden met senioren en het beleid moet meer middelen
voorzien om sport en bewegen bij ouderen te promoten en te bevorderen.
621. Ouderen moeten betrokken worden bij het sportbeleid en bij de opmaak van een
sportbeleidsplan.
622. Recreatiesport moet beschouwd worden als een volwaardige sportmogelijkheid voor
ouderen, waarin voldoende geïnvesteerd wordt. Het beleid moet een onderscheid maken
tussen jonge, fitte en oudere, minder fitte gepensioneerden. Voor beide categorieën is
lichaamsbeweging belangrijk. Niet alleen sport in de strikte zin van het woord, maar ook
alle vormen van bewegen moeten gestimuleerd worden.
623. We willen dat rekening wordt gehouden met het zeer diverse doelpubliek. Ook
rusthuisbewoners en ‘oudere’ gepensioneerden in het algemeen hebben nood aan
stimulerende bewegingsactiviteiten.
Levenslang leren moet gestimuleerd worden voor alle leeftijdsgroepen, ook voor senioren.
624. Leer- en trainingsmogelijkheden moeten levenslang voorzien zijn.
625. De overheid moet investeren in de bekwaamheidsontwikkeling voor een levenslang
engagement in arbeid en maatschappij.
626. Het volgen van een opleiding moet financieel aantrekkelijk gehouden worden.
627. We willen voldoende aandacht voor allochtone ouderen. Zij moeten voldoende kansen
krijgen op levenslang leren, ook op basisvorming (leren van het AN, alfabetisering).
In 2000 was 38,5% van de 50-plussers aan het werk, in 2007 49%. Dat is een stijging, maar toch
bengelt Vlaanderen achteraan het Europese peleton. De Europese 50%-doelstelling bereiken
tegen 2010 lijkt onmogelijk.


628. We willen van de Vlaamse overheid meer maatregelen voor 50-plussers die aan het werk
willen. We willen meer oudere werknemers: de lage tewerkstellingsgraad van 50-plussers
is een verwaarlozing van potentieel en kennis en betekent een hogere financiële last voor
de RSZ. 50-plussers moeten een gelijke toegang hebben tot vacatures en de negatieve
houding van werkgevers moet weggewerkt worden. De arbeidsmarkt moet meer
leeftijdsvriendelijk worden. Het in 2007 opgerichte Expertisecentrum Leeftijd en Werk
moet verder gestimuleerd worden om zijn voornaamste taak goed te vervullen en dat is het
zoeken naar manieren om de mentaliteit in Vlaanderen te keren zodat werkbare jobs voor
50-plussers tot stand komen.
629. We willen van de Vlaamse overheid meer maatregelen voor 50-plussers die aan het werk
zijn. Werkgevers moeten de meerwaarde van oudere werknemers op de werkvloer
erkennen. De arbeidsvoorwaarden en loopbaanmogelijkheden moeten voor deze groep
worden verbeterd. Oudere werknemers die langer moeten of wensen te werken, moeten het
recht hebben op flexibele arbeidsvoorwaarden. We willen flexibele vormen van
arbeidsduurvermindering, mogelijkheid op uitgroeibanen en jobdeling, indien nodig
aanpassing van de werkplaats. We willen aandacht voor de zorgtaken die ouderen vaak in
het gezin opnemen. Oudere werknemers moeten voldoende vormingsmogelijkheden
krijgen (o.m. om de ICT-kennis op peil te houden). Een verplicht vervroegd pensioen mag
niet worden opgelegd.
De demografische samenstelling van onze samenleving is danig geëvolueerd. Het aandeel 60-
plussers stijgt gestaag. De oudere van vandaag is bovendien zelfstandiger, zelfbewuster,
mondiger, actiever en dus langer fit en gezond dan ooit tevoren. De ouderen zijn ook een heel
heterogene groep. Seniorenorganisaties moeten er bij de media op aandringen de senioren in al
hun diversiteit en op een respectvolle manier in beeld te brengen. Binnen de media is er een
specifieke rol weggelegd voor de openbare omroep m.b.t. het voorzien van een divers aanbod en
het divers in beeld brengen.
630. We willen van de Vlaamse overheid impulsen zodat een gevarieerd beeld van senioren,
zonder stereotypering, wordt weergegeven in de media.
631. We willen impulsen om ouderen te tonen als een levendig deel van de maatschappij, als
mensen die nog een waardevolle bijdrage leveren aan de gemeenschap waarin ze leven. De
senior als babysit, bijvoorbeeld, of de senior als reisbegeleider, als familiale mantelzorger,
als informele hulpbieder in de buurt of in een vereniging…
632. We willen meer aandacht en respect voor het engagement in het vrijwilligerswerk van
ouderen.


Hoofdstuk 16: Een sociale staatshervorming
1. Krachtlijnen van een sociale staatshervorming
Globalisering betekent meer dan ooit dat de overheid sterk moet zijn. De sociale en financiële
slagkracht van de verschillende overheden staat onder druk, ondermeer omwille van
internationale verschuivingen (de globalisering, klimaat- en energievraagstuk, de financiële
crisis) maar ook door demografische ontwikkelingen (de vergrijzing en toenemende diversiteit
van de samenleving). Deze verschuivingen scheppen kansen maar ze kunnen ook leiden tot
groeiende onzekerheid en nieuwe ongelijkheden en uitsluiting. Met een slimme combinatie van
vooruitzien, beschermen van mensen én investeren in weerbaarheid en menselijk kapitaal
kunnen we van globalisering, vergrijzing en verkleuring een succes maken. Hiervoor hebben we
op alle niveaus slagvaardige overheden nodig die solidariteit kunnen organiseren, die elkaars
doelstellingen ondersteunen en waar nodig maatwerk leveren. De slagkracht van de federale
overheid wordt nu echter ondermijnd omdat ze bij ongewijzigd beleid in toenemende mate geld
tekort zal komen voor haar sociale kerntaken m.b.t. pensioenen en gezondheidszorg. De
slagkracht van gewesten en gemeenschappen groeit, maar wordt gehandicapt door gebrek aan
coherentie en efficiëntie in de bevoegdheidsverdeling.
Voor ons ligt dus een beschermingsagenda en een investeringsagenda. Ze zijn beide
noodzakelijk. Duurzaam succes in de beschermingsagenda is onmogelijk als we geen succes
boeken in de investeringsagenda, en omgekeerd. Dat we dit dubbele spoor moeten volgen, en dat
binnen een budgettair keurslijf dat de volgende jaren ongemeen krap zal zijn, onderlijnt de
noodzaak van een discussie over de juiste bevoegdheden op de juiste plaats, over de juiste
middelen op de juiste plaats, over duidelijke opdrachten met duidelijke doelstellingen.
Alle overheden moeten sterke overheden zijn. De staatshervorming is voor ons geen fetisj, noch
een taboe. Wij staan voor een constructieve benadering en een eerlijk debat.
De staatshervorming die we nodig hebben, is een ‘new deal’ tussen gemeenschappen, gewesten
en de federale overheid, waarbij alle overheden versterkt worden. Sterke overheden zijn
overheden met duidelijke kerntaken en met de nodige middelen om die kerntaken te realiseren.
We willen zeer duidelijk onderlijnen dat bij een nieuwe ronde in de staatshervorming het
financiële hoofdstuk van cruciaal belang is. De hamvraag is of we ervoor kunnen zorgen dat de
federale overheid haar onvermijdelijk groeiende beschermingsagenda ook kan financieren
dankzij een duurzaam ‘dividend’, dat voortvloeit uit het sociale investeringsbeleid van gewesten
en gemeenschappen. En kunnen, tegelijkertijd, de gewesten en gemeenschappen aangezet
worden tot effectiviteit en efficiëntie in hun sociale investeringsagenda, door een
resultaatgebonden impulsfinanciering?
2. Prioriteit: versterking regionaal arbeidsmarktbeleid
Het arbeidsmarktbeleid is een domein dat exemplarisch is voor het realiseren van onze
institutionele visie op het federale België. De kerntaak van de gemeenschappen en gewesten


inzake tewerkstelling is het investeren in de opleiding, begeleiding en activering van mensen.
Meer en efficiënter investeren in deze kerntaken moet zorgen voor meer mensen aan het werk.
Tegelijkertijd moet dit ook leiden tot een vermindering van de lasten die worden gedragen door
het federale niveau (bv. werkloosheidsuitgaven) en een verhoging van federale inkomsten (bv.
sociale bijdragen). Op die manier groeit op federaal vlak de financiële ruimte om een betere
sociale bescherming op te bouwen en in stand te houden tijdens de piek van de vergrijzingkost.
Een efficiënter arbeidsmarktbeleid veronderstelt dat de bestaande incoherenties, overlappingen
en onduidelijkheden in de bevoegdheidsverdeling worden weggewerkt zodat elke overheid de
volheid van bevoegdheid krijgt om zijn kerntaak te realiseren. Een duidelijke taakverdeling legt
het arbeidsrecht, het loonoverleg, de financiering van onze sociale zekerheid en het
uitkeringsbeleid ondubbelzinnig bij de federale overheid. De gewesten moeten evenwel de
volheid van bevoegdheid krijgen voor hun kerntaak met name de begeleiding en actieve
opvolging van werkzoekenden. Op die manier kunnen de gewesten meer maatwerk leveren en
werkzoekenden een eerlijke kans geven op de arbeidsmarkt in plaats van hen te confronteren
met bureaucratie of lineaire liberale ingrepen.
Eveneens zouden maatregelen die betrekking hebben op de opdracht van de gewesten om vraag
en aanbod op arbeidsmarkt op elkaar af te stemmen zoals de PWA, outplacement, de begeleiding
van werknemers in het kader van herstructureringen, alsook de tijdelijke arbeidsvergunningen,
beter onder gewestbevoegdheid ressorteren. Wat betreft de sociale lastenverlagingen en
banenplannen, zijn we voor een vereenvoudiging van de bestaande systemen en voor een betere
doelgroepbenadering. Op die manier kunnen de doelgroepmaatregelen worden afgestemd op de
prioritaire doelgroepen van het regionaal arbeidsmarktbeleid.
Ook de exclusieve bevoegdheid van de gemeenschappen voor opleiding moet consequenter
toegepast worden. Laat de gemeenschappen in overleg met de sociale partners de agenda
uitzetten en het inhoudelijke beleid bepalen voor de combinatie van leren en werken (alternerend
leren) en het levenslang leren. De federale overheid moet zelf geen opleidingsprojecten
financieren of bezig zijn met opleidingsaspecten van Betaald Educatief Verlof en Industrieel
Leerwezen.
3. Impulsfinanciering met federaal dividend
Een versterking van de bevoegdheden van gemeenschappen en gewesten moet uiteraard
gepaard gaan met een grotere financiële responsabilisering van de gemeenschappen en
gewesten voor de resultaten van het gevoerde beleid.
Om de gewesten en gemeenschappen aan te zetten tot effectiviteit en efficiëntie in hun sociale
investeringsagenda wordt een resultaatgebonden impulsfinanciering als bijkomend hoofdstuk
toegevoegd aan de financieringswet. Het gaat dus om een “deal” waarbij elke overheid er belang
bij heeft de werkgelegenheid te verhogen. Dat wordt immers financieel beloond. Meer mensen
aan het werk leidt echter ook tot een beter globaal resultaat (voor de federatie dus). Kort
samengevat, zijn er drie randvoorwaarden in dit bijkomende financiële hoofdstuk bij de
financieringswet:


(1) er moet een duurzaam netto-dividend ontstaan voor de federale overheid;
(2) impulsfinanciering moet resultaten belonen (outputfinanciering, geen inputfinanciering);
(3) impulsfinanciering heeft per definitie een tijdelijk karakter
Het is niet vanzelfsprekend het Brusselse Gewest te responsabiliseren in het schema dat we
voorstellen. Enerzijds zorgt het Brusselse Gewest voor heel wat werkgelegenheid, waarvan de
andere gewesten kunnen genieten om de werkzaamheid en werkloosheid in hun gewest te
verbeteren. Anderzijds is een belangrijk deel van de Brusselse werkloosheidsproblematiek
verbonden met de onderwijsproblematiek die de bevoegdheid is van de gemeenschappen,
evenals met de immigratie- en de stedelijke armoedeproblematiek. Bij het responsabiliseren van
het gewest dient rekening gehouden te worden met deze a-typische situatie.
Dit zijn de contouren van ons standpunt over de institutionele hervorming van het
arbeidsmarktbeleid. Een versterking van het regionaal arbeidsmarktbeleid geeft ons meer
mogelijkheden om beter samen te werken en onze arbeidsmarkt te dynamiseren. Maar om deze
dynamiek op gang te brengen, moet de communautaire impasse gedeblokkeerd worden. Een
nieuw communautair conflict is onaanvaardbaar en zelfs onverantwoord in de context van de
huidige economische crisis.
4. Andere prioriteiten in de communautaire dialoog
Wij streven in het kader van de communautaire dialoog, naast het arbeidsmarktbeleid ook naar
akkoorden inzake grootstedenbeleid, de fiscale aftrekken voor o.a. milieu-energie- en
wooninvesteringen, justitie, verkeersveiligheid, aspecten van het gezondheidsbeleid. Ook op
andere terreinen staan we uiteraard open voor discussie over voorstellen die ervoor zorgen dat
de gemeenschappen en gewesten worden versterkt in hun rol om te investeren in mensen, kennis
en duurzame ontwikkeling.
5. Brussel en de Vlaamse Rand
Ons pleidooi voor sterke overheden met transparante coherente bevoegdheden is a fortiori van
toepassing op Brussel. Daarom schrijft sp.a in Brussel een stadsproject waarmee we naar de
Gewestverkiezingen in het Brussels Gewest gaan. De complexe Brusselse bestuurlijke organisatie
is te vaak een rem op een doortastend, eenduidig en zichtbaar stedelijk beleid. Er moet een sterke
vereenvoudiging komen van de bestuurlijke organisatie in Brussel. We zijn er eveneens van
overtuigd dat de autonomie die het Brussels Hoofdstedelijk Gewest nu al heeft veel efficiënter zou
ingevuld kunnen worden als men Brussel eerst intern vereenvoudigt (één stad met stadsdelen
met eigen bevoegdheden). Dit is ook een voorwaarde voor een eerlijkere herfinanciering van het
Brussels Hoofdstedelijk Gewest. De specifieke regels en parameters voor deze financiering
moeten verder worden onderzocht.
Wij vertrekken ook van het uitgangspunt dat de Vlaamse Gemeenschap moet werk blijven
maken van Brussel en er haar verantwoordelijkheid moet blijven nemen met de bevoegdheden
die ze al heeft, in het bijzonder inzake onderwijs, cultuur en welzijn. Vlaanderen moet verder


blijven investeren in haar stad die de twee grote Gemeenschappen van dit land gemeen hebben
en tegelijk een interculturele stad van vele gemeenschappen is. sp.a wenst dat het Brussels
Hoofdstedelijk Gewest, de Vlaamse gemeenschap, de Franstalige gemeenschap, maar ook de
Europese Unie samenwerken om de troeven van onze hoofdstad volledig te ontwikkelen.
Met betrekking tot de relatie tot de andere gewesten, is het een feit dat Brussel het economisch
centrum van een gebied is dat zich tot ver in het Vlaams en Waals Gewest uitstrekt. Intensievere
samenwerking zal altijd nodig zijn, voor Brussel om als economisch centrum te kunnen blijven
functioneren, voor het Vlaams en het Waals Gewest om Brussel als tewerkstellingsmotor te doen
aansluiten bij haar economische dynamiek. De vorm van deze intensievere samenwerking dient
nader te worden uitgewerkt waarbij de uitbreiding van Brussel niet aan de orde is.
De Vlaamse Rand rond Brussel heeft ten gevolge van haar specifieke geografische ligging en
socio-culturele samenstelling nood aan een specifiek op haar maat gemaakt beleid. Taal is hierin
een van de belangrijke aandachtspunten, naast verstedelijking, mobiliteit, woonproblematiek.
6. Een nieuw institutioneel evenwicht
Ons streven naar méér mogelijkheden voor de federale staat om een degelijke sociale
bescherming te kunnen garanderen én de gewesten en gemeenschappen in staat te stellen meer
te investeren in mensen, kennis en duurzame ontwikkeling is niet uitgeput met de hervorming
van het arbeidsmarktbeleid. Op meerdere bevoegdheidsdomeinen zouden de federale staat, de
gewesten en gemeenschappen op een duurzame institutionele wijze kunnen worden versterkt. De
grondwettelijke locus van dergelijk nieuw institutioneel evenwicht is al sinds 1993 voorzien,
maar werd tot op heden niet uitgevoerd. Artikel 35 van de Grondwet bepaalt dat de federale
overheid bevoegd is voor die zaken die haar uitdrukkelijk zijn toegekend. De overige
bevoegdheden worden uitgevoerd door de gemeenschappen en gewesten. Het invullen van art.
35 heeft alvast het voordeel van de duidelijkheid. Niet de splitsing van België is het einddoel. Niét
het opzeggen van de solidariteit. Maar ook niet het huidig immobilisme. In dit model gaat het
erom dat gewesten, gemeenschappen en de federale overheid een beter beleid voeren, beter
geresponsabiliseerd worden in de uitvoering van hun taak. Maar óók dat we solidair willen
bijdragen aan een sociale bescherming in Vlaanderen, Brussel én Wallonië.
633. sp.a pleit voor een sociale staatshervorming, een staatshervorming die de sociale en
financiële slagkracht van alle overheden versterkt. Een institutionele hervorming moet
zorgen voor meer middelen voor de federale overheid om een degelijke sociale
bescherming te kunnen garanderen. De gemeenschappen en gewesten moeten meer
bevoegdheden krijgen om hun kerntaken met name investeren in mensen, kennis en
duurzame ontwikkeling ten volle te kunnen uitoefenen en hiermee ook extra middelen
voor de federale overheid te genereren. sp.a stelt een hervorming van het
arbeidsmarktbeleid voorop omdat versterking van het regionale arbeidsmarktbeleid een
duurzaam federaal dividend oplevert. De gewesten en gemeenschappen moeten daarbij
meer aangezet worden tot effectiviteit en efficiëntie door een resultaatgebonden
impulsfinanciering.


Hoofdstuk 17: Lokale staatshervorming
sp.a pleit voor sterke en efficiënte overheden. Dit geldt ook voor de lokale besturen. Het zijn deze
lokale besturen waarmee de burger het meest geconfronteerd wordt. sp.a wil een sociale lokale
staatshervorming.
Vanuit werkgevershoek en van liberale kant zegt men al te vaak dat de overheid moet afslanken
en dat er teveel ambtenaren zijn. We mogen echter niet vergeten dat de taken van de overheid
over de jaren enorm toegenomen zijn op het vlak van milieu, ruimtelijke ordening, veiligheid,
voedselveiligheid, ouderenzorg, kwaliteitsvol en betaalbaar onderwijs, gezondheidszorg, sociale
taken, … Elk van die taken heeft een lokale impact die een uitvoering krijgt via de steden en
gemeenten. De overheid moet deze basistaken op een efficiënte en degelijke manier uitvoeren om
zo een betrouwbare partner te zijn voor de burger.
1. Een écht lokaal sociaal beleid
Het lokale sociale beleid is een kerntaak van de lokale besturen. Ook hier staan kwaliteit en
efficiëntie voorop. Een lokaal sociaal beleid moet het verzekeren van de toegang tot sociale
rechten voor iedereen als doel hebben. Daarbij denken wij niet alleen aan armoedebestrijding.
Vandaag zien wij dat het lokale sociale beleid vaak in zijn planfase blijft steken.
634. Het decreet lokaal sociaal beleid van 19 maart 2004 heeft een opwaardering nodig.
Hiervoor is het noodzakelijk dat de gemeente, het OCMW en derden zo goed mogelijk
samenwerken, dit zowel met publieke als private partners, zodat deze elkaar versterken en
niet elkaars concurrenten zijn. De samenwerking tussen de diverse sociale actoren moet
praktisch georganiseerd worden. Hiervoor moeten extra middelen vrijgemaakt worden.
Een lokaal sociaal beleidsplan moet bovendien een hefboom zijn om de planlasten voor de lokale
besturen te verlichten. Het is bijvoorbeeld niet nuttig dat voor het stimuleren van sport bij
ouderen én een beleidsplan ouderen én een beleidsplan sport wordt opgesteld, waarbij de ene
dienst naar de andere zou doorverwijzen. Belangrijk hierbij is dat de overheid in haar sociaal
beleid niet alleen een helpende hand biedt bij sociale problemen, maar vooral dat ze helpt deze te
voorkomen.
635. We willen streven naar één sociaal beleidsplan dat alle sociale aspecten van een lokale
gemeenschap omvat. De preventieve overheid op het lokale sociale niveau moet de norm
worden.
2. Meer lokale autonomie
sp.a gelooft niet in een planlast om de plannen. De plannen moeten functioneel zijn. Vlaanderen
telt 308 steden en gemeenten en 308 OCMW’s. Elk van die gemeenten is verschillend en vergt dus
een verschillende aanpak. De lokale besturen moeten meer doen dan louter uitvoeren wat de
Vlaamse overheid beslist. Een lokaal sociaal beleid moet lokaal kunnen worden uitgetekend,


eigen beleidskeuzes moeten kunnen worden waargemaakt. De Vlaamse overheid moet
vertrouwen hebben in haar steden en gemeenten en moet hen de middelen ter beschikking stellen
voor de uitvoering van hun beleid. Ook in de relatie tussen de Vlaamse overheid en de lokale
besturen moet het subsidiariteitsprincipe gelden.
636. De bestuurs- en dienstverleningscapaciteit is de voorbije 10 jaar toegenomen. Daarom
vinden we dat er nood is aan een staatshervorming binnen Vlaanderen die zorgt voor de
ontvoogding van de lokale besturen op basis van duidelijke criteria, en voor een duurzame
herfinanciering. Dit betekent dat Vlaanderen voor een heel aantal bevoegdheden een
beperkt algemeen kader moet scheppen en vervolgens de bevoegdheden moet overdragen
aan de lokale besturen. De ontvoogding die op het domein van de ruimtelijke ordening is
gerealiseerd nemen we als uitgangspunt voor verdere ontvoogding van de lokale besturen.
637. De Vlaamse overheid dient de gemaakte afspraken met betrekking tot de rol van de
provincies, zoals ondertekend in het kader van de kerntakendebatten deels vertaald in het
nieuwe provinciedecreet verdere invulling te geven. Op deze wijze kunnen de bovenlokale
afwegingen en territoriale belangen via de juiste interbestuurlijke samenwerking tot stand
gebracht worden.
638. De Vlaamse overheid mag sturen, zonder echter te vervallen in een al te strikte planning en
opvolging met detaillistische maatregelen. De Vlaamse overheid moet het kader uitzetten
waarbinnen het een budget toekent, en dit op basis van één meerjarenplan of lokaal
beleidsplan waarin de doelstellingen beschreven staan. Deze moeten lokaal worden
ingevuld. Projectsubsidies hebben nut, maar mogen niet de regel worden voor het ter
beschikking stellen van middelen voor lokaal beleid.
639. Diverse aspecten van de regelgeving hebben een impact op lokale besturen, die echter niet
altijd over voldoende capaciteit beschikken om deze regelgeving correct uit te voeren.
Versterking van intergemeentelijke samenwerking kan hier een antwoord op bieden. Voor
die domeinen waar dit niet de meest geschikte ondersteuning biedt, wordt onderzocht hoe
deze ondersteuning vanuit het Vlaams gewest kan geboden worden.
3. Een degelijk personeelsbeleid
De overheid moet in staat zijn om haar maatschappelijke doelstellingen op een kwalitatieve
manier in te vullen. Ook haar personeelsbeleid moet in functie daarvan gevoerd worden.
Het is van groot belang dat de overheid degelijk en gedreven personeel vindt voor elk van de
taken die zij heeft. De overheid dient zich in de war-for-talent te mengen om zo expertise, kennis
en creativiteit binnen te halen. Al te vaak zien we dat de overheid hier het onderspit delft ten
opzichte van de privésector. Sommige functies bij lokale besturen raken moeilijk ingevuld. De
overheid kan haar mannetje staan in deze war-for-talent als zij gekend is als een voorbeeldige
werkgever.


Voor de huidige generatie werknemers is niet enkel het loon van tel. Een goede combinatie van
werk en gezin én een job met maatschappelijke impact nemen een belangrijke plaats in bij de
keuze voor een werkgever. Werkzekerheid blijft ook vandaag een belangrijke waarde.
640. De overheid moet gekend zijn voor een degelijke verloning, vastheid van betrekking,
doorgroeimogelijkheden, mogelijkheid tot het volgen van opleidingen en ontplooiing van
creativiteit. Interim-arbeid kan enkel als allerlaatste optie en slechts op voorwaarde dat
het statuut van de uitzendkracht wordt versterkt.
641. Het verschil tussen contractuelen en statutairen moet worden herbekeken. De tweede
pensioenpijler is hiervoor een eerste aanzet. Een goede werkgever biedt een eerlijk
pensioen. Een verschil in pensioen voor een werknemer in contractueel dienstverband en
een werknemer in statutair diensterband is niet eerlijk. Deze onrechtvaardigheid moet zo
snel mogelijk worden weggewerkt, via een tweede pensioenpijler voor de contractuelen.
4. Efficiënte Vlaamse overheid
642. Voor een efficiënte regelgeving ijvert sp.a voor de invoering van een regelgevingsagenda
en de oprichting van een parlementaire commissie wetgevingsbeleid. Een
regelgevingsagenda is een publiek raadpleegbare lijst van voorgenomen regelgeving die
continu wordt geactualiseerd en die kan gekoppeld worden aan een
meerjarenprogrammering die samengaat met de termijn van een legislatuur. Op die
manier krijgt men op elk bestuursniveau zicht op de regelgeving die in de maak is. Een
parlementaire commissie wetgevingsbeleid zorgt voor de nodige politieke prioriteit en
agendering. Zij coördineert initiatieven die nodig zijn om de opmaak van voorstellen van
decreet of wetsvoorstellen te begeleiden. Alle decreten en wetten moeten voldoen aan
dezelfde kwaliteitseisen, ongeacht wie het initiatief neemt.
643. De lokale overheid staat het dichtst bij de mensen. sp.a wil een efficiënte en daadkrachtige
lokale overheid stimuleren. Hiertoe is administratieve vereenvoudiging en het verkorten
van procedures inzake het bekomen van subsidies en vergunningen van hogere overheden
door lokale overheden noodzakelijk. De planlast van de lokale besturen dient grondig
geanalyseerd en waar nodig teruggedrongen te worden.
5. Een herfinanciering van de lokale besturen
Vandaag zien wie dat de lokale besturen, die het dichtst bij de burger staan en met wie deze dus
het meest contact heeft, het niet makkelijk hebben om aan hun financiële verplichtingen te
voldoen. Dit heeft verschillende redenen: de dividendverliezen door de vrijmaking van de
energiemarkt, de indexatie van lonen en de waarborgen voor een eerlijk pensioen voor het
personeel, het lokaal pact, de hervorming van politie en brandweer, afvalwaterzuivering, etc.
Een herfinanciering van de lokale besturen dringt zich op om zo de garantie te geven dat de
burger in zijn gemeente of stad de beste dienstverlening kan vinden. Een herfinanciering van de
steden en gemeenten is een staatshervorming die de burger rechtstreeks en direct zal merken,


hetzij als werknemer van die overheid, hetzij als bewoner die beroep kan doen op een efficiëntere
dienstverlening.
644. sp.a pleit niet enkel voor een verhoging van de fondsen maar ook voor extra Vlaamse
middelen, verbonden aan het lokale sociale beleid. Het bestuur moet zijn kwalitatieve
organisatie kunnen duiden en op die basis de middelen voor de uitvoering van zijn beleid
ontvangen. Een goed lokaal sociaal beleid mag niet gestraft worden door een
minderuitkering. Het behoud van middelen kan gelden als ‘incentive’, bv. door het
‘vastklikken’ voor een aantal jaar.
6. Intergemeentelijke samenwerking
Efficiëntie is een kernbegrip bij de hervorming van onze overheid. Samenwerking is dan ook een
evidentie. De 308 verschillende lokale besturen dienen niet elk op hun eigen eiland hun
dienstverlening uit te bouwen. We pleiten voor het afstemmen van de dienstverlening, het
tegengaan van versnippering, het delen van expertise en het vermijden van planlast.
Intergemeentelijke samenwerking of samenwerkingsverbanden tussen OCMW’s kunnen leiden
tot een efficiënt gebruik van middelen en tot een uitbreiding van het aanbod voor de burger. Dan
denken wij bijvoorbeeld aan diensten voor sociale huisvesting, energiebesparende initiatieven,
sportaccommodatie, enz.
645. sp.a pleit voor samenwerkingsverbanden tussen verschillende gemeenten, OCMW’s en
sociale huizen, zeker voor de 15 gemeenten met het minste aantal inwoners.


Hoofdstuk 18: Internationale samenwerking
Socialisten en progressieven vechten tegen ongelijkheid en onrechtvaardigheid, waar ook ter
wereld. Het sp.a-programma voor het Zuiden is dan ook op dezelfde leest geschoeid als het
programma voor het Noorden. De focus ligt daarbij voor ons op het naleven van de
mensenrechten, gelijke kansen en waardig werk.
De noord-zuid tegenstelling en de conflicten in de wereld zijn grote uitdagingen van onze tijd.
We willen een wereld zonder oorlog, met meer ontwikkeling en minder uitbuiting. Ons land is
een kleine actor, maar kan wel het voorbeeld geven. Onze doelstelling is een duidelijke
verschuiving naar meer samenwerking en minder bewapening. In onze visie is er geen plaats
voor oorlogslogica. Wij willen actief bijdragen tot het proces van vrede en wereldwijde
ontwapening. Bij elk belangrijk conflict moeten de Verenigde Naties hun rol ten volle kunnen
uitspelen. Een multilaterale oplossing moet hoe dan ook voorrang krijgen op een unilaterale. De
Vlaamse regering moet voldoende moedig zijn opdat de resoluties van de VN nageleefd worden.
Duurzame ontwikkeling is geen zaak van één land of één gemeenschap. Het is een opdracht voor
de hele wereld. Daarom beschouwen we de toenemende globalisering van de economie niet als
een bedreiging maar als een kans. Deze globalisering biedt juist mogelijkheden om de
onderontwikkeling in grote delen van de wereld te bestrijden. Iedereen moet van deze
ontwikkeling kunnen meegenieten. Daarom streven wij naar een eerlijke wereldhandel, waarin
politiek en algemeen belang het halen van puur winstbejag. Wij pleiten voor een wereldwijde,
structurele solidariteit. Dat kan maar als ook invloedrijke internationale instellingen als de
Wereldbank, de Verenigde Naties, het Internationaal Muntfonds en de
Wereldhandelsorganisatie (WHO) democratisch worden georganiseerd.
Een ongecontroleerde vrije markt biedt geen garanties voor een rechtvaardige en duurzame
samenleving. Ongebreidelde groei, zonder aandacht voor de rechtvaardige verdeling ervan, is
voor ons geen doel op zich. De markt moet daarom sociaal en ecologisch gecorrigeerd worden.
De economische ontwikkeling mag geen hypotheek leggen op de toekomst van mens en milieu.
Een groeiende economie die de behoeften van de huidige generaties bevredigt ten koste van onze
kinderen en kleinkinderen is geen wenselijk economisch systeem. Duurzame ontwikkeling houdt
voor ons in: rechtvaardige verdeling van de rijkdom, respect voor het leefmilieu en aandacht
voor immateriële waarden. Een samenleving die alleen oog heeft voor materiële welvaart leidt
tot geestelijke armoede.
1. De doelstelling van ontwikkelingssamenwerking
De huidige doelstelling van ontwikkelingssamenwerking blijft voor ons centraal: “De Vlaamse
ontwikkelingssamenwerking wil een eigen bijdrage leveren aan de rechtvaardige Noord-Zuidverhoudingen
en aan de verdere ontwikkelingen van het Zuiden door samen met de bevolking
van landen in het Zuiden te werken aan de realisatie van initiatieven voor structurele bestrijding
van armoede in een mondiaal perspectief.”. Dit betekent concreet dat het enkel zinvol is om een


coherente ontwikkelingshulp te bieden op vlakken waar we expertise hebben en meerwaarde
kunnen bieden voor het partnerland.
646. Vlaanderen moet verder haar beleid uitstippelen rekening houdend met de recent
aangegane internationale engagementen zoals de Verklaring van Parijs, het Europese
Code of Conduct en de Millenniumverklaring. sp.a ondersteunt dit ontwikkelingsbeleid
volgens de principes van goed bestuur, democratisch eigenaarschap, harmonisatie,
afstemming, resultaatgericht beheer, wederzijdse verantwoordelijkheid, continuïteit,
voorspelbaarheid en gedelegeerde samenwerking.
647. Om werkelijk impact te kunnen hebben in het Zuiden, moet de bilaterale
ontwikkelingssamenwerking zich richten tot een beperkt aantal landen en tot een beperkt
aantal sectoren. sp.a vraagt dat het Vlaams ontwikkelingsbeleid zich blijft concentreren
op Zuidelijk Afrika, waarbij onze voorkeur voor sectoren uitgaat naar de huidige:
landbouw, onderwijs en volksgezondheid. Deze sectoren kunnen immers het best zorgen
voor een verbetering van het dagelijks leven van de mensen ter plaatse. Per partnerland
willen we maximum twee sectoren, die gekozen worden op basis van de Vlaamse expertise
en in samenspraak met de partnerlanden. Alleen dan kunnen we structurele
veranderingen realiseren en echt invloed hebben.
648. Ondanks de beloftes op federaal vlak blijkt dat er in de praktijk nog steeds geen overleg
plaats vindt tussen de verschillende beleidsniveaus. Om de huidige versnippering van het
Belgisch ontwikkelingsbeleid zoveel mogelijk te beperken, eist sp.a een betere coördinatie
tussen de verschillende bestuursniveaus en dit in de vorm van een officieel overleg dat
minimum eenmaal per jaar samenkomt en bindende afspraken maakt. Daarnaast moet
ook de coördinatie van de projecten in het Zuiden versterkt worden. Dit kan volgens sp.a
door een gemeenschappelijk gebruik van de landenkantoren in onze partnerlanden. Zo’n
coördinatiepunt is niet alleen goed om de projecten op elkaar af te stemmen maar is ook
een centraal aanspreekpunt voor het partnerland of voor andere donoren.
Naast deze armoedebestrijding in het Zuiden, heeft ontwikkelingssamenwerking ook een taak in
het Noorden: solidariteit en verantwoord mondiaal burgerschap in de Vlaamse samenleving
voeden en ondersteunen.
649. Als mensen meer weten over de effecten van kwaliteitsvolle Noord-Zuid samenwerking,
krijg je ook meer bereidheid tot solidariteit. De overheid is goed geplaatst om die
informatie te verstrekken: objectief, met oog voor nuance, en tegelijkertijd wervend en
enthousiasmerend. Als we de informatie op die manier kunnen verstrekken, wordt de
beweegruimte van brulboeien en zwart-wit denkers vanzelf kleiner. De Vlaamse overheid
kan zelf informeren, bij voorkeur in samenwerking met anderen. De lokale en provinciale
besturen zijn namelijk bijzonder goed geplaatst om -door sensibilisering en
ontwikkelingseducatie respectievelijk- het draagvlak voor solidariteit met het Zuiden te
verbreden. Ook binnen de vierde pijler zijn tal van waardevolle actoren die begeesterend
optreden. De talrijke ngo's hebben een schat aan informatie en expertise die we mee


moeten gebruiken om mensen in het Noorden warm te maken voor samenwerking met
het Zuiden. Uiteindelijk willen we mensen overtuigen van het nut en de noodzaak om
solidair te zijn met het Zuiden. Je kan daar niet vroeg genoeg mee beginnen. Als
ontwikkelingsdoel in onderwijs zou Noord-Zuid samenwerking daarom best al van het
eerste leerjaar mee worden opgenomen. Niet als optionele extra dus, maar als structureel
onderdeel van de eindtermen. Verder is het essentieel om de Vlaamse economie
structureel toegankelijk te maken voor bedrijven en producten uit het Zuiden. Initiatieven
als de ‘Helpdesk Import Vlaanderen’ en ‘Fair Trade’ kunnen daarom eveneens op onze
steun rekenen.
2. 0,7%: het kan en moet beter
België komt haar belofte uit 2002 om 0,7 procent van het BNP aan ontwikkelingssamenwerking
te besteden niet na. Dat is het minimale budget dat de industrielanden volgens de Verenigde
Naties moeten vrijmaken zodat de ontwikkelingslanden in staat zijn om de
Milleniumdoelstellingen te halen tegen 2015. Na een piek in 2003 dwaalde België weer van het
vooropgestelde groeipad af. In 2008 besteedde België slechts 0,46 procent van zijn BNP aan
ontwikkelingshulp, amper meer dan in 2002 toen het aan zijn groeipad begon. Voor 2009 wordt
wel 0,6 procent voorzien, maar het budget bevat zoveel onzekerheden dat we dreigen te eindigen
op 0,47%. Ook Vlaanderen moet hierin zijn verantwoordelijkheid nemen en meer middelen uit de
eigen begroting besteden aan het Noord-Zuidbeleid.
650. sp.a pleit er al lang voor om zo snel mogelijk 0,7% van het BNP aan
ontwikkelingssamenwerking te besteden. Wij waren in 2002 ook één van de drijvende
krachten achter de wettelijke verankering van het groeipad om in 2010 die 0,7% te
bereiken. Wij willen echter ook een kwalitatieve invulling van die norm en niet enkel
een fixatie op de kwantitatieve norm. Alles wat onder de 0,7% valt moet voor ons dan
ook voldoen aan de doelstelling van ontwikkelingssamenwerking, namelijk
armoedebestrijding. sp.a vindt dat ook het Vlaamse ontwikkelingsbeleid zijn
verantwoordelijkheid moet nemen en al verder moet kijken dan 2010. Daarom eisen we
tegen het einde van de legislatuur, 2014, een verdubbeling van het budget van de
Vlaamse ontwikkelingssamenwerking.
De beloofde middelen vrijmaken voor ontwikkelingssamenwerking is niets meer of minder dan
een politieke keuze. Maar wel een politieke keuze die moed vergt: de mensen uit
ontwikkelingslanden behoren immers niet tot het kiespubliek van Belgische politici. Er vallen
met andere woorden geen rechtstreekse stemmen te verdienen met investeringen in het Zuiden.
Vanuit een duurzaam en solidair maatschappij- en wereldbeeld is ontwikkelingssamenwerking
evenwel een morele ‘must’. Daarom wil sp.a het groeipad resoluut bevestigen. En we willen
verder gaan dan dat.


3. Eerlijke handel
651. sp.a wil de voorbeeldfunctie van Vlaanderen met betrekking tot fair trade nog
versterken. Het is van belang dat een duidelijk onderscheid blijft bestaan tussen fair
trade criteria en andere sociaal of ecologisch geïnspireerde labels.
652. Voor sp.a is het belangrijk dat de Vlaamse overheid zich engageert om binnen
afzienbare tijd maximaal duurzaam aan te kopen, en hierbij maximaal te kiezen voor
Fair Trade-producten. De Vlaamse regering draagt er zo toe bij dat niet alle kosten
verbonden aan een milieu- of sociaal verantwoorde productie integraal op het Zuiden
worden afgeschoven.
653. sp.a pleit ervoor om sociale rechten, in het bijzonder waardig werk, in elk van de
Vlaamse investeringsakkoorden op te nemen. Daarbuiten wordt van Vlaanderen ook
verwacht dat het ook in zijn internationaal handelsbeleid een duidelijk standpunt
inneemt. Vlaanderen moet daarom binnen het Europees handelsbeleid en de WTO
naast de handelsbekommernissen ook de sociale rechten en milieu- en
ontwikkelingsbekommernissen een evenwaardige plaats schenken.
4. Algemeen buitenlands beleid
Sinds 1993 voert Vlaanderen zijn eigen buitenlands beleid. Dit beleid is ondertussen de
kinderschoenen ontgroeid en is uitgegroeid tot een volwaardig instrument. Toch zijn er nog een
aantal kansen die tot op heden onvoldoende benut werden.
654. Het is noodzakelijk dat het Vlaams buitenlands beleid geografisch diversifieert en zich
richt op een aantal prioritaire partners. Naast de partners waarmee nu al intensief wordt
samengewerkt, denken we ook aan de verschillende groei-economieën (waaronder de
BRIC-landen) en Scandinavië. Ook het potentieel van de VS kan nog beter benut
worden.
655. De coördinatie met zowel de federale overheid als met de andere deelstaten is voor
verbetering vatbaar. Ook andere departementen (onderwijs, cultuur,…) en andere
beleidsniveaus (steden en gemeenten) moeten meer betrokken worden bij het opstellen
van de strategische doelstellingen.
5. Wapenhandel
Wij kiezen resoluut voor de uitbouw van een hoge ethische standaard. Wapens, eens
geproduceerd, vinden altijd hun weg naar conflictgebieden, net zoals water een weg vindt naar
de zee. Daarom moet de productie en handel in wapens zoveel mogelijk aan banden worden
gelegd.


656. Wij kanten ons tegen investeringen met overheidsgeld in, of ondersteuning van,
onderzoek en ontwikkeling van wapensystemen en de daaraan verbonden technologie.
Er kan geen overheidskredietverzekering zijn voor wapenexporten en daaraan
verbonden technologie (inclusief dual use). De Vlaamse regeringsvertegenwoordiging in
het federaal overheidsbedrijf Delcredere moet pleiten voor een grotere transparantie
van het bedrijf.
657. sp.a wil de handel in wapens en onderdelen van wapensystemen op een verantwoorde
wijze reglementeren, een transparant controlesysteem inbouwen en een degelijke
handhaving zonder achterpoortjes garanderen.
6. Klimaat
De klimaatverandering is een zorg van ons allemaal. Het is een verhaal waarin we eerlijk naar
onze verantwoordelijkheid moeten durven kijken. We moeten kijken naar onze historische
verantwoordelijkheid in de totstandkoming ervan en onze huidige verantwoordelijkheid voor de
aanpak ervan. We moeten ook streven naar de radicale verandering van de
voedselproductiesystemen, zodat die beter tegemoet komen aan de uitdaging op sociaal en
ecologisch vlak.
De gevolgen van de klimaatsverandering laten zich het sterkste voelen in het Zuiden, dat globaal
genomen kwetsbaarder is voor de opwarming van de aarde. In de periode 2000 – 2004 werden
jaarlijks ongeveer 262 miljoen mensen geconfronteerd met klimaatrampen; 98 procent daarvan
bevond zich in ontwikkelingslanden. Deze landen beschikken doorgaans niet over de
noodzakelijke financiële middelen om zich daar adequaat tegen te wapenen. De oorzaken van
klimaatsverandering liggen in het Noorden, waar de welvaart gebouwd werd op de
verbranding van fossiele brandstoffen. De bijdrage van het gros van ontwikkelingslanden in de
uitstoot van broeikasgassen is marginaal. Het lijkt dan ook niet erg rechtvaardig om de
gevolgen van onze levenswijze af te wentelen op de armste landen.
658. Daarom moeten we, bovenop de middelen die we vrijmaken om de 0,7 procent te halen,
aanzienlijk investeren in de overdracht van technologieën in de strijd tegen
klimaatsverandering. Dat kan bijvoorbeeld in het kader van de zogenaamde ‘Clean
Development Mechanisms’, waarmee men door overdracht van groene technologie naar
ontwikkelingslanden uitstootrechten in eigen land kan 'terugverdienen'. Daar plaatsen
we echter meteen twee kanttekeningen bij. Investeren in CDM’s kan enkel strikt
aanvullend werken op de maximale uitstootvermindering in eigen land. Enkel door
energie verstandig en zuinig te gebruiken en door maximaal in te zetten op de
ontwikkeling van hernieuwbare energie en innovatie in eigen land, kunnen we op lange
termijn zelf ook de vruchten plukken van een beleid ter bestrijding van de
klimaatopwarming. Maar ook zonder dat er iets 'terug te verdienen' valt, moeten we
investeren in de ontwikkeling van een duurzame, groene economie in het Zuiden. Een
interessante piste voor dit laatste kan erin bestaan de opbrengst van de geveilde


emissierechten naar ontwikkelingslanden door te sluizen. Die beslissing valt op
Europees niveau, maar sp.a wil daar op de gepaste fora alvast een lans voor breken. 
 

