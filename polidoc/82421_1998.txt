VOLEBNÍ PROGRAM UNIE SVOBODY
PARLAMENTNÍ VOLBY 1998


ÚVODEM K VOLEBNÍMU PROGRAMU

Tento volební program se snaží konkretizovat hlavní obecné zásady, ze kterých Unie svobody vychází a s nimiž se chce ucházet o důvěru voličů. Jde o pojetí politiky jako služby lidem, prosazování rovných příležitostí jako nejlepšího prostředí pro uplatnění svobodných a odpovědných občanů a také rozvíjení vzdělanosti, která nám dovolí vstoupit do 3. tisíciletí po boku vyspělých evropských zemí.
Politika dokáže mnoho, když je zaměřena na problémy společnosti a díky tomu se setká s podporou občanů. Chytá se však do pasti, když se soustřeďuje jen na potíže svého vnitřního fungování. Unie svobody chce hledat cestu k občanům této země upřímnou snahou pomoci při řešením jejich každodenních problémů. Její první výzva "Pojďte to dělat s námi" se od počátku setkala s velkou odezvou. Nekonfrontační přístup k politickým partnerům a otevřenost uvnitř i navenek je základem jejího politického stylu.
Unie svobody si položila do vínku heslo "Svoboda a řád". Chtěli jsme tím vyjádřit přesvědčení, že svoboda je dar, o nějž musíme pečovat vytvářením řádu a pravidel zajišťujících, aby lidské svobody nebyly omezovány a aby prospěch jednoho nešel na úkor druhého. Musíme mnohem více pečovat o prostředí, které umožňuje a motivuje svobodnou aktivitu jedince. Proto jsme otevřeli diskusi nad tím, jak postavit náš politický systém na stabilnější základ, tak aby se příští vlády mohly opřít o silný mandát a skutečně vládnout ve prospěch naší země. Podmínkou důvěryhodnosti politiky je ovšem dobrá informovanost občanů o věcech, které se jich týkají, a průhlednost rozhodování, založená na svobodném přístupu k informacím.
Svoboda jedince vyrůstá z přirozeného lidského prostředí, tvořeného v rodinách, obcích a dobrovolných společenstvích. Tato přirozená společenství plně respektujeme a budeme je podporovat, stejně jako všechna otevřená a průhledná zájmová sdružení. Maximálně omezit chceme naopak prostor pro utváření zájmových sítí, které prorůstají společností mimo demokratické mechanismy a jsou podhoubím korupce, monopolistických snah a manipulace občany. Za největší nebezpečí považujeme propojování ekonomiky a politiky neviditelnými nitkami zájmových lobby.


Svobodný život je myslitelný jen v právním státě, který nejen občanům práva přiznává, ale také zaručuje možnost se jich v reálném čase domoci. Chceme usilovat o jednoduchost a provázanost zákonů jo efektivní výkon státní správy. Svoboda není anarchie - ta naopak plodí nesvobodu. Proto prosazujeme energickou a nebojácnou vládu stanovující omezený počet pravidel, avšak důsledně vyžadovaných.
Nástrojem svobodné aktivity lidí je soukromé vlastnictví a prostorem jejího rozvíjení jsou funkční, vyvážené a před zneužitím chráněné trhy. Soukromé vlastnictví a tržní ekonomika jsou pro nás nezpochybnitelnými oporami ekonomického růstu. Chápeme je však jako podřízené obecné morálce. Tržní mechanismus není podle nás lékem na všechny neduhy společnosti. Proto budeme usilovat o vyvážené působení trhu a státu, který zaručuje dodržování práva a pravidel svobodné soutěže.
Nejlepší cestou svobodného rozvoje člověka je uplatnění jeho schopností a vzdělání v prostředí rovných příležitostí. Lidské dovednosti a vědomosti jsou pro společnost tím nejcennějším kapitálem a nejvýhodnější dlouhodobou investicí. Rozvoj vzdělání a rozšiřování prostoru pro jeho uplatnění jsou hlavními znaky společnosti, která myslí na budoucnost Podmínkou k tomu je prostředí motivující ke vzdělávání, sebeuplatnění, podnikání a tvořivosti.
V celém programu klademe na první místo odpovědnost každého občana za vlastní osud. Přitom ale víme, že tato odpovědnost je návratná pouze ve společnosti řádu a rovných příležitostí. Proto je tu stát, který k utváření takové společnosti významně přispívá, který přičinění občanů ctí, pěstuje a odměňuj. Stát je tu ovšem přítomen i jako nástroj solidarity mezi generacemi a skupinami. Oba principy - občanská odpovědnost a sociální solidarita - naplňují naši představu středo-stavovské společnosti. Říkáme-li střední stav, nikoho tím nevylučujeme - jde nám o to, aby se každý člověk (podnikatel, intelektuál nebo dělník) mohl v naší zemi cítit jako příslušník středních vrstev díky svému příjmu i možnostem uplatnění.
Do předvolební arény vstupujeme s odvahou vyzvat občany této země k tomu, abychom nezůstali v půli cesty a společně vykročili do druhé fáze transformace naší společnosti. Náš program pro střední vrstvy je proto programem pro celou společnost. Pro společnost svobodných, odpovědných a sebevědomých občanů České republiky.


ODPOVĚDNÝ OBČAN VE SVOBODNÉ SPOLEČNOSTI

STABILNÍ POLITICKÝ SYSTÉM
Události na politické scéně vzbuzují oprávněné obavy občanů o osud naší demokracie. Mají strach z častého střídání vlády a opakujících se předčasných voleb. Nelibost vzbuzuje i způsob komunikace mezi politiky a politickými stranami. Důsledkem všeho je rostoucí pocit odcizení politiky občanům. Jednou z cest, jak přispět k posílení spjatosti mezi politikou a veřejnosti a k obnovení důvěry v důležité politické instituce, je změna volebního systému.
Současný ústavní pořádek zcela neodpovídá potřebám stabilního politického systému: nepomáhá vzniku jasné vládní většiny a pří vytváření vládní koalice nutí politické strany k účelovým kompromisům. Proto přicházíme s myšlenkou změny v české ústavě Cílem je zavedení většinového systému voleb do Sněmovny. Tento systém posílí postavení velkých a zřetelně vyprofilovaných stran, připravených nabídnout jasně formulované politické cíle a vize budoucnosti. To usnadní vznik vlády se silným mandátem a zmírní rizika vyplývající z opakovaného sestavování křehkých povolebních koalic.
V delší perspektivě pak většinový systém povede politické strany s podobnými programy k těsnější spolupráci již před volbami. Spolu se snížením rizika nerozhodných výsledků voleb to přispěje ke zklidnění politické scény a uchování politických stran s výrazným programem. Volba na principu vítězství výrazné osobnosti, která předloží dobře formulovaný program, dává totiž větší naději kultivovaným politikům a zřetelným, avšak zároveň nekonfrontačně založeným programům.
Pro Senát, jakožto druhou komoru českého Parlamentu, který byl od svého vzniku koncipován jako "pojistka" proti některým rozhodnutím Poslanecké sněmovny, naopak navrhujeme poměrný volební systém. Přijetí této změny posílí politickou různorodost Senátu a tím i jeho pojistnou funkci proti případným výstřelkům vládní většiny v Poslanecké sněmovně.
Obnovení důvěry v politiku a politiky musí začít již na komunální úrovni. V zájmu posílení vlivu občanů na činnost politiků navrhujeme zavedení přímé volby starostů a posílení jejich pravomocí. Starosta nesmí být rukojmím zastupitelstva, nýbrž naopak musí být za své sliby a činy přímo odpovědný občanům obce. Jen tak lidé znovu získají pocit, že se účastí v komunálních volbách podílí na rozhodování o obci, ve které žijí.
Za důležitý předpoklad oslabení odmítavých postojů občanů vůči politikům považujeme rovněž omezení poslanecké a senátorské imunity, a to výhradně na slovní a písemné projevy poslanců a senátorů v Parlamentu, nebo spojených s výkonem mandátu Zachování současné situace, která umožňuje zneužívání imunity a vyhýbání se odpovědnosti za přestupky a trestné činy, naopak dále prohlubuje nedůvěru občanů v politiku.


Náš přístup
Cílem je:
Stabilizovat politický systém, vytvořit předpoklady pro vznik stabilních vlád, kultivovat politiku a vést politický dialog s občany.
Proto budeme prosazovat:
- zavedení většinového systému pro volby do Poslanecké sněmovny 
- zavedení poměrného systému pro volby do Senátu
- zavedení přímé volby starosty
- omezení poslanecké a senátorské imunity
- nový zákon o financování politických stran
- možnost volit v zahraničí
Budeme podporovat:
- snahy o změnu politického stylu a komunikace mezi politickými stranami napříč celým politickým spektrem
- úsilí o prohloubení spolupráce pravicových stran
- vůli ke sjednocování stran na pravé straně politického spektra nebo alespoň ve vytváření předvolebních koalici

HARMONICKÁ RODINA
Bez harmonické rodiny není slušné společnosti. Rodina je nejpřirozenějším prostředím lidského života a proto si zasluhuje nejvyšší ocenění a podporu. Pěstování tradičních hodnot a pevné vztahy mezi generacemi zajišťují stabilitu společnosti. Každá investice do rodiny je proto i dlouhodobým vkladem do budoucnosti země, do jejího ekonomického a kulturního bohatství
V posledních desetiletích byly oslabeny tradiční vazby mezi manželi a generacemi. Vysoká rozvodovost a následný růst počtu neúplných rodin ztěžují harmonický rozvoj dětí a podílejí se na slabém populačním růstu. Nedostatečné plnění úlohy rodiny významně přispívá k růstu mnoha negativních jevů ve společnosti, jako je kriminalita a drogová závislost mládeže. Dosavadní sociální politika svým zaměřením především na jednotlivce nemotivuje ke vzájemné odpovědnosti v rámci rodiny.
Našim cílem je silná a sebevědomá rodina, která se rozhoduje sama za sebe a spoléhá na stát až v poslední řadě. Proto budeme prosazovat ekonomické posílení rodin jako základních hospodářských jednotek a motivovat je k tomu, aby se o sebe postaraly především samy. Obnovení ekonomického růstu povede ke zvýšení jejich reálných příjmů a tím i k volnosti ve vynakládání peněz. Důležité je posilovat úlohu rodiny jako společenství několika generací. I když v centru pozornosti naší rodinné politiky je hmotná a sociální situace úplných rodin, stát nesmí zanedbávat ani péči o neúplnou rodinu.

Náš přístup
Cílem je:
Posílení tradičních funkcí a vazeb rodiny
Proto budeme prosazovat:
- společné daňové přiznání obou manželů, pokud si to oba přejí
- zrušení adresných přídavků na děti, a na jejich místě zavedení odečitatelných položek z daně příjmu fyzických osob
- postupnou změnu systému sociálních dávek tak, aby základní jednotkou se stala rodina
- přijetí zákona o sociálně právní ochraně dětí
- rekodifikaci občanského práva s cílem začlenit do něj i soukromou část rodinného práva
- takovou úpravu adopce a pěstounské péče, která povede k co nejrychlejšímu předání opuštěných dětí do spolehlivých rodin
Budeme podporovat:
- výchovu dětí a mládeže k rodičovství a odpovědnosti za rodinu
- přistoupení České republiky k mezinárodní Úmluvě o osvojení
- promítnutí již přijatých mezinárodních norem (jako je Omluva o právech dítěte) do naší legislativy
- vytváření podmínek motivujících k většímu počtu dětí v rodině
- rozvoj institucí a nevládních organizací podporujících a doplňujících rodinnou péči

OBCE, REGIONY A VEŘEJNÁ SPRÁVA
Nejvíce životních potřeb uspokojují občané a rodiny na území svých obcí, mnoho na území regionů a jen kvůli některým se musejí obracet na ústřední orgány státu. Tomu by měl odpovídat i sled možností a kompetencí, pokud jde o podmínky uspokojování lidských potřeb. Nechť se vždy na nižší úrovni rozhoduje a řeší vše, co je možné.
Pomalá reforma územní správy v uplynulém období umožnila překřížení státní správy a samosprávy se všemi negativními důsledky takového stavu. Chybějící právní úprava hospodaření obcí jim nedává dostatečný prostor a jasná pravidla pro péči o obecní majetek, veřejné služby a územní plánování. Na druhé straně okresní úřady musejí ještě stále vykonávat řadu pravomocí, které by mely patřit samosprávě. Příliš centralizované řízení přestalo vnímat prohlubující se rozdíly mezi regiony.


Považujeme za nutné posílit účast občanů na řízení veřejných záležitostí, která je pro nás jedním z nejdůležitějších mechanismů demokracie. Proto je samospráva obcí a regionů jednou z našich programových priorit. Chceme, aby bylo co nejvíce pravomocí státu převedeno do kompetence obcí a krajů. Vytvoření dvoustupňové veřejné správy, jejíž orgány budou sdílet společný informační systém, přiblíží správní úkony blíže k občanům a učiní veřejnou správu efektivnější.
Požadujeme, aby politickou odpovědnost za rozhodování úředníků měli představitelé samosprávy. Tomuto principu nejlépe odpovídá přímo volený starosta. Oproti tomu úředníci by se měli zabývat administrativními úkony a zajišťovat běžný chod správy. Rozhodovat o právech a povinnostech by měli jen v nezbytném rozsahu a každé jejich rozhodnutí by mělo byt přezkoumatelné soudem nebo jiným nezávislým orgánem.

Náš přístup
Cílem je:
Transformace samosprávy a státní správy do správy veřejné spočívající především:
- ve vyřešení vztahu a kompetencí samosprávy a státní správy
- v reformě obecní i regionální územní samosprávu
- v reformě ústřední a územní státní správy
- ve vybudování správního soudnictví
Proto budeme prosazovat:
- útlum okresních úřadů a přenesení jejich pravomocí na obce a kraje, ve výhledu pak snížení celkového počtu úředníků
- přijetí nových zákonů o obcích a o hlavním městě Praze, obsahujících přímou volbu starostů a primátorů
- přijetí zákonů o obecních daních a o pravidlech hospodaření územních samospráv, spolu se změnou zákona o rozpočtovém určení výnosu daní ve prospěch samospráv
- urychlené přijetí zákona o státní službě
- rekodifikaci správního řízení
- urychlené vybudování státního informačního systému a jeho propojení s veřejnou správou
Budeme podporovat:
- přistoupení České republiky k Evropské chartě místních samospráv
- vznik účelových i volných sdružení obcí a jejich zapojování do regionální a mezinárodní spolupráce


CÍRKVE A NÁBOŽENSKÁ SPOLEČENSTVÍ
Církve a náboženská společenství mají nezastupitelnou úlohu při obnově etických základů života naší společnosti a propojování naší kultury na samotné kořeny evropské civilizace. Stát proto musí vytvářet podmínky pro jejich fungování.
Víra pomáhá mnoha lidem najít smysl života a připravit se na konečnost pozemské existence. Zaručená svoboda náboženského vyznání je samozřejmou součástí demokratického uspořádání státu. Naše kultura a mravní hodnoty jsou spjaty především s evropskou křesťanskou tradicí, nicméně naší povinností je vytvářet prostředí tolerance a úcty i ve vztahu k odlišným náboženským tradicím jako je také třeba zaměřovat programy všech stupňů škol.
Nedořešený vztah mezi církvemi a státem představuje překážku naší plné a stabilní integrace do euroatlantické civilizace. Náboženské kulturní prostředí je stále ještě částí veřejnosti vnímáno jako protiklad a překážka rozvoje liberální demokracie. Tuto situaci chceme řešit jak změnou legislativy, tak výchovou.
Náš přístup
Cílem je:
Chápat vztah státu k církvím a náboženským společenstvím jako spolupráci.
Budeme podporovat:
- odluku církví od státu
- dokončení restitucí církevního majetku
- financování církví formou daňových asignací
- zavádění vzdělávacích programů směřujících k náboženské toleranci a vzájemné úctě


ŘÁD A SPRAVEDLNOST PRO POCIT BEZPEČÍ
PRÁVNÍ STÁT
Právní stát je základem demokratické společnosti, nezbytnou podmínkou dynamického rozvoje tržní ekonomiky a zárukou svobodného života občanů. Respekt k právu a morálce je nadřazen jak ekonomickým zájmům, tak i politické vůli. Základním předpokladem fungování právního státu a vymahatelnosti práv občanů je přehledný právní řád, v němž se občané mohou dobře orientovat
Přestože byla od roku 1990 přijata řada právních předpisů, právní řád v České republice je stále nepřehledný a netvoří provázaný celek. Problém s porozuměním zákonům mají nejen občané, ale i instituce, které mají právní předpisy uvádět v život. Za příčinu tohoto stavu považujeme to, že transformace právního řádu byla hluboce podceněna.
Stát má nezastupitelnou úlohu při vytváření právního řádu a jeho dodržování. Naším cílem je formulace jasných a vymahatelných pravidel a logicky provázaný právní řád. Zasadíme se o vypracování dlouhodobé koncepce další tvorby právního řádu, chceme přispět ke zvýšení obecného právního povědomí a dodržování práva. Náš právní řád musí být postupně přibližován k právu Evropské unie. Budeme trvat na důkladné revizi všech zákonů i podzákonných norem s cílem zrušit všechny právní předpisy, které jsou v rozporu s mezinárodními úmluvami o lidských právech a s Listinou lidských práv a svobod, či jsou zastaralé a nepotřebné.
Budeme usilovat o důsledné oddělení soukromého a veřejného práva a rekodifikaci soukromého práva v zájmu ochrany osobnosti a majetku. Občanské a obchodní právo musí být sjednoceno a roztříštěnost právní úpravy jednotlivých oblastí soukromého práva musí být odstraněna. Při rekodifikaci trestního práva budeme prosazovat začlenění tzv. probační a mediační služby, tj. podmíněného odsouzení s dohledem a pomocí probačního pracovníka a alternativního řešení sporů mezi poškozeným a pachatelem zprostředkující osobou. Budeme podporovat, aby legislativní práce byly koordinovány na úrovni vlády, včetně určení člena vlády odpovědného za tuto oblast. V zájmu lepší orientace v právním řádu chceme změnit podobu Sbírky zákonů, popřípadě zajistit vydávání automatizovaného systému právních informací, po obsahové stránce garantovaných státem

Náš přístup
Cílem je:
Zavést pořádek do právního řádu, dotvořit jej do logicky provázaného celku.
Proto budeme prosazovat:
- při legislativních pracích koncentrování zákona do větších systematických celků.
- důslednou ochranu osobnosti a svobody člověka, stejně jako jeho majetku, jako hlavní motiv rekodifikace soukromého práva


- vypracování dlouhodobé koncepce tvorby právního řádu a jeho přibližování k právu Evropské Unie
- zrušení všech právních předpisů, které jsou v rozporu s mezinárodními úmluvami o lidských právech, Listinou lidských práv a svobod, nebo jsou zastaralé a nepotřebné
- urychlení prací na občanském zákoníku, trestním zákonu a procesních řádech
- zavedení probační a mediační služby
- koordinaci legislativních prací na úrovni vlády a určení člena vlády odpovědného za tuto oblast
- změny v podobě a publikaci Sbírky zákonů 

SOUDNICTVÍ
Kvalitní a účinné soudnictví je podmínkou existence právního státu. Aby měl občan důvěru v platné právo, musí mít také reálnou možnost se svého práva domoci.
Současné problémy soudnictví jsou dány nepřehledným právním řádem, nízkou úrovní právního vědomí ve společnosti, zatížením soudů řadou agend, které by řešit nemusely, nedostatečným materiálním zabezpečením a nízkým počtem vyšších soudních úředníků v poměru k počtu soudců. Všechny zmíněné příčiny vedou k celkové přetíženosti soudů, prodlužování délky soudních řízení a zvyšování počtu nevyřízených případů. Nejvážnější je tato situace v oblasti obchodního soudnictví, v oblasti konkursů a výkonů rozhodnutí. Nefunkční soudnictví má zásadní a dlouhodobý dopad do všech sfér života společnosti.
Chceme prosadit řadu návrhů, které zrychlí a zkvalitní činnost soudů. Část agendy, kterou doposud řeší soudy, by měla být přesunuta na jiné orgány nebo osoby - konkrétně výkon soudních rozhodnutí nebo vedení rejstříků. Budeme prosazovat, aby v nově přijímaných zákonech ty záležitosti, které nejsou sporné, nebyly v pravomoci soudů. Budeme prosazovat provedení změn v postavení soudců a soudních funkcionářů a posílení jejich odpovědnosti, zejména posílením možnosti postihu soudců za neodůvodněné průtahy, v případě korupce či zneužívání pravomocí. V případech, kde to je možné, výrazněji přesunout kompetence ze soudců na vyšší soudní úředníky.
Zasadíme se o provedení změn procesních předpisů s cílem urychlit soudní řízené. Chceme zjednodušit doručování, zavést lhůty pro některé úkony soudu, zvýšit pravomoci soudů vůči jiným orgánům a osobám (např. bankám či finančním úřadům), více uplatnit zásadu koncentrace řízení tak, aby zejména důkazy byly předkládány v jednom procesním stádiu řízení. Chceme zamezit obstrukcím soudících se stran, snížit počty opravných prostředku, zavést zásadně řízení ve dvou instancích a zkrátit soudní řízení např. zavedením neveřejných jednání u řádně doložených závazků.
Výkon rozhodnutí musí být zefektivněn. Proto chceme změnit právní předpisy týkající se exekucí tak, aby vymáhání každého rozhodnutí bylo nepříjemnou sankcí.


K tomu by sloužila možnost zabavovat přímo majetek dlužníka. Chceme zvýhodnit věřitele oproti dlužníkovi, např. v zákoně o soudních poplatcích. K tomu rovněž přispěje zavedení povinnosti bank sdělit soudu čísla bankovních účtů dlužníka a na žádost soudu je zablokovat, a dále přijetí zákona o dražbách mimo výkon soudního rozhodnutí.
Budeme usilovat o zavedení přezkumu rozhodnutí správních orgánů nezávislým orgánem, a to v celém jejich rozsahu (z hlediska zákonnosti i věcné správnosti) ve dvouinstančním řízení. Chceme, aby byl zřízen Nejvyšší správní soud a správní soudnictví bylo řešeno v celé soudní soustavě.

Náš přístup
Cílem je:
Zajistit vymahatelnost práva obnovením průchodnosti soudů. Zajistit funkční soudnictví, které bude schopné rozhodovat rychle a kvalitně.
Proto budeme prosazovat:
- přesunutí části agendy, kterou doposud řeší soudy, na jiné orgány nebo osoby
- zjednodušení soudní soustavy 
- změny v postavení soudců a soudních funkcionářů a posílení jejich odpovědnosti
- změny procesních předpisů s cílem urychlit soudní řízení
- vybudování správního soudnictví v rámci soudní soustavy
- zlepšení materiálně technického a personálního zabezpečení soudů
- přenesení exekuci ze státu na soukromé exekutory
- zlepšení postavení věřitelů vůči dlužníkům

VNITŘNÍ BEZPEČNOST
Svobodná a otevřená společnost může fungovat jen tehdy, pokud v ní platí jasná a vynutitelná pravidla a pokud stát důsledně plní svoji úlohu strážce bezpečnosti občanů a jejich majetku.
V posledním období se v naší společnosti zmenšuje osobní bezpečnost. Roste brutalita pachatelů trestných činů, arogantní chování jednotlivců či skupin na veřejnosti, rasová nesnášenlivost a xenofobie, hospodářská kriminalita a aktivity zejména skupin organizovaného zločinu. K příčinám patří rozklad morálky a úpadek autority tradičních institucí jako jsou rodina, škola nebo obec. Hlavními důvody jsou však nerozhodnost bezpečnostních orgánů, zdlouhavá trestní řízení a malá účinnost trestů. Důsledkem je pak rostoucí pocit beztrestnosti těch, kteří nedodržují zákony, a pokles důvěry občanů ve schopnost státu ochránit je před zločinem.


Proti takovým jevům je třeba hledat ty nejúčinnější preventivní i represivní prostředky. Nejlepší prevencí proti zločinu je vědomí o neodvratitelnosti trestu a jeho rychlostí. Chceme proto dosáhnout rozdělení trestných činů na zločiny a přečiny a vytvořit pro ně rozdílný profesní postup umožňující u řady trestných činů okamžité předvedení pachatele před soudce. Občanům se nesmí upírat právo na účinnou vlastní obranu života, zdraví a majetku.
Neméně významným úkolem je rovněž ochrana občanů před ohrožením mimořádnými událostmi a živelnými katastrofami.

Náš přístup
Cílem je:
Zvýšení schopnosti státu zajistit bezpečnost a ochranu občanů.
Proto budeme prosazovat:
- zrychlení procesních postupů orgánů činných v trestním řízení a koncentrace provádění důkazů.
- zásadní reformu současného trestního práva
- vytvoření účinného programu na ochranu svědků
- zlepšit postaveni poškozeného
- snížení věkové hranice trestní odpovědnosti na 14 let
- důsledné potírání výroby a distribuce drog
- důsledný výcvik a výchovu příslušníků policie
- reformu správního řízení a trestání
- zavedení alternativních sankcí jako např. krátkodobé odnětí svobody či veřejně prospěšné práce
- změnu cizinecké, azylové a vízové politiky zpřísněním podmínek pro povolení pobytu cizinců, jejich podnikání a zaměstnávání
- vytvoření jednotného systému krizového řízení státu a v něm urychlené budování integrovaného záchranného systému
- přijetí národní koncepce boje proti korupci
- větší vliv obcí na činnost pořádkové a dopravní policie
- účinnou kontrolu a zlepšení práce zpravodajských služeb
Budeme podporovat:
- sjednocení vízové politiky České republiky s vízovou politikou Evropské unie
- preventivní programy obcí k zajištění veřejného pořádku


HOSPODÁŘSTVÍ VE SLUŽBÁCH SPOLEČNOSTI
HOSPODÁŘSKÝ RŮST
Ekonomický růst je základem zdravého rozvoje celé společnosti. Hospodářská politika musí usilovat o to, aby efekt růstu měl dlouhodobý charakter. Jejími hlavními pilíři budou zdravé státní finance, které dají monetární politice prostor pro nízké úroky, pružný směnný kurz a volný mezinárodní obchod.
Současná ekonomická situace přináší nízký růst ekonomiky, vysoké úroky podvazující rozvoj podnikání, stagnující míru investic a rostoucí nezaměstnanost. Za podstatný nedostatek považujeme postupné snižování objemu zahraničních investic. V některých oblastech přetrvává nadměrná státní regulace, někdy byl zachován monopol i tam, kde je prostor pro volnou soutěž. Stát přerozděluje zbytečně mnoho finančních prostředků. Stejně tak výdaje na státní správu jsou stále vysoké. Systém dotací státu na investice obcí je málo transparentní a umožňuje dosáhnout úspěchu spíše lobováním, než na základě předloženého projektu a potřeby daných investic. Byl vytvořen komplikovaný systém daní, jehož správa je tím zbytečně nákladná. Současné nastavení sociálního systému zároveň neobsahuje dostatečné motivační prvky a dochází ke stálému růstu jeho podílu na HDP, který je dlouhodobě neudržitelný.
Chceme, aby role státu spočívala především ve stanovování pravidel a kontrole jejich dodržování, nikoliv ve vlastnictví částí ekonomiky. Budeme usilovat o to, aby stát hrál roli regulátory pouze v těch oblastech, kde je to nutné. Naším cílem je posílit a zkvalitnit ty funkce státu, které si musí stát ponechat, a přesunout do tržního prostředí aktivity, které trh řeší mnohem lépe než byrokratický aparát. To nám umožní zeštíhlit a zkvalitnit státní správu.
Chceme omezit přerozdělování prostřednictvím státního rozpočtu snížený státní rozpočet. Budeme držet dlouhodobě vyrovnaný. Budeme prosazovat, aby všechny výdaje a závazky státu byly jasně zahrnuty do rozpočtu a nemohly se překvapivě objevit mimo něj. Veřejné finance musí být tvořeny jako přehledný systém, kde každý výdaj i příjem je přesně kontrolovatelný a kde jsou jasně stanoveny priority a dlouhodobé záměry státu. Stejná pravidla hospodaření musí platit i v dalších částech veřejných rozpočtů, jako jsou kraje, obce, systémy veřejného pojištění a fondy, které jsou součástí hospodaření státu (Pozemkový fond či Fond národního majetku.) Budeme usilovat o to, aby Fond národního majetku byl co nejdříve zrušen a jeho zbylé funkce byly převedeny na ministerstvo financí.
Budeme cílevědomě hledat příležitosti přilákat přímé zahraniční investice, od nichž očekáváme moderní technologie, zpřístupnění zahraničních trhů pro náš export, doplnění domácích úspor, manažerské zkušenosti a dobrý vzor podnikatelské etiky. Při dobré hospodářské politice a zlepšení legislativního i etického prostředí se dá očekávat více než zdvojnásobení zahraničních investic do České republiky v průběhu příštích čtyř let. Budeme důsledně odstraňovat překážky mezinárodního obchodu a postupně liberalizovat pohyb kapitálu a služeb.

Náš přístup
Cílem je:
Upevnit zdravé finance, měnovou stabilitu, která stimuluje rychlý ekonomický růst, i nízkou inflaci a výhody spojené s ekonomikou otevřenou mezinárodnímu obchodu


Proto budeme prosazovat:
- snížení přímých daní jako významný prorůstový faktor
- snížení vládních výdajů, které umožní postupné snižování daní
- sestavení vyrovnaného rozpočtu
- veřejné finance jako přehledný systém, s přesně kontrolovatelnými příjmy a výdaji a stanovenými prioritami a dlouhodobými cílí
- narovnání deformovaných cen
Budeme podporovat:
- politiku umožňující co největší snížení úrokových měr
- daňové zvýhodnění velkých investic, zvláště pak přímých zahraničních investic
- ČNB v úsilí o snižování inflace

PODPORA TRHU A PODNIKÁNÍ, OCHRANA SPOTŘEBITELŮ
Usilujeme o docílení vysoké efektivností výroby a dobrého fungování tržních mechanismů. Vhodná mikroekonomická opatření podstatné zvýší ekonomickou efektivnost a budou základem ekonomického růstu. Nutnou podmínkou podnikání je poctivost a dodržování pravidel všemi účastníky trhu a dostatek nástrojů na vynucení svých práv.
Chceme urychleně dokončit proces privatizace a restitucí. Protože tržní ekonomika je založena na svobodně uzavřené smlouvě a její vynutitelnosti u soudu, je i z hlediska hospodářství prioritou dokončení právní reformy. Budeme prosazovat ve všech oblastech hospodářské politiky princip volné konkurence, který v tržním hospodářství vede ke zvýšení blahobytu společnosti.
V oblasti daňového systému uskutečníme posun od přímých daní k daním nepřímým. Budeme usilovat o zkrácení doby odepisování a provedeme změny v zařazování do odpisových skupin.
Chceme zvýšit efektivnost bankovního sektoru a vyvinout tak tlak na další restrukturalizaci podniků. To společně s dokončením privatizace, zvýší produktivitu podniků a podnítí ekonomický růst.
Podpoříme podnikání zjednodušením administrativních úkonů, např. změnou systému registrace firem, zavedením povinné lhůty pro registrace. Budeme prosazovat vázání registrace na průkaz úhrady pohledávek vůči státu v jiných firmách, ve kterých jako statutární orgán působil. Zasadíme se o omezení nadbytečných regulaci a byrokratických složitostí ze strany kontrolních orgánů.
Zasadíme se o rozvoj systému garancí zvyšujících dostupnost úvěrů pro malé a střední podnikatelé a zesílíme podporu exportu. Zavedeme možnost paušálního zdanění pro určité druhy drobného podnikání.
Za nutné považujeme zachovat přiměřenou roli státu v ochraně spotřebitele. Musí však být soustředěna pouze na ty oblasti, kde by mohly být ohroženy zdraví či život spotřebitele. Chceme, aby spotřebitel byl chráněn před zavádějící reklamou a nepravdivými údaji ve smlouvách, aby byl spotřebitelem informovaným a měl jednoduchý přístup k výkonu spravedlnosti

Náš přístup
Cílem je:
Vytvořit ekonomické a právní podmínky pro efektivní podnikání a zvýšení etiky podnikatelů.
Proto budeme prosazovat:
- dokončení privatizace a restitucí
- zajištění volného vstupu podnikatelů na trhy a podporu volné konkurence ve všech odvětvích
- omezení regulovaných cen
- pro regulované ceny jasná a dlouhodobě platná pravidla
- posun zdanění od přímých daní k nepřímým
- zkrácení odpisových dob
- spravedlivou, efektivní a kvalifikovanou daňovou správu
- narovnání vztahu mezi věřitelem a dlužníkem i rychlejší činností obchodních soudů
Budeme podporovat:
- rychlejší restrukturalizaci podniků
- důsledný boj proti hospodářské kriminalitě,
- ochranu proti praní špinavých peněz,
- odstraňování korupce
- ochranu spotřebitele před zavádějící reklamou
- podpůrné programy pro malé a střední podnikání
- zavedení nepřekročitelné lhůty při registraci k podnikání

KAPITÁLOVÝ TRH A BANKOVNÍ SEKTOR
Rozvoj podniků nesmí být závislý pouze na úvěrech, ale musí se zvýšit podíl kapitálu získávaného na kapitálovém trhu. Stabilní, průhledný a pro investory bezpečný kapitálový trh je nezbytnou podmínkou ekonomického rozvoje.


Neprůhlednost kapitálového trhu, postavení investičních fondů i bank, které umožňuje využívat informace získané v ovládaných podnicích ke spekulaci na trhu akcií, malá a dlouho opomíjená ochrana drobných akcionářů, kapitálová provázanost bankovních domů a investičních fondů byly dlouhou dobu charakteristickými problémy naší společnosti a snižovaly její ekonomický růst. Proto chceme pokračovat ve změnách směřujících k účinnější regulaci v této oblasti.
Chceme vytvořit rychle podmínky pro efektivní fungování Komise pro cenné papíry, která musí být nekompromisním strážcem dodržování pravidel na kapitálovém trhu. Pro správný proces tvorby cen akcií je třeba směřovat k jedinému kapitálovému trhu a tím k jedné tržní ceně akcií.
Fondy a investiční společnosti musí přinášet zisk především těm, kteří do nich své prostředky vložili a teprve potom jejich správcům. Jakékoliv případy nehospodárné péče o svěřené prostředky či dokonce tzv. tunelován musí být včas a přísně postihováno. Zde je neopomenutelná aktivní součinnost obchodních soudů.
Moderní bankovní sektor je pro rozvoj ekonomiky klíčový. Klademe velký důraz na rychlou a efektivní privatizaci velkých bank. Za nejvhodnější považujeme prodej státních podílů zahraničním investorům, od nichž očekáváme vysokou kvalitu a širokou škálu bankovních služeb. Vstup několika zahraničních bank rovněž přispěje k vytvoření potřebné konkurence a konkurenceschopnosti v bankovním sektoru. V konečném důsledku to bude znamenat nižší přirážku bank a tím i nižší úroky z půjček a úvěrů.

Náš přístup
Cílem je:
Efektivní bankovní sektor a funkční kapitálový trh.
Proto budeme prosazovat:
- přijetí nových zákonů upravující fungování investičních společností, fondů a dalších subjektů na kapitálovém trhu.
- vytvoření podmínek pro účinné fungování Komise pro cenné papíry
- jeden kapitálový trh, jednu tržní cenu akcií
- snížení daně z dividend na 15%
- rychlou a kvalitní privatizaci velkých bank věrohodným a silným zahraničním partnerům 
- zpřísnění pravidel a regulace podnikání v bankovnictví
- účinnou ochranu drobných akcionářů
Budeme podporovat:
- příchod zahraničních investorů na kapitálový trh
- kroky, které vedou ke snížení úrokových sazeb.


VZDĚLÁNÍ PRO TŘETÍ TISÍCILETÍ

VÝCHOVA A VZDĚLÁVÁNÍ
Abychom mohli vstoupit do třetího tisíciletí jako plnohodnotný partner společenství rozvinutých států a obstáli v konkurenci, která nás v tomto společenství čeká, musíme být schopni vychovávat sebevědomé, vzdělané a tvůrčím způsobem uvažující odborníky v širokém spektru lidských činností. Kvalitní vzdělání na evropské úrovni chápeme nejen jako bránu ke kulturnímu bohatství, ale také jako významný nástroj ekonomického úspěchu. Proto ke vzdělávání přistupujeme jako k jedné z nejdůležitějších životních investic.
Výchova a vzdělávání musí být v centru pozornosti celé společnosti. Je zřejmé, že legislativa nestačí demokratizačním aktivitám škol a učitelské veřejnosti. Řízení škol se samovolně vrací k centralistickému pojetí a úloha učitele ztrácí svoji tvůrčí volnost a interpretační svobodu. Současně s tím se rychle zhoršuje společenské hodnocení učitelské práce. Posílení důvěry v samostatnost a odpovědnost všech pedagogických pracovníků škol i žáků je nutným předpokladem úspěšného dokončení transformace našeho vzdělávacího systému.
Zásadním způsobem je třeba zlepšit materiální podmínky výuky na všech úrovních. Vybavení škol, knihoven a laboratoří zaostává v mnoha případech výrazně za evropským standardem, v plném rozsahu to platí i o platech učitelů. Chceme více peněz pro školství, ale současně chceme s těmito penězi lépe hospodařit. Odměňování učitelů musí být výrazně diferencované a to na základě jejich kvality a výkonnosti, nikoli pouze podle počtu odučených let či jiných hledisek.
Vzdělávací systém je nutné budovat jako důsledně otevřený. Vzdělávací systém musí žákům umožnit zvolit si vlastní vzdělávací cestu od základní až po vysokou školu. Role centrálních orgánů má spočívat především ve stanovení vzdělanostních standardů pro jednotlivé úrovně vzdělávání a kontrole jejich plnění.
Ve všech oblastech výuky musíme důsledně prosazovat výchovu k ekologické zodpovědnosti, rasové toleranci, k úctě k jiným kulturám, a k ohleduplnosti ke slabším a handicapovaným. Školy musí usilovat o maximální možnou integraci handicapovaných žáků. Výrazně je třeba zvýšit zodpovědnost rodičů a obcí za podobu, úroveň a vybavení škol.
Chceme rozšířit nabídku pomaturitního vzdělání například neuniversitním vzděláváním a nejrůznějšími formami bakalářského studia. Budeme za tímto účelem podporovat vytváření konkurenčního prostředí v oblasti vysokého školství, jehož součástí jsou soukromé vysoké školy. Chceme zavést diferencované financování vysokých škol na základě hodnocení jejich úrovně, založeného na úspěšnosti absolventů na trhu práce a srovnání odborných kvalit vysokoškolských učitelů.
Usilujeme o zrušení přijímacích zkoušek na vysoké školy a jejich nahrazení standardizovanými testy. Spolu s tím budeme na vysokých školách usilovat o zavedení školného. Nejprve však bude třeba vypracovat systém dostupných a státem garantovaných půjček na studijní náklady.


Zavedení školného chápeme i jako nástroj zvyšování odpovědnosti studentů za rozhodnutí studovat i za volbu určitého oboru studia. Předpokládáme, že prosazení našich návrhů povede ke zdvojnásobení stávajícího počtu vysokoškolských studentů.

Náš přístup
Cílem je:
Decentralizovaný model vysoce kvalitního vzdělávání umožňující na všech úrovních svobodnou volbu vzdělávací cesty.
Proto budeme prosazovat:
- zvýšení výdajů na vzdělávání
- urychlené zpracování a přijetí zákona o vzdělávání
- stanovení vzdělanostních standardů pro všechny úrovně vzdělávání
- přenesení pravomocí školských úřadů na obce a regiony
- zavedení školného na vysokých školách a půjček na krytí studijních nákladů
Budeme podporovat:
- podporovat rozvoj středního technického školství a středních odborných učilišť s ohledem na uplatnění absolventů na evropském trhu práce
- soukromé školství na všech úrovních, rovnocenné ve svých právech a povinnostech

VĚDA, VÝZKUM A TECHNOLOGICKÝ POKROK
Pouze za předpokladu, že naši vědci budou rovnocennými partnery kolegům v rozvinutých zemích, budeme schopni podílet se na rozvoji světové vědy a techniky a využívat je ve svůj prospěch. Institucionální základna naší vědy i její lidsky potenciál jsou stále ještě poznamenány minulostí. Orientace na budoucnost znamená ještě více se otevřít světu, přijmout vysoké standardy a vypořádat se s tendencemi k uzavírání a průměrnosti.
Vedle oprávněných nadějí vyvolaných úspěšnou transformací některých vědeckých institucí vzbuzuje stav vědy a výzkumu v České republice i mnohé obavy. Některé vědní obory ztrácejí sílu k dynamickému rozvoji a vedou neproduktivní souboj o přežití. V řadě vědeckých ústavů navíc vítězí průměrnost a tendence k opětovnému uzavírání. Mnozí špičkoví odborníci hledají uplatnění v zahraničí, vynikající odborníci tříští své síly prací mimo oblast vědy a výzkumů.
Rozhodně budeme podporovat růst investic státu do vědy a výzkumu. To ovšem předpokládá i tlak na výrazné zvýšení efektivity ve využívání těchto prostředků. Vědecká obec tak malé země, jako je naše, musí mít odvahu soustředit síly a omezené prostředky na jasně určené priority.


Spíše než posilovat rozpočty jednotlivých institucí, chceme podporovat investice do konkrétních projektů, které projdou náročnými výběrovými řízeními a veřejnými soutěžemi a ve kterých se budou uplatňovat přísná mezinárodní měřítka. Jen tak se nám podaří přistoupit na ve světě běžné standardy vědeckého výkonu.
Chybějící prostředky na vědu a výzkum budeme hledat nejen ve státním rozpočtu, ale i ve firmách a podnicích, které budou mít zájem o zakládání vlastních technologických center nebo o přímou spolupráci s vysokými školami - například formou podpory určitých studijních programů, výzkumných projektů či nadějných studentů. Pro takové formy spolupráce budeme hledat přijatelné finanční podněty.
V zájmu nastolení principu rovných šancí a svobodné konkurence musí ve veřejných soutěžích o prostředky na vědu a výzkum dojít ke zrovnoprávnění všech uchazečů o granty bez ohledu na věk, funkci, na to, zda jde o veřejnou či soukromou sféru, atd. Veškeré informace týkající se průběhu výběrových řízení musí být po skončení soutěže veřejně dostupné.
Jsme si vědomi toho, že obrat v efektivitě výzkumu a vývoje se musí opírat o novou generaci odborníků, jejichž vzdělání bude srovnatelné s úrovní běžnou ve vyspělých zemích. Proto si jako jeden z cílů klademe překonání z minulosti zděděné propasti mezi výukou a výzkumem. Věda a výzkum bez výuky a výuka bez přímé účasti vyučujících i studentů na vědeckém výzkumu je plýtvání omezenými prostředky a svědčí o úspěšnosti snah omezovat v této oblasti svobodnou konkurenci.

Náš přístup
Cílem je:
Hlubším propojením výuky s výzkumem a větším otevřením vnější i vnitřní konkurence přivést úroveň vědy a výzkumu na evropskou úroveň.
Budeme prosazovat:
- jasnou formulaci politiky státu v oblasti vědy
- zvýšení výdajů na vědu a výzkum
- průhlednost soutěží o granty na vědecké a výzkumné projekty
- zpevnění měřítek vědeckého výkonu
Budeme podporovat:
- diskusí o prioritách v oblasti výzkumu
- transformaci vědeckých ústavů v centra postgraduální výchovy a výzkumu
- zakládání technologických center podniky
- přímou spolupráci podniků s vysokými školami a centry postgraduální výchovy a výzkumu.


PŘÍSTUP K INFORMACÍM, INFORMAČNÍ SPOLEČNOST
Rovný přístup k informacím a svobodná média patří k základním principům otevřené společnosti. Pokračující proces globalizace světa však s sebou také přináší převratný rozvoj informačních technologií. Obstát v náročné konkurenci vyspělých zemí proto může jen společnost podporující rozvoj moderních komunikačních technologií, zejména Internetu.
Česká republika vstupuje do společnosti rozvinutých států světa, kde je znalost a využití informačních technologií samozřejmost. Jednou z podmínek jak v této konkurenci obstát, je volný přístup k informacím a politika podpory rozvoje informačních technologií. Dosavadní politika státu v této oblasti nebyla a není koncepční: stát dosud zbytečně utajuje informace, které musí být volně dostupné, státní informační systém je budován nekoordinovaně a nákladné, chybí jasná koncepce podpory rozvoje informačních technologií.
Chceme, aby byl zákonem zajištěn přístup k informacím a současně byla zajištěna ochrana osobních údajů. Budeme proto prosazovat přijetí zákona o svobodě informací. Naším heslem je „Co není tajné, je veřejné“.
Chceme, aby se počítačová gramotnost stala samozřejmou součástí základního vzdělání. Připravíme „Národní program po počítačovou gramotnost“, jehož součástí bude mimo jiné i tříletý plán grantové podpory pro zavedení počítačů do škol všech stupňů. Naším cílem je „Internet v každé škole“.
Připravíme inventuru stávajících právních předpisů týkajících se rozvoje Internetu a dalších informačních technologií ve vztahu k normám Evropské unie a navrhneme zákony umožňující využití Internetu k obchodování, včetně zpřísnění postí u za nelegální využívání softwaru. Zasadíme se rovněž o co nejrychlejší vytvoření konkurenčního prostředí v oblasti telekomunikací (privatizace Českých radiokomunikací) s cílem dosáhnout tarifního zvýhodnění uživatelů Internetu. Za prioritu státu rovněž považujeme vytvoření státního informačního systému, který mezi sebou nejen propojí státní úřady a zjednoduší tak administrativu, ale jenž bude přístupný všem občanům a umožní propojení centra a regionů.
Za klíčovou považujeme v moderní společnosti roli svobodných médií. Sdělovací prostředky musí mít právo informace získávat, zatímco odpovědné osoby a instituce musí mít povinnost při dodržování zákonných omezení informace poskytovat. Stavíme se proti jakékoliv snaze o omezování svobody slova, s výjimkou šíření rasové a národnostní nesnášenlivosti. Vědomi si problémů na mediálním trhu (majetkové propojování novin a rozhlasových i televizních stanic, nedostatečná ochrana soukromých dat občanů) budeme usilovat o novely příslušných zákonů.

Náš přístup
Cílem je:
Moderní informační společnost, v níž má každý volný přístup k informacím.
Proto budeme prosazovat:
- přijetí zákona o přístupu k informacím,
- postupnou demonopolizaci telekomunikací a tarifní zvýhodnění uživatelů Internetu v rámci nového telekomunikačního zákona
- legislativu umožňující elektronické obchodování (např. elektronický podpis)
- vyhlášení „Národního programu pro počítačovou gramotnost“
- přijetí informačních standardů státní správy
- jasná pravidla pro zvýhodnění investic do informačních technologií
- zpřísnit ochranu autorských práv, např. zákon proti počítačovému pirátství
- novelu zákona o rozhlasovém a televizním vysílání
Budeme podporovat:
- mezinárodní dohody omezující zneužívání Internetu k šíření pornografie a obchodní kriminalitě.
- možnost soukromého sektoru spolupodílet se na provozování a spolufinancování státního informačního systému
- uchování tradičních forem informací, např. podporou knihovnictví

OTEVŘENÁ KULTURA A UMĚNÍ
Pouze stát, který si dokáže uchovat kulturní identitu a přitom vytvoří podmínky pro růst kulturní tolerance, bude mít šanci stát se partnerem rodícího se společenství demokratických evropských států. Péče o kulturní dědictví, stejně jako odvaha a nezatíženost předsudky při rozhodování o podpoře uměleckých projektů, jsou mostem národní kultury do Evropy.
Úloha státu v rozvoji kultury a umění oblasti spočívá především v zárukách svobody umělecké tvorby a projevu a svobodného kulturního rozvoje. Budeme vytvářet prostor pro uskutečňování nekomerčních uměleckých projektů a jejich prosazování ve veřejnoprávních médiích.
Společnost směřující do Evropské unie musí navíc cílevědomě usilovat o podstatné zvětšení kulturní tolerance občanů. Musíme se nejen ekonomicky a politicky, ale i kulturně připravit na otevírání se světu. Podstatné rozšíření výuky světových jazyků na školách bylo jen prvním krokem na této cestě. Dalším krokem musí být výchova ke kulturní toleranci a obdivu ke kulturním hodnotám jiných národů a etnických skupin.


Kulturní otevírání se světu není v rozporu s péčí o vlastní kulturní dědictví. Poznání vlastní minulosti naopak zvyšuje národní sebevědomí a současně usnadňuje i hlubší pochopení rozdílů mezi národy a etnickými skupinami.
Naše podpora národního kulturního dědictví bude spočívat v aktivní politice grantových projektů a v důsledné a veřejné kontrole jejich realizace. Přitom bude nezbytné jasně vymezit roli státu, obcí a neziskových organizací v péči o kulturní památky a v jejich ochraně.
V souladu s naší snahou o decentralizaci státní správy se zasadíme o to, aby se ve financování péče o památky, kulturních institucí a aktivit posílila role obcí. V souvislosti s financováním péče o kulturní dědictví musíme v krátké době nalézt způsob, jak účinněji využívat výnosů z cestovního ruchu na financování oprav kulturních památek a jak promítnout ochranu památek a financování jejich obnovy do daňového systému. Jen tak se podaří v lepší míře využívat výnosů z cestovního ruchu a z ekonomických a aktivit s ním spjatých pro záchranu kulturního dědictví, které je jedním z hlavních zdrojů turismu.

Náš přístup
Cílem je:
Svobodný rozvoj kultury s jasně vymezenou rolí státu, obcí a neziskových organizací. Zvyšování tolerance k jiným kulturám.
Proto budeme prosazovat:
- přijetí nového zákona o ochraně památek
- účast státu na péči o kulturní památky
- jasná pravidla pro podporu kulturních aktivit na úrovni obcí a regionů
- těsnější propojení cestovního ruchu s péčí o kulturní dědictví
Budeme podporovat:
- vznik obecně prospěšných společností se zaměřením na kulturu a umění s přímou účastí měst a obcí
- vzdělávací a kulturní programy směřující k hlubšímu poznání kulturních kořenů jiných národů a etnických skupiny
- garantované úvěry pro vlastníky památek usilující o jejich obnovu a ochranu
- zprůhlednění stávajícího grantového systému financování kulturních projektů

DŮSTOJNÉ PODMÍNKY PRO ODPOVĚDNÉ OBČANY
SOCIÁLNÍ ZABEZPEČENÍ
Sociální zabezpečení musí být dostatečně motivující k převzetí odpovědnosti každého za sebe a svou rodinu a současně dostatečně solidární s těmi, kteří se ocitli v nouzi.
Sociální zabezpečení se jako celek doposud neodpoutala od státního rozpočtu, je zbytečně komplikovaně a nákladné, funguje rovnostářsky a nepůsobí dostatečně motivačním způsobem. Dávky sociální podpory jsou často vypláceny i těm, kdo je nepotřebují a pro některé skupiny tak představují past, která omezuje jejich úsilí o návrat k aktivnímu životu. Stejně působí i to, že se u příjemců podpory v nezaměstnanosti nebere ohled na jejich předchozí ekonomickou aktivitu a velikost majetku.
Stále se odkládá reforma penzijního pojištění, která by lépe vztáhla důchody k předchozímu přičinění každého jednotlivce, a utlumil případný konflikt mezi generacemi. Reformu penzijního systému chceme založit na třech pilířích. První pilíř bude zajišťovat pevný důchod ve výši společensky dohodnutého standardu z průběžně financovaného fondu. Druhý pilíř tvoří povinné kapitálové spořeni na stáří. Výše této složky důchodu se bude odvíjet od délky a výše spoření. Třetí pilíř tvoří dobrovolné penzijní připojištění.
Za základní jednotku sociální péče považujeme rodinu. Tíživá sociální situace nesmí být důvodem k rezignaci. Dáme možnost, aby si občan mohl vybrat poskytovatele sociální péče sám, protože on sám ví zpravidla lépe než stát, co potřebuje. Podpoříme organizace zdravotně postižených, které zajistí řadu aktivit v této oblasti, aby se i touto cestou stala sociální pomoc adresnou a směřující skutečně k postiženému. Chceme rovněž vytvořit lepší podmínky pro rozvoj soukromých, nestátních i církevních institucí sociální péče.
Chceme sloučit systém zdravotního a nemocenského pojištění. Současné oddělení a tomu odpovídající existence dvou ministerstev je překonaná. Zdravotní a nemocenská péče je tvořena vzájemně se prolínajícími a časově navazujícími prvky.
Budeme usilovat o přehodnocení výše nemocenských dávek. Chceme snížit administrativní náročnost a nákladnost systému poskytování sociálních podpor. Hodláme omezit počet sociálních dávek vyplácených ze státního rozpočtu jejich převedením na odpočitatelné položky od daně (například přídavky na děti). Chceme, aby vyplácení sociálních dávek bylo přeneseno na pověřené obce.
Prosadíme, aby administrativa spojená s financováním sociální a zdravotní péče byla zjednodušena. Budeme usilovat o to, aby daně a příspěvky sociálního a zdravotního pojištění vybíral finanční úřad jako jediná instituce, namísto současných tří institucí.

Náš přístup
Cílem je:
Zdokonalit systém sociálního zabezpečení založený na principech solidarity a subsidiarity.


Proto budeme prosazovat:
- reformu penzijního systému
- vyšší adresnost poskytování sociálních dávek, která povede k menším nárokům na státní rozpočet
- sloučení systému zdravotního a nemocenského pojištění
- jediné výběrčí místo pro daně a příspěvky sociálního a zdravotního pojištění
- takovou úpravu nemocenských dávek, která by je více svázala s výdělkem
- snížení administrativní náročnosti a nákladnosti poskytovaných sociálních podpor
- převedení rozhodování o vyplácení sociálních dávek na pověřené obce
- podmínky pro působení nestátních, neziskových a církevních institucí v poskytování sociálních služeb s tím, že poskytovatele si vybírá občan
Budeme podporovat:
- sloučení ministerstva práce a sociálních věcí a ministerstva zdravotnictví do jednoho úřadu 
- plnou společenskou integraci zdravotně postižených

ZDRAVOTNÍ PÉČE
Lidské zdraví je individuální hodnota a péče o něj je především odpovědností každého jednotlivce. Kvalita a rozsah zdravotní péče musí zajišťovat dohodnutý společenský standard. Nové a progresivní lékařské postupy jsou stále dražší a proto mohou být zaváděny jen úměrně ekonomickým možnostem společnosti. V případech, kdy v důsledku onemocnění nebo úraz dojde k ohrožení sociálního postavení občana nebo jeho rodiny, musí účinně vypomoci solidární systém veřejného zdravotního pojištění.
Zvyšování kvality zdravotní péče je provázeno napětím mezí množstvím finančních prostředků a objemem poskytované zdravotní péče. Struktura a statuty mnohých poskytovatelů jsou stále ještě nevhodné, správa veřejných prostředků zdravotními pojišťovnami není vždy efektivní, přežívá představa o „zdravotnictví zdarma“, kterou stávající zdroje nemohou pokrýt. Společenské a finanční ocenění práce lékaře i dalších zdravotníků je nedostatečné, jsou tolerovány poruchy ve vzájemných vztazích plátců, pojišťoven a zdravotnických zařízení a jejich dodavatelů.
Chceme výrazně posílit systém prevence nemoci, podpory a ochrany zdrav. Budeme usilovat o to, aby se postupně vytvořila různorodá vlastnická struktura zdravotnických zařízení. Systém financování převážné části zdravotní péče z povinného pojištění, založený na mezigenerační solidaritě, chceme vyváženě propojit s osobní odpovědností jednotlivce a rodiny, jež je vyjádřena individuálním a rodinným připojištěním a finanční spoluúčastí. Za tímto účelem se zasadíme o průhledný systém zdravotní péče, který jasně stanoví, jaká péče je plně garantována státem (hrazená solidárním pojištěním), která péče předpokládá spoluúčast a která je hrazena ze soukromého připojištění nebo přímou platbou.


Náš přístup
Cílem je:
Dostupný a efektivní systém ochrany a obnovy zdraví, směřující k plnohodnotnému životu a prodlužování jeho délky.
Proto budeme prosazovat:
- aby občané byly plně informování o ceně zdravotní péče a o tom, proč a v jakém rozsahu ji budou hradit
- aby dostupnost zdravotní péče respektovala dopravní, územní a další aspekty
- posílení vlivu regionů na rozhodnutí o optimalizaci zdravotnických zařízení
- aby se základním článkem zdravotní péče stal praktický lékař, který jako budoucí rodinný lékař bude průvodcem a garantem zdravotní péče pro každého občana
- dořešení vlastnických vztahů ke zdravotnickým zařízením a zajištění rovného přístupu k veřejným zdrojům
- aby všichni poskytovatelé zdravotní péče měli rovné právo ucházet se o veřejné finanční prostředky včetně investičních
- vymezení garantované péče a možných režimů plateb, pomocí vhodných úhradových mechanismů vytvářet optimální strukturu a návaznost ambulantní a lůžkové péče
- postupnou reformu rozpočtových a příspěvkových organizací směrem k veřejnoprávním společnostem
- vytvoření podmínek pro připojištění a postupnou přípravu zavedení systému celoživotního zdravotního pojištění
Budeme podporovat:
- ekonomickou odpovědnost zdravotních pojišťoven za výsledky svého hospodaření a jejich pluralitu
- vytvoření koncepce prevence, podpory a ochrany zdraví
- osvětu v otázkách zdravého způsobu života

BYDLENÍ
Bydlení je soukromý statek a mělo by být pro většinu občanů záležitostí jejich osobní odpovědnosti. Stát musí vytvořit takové právní a ekonomické prostředí, které umožní, aby trh bydlení odpovídal potřebám lidí a jejich finančním možnostem. Nezastupitelnou úlohu musí v tomto procesu sehrát i obce.
Současný trh s byty trpí nedostatečnou právní ochranou vlastnictví, pomalým procesem privatizace obecních bytů a nedostatečnou výstavbou bytů nových. Pro ni stále neexistují stimulující administrativní a ekonomické podmínky, koupěschopná poptávka po bytech jak vlastnických, tak i nájemních je nízká. V důsledku regulovaného nájemného je trh deformován a bytový fond je stále více zanedbáván. Chybí ucelená představa o účinném systému podpor na bydlení a úloze obcí v bytové politice. Všechny uvedené aspekty jsou vzájemně provázané a celkově vedou k tomu, že bydlení je pro občany vážný problém.


Budeme iniciovat změny ve financování bydlení, které napomohou zajistit zdroje na novou výstavbu i opravy současného bytového fondu. Tyto změny se týkají především hypotečních úvěrů, kde chceme uplatňovat progresivní splátky u hypoték, daňové úlevy formou odečtu úroků ze základu daně a dotace k úrokům. Chceme podporovat nejen hypotéční úvěry na novou výstavbu, ale i na opravy a modernizace bytového fondu a na koupi bydlení, vytvořit podmínky pro získání levnějšího tzv. předhypotečního úvěru, např. formou státní garance za předhypoteční a doplňkový úvěr. Budeme usilovat o přijetí zákona, který by umožnil dražbu nemovitosti, kterou se ručí za hypotéční úvěr, bez zdlouhavého soudního projednání chceme vytvořit Podpůrný a garanční fond bydlení. Mnohem větší důraz budeme klást na vytvoření lepších podmínek pro soukromé investor tím, že budeme prosazovat zrychlení a zefektivnění územního a stavebního řízení změnou stavebního zákona a změnou prováděcích vyhlášek a o odstranění řady administrativních překážek ve fungování orgánů státní správy. Budeme prosazovat legislativní změny, které by měly odstranit špatné fungování katastrálních úřadů. Pomoc státu a obcí bude směřována do infrastruktury.
Řešení oprav zanedbaného bytového fondu úzce souvisí s otázkou nápravy ceny nájemného. Budeme požadovat rychlou nápravu cen za bydlení, která zahrnuje nejen nájemné, ale i ostatní služby související s bydlením Vzhledem k úrovni příjmů občanů není možné výrazné deregulovat bez zavedení účinného adresného příspěvku na bydlení, pro jehož poskytování máme vypracována přesná pravidla.
Budeme usilovat o změnu právních předpisů upravujících nájem k bytu. Chceme zrovnoprávnit vztah majitelů a nájemníků.
V zájmu podpory nájemního bydlení chceme řešit existující problémy změnou stávajících předpisů, zejména občanského zákoníku, zákona o vlastnictví bytů, daňových zákonů a přijetím zákona o bytovém družstevnictví. Dále chceme dořešit vlastnické vztahy k pozemkům pod družstevními domy. Tím umožnit převody bytů do vlastnictví družstevníků, a majetkové vypořádání v případě odchodu člena z družstva.
Náš přístup
Cílem je:
Rozhýbání trhu s byty, které umožní získání bytu a pohyb za prací Proto budeme prosazovat:
- urychlení nápravy cen nájemného
- úpravy vztahů mezi vlastníky a nájemníky
- přijetí nového stavebního zákona
- přijetí nového zákona o bytovém družstevnictví 


- přijetí zákonných úprav zrychlujících soudní řízení i exekuce
- vytvoření Podpůrného a garančního fondu bydlení
Budeme podporovat:
- aby dotace na výstavbu obecních bytů byly nahrazeny dotacemi na investice do infrastruktury podporující výstavbu bytů
- zvýšení dostupnosti hypotéčních úvěrů, stavebního spoření a jejich kombinací
- řešení problematiky odpisů

MENŠINY
Bezkonfliktní soužití většinové české populace s národnostními menšinami je nutným předpokladem dalšího politického a hospodářského rozvoje naši společností.
Po rozdělení federace se důležitou menšinou na území ČR stali naši slovenští spoluobčané. Jsme připraveni podporovat jejich kulturní a občanské aktivity, stejně jako aktivity zejména menšiny německé, polské a maďarské.
Naše priority v soužití s národnostními menšinami se týkají hlavně romské komunity. Protože tato komunita patří k české společnosti, je v zájmu všech obyvatel naší země, aby její další rozvoj nebrzdily projevy rasové nesnášenlivosti. Romové musí dostat prostor pro hospodářský a sociální vzestup, pro vytvoření vlastní střední vrstvy Hlavní cestou k tonu je přístup ke vzdělání a jeho co největší využití.

Náš přístup
Cílem je:
Integrace Romů při zachování jejich kulturní identity na základě vzájemného porozumění mezi většinovou populací a romskou komunitou.
Proto budeme prosazovat:
- menování vládního romského zmocněnce a posílení pozice Mezirezortní komise pro romské záležitosti
- vytvoření vzdělávacích projektů pro romské děti, zejména vznik vyrovnávacích tříd zaměřených na rozvoj jazykových znalostí
- učňovská střediska praktického vyučovaní zaměřená na tradiční romská řemesla
- speciální rekvalifikační kursy pro Romy, kteří mají zájem pracovat ve sféře sociálních služeb, na úřadech práce, nebo jako pomocní pedagogičtí pracovníci
Budeme podporovat:
- přijímání kvalifikovaných představitelů romské komunity do ústředních orgánů
- razantnější postup státu vůči rasisticky orientovaným hnutím a skupinám.


NAŠE ZEMĚ

VENKOV A ZEMĚDĚLSTVÍ
Pro zlepšení kvality života na venkově a v malých městech je třeba zajistit dostupnost služeb včetně dopravních možností a zlepšit přístup ke zdrojům pro jeho další rozvoj a pro vznik nových pracovních příležitostí.
Venkov a malá města jsou charakteristická tím, že stejné služby, jako ve středních a velkých městech, jsou poskytovány s relativně vyššími náklady a s delší dobou návratnosti investic. Venkov má horší infrastrukturu i dopravní obslužnost. Převažuje zde vlastnické bydlení nad nájemním, což mimo jiné působí na nízkou mobilitu pracovní síly.
Pro udržení osídlení a zlepšení kvality života na venkově chceme zvýšit podporu dopravní obslužnosti z veřejných zdrojů. Chceme docenit i mimoprodukční funkce zemědělství jako je péče o kulturní krajinu a podpořit tvorbu pracovních příležitostí v malých obcích a řídce osídlených oblastech.
Budeme podporovat využití venkova v rámci cestovního ruchu a to například osvědčenou formou agroturistiky.
V zemědělství působí některé specifické faktory, které vyvolávají odlišné reakce na trhu zboží a služeb a tím omezují schopnost agrárního sektoru ucházet se v soutěži o kapitál. Tato specifika vyžadují zasahování státu, nejsou však důvodem k rezignaci na uplatňování tržních principů. Zemědělský trh je pouze doplněn o regulační nástroje.

Náš přístup
Cílem je:
Zlepšit celkovou kvalitu života na venkově, udržet jeho osídlení a vytvořit stabilní rámec pro podnikání v zemědělství
Proto budeme prosazovat:
- vyšší dotace na dopravní obslužnost
- přijetí zákona umožňujícího zahájit prodej státní půdy fyzickým osobám k podnikání
v zemědělství
- dokončení restitucí a transformace majetkových vztahů
- plnění programu obnovy venkova
- přijetí zákona o obecních daních, který nahradí současné místní poplatky
- změnu rozpočtového určení výnosu daní ve prospěch obcí
- ochranu zemědělského trhu před dumpingovými dovozy
- přijetí pachtovního zákona


Budeme podporovat:
- investice do obnovy krajiny
- investice do základní technické vybavenosti pozemků tak, aby mohla být rozvinuta výstavba nových domů
- rozvoj podnikání v regionech
- regionální programy cestovního ruchu včetně rozvoje agroturistiky s cílem vytvořit alternativní finanční zdroje pro zemědělství a nové pracovní příležitosti
- rozvoj kultury a kulturních tradic venkova včetně spolkové činnosti
- soukromé farmy

PÉČE O ŽIVOTNÍ PROSTŘEDÍ
Jedině v principu udržitelného rozvoje spočívá odpovědný přístup k příštím generacím a jedině tento princip zaručuje zachování životního prostředí a neobnovitelných přírodních zdrojů pro naše děti.
Postoj společnosti k přírodě a krajině, neexistence právních předpisů a anonymní nezodpovědnost vedly v uplynulých desetiletích k zhoršení životního prostředí a k rozvoji takových činností, které přírodu v naší zemi silně poškodily.
V čistotě ovzduší, z části i vod a ve výstavbě ekologických skládek odpadů byl již učiněn zřetelný krok, který přináší první výsledky. Avšak mnoho povrchových, ale i podzemních vod, je stále silně znečištěno. Mnoho odpadů vzniká zbytečně. Velkým problémem je znečištění ovzduší způsobované motorovými vozidly.
Dlouhodobý úspěch našeho ekonomického í sociálního rozvoje závisí na důslednosti uplatňování principů udržitelného rozvoje v průmyslu, zemědělství, dopravě i v dalších oblastech. Naším úkolem je vytvořit takový řád, který zachová čistý vzduch, neznečištěnou vodu, zamezí nadměrné spotřebě neobnovitelných přírodních zdrojů a přitom neohrozí základní práva na nedotknutelnost majetku a svobodu podnikání
Musíme především změnit chování a postoje člověka i celé společnosti k přírodě. Změny dosáhneme zejména rozvíjením komplexního systému výchovy k respektování zásad udržitelného rozvoje a podporou výuky oborů zabývajících se problematikou životního prostředí. Je nutné dosáhnout toho, aby se ekologické zřetele promítly do každého ekonomického rozhodnutí i do životního stylu každého občana.
Chceme, aby občan měl přístup k informacím o životním prostředí a jeho znečišťovatelích a aby samosprávné orgány měly více možností ovlivňovat kvalitu životního prostředí.
Chceme jít cestou obnovení přírodní rovnováhy krajiny a podpory její schopnosti vyrovnávat extrémní klimatické a imisní vlivy, například předcházet ničivým následkům povodní.


Těžba nerostných surovin musí vycházet z vyjasněných majetkoprávních poměrů k surovinám a musí respektovat zájmy dotčených měst a obcí. Surovinovou politiku státu chceme formulovat tak, aby těžební aktivity byly v souladu s principem udržitelného rozvoje.
Trvalé, nepřetržité hledání nástrojů a uplatňování nástrojů ke snižování vysoké energetické náročnosti naší ekonomiky a úsilí o větší využívání obnovitelných zdrojů musí být jednou z cest při naplňování dohod o celosvětovém snižování spotřeby fosilních paliv.

Náš přístup
Cílem je:
Předat našim dětem čistou a rozmanitou přírodu.
Proto budeme prosazovat:
- komplexní vzdělání a výchovu k péči o životní prostředí, její zařazení do škol všech stupňů
- integraci ekologických zřetelů do všech legislativních kroků a sektorových politik
- zákaz dovozu odpadů
- zpřesňování a naplňování vládní koncepce nápravy škod a ochrany životního prostředí
- v nově připravovaných zákonech a normách srozumitelně a jasně vymezená práva a povinnosti státu, obcí, občanů a podniků při ochraně životního prostředí
- právo občanů na informace o stavu životního prostředí a o jeho znečišťovatelích
Proto budeme podporovat:
- důsledné respektování zájmů ochrany přírody a životního prostředí při těžbě, nerostných surovin
- vyšší využívání obnovitelných zdrojů energie
- realizaci projektů územních systémů ekologické stability
- odbornou činnost vědeckých a výzkumných pracovišť i nevládních ekologických sdružení
- zvyšování kompetencí místních a regionálních samospráv v ochraně životního prostředí
- hromadnou veřejnou dopravu oproti neúnosně rostoucí individuální automobilové dopravě

ENERGETIKA
Trh s energií vytvářejí zákazníci a nikoliv monopoly.
Energetická politika České republiky musí připravit českou energetiku na vstup do EU, což znamená nejen naplnění všech mezinárodních dohod a harmonizaci naší legislativy s legislativou Evropské unie, ale také mnoho úkolů, řešících současné problémy.
Naším prvořadým úkolem je prosazeni urychlené nápravy cen pro konečné odběratele a liberalizace trhu s energiemi.


Nezbytnou podmínkou pro stabilizaci celého sektoru je transparentní a vysoce odborná práce regulátora. Ta zajistí povinnost poskytování veřejné služby, regulaci přirozených monopolů v přenosu a distribuci energií a umožní vstup konkurence do jejich výroby a prodeje. Je nutné pokračovat v privatizaci distribučních společností a v diverzifikaci dodávek plynu.
Chceme dosáhnout vyčlenění jaderné energetiky z ČEZu a umožnit tak dokončení privatizace ČEZ.
Rozhodnutí o dalším osudu jaderné energetiky, především jaderné elektrárně Temelín, musí být učiněno až po opětovném vyhodnocení všech dostupných rozborů a po hluboké analýze příčin současného stavu včetně ocenění řešení všech zjištěných problémů.
Významným úkolem je ukončení transformace uhelného hornictví, a to zejména důsledným oddělením útlumových dolů od perspektivních.
Náš přístup
Cílem je:
Zajistit spolehlivé, levné a ekologicky nezávadné dodávky energií.
Proto budeme prosazovat:
- liberalizaci trhu s energiemi
- urychlenou nápravu cen pro konečné odběratele
- prověření ekonomických a bezpečnostních aspektů výstavby jaderné elektrárny Temelín
Budeme podporovat:
- všechny ekonomické i legislativní nástroje a cesty ke snížení energetické náročnosti naší ekonomiky
- aktivity vedoucí k trvalému snižování nepříznivých vlivů energetiky na životní prostředí
- využívání obnovitelných zdrojů energií 


MY A SVĚT

ZAHRANIČNÍ POLITIKA
Protože jsme součástí západoevropské a euroatlantické civilizace, chceme vycházet z jejích hodnot. Chceme být uvědomělými Evropany, kteří se hlásí ke svému dílu odpovědnosti za dění na našem kontinentě i ve světě. Hodláme prosazovat naše národní zájmy, avšak s plným respektem vůči národním zájmům našich partnerů i jejich případnému rozdílnému kulturnímu zázemí.
Chceme se podílet na budování sjednocené Evropy. Naším cílem je plné začlenění České republiky do Evropské unie v první polovině příštího desetiletí. Naší vizí je silná a jednotná Evropa; rozhodně podporujeme další rozšiřování a prohlubování evropské integrace.
Chceme prosazovat otevřenost naší země vůči okolnímu světu, a to nejen v ekonomice, ale například i v kultuře, ekologii a vědě. Klíčové jsou pro nás dobré vztahy s nám blízkými zeměmi - především s Rakouskem, Polskem, Německem, Maďarskem a v neposlední řadě se Slovenskem. Dobré vztahy s našimi největšími obchodními partnery - Německem a Slovenskem - jsou nezbytným předpokladem našeho hospodářského růstu.
Svoji bezpečnost si musíme zajišťovat především vlastními silami. Vzhledem k velikosti, možnostem a poloze České republiky budeme usilovat o pevné zakotvení naší země v silném a stabilním aliančním svazku šedinou takovou skutečně fungující strukturou je dnes Severoatlantická aliance (NATO). Proto je naším prvořadým cílem vstup a plnohodnotné členství v této organizaci. Zároveň jsme přesvědčeni, že náš kontinent musí převzít větší část zodpovědnosti za vlastní bezpečnost a obranu.
Zahraniční politika přestává být výhradní záležitostí státu. Stále častěji se jejími aktéry stávají subjekty, jejichž vliv na tomto poli byl dříve spíše okrajový. Chceme se těmto trendům přizpůsobit a prosazovat rozvoj spolupráce mezi regiony, městy a obcemi různých zemí a tím se podílet na budování „Evropy regionů“. Spolupráci na této úrovni přikládáme stejnou důležitost jako spolupráci mezi jednotlivými státy.

Náš přístup
Cílem je:
Prosperující Česká republika v silné, jednotné a bezpečné Evropě, opřená o:
- plnohodnotné členství v Severoatlantické alianci
- plnohodnotné členství v Evropské unii
- co nejširší spolupráce s našimi sousedy

Proto budeme prosazovat:
- posílení evropské a euroatlantické dimenze naší zahraniční politiky
- informační program „Evropa šancí“, poskytující občanům dostatečné informace o vnitřním fungování Evropské unie a důsledcích našeho členství
- zvýšení významu mezirezortního Výboru vlády pro evropské záležitosti, který nese konkrétní odpovědnost za naši integraci (např. slaďování legislativy či přípravu odborníků).
- komplexní systém podpory zahraničních investic, tak aby se náš trh stal pro zahraniční investory atraktivním, čitelným a bezpečným
- účinný kariérní řád, který umožní zkvalitnění našeho diplomatického sboru
Budeme podporovat:
- kulturní, politické i ekonomické vazby s našimi krajany v zahraničí
- proexportní politiku orientovanou rovněž na malé a střední podniky
- odstraňování exportních bariér
- další kvalitativní rozvoj již existujících a vznik nových "Českých center", která ve spolupráci s obchodními sdruženími a profesními komorami usnadní uplatnění českých podnikatelů na zahraničních trzích a budou se podílet na podpoře kulturních aktivit do zahraničí. 
- snadný přístup k informacím o zahraničních trzích prostřednictvím našich zastupitelských úřadů
- spolupráci našich obcí a regionů se zahraničními partnery.

VNĚJŠÍ BEZPEČNOST
Naši bezpečnost může zajistit pouze armáda, připravená řešit nejen klasické bojové situace, ale také reagovat na nové druhy ohrožení a zároveň se podílet i na záchranných a humanitárních operacích. Pouze taková armáda zajistí naše plnohodnotné zakotvení v Severoatlantické alianci.
Vytvořit kvalitní armádu nelze bez kvalitních lidí. Je nutné zajistit odpovídající sociální a materiální zabezpečení vojáků a v neposlední řadě obnovit prestiž armády v české společnosti. Armáda musí být chápána jako veřejná služba a jako taková by se měla těšit odpovídající vážnosti. Znamená to posílení veřejného dohledu nad armádou a jasně definované postavení vojáka jako „občana v uniformě“. Z dlouhodobého hlediska pokládáme za účelné, armádu profesionalizovat.

Náš přístup
Cílem je:
Armáda, která ubrání naši vlast.
To znamená především:
- zajistit vysokou profesionální í mravní úroveň příslušníků armády.
- zajistit plnou kompatibilitu naší armády s armádami členských zemí NATO 


- zavést moderní technologie, informační systémy a ostatní infrastrukturu, využitelnou v mírových dobách i pro civilní účely
Proto budeme prosazovat:
- urychlené vypracování vlastní bezpečnostní doktríny definující naší národní bezpečnostní strategii.
- účinně motivující armádní kariérní řád
- přípravné kroky vedoucí k profesionalizaci armády
- investice do moderních technologií; ale také do schopných
- účast armády na řešení živelných pohrom
Budeme podporovat:
- co největší otevřenost armády vůči veřejnosti podle principu - vše co není tajné, musí být zveřejněno
- využívání zkušeností armád členských zemí NATO při výcviku,
- účast České republiky v mezinárodních mírových operacích.
