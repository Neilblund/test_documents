We zullen niet toezien hoe werkgevers hun ondernemersrisico’s koste-loos afwentelen op de samenleving.
We moeten bedrijven belonen die op een andere, socialere manier in hun behoefte aan flexibiliteit voorzien.
Dat gaan we hoog op de agenda zetten in het overleg met werk-gevers en werknemers.
Dit gaan we doen: Werkgevers met tijdelijke contracten komen onder de loon doorbetalingplicht van de WW te vallen.
Er mag niet meer eindeloos gesold worden met mensen.
Daarom krijgen werk nemers na een tijdelijk contract van één jaar in principe een vast contract, tenzij de CAO in afwijkingen voorziet.
Wij zien dat de afspraak tot 2 jaar loondoorbetaling bij ziekte in de praktijk het ongewenste effect heeft dat te weinig mensen nog voor vast worden aangenomen, daarom beperken wij de loondoorbetalingperiode tot 1 jaar.
Het ontduiken van de zekerheidsrechten van werknemers door constructies als payrolling maken we onmogelijk.
Er komt een verbod op concurrentiebedingen in tijdelijke contracten.
Als de werkgever niet wil dat werknemers bij een concurrent gaan werken, moet hij ze zelf in vaste dienst nemen.
Naar Vlaams en Duits model vermeldt het concurrentiebeding bovendien verplicht het geografisch en functioneel bereik, wordt de duur voor iedereen gemaximaliseerd op 1 jaar, en wordt voor de looptijd van het concurrentiebeding aan de werknemer verplicht een vergoeding betaalt.
De PvdA is tegen stukloon voor de laagst betaalden.
Voor deze categorie werknemers moeten werkgevers netjes uren bijhouden en zich aan het minimumloon houden.
Het ontduiken van het minimumloon via ZZP-constructies moet kunnen worden tegengegaan.
De handhaving zal worden aangescherpt om de pakkans bij overtreding te vergroten.
Werken met een fatsoenlijk contract is een kwestie van beschaving.
Iedereen die drie maanden lang elke week, of ten minste twintig uur heeft gewerkt, heeft recht op een arbeidsovereenkomst.
Werkgevers die zich hier niet aan houden, krijgen een boete.
Uitzendkrachten mogen maximaal een half jaar bij 1 werkgever werken.
De kleine zelfstandige is de held van de economie van de 21e eeuw.
De zogenaamde ZZP’ers (tegenwoordig ook wel ZP’er (zelfstandige professional) genoemd) zijn niet meer weg te denken.
Het zijn bijzondere ondernemers, creatief, onafhankelijk en gedreven.
Ze hebben de ruimte zelf keuzes te maken en een eigen invulling te geven aan hun vak.
Daarmee vormen ze het potentieel voor vernieuwing en innovatie op de arbeidsmarkt.
Werkgevers maken (gelukkig) grif gebruik van de diensten van ZZP’ers.
Zeker in economisch onzekere tijden vormen ze een aantrekkelijk alternatief voor het vaste personeel.
Hier zitten natuurlijk ook keerzijden aan.
Zo vliegen ZZP’ers vaak als eerste eruit als er tegenwind opsteekt.
Te vaak hebben ze daarom een inkomen waarmee ze onder de armoedegrens belanden.
Zo dreigt de held van de arbeidsmarkt van de 21e eeuw te verworden tot antiheld.
Dat vindt de PvdA zonde.
Veel van de gezonde ondernemersgeest dreigt in de knop gebroken te worden.
Daarom willen we de positie van ZZP’ers verbeteren.
Dit gaan we doen: Waar teveel ZZP’ers in armoede leven, wil de PvdA in sectoren die zich daarvoor lenen minimumtarieven invoeren.
Verdiensten moeten tenminste genoeg zijn om pensioen op te bouwen en om een verzekering te kunnen veroorloven voor arbeidsongeschiktheid en ziekte.
De PvdA moedigt nieuwe vormen van solidariteit onder zelfstandigen aan.
De broodfondsen als verzekering tegen risico’s als ziekte en arbeidsongeschiktheid verdienen actieve fiscale steun.
Daartegenover staat wel de plicht om zich te verzekeren tegen ziekte en arbeidsongeschiktheid.
ZZP’ers krijgen onder bepaalde omstandigheden toegang tot de bijstand.
ZZP’ers krijgen toegang tot bestaande fondsen voor scholing.
ZZP’ers krijgen recht op even goede arbeidsomstandigheden als werknemers.
Schijnconstructies waarbij de werkgever een werknemer eerst ontslaat om deze vervolgens als ZZP’er weer in te huren, gaat de Arbeidsinspectie harder aanpakken.
Er komen extra inspecteurs, gefinancierd uit de eigen extra opbrengsten.
Werknemers die als ZZP’er aan de slag gaan, mogen aangesloten blijven bij hun bestaande pensioenfonds of -verzekering.
De overheid moet ervoor zorgen dat ZZP’ers in alle gevallen waarin de ZZP’er aan de gestelde functie-eisen kan voldoen kunnen meedingen naar opdrachten.
De verschillen in de fiscale behandeling van werknemers en ZZP’ers maken we kleiner.
Dit doen we ook voor de premie zorgverzekering.
Bij schuldhulpverlening voor ZZP’ers wordt niet langer vereist dat ze hun bedrijf stopzetten om ervoor in aanmerking te kunnen komen.
Weinig landen in de wereld hebben zo’n stabiele arbeidsmarkt als Nederland.
Hoezeer het vorige Kabinet roet in het eten probeerde te gooien: we staken minder dan collega’s in de ons omringende landen, sociale onrust kennen we nauwelijks en conflicten worden vaak met geven en nemen in goede harmonie opgelost.
Dat maakt ons tot één van de meest aantrekkelijke plaatsen om een bedrijf te vestigen.
Aan de basis van die stabiliteit ligt een goede ontslagbescherming.
Alle sociale verworvenheden als het zwangerschapsverlof, het recht op lidmaatschap van een ondernemingsraad of loopbaanonderbreking voor zorgtaken zijn ervan afhankelijk.
Want wat zijn die rechten waard als werknemers voortdurend kans lopen op straat gezet te worden?
Daarom zal de PvdA altijd staan voor een eerlijk ontslagstelsel.
Want soms is beëindiging van het dienstverband onvermijdelijk.
In die gevallen moet alles erop gericht zijn om mensen van baan naar baan te helpen.
Steeds meer werkgevers omzeilen vandaag de dag het ontslagstelsel.
Hoogopgeleide werknemers met goede vooruitzichten zijn vaak goed beschermd tegen tegenslag en krijgen ook een behoorlijke ontslagvergoeding mee.
Laagopgeleide werknemers die noodgedwongen tijdelijke baantjes aan elkaar knopen krijgen geen cent als ze hun baan verliezen.
De vaste baan voor het leven is allang geen norm meer op onze arbeidsmarkt.
Die maakte plaats voor een baaierd aan uiteenlopende soorten arbeidsrelaties, contractvormen en arbeidsvoorwaarden.
Per saldo heeft dat de positie van individuele werknemers en opdrachtnemers ten opzichte van hun werkgever verzwakt.
Dat lijkt leuk voor werkgevers.
Maar op lange termijn staat er iets wezenlijks op het spel: die stabiliteit die onze economie juist zo schraagt.
Daarom strijdt de PvdA voor een sterke rechtspositie van werknemers en opdrachtnemers.
Van even groot belang voor de sociale rust is dat we de orde in de zakenwereld herstellen.
Kortzichtig aandeelhouderskapitalisme, dat hebzucht tot norm heeft verheven, heeft onze economie grote schade toegebracht.
Dat geldt ook voor te grote verschillen in beloning en hoge bonussen.
Er komt een wijziging van het belastingstelsel waardoor ontwijkconstructies in de toekomst uitgesloten worden.
En multinationals gaan geleidelijk aan een redelijke belasting betalen over hun winsten.
Dit gaan we doen: De PvdA wil af van de UWV route voor ontslag.
Er komt een eenduidige ontslagroute via de Kantonrechter, waarbij werk nemers recht krijgen op een preventieve toets.
In geval van collectief ontslag blijft het sociaal plan leidend.
Voor de hoogte van de ontslagvergoeding nemen we de huidige kantonrechtersformule als uitgangspunt.
Wel willen we hem maximeren op een bedrag van 75.000 euro zoals eerder tussen werkgevers en werknemers overeengekomen.
Als de arbeidsmarkt voor oudere werklozen vergelijkbaar is met de overige werklozen kan de formule aangepast worden.
De ontslagvergoeding komt grotendeels ten goede aan het werk-naar-werk budget.
Met dit geld kan bijvoorbeeld om-of bijscholing bekostigd worden of de start van een eigen bedrijf.
Allemaal bedoeld om de betrokkene zo snel mogelijk weer aan het werk te krijgen.
Wanneer de werknemer een nieuwe baan heeft, wordt het resterende werk-naar-werk budget eerlijk tussen werkgever en werknemer verdeeld.
Zo hebben zij beiden een extra prikkel om ander werk te zoeken.
Ook flexwerkers kunnen recht krijgen op een werk-naar-werk budget.
De mogelijkheid voor een langdurige tijdelijke arbeidsovereenkomst wordt verder uitgewerkt waarbij in de arbeidsovereenkomst wederzijdse verplichtingen worden opgenomen voor ontwikkeling en promotieperspectieven in een hier opvolgende arbeidsovereenkomst.
De rechtsbescherming en de faciliteiten van leden van vakbonden worden wettelijk vastgelegd.
Dat is nodig omdat helaas steeds meer partijen roepen om een einde aan het alge meen verbindend verklaren van CAO’s.
We schrappen de aftrek voor vreemd vermogen – zodat het leeghalen van bedrijven door private equity-fondsen minder aantrekkelijk wordt.
We herzien het ondernemingsbestuur.
Daarbij wordt de invloed van vluchtige aandeelhouders ingeperkt en stimuleren we geduldig kapitaal.
Er komt sterker onafhankelijk toezicht in de onderneming en een inperking van de bonussen en prestatielonen.
De PvdA wil het hele palet aan kindregelingen en kinderbij slag hervormen, zodat er twee regelingen overblijven.
Eén gericht op het ondersteunen van de koopkracht van ouders met kinderen en één gericht op het stimuleren van participatie op de arbeidsmarkt.
We maken de kinderbijslag inkomensafhankelijk, om de koopkracht van ouders en kinderen gericht te ondersteunen.
Ouders met een minder hoog salaris zullen hierdoor meer kinderbijslag ontvangen dan ouders met een vollere portemonnee.
De betaalbaarheid en kwaliteit van kinderopvang moet gewaarborgd worden zodat ook in wijken waar kinderen juist een groot belang hebben bij voor-en vroegschoolse educatie toegang hebben tot goede kinderopvang.
Het waarborgen van kwaliteit wordt mede gedaan door goede huisvesting,<U+F020>betere veiligheid en voldoende opgeleid personeel.
De PvdA wil het stelsel van verlofregelingen hervormen, waar bij de traditionele rolverdeling tussen man en vrouw aange past wordt en ouders zelf het aantal verlofdagen onderling kunnen verdelen.
Dit betekent dat ook vaders makkelijker vaderschapsverlof op moeten kunnen nemen.
Door consistent flankerend beleid, bijvoorbeeld door werk te maken van de brede school, kan de overheid de combinatie arbeid en zorg faciliteren.
De PvdA wil perverse fiscale prikkels voor speculatie terug dringen.
Dit geldt voor de aftrekbaarheid van schulden en voor het interne geschuif met winsten door multinationals.
De PvdA streeft in Europees verband naar het ontmoedigen van flitskapitaal, door een heffing op financiële transacties.
Onze pensioenfondsen worden hier nadrukkelijk van uitgezonderd.
Bij grote bedrijven wordt onafhankelijk intern toezicht door een raad van commissarissen verplicht.
Die raad zou alle belangrijke bestuursbesluiten moeten goedkeuren.
De positie van werknemers wordt versterkt.
De nationale medezeggenschap wordt up-to-date gebracht voor de internationale economie.
Werknemers krijgen recht op internationale vertegenwoordiging.
De positie van Europese Ondernemingsraden wordt versterkt.
Ondernemingsraden krijgen instemmingsrecht bij fusies en overnames.
Bedrijven zijn geen koopwaar.
De invloed van werknemers wordt versterkt door bij wijzigingen in de bedrijfsvoering, via werkoverleg, werknemers en de OR zeggen schap te geven in verbetering van kwaliteit van het werk en de arbeidsomstandigheden.
Er komt een loyaliteitsdividend en een zwaarder stemrecht voor duurzame aandeelhouders die de langetermijnbelangen heiligen.
We streven naar een betere bescherming van bedrijven tegen vijandige overnames indien deze slechts gericht zijn op het op korte termijn opsplitsen en leegtrekken van een bedrijf.
Er komt een wettelijke mogelijkheid voor de overheid om de verkoop van bedrijven die van strategisch belang zijn voor de Nederlandse economie te verhinderen als zo’n overname vitale publieke belangen schaadt.
De PvdA kiest voor een evenwichtige inkomensverdeling.
Daarbij vragen de achtergebleven laagste inkomens om aan dacht,
net als de beloningsverhoudingen in ondernemingen.
Er komt een wettelijke verankering en aanscherping van de corporate governance code.
Dit is hard nodig, want de code die we nu hebben is slap en vrijblijvend.
Er is niets geregeld over de hoogte van de passende topbeloning.
Dit klemt temeer omdat de race naar de top doorgaat.
Er komen sancties voor bedrijven die zich niet aan deze code houden.
Via wetgeving gaan we de bonuscultuur in financiële instellingen tegen, ook als er geen staatssteun wordt gegeven.
Immers, financiële instellingen staan meer dan andere ondernemingen bloot aan de verleiding om grote risico’s te nemen.
Er komt een wettelijk maximumpercentage van 20% met betrekking tot de variabele beloning bovenop het vaste salaris in de financiële sector.
Dit geldt niet alleen voor topbestuurders, maar voor iedereen werkzaam in de sector.
Er komt een versobering van de momenteel zeer genereuze ‘expatregeling’ voor de allerhoogste inkomens boven de 150.000.
Wij willen dat belastbare inkomens waarvoor de 30% regeling van toepassing is aftoppen tot 150.000.
Voor het inkomensdeel boven de € 150.000 per jaar wil de PvdA een belastingtarief van 60% invoeren als solidariteitsbijdrage van mensen met een ruim inkomen.
’Het tarief op vermogens boven de €125.000 in box 3 gaat naar 40%.
We pakken verborgen beloningen in pensioenregelingen aan.
Het gebeurt te vaak dat topbestuurders bij hun aantreden bedingen dat hun pensioengaten worden gerepareerd, dan wel dat hun levenslange pensioenuitkering wordt afgestemd op de topbeloning die ze slechts een beperkt aantal jaren verdienen.
Deze regelingen worden gemaximeerd op het niveau van een ministersalaris.
De aftrekbaarheid van pensioenpremies wordt gemaximeerd op 42%.
Er komt een instemmingrecht van ondernemingsraden bij het vaststellen van topbeloningen.
Er komt een verdere aanscherping van de beloningscode staatsdeelnemingen.
Al naar gelang het gewicht van het publieke belang.
Zo is bij de NS het gewicht van het publieke belang in de beloning al opgetrokken van 25 naar 40%.
Maar die 40% is nog steeds te laag, en moet naar 75%.
Evenzo bij andere staatsdeelnemingen.
Het beloningsbeleid voor (semi-) publieke instellingen houdt zich aan de Balkenendenorm
Activerend armoedebeleid en schuldhulpverlening
Een dak boven het hoofd voor jong en oud
Vrouwenemancipatie
Homo-emancipatie
Integratie
Aandacht voor afhankelijkheids-relaties en eerwraak
In Nederland telt iedereen mee, los van afkomst, religie, etniciteit of seksuele geaardheid.
Iedereen moet de kans krijgen om mee te doen.
Maar er is nog veel te winnen op het gebied van emancipatie en integratie.
En de PvdA wil deze kansen grijpen.
Sociaaldemocraten hebben altijd geknokt voor gelijke rechten en kansen voor iedereen; voor het stemrecht voor vrouwen, voor homorechten, fundamentele burgerrechten voor iedereen.
Die strijd is nooit klaar.
Mensen moeten de kans krijgen op eigen kracht verder te bouwen aan het leven dat zij voor ogen hebben.
Iedereen heeft recht op eerlijke kansen.
Daar staat de PvdA voor.
Of dit nou minderheden, homo’s, kinderen, ouderen, mensen met een beperking of mensen in een kwetsbare positie door afhankelijkheidsrelaties of schulden zijn.
De PvdA zet zich ervoor in dat iedereen mee kan doen.
En iedereen moet ook naar vermogen meedoen en bijdragen.
Die wederkerigheid is nodig om onze samenleving sterk en sociaal te houden.
Het Kabinetsbeleid van de afgelopen jaren heeft het sociaal isolement van veel mensen verergerd.
Er zijn steeds meer werkende armen.
Schuldenproblematiek loopt onder grote groepen verder op met soms verstrekkende gevolgen zoals dakloosheid of zelfs criminaliteit.
De emancipatie van vrouwen en homo’s is nog lang niet voltooid en mensen worden uitgesloten van taalonderwijs.
Als we willen dat iedereen zijn schouders eronder zet zullen we deze trends moeten keren.
We hebben iedereen nodig.
Iedereen hoort erbij.
Twee opeenvolgende crises in korte tijd en een Kabinet dat fors heeft bezuinigd op de sociale zekerheid zorgen ervoor dat het voor een groeiende groep mensen steeds moeilijker wordt financieel rond te komen.
Lokaal komen steeds meer middenklassers in de problemen, maatregelen als het afschaffen van onbelaste reiskostenvergoeding maken het ook voor die groep moeilijker om hun boterham te verdienen.
De groep middeninkomens dient binnen de PvdA nadrukkelijk aandacht te krijgen; de afgelopen jaren heeft deze groep het steeds moeilijker gekregen door een stapeling van maatregelen, voorkomen moet worden dat in deze groep mensen wegglijden in verborgen armoede en de PvdA dient daarom extra waakzaam te zijn voor de sociaal-economische positie van deze groep.
De PvdA vindt dat werk moet lonen.
Steeds meer mensen kampen met schulden.
Tot voor kort waren dat vooral mensen met een uitkering, sinds vorig jaar bestaat de meerderheid van degenen met een schuld uit mensen met een baan.
Deze ontwikkeling is zorgelijk.
Schulden isoleren.
Angst voor deurwaarders, minder gevoel van eigenwaarde en jarenlang buitengesloten worden zorgen ervoor dat zelfs vrijwilligerswerk een stap te ver is, de gezondheid in het geding komt en dat kinderen in gezinnen met schulden het slachtoffer worden.
De PvdA staat voor een activerend armoedebeleid, drempels moeten weg en werk moet lonen.
Mensen die een tijdelijke baan accepteren en daardoor uit een uitkering stappen, krijgen recht op terugkeer in die uitkering, zonder wachttijd.
Dit kan voortduren totdat er uitzicht is op een stabiel inkomen.
Dit gaan we doen: De PvdA is voorstander van een drempels-weg-regeling.
Kinderopvang, schulden en taal mogen niet verhinderen dat iemand werkt.
Met verhuurders, energiebedrijven, zorgverzekeraars, telefoonmaatschappijen, en ook postorderbedrijven, worden gemeentelijke convenanten afgesloten om melding te doen van betalingsachterstanden van meerdere maanden.
Voor mensen met schuldproblemen is daarmee snelle interventie door de gemeente mogelijk en worden grotere problemen later voorkomen.
De PvdA wil af van de normering van het gemeentelijk inkomensbeleid op maximaal 110% van het wettelijk minimumloon.
Wij willen de gemeente de vrijheid geven hun inkomensgrens voor het gemeentelijk minimabeleid zelf vast te stellen.
De rijksbezuinigingen op de gemeentelijke schuldhulpverlening worden geschrapt.
Omdat er meer beroep op wordt gedaan, ook door andere groepen mensen, wordt extra geld hiervoor vrijgemaakt.
Het is onacceptabel dat kinderen in Nederland opgroeien in armoede.
Kinderen verdienen daarom een speciale plek in de armoedeaanpak, zodat zij zich kunnen ontwikkelen en de armoede kunnen ontgroeien.
Wij zijn actief voorstander van ondersteuning van fondsen die het sporten van kinderen en deelname aan culturele activiteiten mogelijk maken of bijdragen aan de hoge schoolkosten.
Iedereen heeft recht op een menswaardig bestaan.
De hoogte van de bijstand mag nooit zakken onder de norm van het Nibud: niet veel, maar toereikend.
Werkgevers werken mee met een nieuwe schuldregeling voor werkenden.
Er komen convenanten met deurwaarders.
Mensen in schulden moeten niet extra in de schulden worden gejaagd door exorbitante incassokosten.
Schuldproblemen moeten eerder aan het licht komen, dat voorkomt grotere problemen later.
Voorlichting en schuldhulpverlening aan jongeren kan door instellingen als het Nibud op scholen worden verzorgd.
Jongeren moeten veel bewuster worden van de impact van een schuld.
Branches die actief op jongeren adverteren moeten meewerken om schulden te voorkomen.
We doen een onderzoek, hoe we met respect voor privacy kunnen voorkomen dat (postorder)bedrijven mensen die al in de schuldhulpverlening zitten, in de verleiding brengen nieuwe schulden aan te gaan.
Malafide geldverstrekkers worden aangepakt zodat uitbuiting wordt tegengegaan.
Dak- en thuislozen krijgen nu de hulp die ze nodig hebben en een dak boven hun hoofd.
Het aanpakken van die problemen helpt niet alleen hen, het maakt de hele samenleving beter.
Met hun kracht en onze hulp helpen we ze er weer bovenop.
Dit gaan we doen: De succesvolle aanpak van dak- en thuislozen van de afgelopen jaren wordt voortgezet.
Opvang moet meer van grootschalige opvang naar kleinschalig begeleid wonen.
Betaalbare huisvesting, goede begeleiding en toegang tot ambulante langdurige zorg zijn cruciaal.
Multiprobleem gezinnen zijn extra kwetsbaar en verdienen extra hulp om dakloosheid en escalatie te voorkomen.
Deze gezinnen krijgen gecoördineerde hulp bij zorg, schulden en opvoeding.
Zwerfjongeren moeten een huis, een opleiding en een baan.
Zwerfjongeren moeten een ID kaart kunnen aanvragen en verkrijgen bij de gemeente waar zij op dat moment verblijven.
Emancipatie is een van de speerpunten van de Partij van de Arbeid.
Dit is altijd zo geweest en dit zal, zolang het nodig is, zo blijven.
Wij staan voor een Nederland waarin iedereen gelijk is en iedere Nederlander de kans krijgt om zijn of haar talenten te ontplooien.
Deze emancipatie is echter nog niet af.
Nog steeds zijn vrouwen ondervertegenwoordigd in hoge functies en verdienen ze minder dan mannen.
Het stimuleren van het arbeidsaanbod van vrouwen, zowel in uren uitgedrukt als in het niveau van de functies die vrouwen bekleden, is hierbij cruciaal.
Er studeren niet alleen meer vrouwen dan mannen aan de universiteit, ze halen ook hogere cijfers en studeren sneller af.
Toch vertalen de onderwijsprestaties van vrouwen zich niet of nauwelijks in meer vrouwen aan de top.
Het goed kunnen combineren en moderniseren van werk en de zorg voor onze kinderen is hierbij van het grootste belang.
Juist in deze tijden van economische crisis, waarin we iedereen nodig hebben, dienen stappen gezet te worden om de koopkracht op peil te houden en te bevorderen dat beide ouders actief kunnen blijven op de arbeidsmarkt.
De Partij van de Arbeid ondersteunt hen daarbij met een goed stelsel van kindregelingen en voor iedereen betaalbare hoogwaardige kinderopvang.
Nog steeds zijn de meeste vrouwen niet economisch zelfstandig.
Dit heeft vooral te maken met hun geringe arbeidsduur.
De deeltijdfactor en de uurloonkloof hebben ervoor gezorgd dat Nederland op de 18e plaats staat in de EU-27.
Dit terwijl de vergrijzing met rappe stappen nadert.
Daarnaast zien we een verdere feminisering van de armoede (de situatie is nog erger bij migrantenvrouwen en vrouwen met een handicap)
Vrouwen zijn succesvoller op scholen dan mannen (59% van alle universiteitsalumni zijn vrouw).
Toch verdienen vrouwen bij hun eerste baan al minder dan hun mannelijke leeftijdgenoten.
De kloof wordt verscherpt als vrouwen, na hun eerste zwangerschap, terugkeren naar de arbeidsmarkt.
De loonkloof is sterk gerelateerd aan het beeld van moeders in onze maatschappij, het verwachtingspatroon ten aanzien van vrouwen en het onevenredig grote aandeel van vrouwen bij de gezinstaken.
Het moet ook - of zelfs juist - voor vrouwen aan de onderkant van de arbeidsmarkt lonend worden om meer uren te gaan werken.
Dit gaan we doen: Nog steeds zijn vrouwen ondervertegenwoordigd in hoge functies.
Het invoeren van quota zorgt ervoor dat vrouwen beter vertegenwoordigd worden in overheden en het bedrijfsleven.
De PvdA is daarom van mening dat tenminste 30% van de leden van Raden van Bestuur, Raden van Commissarissen en Raden van Toezicht vrouwen moeten zijn, een richtlijn die zo nodig wettelijk wordt vastgelegd.
Abortus is een absoluut recht en voortplantingsgeneeskunde moet de ruimte krijgen om door te ontwikkelen.
Ook moeten we blijven strijden voor homo-emancipatie.
Meer dan een miljoen Nederlanders is lesbisch, homo, biseksueel of transgender (LHBT).
Maar het gebeurt nog te vaak dat mensen worden gediscrimineerd op basis van hun seksuele geaardheid.
Geweld tegen homo’s neemt de afgelopen jaren steeds meer toe.
Dit vinden wij onacceptabel.
Daarom blijft de PvdA zich krachtig inzetten voor homo-emancipatie.
Nederland zet zich ook in het buitenland in voor de acceptatie van rechten van seksuele minderheden
en het bestrijden van homofobie.
Nederland vindt discriminatie op basis van seksuele voorkeur binnen de EU niet aanvaardbaar.
Daarom dient Nederland binnen Europa een voortrekkersrol op zich te nemen om homo emancipatie binnen de lidstaten van de Europese Unie en ver daar buiten te bevorderen.
Dit gaan we doen: Discriminatie op grond van seksuele geaardheid is niet toegestaan in Nederland.
Wij stellen daarom voor dit ook zo te ver ankeren in de grondwet.
In artikel 1 van de grondwet voegen we seksuele geaardheid toe aan de lijst van kenmerken van mensen waarop je niet ongelijk mag worden behandeld.
Geen enkele school mag leerlingen en leraren vanwege hun seksuele geaardheid weigeren of ontslaan.
Iedereen moet kunnen en durven uitkomen voor zijn of haar seksuele identiteit.
Scholieren moeten in het onderwijs voorlichting krijgen over LHBT.
Op dit moment krijgt 2/3 van de scholieren geen voor lichting over LHBT op school.
De PvdA vindt dat dit zo snel mogelijk moet veranderen.
Het staat al in de kerndoelen van het onderwijs.
De PvdA zal zich inzetten voor de bespreekbaarheid van homoseksualiteit in religieuze kringen waar dat traditioneel moeilijk ligt.
Er moet bij asielaanvragen extra aandacht zijn voor mensen die vervolgd worden wegens homoseksualiteit.
Nog steeds worden homo's teruggestuurd naar landen waar zij om hun geaardheid vervolgd worden.
De PvdA vindt dat geen enkele trouwambtenaar mag weigeren een homostel in de echt te verbinden.
We willen dat er een speciaal registratiesysteem komt waar homofoob geweld anoniem kan worden gemeld, zodat er meer inzicht komt in de achtergronden van homofoob geweld.
Dit vergroot niet alleen de pakkans, het maakt ook het ontwikkelen van gericht beleid eenvoudiger.
In Utrecht heeft men al een speciale App gelanceerd.
Om ervoor te zorgen dat homoseksuele, lesbische of heteroparen gelijke rechten hebben, moet het wetsvoorstel lesbisch ouderschap snel in werking treden.
Hierdoor krijgen lesbische ouders dezelf-de rechten als een heteropaar dat ouderschap aangaat in het geval van een zaaddonor.
Het donorschapsplan waarin afspraken worden gemaakt over de verzorging en opvoeding van kinderen, krijgt een juridische status vergelijkbaar met het ouderschapsplan.
Afgelopen regeringsperiode zijn veel groepen mensen in de samenleving aan de kant gezet.
Verschillen tussen mensen zijn groter gemaakt.
Rechten van oude migranten zijn door het vorige Kabinet op tal van fronten aangetast.
Maatregelen als illegalenquota, het boerkaverbod en de aanpak van dubbele paspoorten hebben er toe geleid dat niet iedereen zich meer welkom voelt in ons land.
Reële problemen zijn daarentegen blijven liggen.
Nieuwe Nederlanders en hun kinderen vallen nog steeds vaker uit op school dan gemiddeld, zijn vaker werkloos, vaker afhankelijk van een uitkering, en vaker slachtoffer van geweld achter de voordeur.
Ook is er helaas sprake van oververtegenwoordiging in criminaliteit en overlast van bepaalde groepen.
Integratie is in essentie een taak van burgers zelf.
Een plek vinden in een nieuwe samenleving betekent loslaten, soms meer dan je lief is.
In ons Nederland bouwt iedereen mee aan een gezamenlijke toekomst.
Natuurlijk door zich te houden aan de wetten en de regels.
Maar ook door als burger actief mee te doen, door het spreken van de taal, door te leren en te werken.
Als niemand aan de kant blijft staan, zorgen we samen voor een sterke en vooral diverse samenleving waar in iedereen tot zijn recht kan komen.
Dit gaan we doen: Dubbele nationaliteit heeft niets te maken met loyaliteit aan Nederland, noch met een integratieprobleem.
Er zijn, in alle landen ter wereld, steeds meer mensen met een meervoudige nationaliteit.
Waar dat problemen oplevert, moeten die worden aangepakt.
Maar het is aan mensen zelf om te beslissen of ze hun (oude) nationaliteit laten vallen of willen behouden.
Nederland moet zijn wetgeving, net als veel andere landen deden, hierop aanpassen.
Een volledig boerkaverbod druist in tegen het principiële recht op vrijheid om je eigen leven in te richten.
De PvdA vindt de boerka echter niet passen bij onze vrije en geëmancipeerde samenleving.
Het ontneemt vrouwen de mogelijkheid tot ontplooiing en participatie.
Waar gelaatsbedekkende kleding bijvoorbeeld in het onderwijs of in het openbaar vervoer een reëel probleem vormt, moet het gewoon worden verboden.
Dit kan ook al.
Rechten van oude migranten zijn door het vorige Kabinet op tal van fronten aangetast.
De discriminerende maatregel in de AWBZ van het vorige Kabinet draaien we terug.
Deze beperkte de vergoeding voor langdurige zorg tot EU-landen, waardoor mensen die overwinteren in Torremolinos en ziek zouden worden wél hun zorgkosten vergoed zouden krijgen, maar mensen die precies dezelfde premies betalen en tijdelijk zorg nodig hebben in bijvoorbeeld Turkije, Marokko of Suriname niet.
Een pure pestmaatregel, die niet in een fatsoenlijke wetgeving thuis hoort.
De pestregel van het afgelopen Kabinet, waarbij iemand met een onvolledige AOW op het bijstandsniveau terug gezet wordt, maar 8 weken in het buitenland mag verkeren en geen aanspraak meer kan maken op aanvullingen op de koopkracht, is discriminerend en moet worden teruggedraaid.
Inburgering blijft verplicht voor migranten die zich nieuw voor langere tijd in Nederland vestigen en nog geen Nederlands spreken.
De PvdA is voorstander van een leeftijdsonafhankelijke leerplicht die ook geldt voor Midden- en Oost-Europese migranten die zich permanent in Nederland vestigen.
Er moet een landelijk dekkend aanbod van inburgering zijn waarvoor strikte kwaliteitseisen gaan gelden.
Er moet goed onderwijs worden geleverd.
Het recht op gezinsleven is een essentieel recht,
maar de uitwassen van partnermigratie kunnen ook een rem op integratie zetten.
De PvdA staat daarom voor de inkomenseis van 100% van het minimumloon en een leeftijdsgrens van 21 jaar.
Zo wordt gewaarborgd dat de partner in Nederland zijn nieuwe partner uit het buitenland zelf kan onderhouden.
Een verhoging van de leeftijd- en inkomenseis zou een te grote inbreuk maken op het recht voor gezinnen om bij elkaar te leven.
De PvdA vindt tevens dat de nieuwkomer zich zo goed moge lijk moet voorbereiden op de komst naar Nederland en op de Nederlandse taal.
Fraude en misbruik van huwelijksmigratie moeten worden bestreden.
De plicht om met een buitenlandse partner te moeten trouwen (en niet langer duurzaam samenwonen) moet worden teruggedraaid.
We willen scherpere controle op schijnhuwelijken.
Gedwongen huwelijken willen we expliciet strafbaar stellen.
Ook gaan we de mogelijkheden onderzoeken om het fenomeen van herhaalde huwelijksmigratie, waarbij een man met grote regelmaat nieuwe vrouwen laat overkomen uit het land van herkomst, aan te pakken.
Inburgering voor vluchtelingen die zijn toegelaten blijft volledig voor rekening van de overheid.
Vluchtelingen, die in Nederland bescherming krijgen, moeten een goede start kunnen maken bij het opbouwen van een nieuw leven en zich kunnen verbinden met de Nederlandse samenleving.
Daar hoort ook bij dat vluchtelingen de eerste periode -ongeacht hun woon plaats- altijd van maatschappelijke begeleiding verzekerd zijn.
Mensen die vrijwillig naar Nederland komen betalen zelf de inburgering.
Ook moeten we aandacht blijven houden voor de positie van minderheden in onze samenleving.
Minderheden vormen inmiddels een deel van onze naoorlogse geschiedenis, zowel als van onze gezamenlijke toekomst.
We vinden dat er altijd dat er een scherp oog moet blijven voor actuele ontwikkelingen in de samenleving.
Zo blijft het verhaal van de Molukkers om aandacht vragen.
De PvdA blijft scherp kijken en neemt niet voet stoots aan dat het wel goed zit.
We zien positieve ontwikkelingen zoals de prestaties van (klein)kinderen van migranten in het onderwijs.
Deze jongeren grijpen hun kansen en klimmen via het onderwijs omhoog op de maatschappelijke ladder.
Maar de PvdA kijk niet weg voor de problemen die zich nog steeds voordoen.
Zo belanden er bovengemiddeld veel Marokkaanse en Antilliaanse jongens in de criminaliteit.
En is de werkloosheid onder Somalische mannen schrikbarend hoger dan onder andere groepen.
Wij pakken dit soort achterstanden gericht aan, met kennis van de specifieke situatie.
Zwaartepunt ligt hierbij lokaal, met actieve ondersteuning vanuit het landelijke beleid.
Dit gaan we doen: Op de arbeidsmarkt en in het onderwijs is nog specifiek beleid nodig om ook minderheden gelijke rechten en kansen te geven.
Discriminatie op de arbeidsmarkt moet actief bestreden worden.
Het moet ook bespreekbaar gemaakt worden met werkgevers en werknemersorganisaties.
Binnen het onderwijs moeten taalachterstanden worden aan gepakt met voor-en vroegschoolse educatie,
en moet school uitval worden tegengegaan.
We geven meer aandacht aan het probleem dat veel hoogopgeleide Nederlanders met niet-westerse achtergrond na scholing vertrekken richting Turkije of China.
Nederland als kenniseconomie heeft deze mensen hard nodig en hoogopgeleide allochtonen zijn goede voorbeelden voor anderen.
Relatief weinig migrantenjongeren komen in de (vrijwillige) jeugdzorg, terwijl zij gemiddeld genomen oververtegenwoordigd zijn in jeugdgevangenissen.
De jeugdzorg bereikt deze gezinnen dus nog steeds niet tijdig en effectief.
Er wordt meer inzet gepleegd op deze groep door bv.<U+F020>vroegsignalering en gerichte ouderbenadering.
Oudere migranten raken in toenemende mate in een sociaal isolement.
Ze zijn vaak minder geïntegreerd en weten de weg in onze zorginstellingen niet.
Deze groep verdient nadrukkelijk aandacht.
De enorme toestroom van arbeidsmigranten uit Midden-en Oost-Europa vraagt onze bijzondere aandacht.
De PvdA is voor het selectief toelaten van arbeidsmigranten.
Het openstellen van onze arbeidsmarkt voor werknemers uit nieuwe EU-lidstaten mag geen verstorende werking hebben op de Nederlandse samenleving.
Daarom moet er meer aandacht komen voor de sociale gevolgen voor de wijken waar nieuwe arbeidsmigranten zich vestigen.
We letten, lokaal en landelijk goed op het naleven van regels, bijvoorbeeld ten aanzien van overbewoning of ontduiking van het minimumloon.
Voorkomen moet worden dat de mensen te weinig betaald krijgen en dat Nederlanders oneerlijk worden beconcurreerd.
Dit gaan we doen: In de toekomst zullen eerst de grote, soms heel grote, verschillen in welvaart en werkgelegenheid moeten worden aan gepakt, alvorens er sprake kan zijn van een vrij verkeer van personen.
De PvdA wil de verplichte werkvergunning voor de groep Bulgaarse en Roemeense werknemers ook na 2014 verlengen.
Voor malafide uitzendbureaus en afnemers van arbeidskrachten die de wet overtreden is een bestuurlijke boete van slechts een paar duizend euro een lachertje.
De PvdA wil serieuze boetes van 80. 000 euro voor forse overtredingen.
We willen verplichte certificering voor uitzendbureaus, met strenge normen en strenge handhaving.
Een afnemer die tweemaal beboet is wegens uitbuiting, wordt uitgesloten van openbare aanbestedingen.
We willen een speciale rapporteur op het ministerie die de extra ARBO-inspecteurs aanstuurt
en constant open lijnen heeft met de vakbeweging en wethouders van de zogenaamde ‘Polengemeenten’.
Handhaving van arbeidsvoorwaarden is noodzakelijk om uitbuiting, concurrentievervalsing en verdringing op de arbeidsmarkt tegen te gaan.
Het ontduiken van het minimumloon via ZZP-constructies moet kunnen worden tegengegaan.
Uitzendbureaus worden verplicht werknemers Nederlands te leren als ze langer dan drie maanden in Nederland werken.
Woningcorporaties worden ingezet voor tijdelijke huisvesting voor arbeidsmigranten die maar tijdelijk hier komen werken.
Ook van arbeidsmigranten uit Midden- en Oost-Europa mag worden verwacht dat zij op een basisniveau de Nederlandse taal machtig zijn.
Asiel en migratie zorgen altijd voor veel emotie en dilemma’s.
Nederland ontkomt niet aan strenge toelatingsregels,
maar het is altijd onze plicht vluchtelingen te beschermen en vreemdelingen menswaardig te behandelen.
Voor de PvdA staan de belangen van kinderen daarbij voorop.
Dit gaan we doen: In Nederland gewortelde kinderen van asielzoekers en alleen staande minderjarige asielzoekers zetten we niet uit.
Als het de overheid door fouten of traag handelen niet lukt om asiel zoekers binnen 5 jaar duidelijkheid te bieden over hun ver blijf, mogen kinderen daar niet de dupe van worden.
Samen met de CU dienden we hiertoe al een initiatiefwet in.
De PvdA steunt een streng maar rechtvaardig toelatingsbeleid voor asielzoekers.
Mensen die daadwerkelijk in hun land vervolgd worden, moeten op bescherming door Nederland kunnen rekenen.
Daarbij staan wij pal voor het Vluchtelingenverdrag, mensenrechtenverdragen en EU-asielrichtlijnen.
Bescherming van vluchtelingen betekent dat zij asiel kunnen aanvragen,
dat zij niet worden teruggestuurd naar een onveilig land,
dat zij de rechten krijgen om zo snel mogelijk een volwaardig burger te kunnen zijn
en de kans krijgen om een nieuw bestaan op te bouwen in het nieuwe land.
De Nederlandse asielprocedure moet sneller en simpeler.
Snelheid heeft de hoogste prioriteit vanwege de grote menselijke belangen en de kwelling van langdurige onzekerheid.
Asielzoekers moeten binnen een jaar definitief duidelijkheid hebben over hun verblijf.
De gezinsherenigingsprocedure van vluchtelingen wordt versoepeld.
Hiertoe wordt het criterium ‘feitelijk behoren tot gezin’ uit de Vreemdelingenwet geschrapt en geen drie maanden nareistermijn meer voor vluchtelingen gehanteerd.
Asielzoekers krijgen tijdens de wachttijd op hun toelating taalles
en de mogelijkheid tot het opdoen van werkvaardigheid en vrijwilligers werk.
Ook wordt in deze tijd de rechtsgeldigheid voor Nederland van in het land van oor sprong behaalde diploma’s onderzocht.
De opvang voor vreemdelingen moet menswaardig zijn
en voldoende toegesneden zijn op kinderen.
Gezinnen met minderjarige kinderen worden niet op straat gezet, omdat kinderen een basisrecht op fatsoenlijk onderdak hebben.
Ook vreemdelingen die ziek zijn verdienen opvang.
Kinderen worden niet opgesloten.
Asielzoekers en andere vreemdelingen die geen recht hebben op verblijf in Nederland, moeten zo snel mogelijk terugkeren naar het land van herkomst.
Hoe sneller een afwijzing definitief is, hoe eerder aan terugkeer gewerkt kan worden.
Hierbij moet wel de menselijke maat in acht worden genomen.
De PvdA vindt dat de asielzoekers die een vergunning hebben gekregen op grond van het generaal pardon, volledig mee moeten kunnen doen in de Nederlandse samenleving.
Daarom mag voor hen naturalisatie niet onmogelijk gemaakt worden.
De, voor velen van hen, onmogelijke voorwaarde om identiteitsdocumenten te halen in het land van herkomst, moet dan ook worden geschrapt.
Europese rechterlijke uitspraken over te hoge Nederlandse leges zullen uiteraard worden uitgevoerd; deze leges moeten omlaag.
Samenwerking in Europa brengt het vreemdelingenbeleid verder.
Daarom willen wij gelijke Europese toelatingsregels, gezamenlijk bewaakte buitengrenzen en menswaardige opvang in alle EU-lidstaten.
Fraude, misbruik en illegaliteit pakken we gezamenlijk aan, alle lidstaten nemen hier hun verantwoordelijkheid.
Strijd voor emancipatie betekent strijd tegen alle vormen van onderdrukking.
Geweld in afhankelijkheidsrelaties is onaanvaardbaar.
Dat geldt voor huiselijk geweld, maar evengoed voor eerwaak, achterlating in het land van herkomst, huwelijksdwang, gedwongen prostitutie, genitale verminking, loverboys en mensenhandel.
Het komt helaas veel vaker voor dan we denken.
Preventie, signalering en opvang gaan hand in hand om deze praktijken tegen te gaan.
De focus gaat daarom naar het beschermen van het slachtoffer
en het aanpakken van de daders.
Geweld tegen vrouwen komt nog steeds het meest voor in huiselijke kring.
De bestrijding hiervan dient hoge prioriteit te heb ben.
Ook kinderen zijn hier direct bij betrokken.
Door betere bescherming, het serieus nemen van aangiftes, goede opvanghuizen moeten we ervoor zorgen dat vrouwen op ons kunnen rekenen.
Een effectieve EU uitwisseling van beschermingsbevelen, goede uitvoering van het EU wetsvoorstel hierover, kan er voor zorgen dat mensen, vooral vrouwen, zich veilig voelen als ze over de grenzen reizen in de hele EU.
Er zijn nog steeds meisjes die het risico lopen besneden te worden.
Deze schadelijke traditionele praktijken zoals Female Genital Mutilation moeten worden gestopt.
Deze praktijken zijn een van de meest gruwelijke vormen van geweld tegen vrouwen.
Dit gaan we doen: Mishandelde, misbruikte en verwaarloosde kinderen en hun ouders hebben gespecialiseerde zorg nodig.
Daarom is het de kinderen en hun ouders.
Er komt een verplichte meldcode voor professionals evenals een medisch certificaat om meisjes tegen genitale verminking te beschermen.
Wetten en regeltjes moeten niet in de weg staan van een snelle en adequate aanpak van kindermishandeling.
Ook hier ligt de focus op bescherming van het slachtoffer
en het aanpakken van de daders.
Er komen voldoende gespecialiseerde opvangplekken voor slachtoffers van mensenhandel en loverboys.
Er zijn in diverse Nederlandse politieregio's goed werkende samenwerkingsverbanden tussen gemeenten, politie, zorg en opvang om mensenhandel aan te pakken.
In een aantal gaat dat nog niet goed.
Wij willen dat alle politieregio's mensenhandel aanpakken, zodat in Nederland niemand weg komt met deze ongure praktijken en slachtoffers goede opvang krijgen.
Speciale aandacht in de vorm van voorlichting, begeleiding en, zo nodig, bescherming, is nodig voor eerwraak, huwelijksdwang en achterlating in het land van herkomst.
De strafmaat voor eerwraak en huwelijksdwang wordt aanzienlijk verhoogd.
Samen met maatschappelijke organisaties, politie en hulpverlening helpen we slachtoffers van eergerelateerd geweld een zelfstandig bestaan op te bouwen en toekomstig geweld te voorkomen.
De frontlijn aan zet
Dader en slachtoffer
Drugsoverlast en alcoholmisbruik aanpakken
Digitale veiligheid en privacy
Veiligheid is een voorwaarde voor vrijheid.
Een veilige buurt is een voorwaarde voor ondernemers om vrij te kunnen ondernemen, voor kinderen om te kunnen spelen, burgers om te leven en voor homo’s om te kunnen wonen.
Wij staan pal achter slachtoffers.
Zij verdienen meer aandacht in strafprocessen.
Daders moeten flink aangepakt worden.
Hierbij is een goede politie voorwaardelijk.
Snel kunnen optreden en snel berechten.
Veiligheid betekent ook dat mensen elkaar op straat aanspreken op gedrag, dat ouders kinderen aanspreken
en verschillende organisaties zoals woningcorporaties met politie en gemeenten de handen ineen slaan voor een veilige leefomgeving.
Daarbij kijken we steeds naar wat werkt.
Veiligheidsbeleid heeft twee benen nodig om te kunnen lopen; repressie èn preventie.
Om de gewelddadiger wordende delicten en groeiende overlast aan te pakken is veiligheid voor ons van groot belang.
De man of vrouw op straat moet nog beter aan de slag kunnen.
Goede arbeidsvoorwaarden voor agenten in de frontlijn,
meer regelvrijheid bij aanpak woonoverlast
en effectiever en waar nodig harder straffen horen daarbij.
Schouder aan schouder tegen criminaliteit.
Overlast, intimidatie en criminaliteit pakken we langs drie wegen aan.
We ondersteunen de thuiscultuur en spreken ouders aan op hun eigen verantwoordelijkheid.
Veroorzaken kinderen schade, dan stellen we de ouders aansprakelijk.
Wij binden de strijd aan met de harde straatcultuur.
En we versterken de schoolcultuur.
Spijbelen kan het begin zijn van een verkeerd soort carrière.
Jongeren moeten overdag op school of aan het werk zijn.
Goede samenwerking tussen jeugdzorg, politie, GGZ, reclassering, school en gemeente is dus onmisbaar.
In de buurten van Nederland zijn tal van medewerkers hard aan het werk.
Straatcoaches, wijkagenten, recherche, stadswachten, stadsmariniers, noem maar op.
Zij zorgen met de bewoners voor een betere veiligheid.
De straatcoach die de machocultuur van een groep opgefokte jongens perfect aanvoelt en bespeelt en iedere confrontatie in zijn voordeel beslecht zonder dat de ander verliest, is goud waard.
Zij moeten de ruimte hebben hun werk goed te doen.
Dit gaan we doen: Vakmensen in de frontlinie moeten beter worden beloond.
Nu moeten zij nog te vaak achter een bureau plaatsnemen voor een beter salaris, terwijl zij op straat horen.
Onze stelregel: de mensen op straat moeten meer verdienen dan tenminste de eerste twee managementlagen in de organisatie.
Door bureaucratie te schrappen, kan een groter deel van de mensen die in de politiesector werkzaam zijn, de straat op.
Meer blauw op straat.
Hierbij is een belangrijke rol weggelegd voor de wijkagent.
Meer prioriteit toekennen aan handhaving.
De pakkans moet worden vergroot.
Alle meldingen moeten snel afgehandeld worden en rechercheurs moeten trefzekerder ingezet worden.
Rechercheurs moeten goed worden beloond en alle ruimte krijgen van hun korpschef en burgemeester.
Politie moet zich bezig houden met criminaliteit en ernstige overlast.
Hiervoor moet de politiek de politie niet belasten met illegalenquota en cavia’s.
De kwaliteit van opleidingen moet omhoog: opsporingstechnieken, aanhoudingsvaardigheden en verhoortechnieken.
Criminele winsten moeten zoveel mogelijk worden afgepakt.
De “pluk-ze” wetgeving moet nog beter worden benut.
Dat geldt ook voor witte boordencriminaliteit.
We hebben te vaak gezien dat dit soort zaken met schikkingen werden afgedaan.
Ook deze aanpak moet een afschrikwekkende werking krijgen.
Hufterigheid in de openbare ruimte wordt tegengegaan door het opleggen van hogere boetes voor bijvoorbeeld vuil op straat of belediging van politie.
Er wordt hard opgetreden tegen bedreiging van hulpverleners en overheidspersoneel.
De politie gaat overtredingen door scooterrijders strenger straffen; hogere boetes en opgevoerde machines worden eerder in beslag nemen.
Woonoverlast is een grote ergernis.
Door illegale bewoning, ongecontroleerde woningsplitsing, overlast en misdaad, wordt het woongenot in sommige buurten verstierd.
Verloedering slaat toe.
Een gezamenlijke aanpak tussen woningbouwcorporaties, brandweer, gemeente, politie, belastingdienst is noodzakelijk.
Deze samenwerking wordt beloond door meer bevoegdheden om echt door te pakken te creëren.
Huisuitzetting, illegale bedrijvigheid aanpakken en vermeende witwaspraktijken oprollen moet eenvoudiger worden.
Gemeenten moeten voldoende inspraak op de politie-inzet houden.
Bewoners moet gevraagd worden wat zij als de grootste problemen ervaren en hoe dit moet worden aangepakt.
Zij kunnen ook jaarlijks hun tevredenheid aangeven.
De Rotterdamse veiligheidsdriehoek doet dat actief door in de wijk openbare vergaderingen te houden.
Preventie geven we vorm door het aanbieden van goed onderwijs en door te zorgen voor een goed functionerende Jeugdzorg.
Een wijkagent of straatcoach speelt natuurlijk ook een belangrijke rol bij preventie.
Het slachtoffer krijgt gelukkig steeds meer aandacht in ons systeem.
Tijdens rechtzittingen, maar ook nazorg is belangrijk.
Daders worden steeds adequater gestraft.
Straffen dienen ter bescherming van de samenleving, als rechtvaardigheid voor het slachtoffer en ter voorkoming van herhaling bij daders.
Goede forensische zorg, TBS en de reclassering zijn onmisbaar bij het voorkomen van recidive.
Dit gaan we doen: Het strafrechttraject moet sneller doorlopen worden.
De tijd tussen daad en straf wordt daardoor ingekort.
Betere wetgeving ter bestrijding van voetbalhooligans is noodzakelijk.
Huidige wetgeving is gericht op overlastbestrijding, maar we willen ook de hooligans zelf harder aanpakken.
De PvdA heeft initiatief genomen tot aanscherping van de voetbalwet; daarmee wordt het voor de echte supporter weer aantrekkelijk en veilig om ongestoord en met plezier voetbalwedstrijden te bezoeken.
Justitie en gemeenten werken samen om in de laatste fase van detentie iemand richting stage of werk te krijgen.
Dan krijgt de (ex-)crimineel de kans om een nieuw leven op te bouwen.
Te vaak komt iemand uit de bak zonder werk en valt terug in de criminaliteit of wordt afhankelijk van een uitkering.
Wat ons betreft geldt: uit de bak, aan de bak
De opgelegde straf moet door dader en slachtoffer als echte straf worden ervaren.
In zedenzaken moet de strafmaat omhoog.
Een slachtoffer verdient een volwaardige plaats bij de berechting van de dader.
Wij zijn voorstander van het spreekrecht voor slachtoffers en voor de ouders van jonge kinderen in de rechtszaak.
Slachtoffers worden ondersteund bij het innen van hun schadevergoeding.
Slachtoffers van een misdrijf krijgen binnen een maand na aangifte een terugkoppeling over de voortgang van de procedure.
Gedurende detentie en daarna moet actief gewerkt aan het voorkomen van recidive.
Dat vergt ook behandeling met bijzondere aandacht voor de problematiek van mensen met bijvoorbeeld een beperkte verstandelijke vermogens of een verslaving.
Naast of in plaats van de vrijheidsstraf, kan de strafechter bij ontspoorde jongeren een nieuwe maatregel opleggen: ter beschikkingstelling aan het onderwijs.
Als de strafrechter deze maatregel oplegt, dan zal de jeugdige crimineel in een gesloten onderwijsinstelling zijn straf ondergaan en tegelijkertijd een opleiding moeten volgen.
De PvdA steunt het aangekondigde voorstel om het anoniem aangifte doen voor zorgmedewerkers mogelijk te maken.
Bij de aanpak van hufterigheid tegen mensen met een publieke taak moet het mogelijk zijn om aangifte te doen op het adres van de werkgever.
De advocaat van de veroorzaker krijgt niet meer de gegevens van het slachtoffer en of getuigen.
De rechter blijft voor iedereen toegankelijk.
De dikte van je portemonnee mag niet bepalend zijn of je je recht kunt halen.
Daarom moeten griffierechten voor iedereen betaalbaar blijven en rechtsbijstand beschikbaar zijn, ook voor iedereen die dat zelf niet kan betalen.
Het gedoogbeleid aan de achterdeur van de coffeeshop veroorzaakt overlast in buurten.
Het leidt tot illegale thuisteelt en trekt georganiseerde criminaliteit aan.
Dit gaan we doen: De wietteelt willen we reguleren
en de coffeeshops behandelen als horecabedrijf.
Strikte handhaving van de shops
en voorlichting aan jongeren over drugs blijft nodig.
Op producten in de coffeeshops wordt accijns geheven.
Een wietpas is een schijnoplossing die het land niet veiliger maakt.
Daarom schaffen we de wietpas af.
Regionale experimenten met gereguleerde teelt worden opgezet.
Het succesvolle beleid voor begeleide heroïneverstrekking wordt voortgezet in die gemeenten waar dit nodig is.
Mensen die zich bij herhaling schuldig hebben gemaakt aan openbaar dronkenschap in het uitgaansleven krijgen voor langere tijd een gebiedsverbod.
De kosten van vernielingen worden verhaald op de daders.
Een van de grootste bedreigingen van de gezondheid is het alcoholmisbruik onder jongeren.
Ouders hebben hierin de eerste en grootste verantwoordelijkheid.
Winkeliers en horeca die verstrekken aan mensen onder de leeftijdsgrens of doorschenken bij dronkenschap, worden fors beboet.
Gemeenten worden ondersteund bij hun handhaving en preventietaken.
De leeftijdsgrens gaat ook voor zwakalcoholische dranken van 16 naar 18 jaar.
Georganiseerde criminaliteit, radicalisering en terrorisme, financiële fraude, ze trekken zich niets aan van grenzen en maken volop gebruik van de digitale snelweg.
Politie en justitie moeten dus in staat zijn ook in de virtuele wereld adequaat op te treden.
Daarvoor moet voldoende kennis en kunde breed in deze organisaties aanwezig zijn.
Gerichte gegevensverzameling moet daarbij altijd in verhouding staan tot de bescherming van privacy staan.
Het College Bescherming Persoonsgegevens heeft hier een belangrijke rol.
Dit gaan we doen: Wet- en regelgeving die de privacy van burgers vergaand inperkt, geldt slechts voor een in de tijd beperkte periode en voor het verstrijken van deze periode worden de maatregelen geëvalueerd.
Zij worden alleen voortgezet als de noodzaak hiervan overtuigend is aangetoond.
Het College Bescherming Persoonsgegevens brengt voorafgaand aan de inwerkingtreding van wet- en regelgeving die impact heeft op de privacy van burgers advies uit over de privacyimplicaties van deze wetten en regels.
Radicalisering vroegtijdig en actief tegengaan kan terrorisme voorkomen.
Gegevensverzameling, mensen binden aan de samenleving, voorlichting, perspectief op werk en wonen zijn middelen om in te zetten.
De omgeving moet alert zijn op signalen van met name jongeren die dreigen te radicaliseren.
Mensen moeten meer inzicht krijgen in wat ze online delen en meer controle krijgen over het gebruik van gegevens die ze online achterlaten.
Bedrijven mogen gegevens van internetgebruikers alleen gebruiken na toestemming en duidelijke informatie.
Ook mogen aanbieders van internet informatie niet filteren of blokkeren.
Het beginsel van netneutraliteit moet daarom strikt gehandhaafd worden.
Digitaal veiligheidsbeleid mag geen vals gevoel van veiligheid geven, maar moet op basis van dreigings- en risicoanalyses vormgegeven worden.
Grondrechten van burgers worden hierbij gerespecteerd.
De bescherming van communicatie tussen burgers moet worden verbeterd.
De tekst van de Grondwet gaat nu alleen nog over brieven, telefoon en telegraaf.
Die tekst moet worden aangepast zodat ook moderne communicatiemiddelen worden beschermd.
De vingerafdruk gaat uit het paspoort.
De Europese bewaarplicht telecommunicatiegegevens verplicht telefonie- en internetaanbieders om tot twee jaar lang op te slaan waar burgers zich bevonden en wie er met wie contact heeft gehad.
Daarmee wordt inbreuk gemaakt op de privacy en communicatie van miljoenen Nederlanders.
Deze regel maakt Nederland niet veiliger, en moet daarom zo snel mogelijk in Nederland en in de rest van Europa worden afgeschaft.
De hypotheekrenteaftrek wordt eerlijk hervormd
Starters verdienen steun
Voldoende en goede sociale woningen
Leefbare dorpen/buurten en krimp
Corporaties oude stijl
Toegankelijke woningen
De PvdA wil terug naar een eerlijk woonbeleid, waarbij er voldoende sociale woningen beschikbaar zijn,
waarin eigen woningbezit voor brede groepen bereikbaar blijft,
waarbij ondersteuning door de overheid op een rechtvaardige manier plaatsvindt.
Een goed en betaalbaar huis in een leuke wijk moet weer voor iedereen weggelegd zijn.
Ook voor jongeren en starters!
De werkelijkheid is anders.
Momenteel zit de Nederlandse woningmarkt volledig op slot.
Een verbouwing is dringend nodig.
Er worden nauwelijks meer huizen gebouwd en huizen staan steeds langer te koop.
Voor huurders en starters op de woningmarkt zijn geen betaalbare woningen beschikbaar.
Steeds meer mensen komen in de problemen door een combinatie van hoge schulden en dalende woningprijzen.
De schuldenlast van huiseigenaren is dankzij de onbeperkte hypotheekrenteaftrek tot recordhoogte gestegen
en de kosten daarvan voor de schatkist lopen steeds verder op.
De stagnatie op de woningmarkt is een van de oorzaken van de huidige economisch recessie.
Om de woningmarkt weer op gang te krijgen, de doorstroom te bevorderen en de bouwsector uit het slop te trekken, zijn structurele hervormingen nodig.
Waar het vorige Kabinet de hypotheekrenteaftrek taboe verklaarde en de huurders keihard liet betalen, laten de Kunduzpartijen de starters op de woningmarkt de rekening betalen; alleen zij moeten verplicht aflossen.
Dit zet de woningmarkt nog verder vast.
Het is ook onrechtvaardig: mensen die al jaren van de aftrek hebben geprofiteerd behouden hem en starters krijgen vanaf het begin veel minder aftrek.
Dit alles leidt tot verdere tweedeling op de woningmarkt, tussen huurders en kopers, tussen bestaande en nieuwe hypotheken.
Het is daarom tijd voor een eerlijke hervorming van de woningmarkt.
Aanvankelijk bedoeld om eigen woningbezit te bevorderen, is de hypotheekrenteaftrek nu zijn doel voorbij geschoten.
In de eerste plaats is de hypotheekrenteaftrek onbetaalbaar geworden.
De kosten zijn opgelopen van 7,3 miljard in 2004 naar bijna 12 miljard in 2011.
Er staat nu een straf op aflossen en dit moet worden doorbroken.
De totale schuldenlast van woningeigenaren in Nederland bedraagt inmiddels ruim 600 miljard euro.
Zeker nu de woningprijzen voor het vijfde achtereenvolgende jaar dalen, is dit een groot risico voor woningeigenaren
en een groot risico voor de Nederlandse economie als geheel.
In de tweede plaats is het een buitengewoon oneerlijk systeem.
De helft van het belastingvoordeel van de hypotheekrenteaftrek gaat naar de 20% huishoudens met de hoogste inkomens.
Dat is niet alleen een gevolg van het feit dat hogere inkomens gemiddeld een hogere hypotheek hebben, zij kunnen het ook tegen een hoger tarief aftrekken.
Ten derde wordt de woningmarkt ernstig verstoord.
De prijzen worden opgestuwd; eengezinswoningen zijn sinds 1996 gemiddeld drie keer zo duur geworden.
Steeds minder mensen kunnen nog kopen of verkopen.
Wij gaan de woningmarkt op een eerlijke en sociale manier hervormen.
We doen dat geleidelijk om de woningmarkt zo min mogelijk te verstoren.
Dit gaan we doen: De PvdA wil de hypotheekrenteaftrek geleidelijk aanpassen.
Verstoring van de woningmarkt moet zoveel mogelijk worden voorkomen.
Woningeigenaren moeten zich kunnen aanpassen.
Vanaf 2013 zal geleidelijk een nieuw stelsel worden ingevoerd.
Uiteindelijk trekt iedereen tegen hetzelfde tarief af; vanaf 2013 wordt het maximale tarief van 52% waartegen men nu kan aftrekken stapsgewijs verlaagd naar een voor ieder gelijk aftrektarief van 30%.
Ook het schuldbedrag waarvan de rente mag worden afgetrokken wordt begrensd.
In 2013 wordt de woningschuld waarover rente mag worden afgetrokken bevroren op maximaal 1 miljoen euro.
Vervolgens wordt dit maximum jaarlijks verlaagd, tot de gemiddelde huizenprijs (nu 237.000 euro).
Over dertig jaar kan iedereen dus nog steeds zijn rente aftrekken maar voor een schuld van maximaal de dan geldende gemiddelde woningprijs en allemaal tegen 30%.
Voor nieuwe hypotheken zal verder gaan gelden dat de fiscus voortaan uitgaat van een forfaitair annuïtaire hypotheek.
Dat betekent dat de toegestane aftrek gedurende de looptijd van 30 jaar afneemt, doordat de fiscus ervan uitgaat dat de hypotheeksom in 30 jaar wordt afgelost.
Ook de overdrachtsbelasting gaat op de helling.
Deze boete op verhuizen schaffen we voor starters per direct af.
Voor alle andere kopers verlagen we hem naar 2% (was 6%).
Regering en banken moeten tot gezamenlijke voorstellen komen om de financiering van eigen woningbezit voor kleine ondernemers te verbeteren.
Tevens roept de PvdA de banken op om barrières weg te nemen die extra tussentijdse aflossingen bemoeilijken.
In tegenstelling tot het Kunduzpakket, vindt de PvdA dat starters wel steun verdienen.
Het is voor hen op dit moment heel moeilijk een hypotheek te krijgen of een betaalbaar huur- of koophuis te vinden.
Als zij weer toegang tot de woningmarkt krijgen, brengen ze een ketting aan verhuisbewegingen op gang.
De PvdA wil het particulier- en collectief opdrachtgeverschap bevorderen.
Dit gaan we doen: De overdrachtsbelasting voor starters wordt per direct geheel afgeschaft.
De stichting Stimuleringsfonds Volkshuisvesting kan, met inschakeling van de Bank Nederlandse Gemeenten, de komende drie jaar Startersleningen verstrekken tegen een zeer lage rente.
De rijksoverheid staat daarbij borg.
Doel is 25.000 starters te ondersteunen en zo 100.000 verhuisbewegingen op gang te brengen.
Er moeten meer betaalbare huur- en koopwoningen komen, om zo het gat tussen (sociaal) huren en het kopen van een eigen woning te overbruggen.
Bij nieuwbouwprojecten zal tenminste 30% van de woningen beschikbaar moeten zijn voor starters.
Heel veel mensen hebben een goede, betaalbare huurwoning nodig.
En door minder bewoners per woning, de vergrijzing en de grote problemen op de koopmarkt zal dat aantal verder toenemen.
Er zijn ook steeds meer ZZP’ers en flexwerkers die grote moeite hebben een hypotheek te krijgen.
De groeiende behoefte aan betaalbare huurwoningen is dus een grote maatschappelijke uitdaging waar nog veel te weinig aandacht voor bestaat.
Er wordt niet alleen te weinig gebouwd maar wat er wordt gebouwd is veelal te duur.
In 2003 kostte een nieuwbouwhuis gemiddeld 240.000 euro.
Nu is dat een ton meer.
Dit gaan we doen: De PvdA heeft het initiatief genomen voor een parlementair onderzoek naar de sterk gestegen kosten van een nieuwbouwhuis.
Hierin spelen mee te hoge grondprijzen, grondspeculatie en onnodige kosten in het bouwproces.
Hier is veel winst te behalen.
Het voornemen van het Kabinet om woningbouwcorporaties tot 75% van hun sociale woningbezit te laten verkopen, moet van tafel.
Deze plannen hebben slechts ten doel de sociale woningsector uit te kleden en ook hier marktwerking het over te laten nemen.
Er moeten de komende jaren veel goede huurwoningen worden bijgebouwd, met de mogelijkheid om die later om te zetten naar koopwoningen.
Hoge energierekeningen maken inmiddels een fors deel uit van de woonlasten van mensen.
Daar is veel winst te halen, voor portemonnee en het milieu.
Investeringen in energiebesparing en energieopwekking worden daarom gestimuleerd.
Ook corporaties hebben hierin een grote rol.
Innovatie en vergroening worden, ook bij renovatie, gestimuleerd via het Bouwbesluit.
Als onderdeel van de totale aanpak van de woningmarkt, zal ook in het huurbeleid het nodige moeten gebeuren.
Voor alle inkomens moet er een goed en betaalbaar aanbod zijn en de keuze om te kopen of te huren in een leefbare buurt.
Dit gaan we doen: Om te beginnen draait de PvdA de forse huurverhoging in de zogenoemde schaarstegebieden terug.
Deze maatregel leidt bij vrijgekomen huurwoningen tot hele forse huurverhogingen en heeft als effect dat huurders blijven zitten waar ze zit- ten.
Een verhuizing betekent immers een flinke huurstijging.
We moeten van deze verhuisboete af.
De PvdA kiest voor een gematigd huurbeleid.
Dat betekent dat corporaties ruimte krijgen voor een beperkte huurverhoging boven inflatie, rekening houdend met de lokale woningmarkt en hun bewoners door middel van de zogenaamde Huursombenadering.
Lagere inkomens behouden natuurlijk hun huurtoeslag.
De huurstijging mag de liberalisatiegrens niet te boven gaan.
Zo behouden we voldoende betaalbare woningen.
Om scheefwonen aan te pakken bepleiten we een extra huurverhoging voor mensen met een hoger inkomen.
Bij een eventuele achteruitgang in inkomen, daalt ook de huur weer.
Deze maatregel werkt alleen als onderdeel van een hervorming van de gehele woningmarkt zodat mensen de mogelijkheid krijgen om te verhuizen naar een betaalbare koopwoning.
Het tekort aan goede kamers voor werkende jongeren en studenten wordt aangepakt door slim gebruik te maken van de grote leegstand van kantoren en woningen.
Om dit te bewerkstelligen zal het leeg laten staan van kantoorpanden fiscaal onaantrekkelijk gemaakt worden.
De PvdA is er voorstander van dat mensen in overleg met de verhuurder ook de mogelijkheid tot koop van de eigen woning of een vergelijkbare woning in de buurt krijgen.
Er komt geen verkoopplicht noch een koopplicht.
Door Europese regelgeving dreigen mensen met een inkomen boven circa €34.000,- niet meer in aanmerking te komen voor een sociale huurwoning.
Ook in gebieden waar een particulier aanbod ontbreekt is dit een probleem.
Deze starre inkomensgrens is veel te krap en brengt veel mensen in de problemen en moet dus van tafel.
De wijkaanpak van de afgelopen jaren heeft goede resultaten opgeleverd.
De leefbaarheid, kwaliteit van woningen, sociale cohesie en het onderwijs zijn verbeterd.
Hoewel het vorige Kabinet de wijkaanpak heeft stopgezet, is het werk nog lang niet klaar.
Sterker nog: het is nooit klaar.
We moeten blijven investeren in de leefbaarheid van dorpen en steden.
De PvdA streeft een herziening van de model bouwverordening na zodanig dat alle beletselen voor duurzaam bouwen die deze nog bevat worden weggenomen.
Dit gaan we doen: De PvdA maakt geld vrij voor een stads- en dorpsvernieuwingfonds om te kunnen blijven werken aan veilige en leefbare buurten, bijvoorbeeld het nationaal programma om de achterstanden in Rotterdam-Zuid aan te pakken.
Krimp van de bevolking vergt tijdige aanpassing.
Woningen moeten daarom worden aangepast aan de nieuwe bevolkingssamenstelling, bijvoorbeeld ouderen.
Te veel leegstaande woningen betekent onvermijdelijk sloop.
Nieuwe, slimme oplossingen moeten worden ontwikkeld om voorzieningen, bijvoorbeeld gebundeld in brede scholen, zoveel mogelijk te behouden.
Regio's die hierin voorop lopen moeten de ruimte krijgen door middel van maatwerk in regelgeving.
De PvdA staat voor een strakke aanpak van huisjesmelkers.
Na een eerste overtreding volgt een bestuurlijke boete, daarna een verhuurverbod en bij de derde overtreding wordt de verhuurder gedwongen zijn panden te verkopen.
Ook willen we dat een gemeente de mogelijkheid krijgt om de kosten van onderhoud en beheer van verkrotte woningen direct te verhalen op huisjesmelkers.
De laatste jaren zijn meerdere corporaties door hun bestuurders in de problemen gebracht door wanbeleid.
Voor de PvdA is het duidelijk.
Corporaties moeten weer gaan doen waar ze voor zijn opgericht: het bouwen, beheren en verhuren van goede betaalbare woningen.
De overheid moet daar op toezien.
Commerciële avonturen en het nemen van idiote risico's met (sociaal) kapitaal passen daar niet bij.
Ook de bedrijfslasten van veel corporaties zijn nog veel te hoog.
Investeren in leefbare buurten en in maatschappelijk vastgoed past wèl bij de opdracht voor corporaties.
Dat is goed voor de waarde van het bezit en voor de bewoners.
Dit gaan we doen: Corporaties kunnen voortaan hun leningen aangaan via de overheid door middel van zogenaamd schatkistbankieren.
Tegelijk moet het unieke onderlinge garantiestelsel behouden blijven.
Zo kan de sector tegen lagere rente lenen en dat betekent lagere bouwkosten en lagere huren.
De beloning van bestuurders en directeuren van corporaties moet aan banden worden gelegd.
De wet normering topinkomens ligt nu in de Eerste Kamer en moet snel worden ingevoerd.
Op voorstel van de PvdA is daarin ook een verbod op bonussen geregeld.
De grotere corporaties moeten worden opgesplitst.
Hoe groter de corporatie, hoe groter de afstand tot de huurder.
Corporaties moeten weer terug naar de menselijke maat, zich richten op hun maatschappelijke opdracht en huurders centraal stellen.
Het moet corporaties alleen nog worden toegestaan om binnen de grenzen van een regio te werken.
Corporaties gaan weer verantwoording afleggen over hun maatschappelijke opdracht aan de gemeentelijke of regionale overheid waar zij gevestigd zijn.
Het interne en externe toezicht bij corporaties moet aanmerkelijk beter.
Zo moet het aantal nevenfuncties onder toezichthouders aan banden gelegd.
Het externe toezicht door het Centraal Fonds voor de Volkshuisvesting moet tijdig (kunnen) ingrijpen.
De PvdA heeft al een initiatiefwet ingediend om de advies en de controle taak van accountants te scheiden.
In Nederland moeten woningen aanpasbaar en levensloopbestendig worden gebouwd, mede vanwege de vergrijzing en vanwege het belang van kostenbeheersing.
Alle overheidsgebouwen en gebouwen met een publieke functie moeten volledig toegankelijk zijn, dat wil zeggen toegankelijk via gelijkvloerse entree, hellingbaan of lift en met een rolstoeltoegankelijke toiletvoorziening.
Ook moeten er voorzieningen zijn voor mensen met zintuiglijke beperkingen.
Alle zorg dicht bij de mensen
Niet de markt maar de mensen
Eerlijke verdeling van de kosten
De zorg is van ons
Chronisch zieken en gehandicapten
Een betere zorg voor jeugd
Zelfbeschikkingsrecht bij medisch-ethische vragen
Zorg is geen product, het is een band tussen mensen.
De mens staat centraal en het stelsel staat daaraan ten dienst.
Dat is voor de PvdA het uitgangspunt.
Zorg dichtbij huis zoals de inzet van vele vrijwilligers, mantelzorgers, de wijkverpleging, huisartsen en zorg op scholen, leidt tot prettige en vertrouwde zorg, en een kleiner beroep op duurdere medische handelingen.
Goede zorg, de zorg die wij gewend zijn en die wij allemaal verwachten, is kostbaar.
Bovendien is zorg onmisbaar
en moet er zorg zijn voor iedereen.
Op gezondheid mag geen financiële drempel liggen.
Dat is een principekwestie.
De PvdA vindt dat de overheid toegankelijke, betaalbare en goede zorg moet garanderen.
Het is voor ons onaanvaardbaar dat in ons welvarende land lager opgeleiden en mensen die minder geld verdienen eerder dood gaan en een langer ziekbed hebben dan mensen die meer geld verdienen en hoger opgeleid zijn.
Daar waar mensen zelf invloed hebben op hun gezondheid moeten we een gezonde levensstijl stimuleren waar we kunnen.
Er is veel werk in de zorg.
Dat is belangrijk en mooi werk, werk dat echt iets betekent voor een ander.
En zo moet het ook blijven.
Voor iedereen die nu al met zijn of haar hart aan het werk is,
maar ook voor al die jonge mensen en mensen uit andere beroepen die we nodig hebben om in de zorg te werken.
De uitbreiding van de marktwerking heeft de zorg minder menselijk en zeker niet goedkoper gemaakt.
De kosten van de zorg stijgen onverantwoord sterk.
Dat is slecht voor de bestedingsmogelijkheden van mensen, de overheidsuitgaven, en het handhaven van de kwaliteit van de zorg voor iedereen.
De PvdA wil onnodige kosten en verkeerde prioriteiten tegengaan.
Daarbij moeten de salarissen van medisch specialisten omlaag
en de arbeidsvoorwaarden van de werknemers in de zorg verbeterd.
Wij zijn er van overtuigd dat het anders kan.
Wij zijn ervan overtuigd dat we met meer aandacht voor mensen, door zorg dichtbij huis te organiseren en beter te kijken naar wat mensen zelf willen en wat ze écht nodig hebben, uiteindelijk voor iedereen veel beter af zijn.
Dat patiënt en zorgverlener allebei gelukkiger zijn als een zorgronde niet wordt geregeerd door de klok en een waslijst aan administratie.
Dat goede en vertrouwde zorg niet wordt bevorderd door een ziekte te benaderen als een optelsom van behandelingen.
En dat zorg daar ook niet betaalbaarder door wordt.
Naast de medisch noodzakelijke zorg is er ook een snel stijgend aanbod van medisch niet noodzakelijke of ondoelmatige behandelingen die de zorgconsumptie sterk opjagen.
Voor het beheersbaar maken van de kosten is het daarom nodig om alle in het basispakket vergoede zorg te toetsen aan heldere criteria, richtlijnen en protocollen.
Voor alle daarbuiten vallende behandelingen kunnen zorgconsumenten zich verzekeren of hun eigen inkomen/vermogen aanspreken.
Wij richten de zorg daarom op een andere manier in.
We introduceren de basiszorg, waarin niet de zorgverzekeraars en de markt, maar burgers, overheid, zorgverleners en zorgaanbieders samen beslissen over het aanbod van zorg.
De overheid ziet hierop toe.
Ook maken wij de principiële keuze voor het eerlijk verdelen van de kosten van de zorg; zorg moet voor iedereen toegankelijk zijn, ook voor mensen met een kleine portemonnee.
Iedereen wil het liefst zo lang mogelijk thuis blijven in de eigen vertrouwde omgeving.
Wanneer het lukt dit te regelen, maken mensen mogelijk ook later en minder gebruik van hulp.
Daarom regelen we zorg of hulp zoveel mogelijk op maat en zo dichtbij mogelijk.
En voor iedereen is er oog; ruimte en flexibiliteit voor wie zelf zijn ondersteuning wil inrichten, alles goed geregeld voor wie dat niet kan.
De wijkverpleegkundige, de vrijwilliger, de mantelzorger, de huisarts, de zorgverzekeraar, de welzijnsinstellingen en de gemeente werken per regio samen.
Ter ondersteuning van alle betrokken zorg- en hulpverleners maken we slim gebruik van nieuwe innovatieve mogelijkheden waarmee meer eigen regie en nog betere zorg thuis mogelijk is.
Dit gaan we doen: De komende jaren is het tegengaan van sociaaleconomische gezondheidsverschillen in Nederland een prioriteit.
Wij vinden het onacceptabel dat er op dit moment grote verschillen bestaan in de gezondheid van mensen met verschillende sociaaleconomische posities.
Door zorg op regionaal en lokaal niveau met openbare gezondheidszorg, welzijnswerk, onderwijs, werk en wonen te verbinden kunnen veel gezondheidsproblemen worden voorkomen en eerder worden opgespoord.
Op sociaaleconomische gezondheidsverschillen kan zo beter worden ingespeeld.
Op deze manier verschuiven we van behandeling naar preventie.
Effectieve preventiemaatregelen horen thuis in het basispakket.
Een effectief tabaksontmoedigensbeleid is een goede manier om ons land gezonder te maken en de ziektelast te beperken.
We investeren in een systeem van selectieve preventie: bevolkingsgroepen met een hoog risico op bepaalde aandoeningen worden gericht benaderd.
De eigen bijdrage voor tweedelijns GGZ draaien we zodanig terug dat mensen die zorg hard nodig hebben, maar vaak geneigd zijn van zorg weg te blijven, daar niet door financiële drempels van weerhouden worden.
Gemeenten worden geheel verantwoordelijk voor de langdurige zorg en ondersteuning.
Het aantal wijkverpleegkundigen, een PvdA-initiatief, wordt verder uitgebreid.
Ook zetten we door met het scheiden van wonen en zorg.
Gemeenten zorgen dat eenieder de langdurige zorg krijgt die nodig is.
Met zorg, ondersteuning en behandeling wordt er naar gestreefd zoveel mogelijk mensen zo volledig mogelijk mee te laten doen in de samenleving.
In landelijke wetgeving worden de rechten van cliënten en patiënten duidelijk geregeld en wordt vastgelegd om welke zorg het gaat.
Gemeenten bepalen zelf hoe ze het vervolgens organiseren.
Hierdoor kan zorg optimaal worden aangepast aan de lokale situatie en behoefte.
De Wet maatschappelijke ondersteuning (Wmo) biedt een belangrijk kader om burgers in staat te stellen te participeren in de (lokale) samenleving.
De Wmo wordt op gemeentelijk niveau uitgevoerd,
maar de landelijke overheid bepaalt een aantal randvoorwaarden en budgettaire mogelijkheden.
Er dient een goed evenwicht te zijn tussen de eigen verantwoordelijkheid van de burger en zijn of haar omgeving en de verantwoordelijkheid van de overheid.
De compensatieplicht jegens haar burgers dient door de gemeenten te worden nagekomen.
De PvdA gaat dit actief volgen.
De inzet van het persoonsgebonden budget (pgb) blijft als mogelijkheid behouden.
Dit stelt mensen in staat om zelf, veelal in hun directe omgeving, de zorg te kiezen die zij willen.
De verschillende budgetten voor maatschappelijke participatie, variërend van zorg tot arbeid, worden ontschot en overgedragen aan de gemeenten.
De overgedragen budgetten moeten gezamenlijk wel ten goede blijven komen aan participatie.
Mantelzorgers zijn van onschatbare waarde.
In Nederland zijn er jaarlijks 2,6 miljoen mensen die zorgen voor iemand in hun directe omgeving.
En hoewel zij dat vaak met liefde doen is mantelzorg een zware taak, 20% van de mantelzorgers is overbelast.
Om hen te ontzien is goede, toegankelijke dagopvang nodig.
Ook moeten mantelzorgers altijd terecht kunnen bij hun gemeente voor ondersteuning.
Steeds meer mensen krijgen te maken met dementie.
Zelf, of in hun omgeving.
Dementie is een ziekte die veel verdriet en onmacht oproept.
Persoonlijke begeleiders, zoals casemanagers, kunnen professionele emotionele en praktische steun bieden.
Ook kunnen ze helpen alle zorg goed op elkaar af te stemmen.
De zogenaamde IQ-maatregel, waardoor mensen met een lager verstandelijk vermogen geen recht meer hebben op maatschappelijke begeleiding, moet van tafel.
Het draaiend houden van een organisatie van vrijwilligers structurele ondersteuning verdient vanuit de overheid.
Dit zou gefaciliteerd moeten worden door de overheid, zodat alle vrijwilligers in de zorg de ondersteuning krijgen die ze verdienen.
Met de stelselherziening in de curatieve zorg van 2006 is de Basisverzekering, maar ook de marktwerking ingevoerd.
De PvdA is voor de Basisverzekering, maar verzette zich ook toen al tegen de marktwerking.
Het idee was dat de patiënt als zorgconsument een zorgverzekeraar zou kiezen die voor hem de beste zorg tegen de beste prijs zou inkopen.
Zorgverzekeraars zouden met hun inkoopmacht op hun beurt de ziekenhuizen, klinieken en instellingen aanzetten tot efficiënter gedrag.
Zo zou de beste kwaliteit tegen de laagste kosten worden bereikt.
Tot zover de theorie.
De praktijk is anders gebleken.
Mensen veranderen nauwelijks van zorgverzekeraar.
De concurrentie van zorgverzekeraars komt onvoldoende van de grond.
Mede omdat vier concerns 90 procent van de markt in handen hebben en daardoor min of meer regionale monopolies in handen hebben.
Zij bepalen bijvoorbeeld welk ziekenhuis welke zorg mag aanbieden.
Met het invoeren van de marktwerking in de zorg zijn de zorguitgaven verder gestegen.
Een deel hiervan komt voort uit verspilling.
Bijvoorbeeld doordat ziekenhuizen en medisch specialisten meer betaald krijgen naarmate ze meer medische handelingen verrichten.
En daarbij gaat het lang niet altijd om wat medisch noodzakelijk en efficiënt is.
Hier kan veel worden bespaard.
Dit gaan we doen: De marktwerking in de zorg wordt beëindigd.
Zorginstellingen voeren in samenwerking met burgers en werkenden in de zorg een optimaal aanbod van de zorgvoorzieningen per regio uit.
De overheid ziet daar op toe.
Dit noemen we de Basiszorg.
Gezien de prijsopdrijvende werking wordt het loslaten van de tandartsentarieven teruggedraaid.
Er komt voor elke regio - op basis van de zorgbehoefte – een optimale indeling en spreiding voor onder andere het aantal eerstelijns organisaties als gezondheidscentra en huisartsen(posten), algemene ziekenhuizen, spoedeisende eerste hulpdiensten en de diensten van de openbare gezondheidszorg.
Bij een optimale indeling wordt evenwicht bereikt tussen spreiding, waardoor alles goed bereikbaar blijft, en concentratie, waardoor kwaliteit én doelmatigheid toenemen.
De PvdA blijft zich inzetten voor de positie van streekziekenhuizen.
Om zorg-op-maat te organiseren rond de woonplek zullen gemeenten ook de zorgaanbieders moeten betrekken bij de prestatieafspraken, die met corporaties in het kader van de Woonvisie worden vastgelegd.
Per regio wordt hiervoor een budget vastgesteld.
Hiermee moet de komende jaren in een aantal regio’s worden geëxperimenteerd.
Regionaal werkende, niet concurrerende, zorgverzekeraars krijgen in onze toekomstvisie een uitvoerende taak bij de organisatie van deze regionale Basiszorg.
Door samenwerking en afstemming komt er een optimaal aanbod van landelijke voorzieningen zoals zeer specialistische klinieken, topziekenhuizen en academische medische centra.
De overheid ziet hier op toe.
Een betere afstemming van dit zeer dure zorgaanbod, zal niet alleen de kwaliteit van die zorg fors verbeteren maar zal tevens aanzienlijke besparingen opleveren.
De zorgkosten stijgen scherp.
Onder andere omdat goede zorg nou eenmaal kostbaar is.
Daarnaast brengt de vergrijzing een groter beroep op zorg met zich mee.
Maar een deel van die stijgende zorgkosten kan worden voorkomen.
Onze voorstellen voor de zorg dragen daar aan bij.
Een betere inrichting van het zorgaanbod leidt tot kwalitatief betere zorg tegen minder kosten.
Overbodig aanbod wordt aangepakt
en de beschikbare zorgvoorzieningen worden beter gebruikt.
Door te kiezen voor 'zorg dichtbij' en betere samenwerking tussen diverse disciplines in de zorg wordt eveneens geld bespaard.
Ook de lokale synergie tussen wonen, welzijn, arbeid en zorg kan op middellange termijn tot beteugeling van de uitgaven leiden.
Zo houden we onze zorg goed, toegankelijk en betaalbaar.
Maar daarmee zijn we er nog niet.
Wij beteugelen niet alleen de kosten van de zorg, wij verdelen de kosten van de zorg ook eerlijker.
Voor wie zorg nodig heeft moet die zorg ook toegankelijk zijn.
Mensen met een laag inkomen of mensen die veel zorg nodig hebben moeten kunnen rekenen op de zekerheid van goede zorg.
Dit gaan we doen: De PvdA kiest voor een inkomensafhankelijke premie voor het basispakket.
Daarmee is de bureaucratie van de zorgtoeslag niet meer nodig
en worden de lasten eerlijker verdeeld.
Hierbij zal de PvdA rekening houden met de meerkosten die mensen met een beperking hebben en de cumulatie van de verschillende eigen bijdragen Wmo en AWBZ.
Voor extra zorg kunnen mensen zich desgewenst (blijven) bijverzekeren.
De PvdA kiest voor inkomensafhankelijke eigen bijdrages en eigen risico.
De PvdA zal ook hier rekening houden met de cumulatie van extra kosten eigen bijdrage Wmo en AWBZ.
Dat is een veel eerlijker alternatief dan de verhoging van het eigen risico met 350 euro voor iedereen.
Voor de langdurige zorg in instellingen wordt een vermogensinkomensbijtelling geïntroduceerd.
Het eigen huis telt hierbij niet mee voor het vermogen.
Bij dit vermogen mogen spaargelden van bijvoorbeeld kinderen, thuiswonend onder de 18 jaar, niet meegerekend worden.
In een ziekenhuis terecht komen is al vervelend genoeg.
Een extra straf in de vorm van liggeld van 8 euro per dag past daar niet bij.
Deze maatregel dreigt het zoveelste bureaucratische gedrocht in de zorg te worden
en pakt heel nadelig uit voor chronisch zieken die toch al heel veel kosten hebben.
De toegang tot de huisarts moet vrij zijn.
Dus geen eigen bijdrage of eigen risico.
De huisarts kan tijdig ingrijpen, en voorkomt zo veel duurdere ziekenhuisbehandeling later.
Ons zorgstelsel is er om ons als samenleving te dienen.
De zorg is daarmee voor ons, maar ook van ons.
We willen daarom dat mensen zelf meer te zeggen krijgen over de zorg.
Wij bannen de markt uit de basiszorg.
De kwaliteit en de financiering van zorg moet wel voor iedereen inzichtelijk zijn.
Patiënten weten nu niet waar ze naar toe kunnen als het mis gaat.
Klachtenprocedures zijn te traag en te log en patiënten voelen zich te vaak niet serieus genomen.
Ook mensen die werken in de zorg moeten weer grip krijgen op hun werk.
Hun werk is waardevol en als zij de ruimte krijgen, maken zij het verschil tussen zorg en echt goede zorg.
Zij zijn hard nodig.
Wij zetten alles op alles om deze sterke krachten voor de zorg te behouden
en nieuwe mensen aan te trekken.
Dit gaan we doen: Zorginstellingen mogen geen winstgerichte bedrijven zijn, maar maatschappelijke organisaties.
De betrokkenheid en zeggenschap van burgers en cliënten moet worden vergroot.
In ons toekomstbeeld is een zorginstelling een coöperatie waarin burgers kunnen deelnemen en invloed kunnen uitoefenen op het bestuur.
Lokale initiatieven voor decentrale zorgverlening worden gestimuleerd.
We bewaken de menselijke maat door buurtgericht te werken
en de zorg te ontzorgen.
Bij voorkeur door samenhang tussen buurtwerk, buurtzorg en buurtbeheer.
Medisch specialisten komen in loondienst van de ziekenhuizen tegen een redelijk salaris.
Doordat zij onderdeel worden van de organisatie van de zorginstelling is het afstemmen van (keten-)zorg eenvoudiger en kunnen investeringen en omzet beter worden gecoördineerd.
Deze zorginstellingen worden verplicht om hun resultaten openbaar te maken.
Er zijn nog steeds zorginstellingen die hier schimmig over doen.
Wij introduceren een fusietoets voor zorginstellingen.
Soms is samenwerking noodzakelijk voor het behoud van kwaliteit, maar soms gaat grootschaligheid ook ten koste van kwaliteit.
De kwaliteit van zorg en de aantoonbare meerwaarde voor de regio staan voorop in de fusietoets.
Daarom wordt het oordeel van cliënten, patiënten en medewerkers verplicht meegenomen.
De PvdA streeft naar zorginstellingen op een kleinere schaal.
De PvdA wil een ombudsman voor de zorg, zodat patiënten sneller bij iemand terecht kunnen waneer het mis gaat in de zorg.
Burgers en professionals krijgen ruimte om zelf oplossingen te bedenken.
Medezeggenschap voor cliënten en patiënten wordt verstevigd.
We moeten meer vertrouwen op het professionele inzicht van verzorgenden en verplegenden.
Eindeloze belemmeren- de regeltjes en administratie moeten zoveel mogelijk worden teruggedrongen.
Iedere zorginstelling krijgt een ‘Verpleegkundigen en Verzorgenden Adviesraad’ die zich actief bemoeit met het beleid op patiëntenzorg.
Werknemers in de zorg verdienen een eerlijke beloning.
Daarom geen 0-lijn voor de mensen op de werkvloer van de zorg.
Om ook in de toekomst voldoende mensen te hebben die in de zorg werkzaam zijn, moet het werk aantrekkelijk zijn.
We investeren in opleidingen en voldoende stageplekken
Veel jonge verzorgenden en verplegenden verlaten de zorg op den duur omdat hun groeimogelijkheden beperkt zijn.
Daarom willen we betere carrièrepaden in de zorg.
We zetten in op functiedifferentiatie, zodat in plaats van door te stromen naar het management of een andere sector een stap vooruit gezet kan worden op de werkvloer.
Verplichte aanbesteding in de thuiszorg heeft grote gevolgen gehad voor mensen die in de thuiszorg werken.
Bij iedere aanbesteding zagen zij de werkdruk stijgen en hun salaris dalen.
Wij zijn er daarom tegen dat gemeenten verplicht zijn de thuiszorg aan te besteden.
Wanneer een gemeente daar toch voor kiest, moeten arbeidsvoorwaarden van alle werknemers meegewogen worden.
De positie van alfahulpen in de thuiszorg is het slechtst.
Zij zijn niet verzekerd tegen arbeidsongeschiktheid en werkloosheid, en bouwen geen pensioen op.
Alle thuiszorgmedewerkers hebben recht op die zekerheden.
Daarom vinden wij dat zij allemaal in loondienst moeten kunnen werken.
Innovatie en E-health kunnen veel betekenen voor de zelfstandigheid van mensen en kan een deel van de extra vraag naar personeel voorkomen.
Zorginnovatie moet daarom de ruimte krijgen
en niet onnodig worden opgehouden door bureaucratische rompslomp.
De kwaliteit van zorg staat altijd voorop.
De positie van chronisch zieken en gehandicapten vraagt bijzondere aandacht.
In verschillende hoofdstukken van dit programma, zoals wonen en mobiliteit, gaan we daar op in.
De rechten van mensen met een beperking moeten stevig worden verankerd
en chronische ziekten moeten krachtig worden aangepakt.
Dit gaan we doen: Het VN-verdrag voor rechten van mensen met een beperking is door Nederland ondertekend, maar nog niet van kracht geworden.
Nederland loopt hiermee heel erg achter op de rest van Europa.
Het moet voor 2014 geratificeerd zijn.
4,5 miljoen mensen in Nederland hebben een chronisch ziekte en dit aantal stijgt snel.
Chronische ziekten zorgen voor veel leed, € 20 miljard zorgkosten, en minder arbeidsdeelname.
De Algemene rekenkamer pleit voor een deltaplan chronische ziekten en in VN verband zijn resoluties aangenomen voor de aanpak van de meest voorkomende en snelst groeiende chronische ziekten: chronische longziekten, diabetes, hart- en vaatziekten en kanker.
De PvdA vindt dat chronische ziekten krachtig moeten worden bestreden door versterken van preventie, integrale zorg, wetenschappelijk onderzoek en een gericht nationaal actieprogramma chronische ziekten.
De PvdA heeft een initiatiefwetsvoorstel ingediend voor één landelijke regeling voor het parkeren door gehandicapten, inclusief gratis parkeren langs de openbare weg.
Dit zal hun mobiliteit en participatie bevorderen.
De Jeugdzorg moet de komende jaren op een heel andere manier worden georganiseerd.
Nu stoppen we al het geld in zware vormen van jeugdzorg, zoals uithuisplaatsing in instellingen, en proberen we een rem te zetten op de groei van de jeugdzorg door zware bureaucratische procedures.
Het gevolg daarvan is dat we heel veel kansen laten liggen om kinderen en gezinnen eerder te helpen.
Er zijn daardoor kinderen die te laat of geen hulp krijgen.
Dat moet dus anders.
Dit gaan we doen: Veel kinderen en gezinnen hebben te maken met meerdere vormen van hulp.
We brengen alle regelingen voor verschillende vormen van hulpverlening bij elkaar, zodat alle verschillende organisaties gaan samenwerken.
Dit gebeurt onder de verantwoordelijkheid van de gemeenten.
Jongeren vanaf 18 jaar hebben recht op overgangsregelingen, gericht op zelfredzaamheid, scholing en ondersteuning van keuzevrijheid.
We organiseren de hulp en ondersteuning zoveel mogelijk rond de gezinnen
en voorkomen dat de situatie uit de hand loopt.
Met name kinderen van ouders die (psychisch) ziek zijn of verslaafd verdienen extra aandacht.
Wanneer de veiligheid en de gezonde ontwikkeling van het kind echt in gevaar is, moet er op een zorgvuldige manier tijdig worden ingegrepen en moeten er goede voorzieningen beschikbaar zijn.
Om signalen van kindermishandeling beter en eerder te herkennen moet er in alle organisaties waar men met kinderen te maken heeft, gewerkt worden met een meldcode kindermishandeling.
Ook moet men getraind zijn in het tijdig herkennen van kindermishandeling.
De PvdA is principieel van mening dat als de rechter het gezag over een kind weghaalt bij de ouders, de overheid direct verantwoordelijk wordt.
Marktwerking of aanbesteding van deze taak wijzen we af.
Hetzelfde geldt voor een eigen bijdrage in deze situaties.
Technologische veranderingen, toenemend zelfbewustzijn bij burgers en een toename van nieuwe ziekten (zoals de ziekte van Alzheimer) leiden tot nieuwe medisch-ethische vragen.
Voor de PvdA is het beginsel van zelfbeschikking leidend, altijd in samenhang met menselijke waardigheid, goede zorg en beschermwaardigheid van het leven.
Ook de positie van artsen en andere zorgverleners moet daar zorgvuldig bij worden betrokken.
Dit gaan we doen: Om orgaandonatie te bevorderen steunen wij een systeem waarbij in principe iedereen donor is tenzij je daar actief bezwaar tegen hebt aangetekend.
De overheid benadert iedereen actief om een keuze te maken.
De komende jaren zal er meer aandacht moeten gaan naar de kwaliteit van leven in de laatste levensjaren, waaronder een vrijwillig levenseinde en stervensbegeleiding.
De PvdA verwelkomt het debat dat de Initiatiefgroep Uit Vrije Wil heeft aangezwengeld om in de toekomst te komen tot legalisering van stervenshulp aan ouderen die hun leven voltooid achten, op hun uitdrukkelijk verzoek en onder voorwaarden van zorgvuldigheid en toetsbaarheid.
De PvdA zal de uitkomsten van dit debat gebruiken om zonodig de huidige wet- en regelgeving aan te passen.
De PvdA staat niet toe dat de huidige wet- en regelgeving betreffende abortus, overtijdbehandeling en euthanasie wordt aangepast in die zin dat er sprake is van een beperking ten opzichte van de huidige regelgeving.
De Partij van de Arbeid zal zich inzetten om art. 294 lid 2 Wetboek van Strafrecht, dat hulp bij zelfdoding strafbaar stelt, te moderniseren.
Naar volledig duurzame energievoorziening
Natuur voor iedereen
Bereikbaarheid als strategisch belang
Ruimtelijke ordening
Dierenwelzijn
Landbouw
Nederland is de afgelopen decennia steeds schoner geworden.
Sinds de alarmerende berichten van de Club van Rome zijn grote stappen vooruit gezet om onze samenleving op duurzamer leest te schoeien.
We pakten gezamenlijk de zure regen aan en wisten het gat in de ozonlaag te dichten.
De smog die in de jaren tachtig steden als Rotterdam regelmatig verstikte, is dankzij strenge normen en technologische vooruitgang een zeldzaamheid geworden.
We maakten een begin met het tegengaan van de vernietiging van de biodiversiteit en creëerden waardevolle, nieuwe natuurgebieden.
Duurzame technologieën hebben de toekomst.
Maar om zich binnen de conventionele economie te bewijzen, moeten ze een steuntje in de rug krijgen.
Gezwalk met subsidies voor hernieuwbare energie werkt een echte doorbraak van wind, zon en aardwarmte tegen.
Zo is de duurzame samenleving nog lang niet nabij.
De klimaatverandering vormt een rechtstreekse bedreiging voor ons laaggelegen land.
Onze ongezonde afhankelijkheid van fossiele brandstoffen als olie en kolen is veel te groot.
Dat is niet alleen slecht voor het klimaat, maar maakt ons ook te gevoelig voor schommelingen in de olieprijs.
Uitstoot van fijn stof in steden tast nog altijd de longen van onze kinderen aan.
En buitengebied wordt steeds slechter bereikbaar door de verrommeling van stadsranden met desolate bedrijventerreinen.
De PvdA vindt dat iedereen recht heeft op een schone leefomgeving.
Deze toegang is in ons welvarende land niet eerlijk verdeeld.
Wie het zich kan veroorloven, trekt erop uit of vestigt zich in een lommerrijk gebied.
Armoede gaat vaak samen met vuile lucht, een gebrek aan groen om de hoek en slecht geïsoleerde woningen.
In de oude wijken van onze steden groeien nog steeds kinderen op die zelden of nooit in een bos komen.
Stad en natuur moeten dus weer worden verbonden.
Een schone leefomgeving nu en voor toekomstige generaties blijft een grote opgave voor ons allemaal.
Klimaatverandering bedreigt de bestaanszekerheid van toekomstige generaties.
Energievoorraden worden schaarser en daarom zullen prijzen van stroom en brandstof alleen maar stijgen.
Maar verduurzaming biedt in de eerste plaats kansen.
Kansen op nieuwe groei,
op nieuwe banen.
Op innovatie, waarin Nederland kan uitblinken.
Ons land heeft de beste ingenieursbureaus, offshore bedrijven, waterbouwers en havens ter wereld.
Wij kunnen wereldspeler zijn op het gebied van duurzame energie.
Nederland blijft momenteel steken op een armzalige 4% duurzaam op ons totale energieverbruik.
De PvdA streeft ernaar dat Nederland in 2050 een 100% duurzame energieproductie heeft en komt met een duidelijk stappenplan voor korte, middellange en lange termijn om dit te bewerkstelligen.
Dit gaan we doen: Door politieke wispelturigheid en uitputting van gelden, leidt de regeling Subsidie Duurzame Energie (SDE) momenteel niet tot investeringszekerheid.
Eén van de beste manieren om deze nadelen op te heffen, is om de SDE af te bouwen en te vervangen door een verplicht aandeel hernieuwbare energie om een (jaarlijks stijgend) percentage hernieuwbare elektriciteit te leveren.
Voor kolencentrales geldt in ieder geval verplicht bijstoken van (duurzame) biomassa.
Nieuwe kolencentrales krijgen alleen een vergunning als ze hun CO2-uitstoot opslaan.
Bij toepassing van energiebesparende maatregelen wordt ook gekeken naar de milieuaspecten van die maatregelen zelf.
Subsidies en belastingvoordelen op vervuilende brandstoffen worden geleidelijk afgeschaft.
Kernenergie maakt geen onderdeel uit van de volledige duurzame energievoorziening die wij nastreven voor Nederland.
Wij zijn dan ook tegen de nieuwbouw van een kerncentrale in Nederland.
Nederland zet zich in Europa in voor het gebruik van duurzame energiebronnen om zo ook elders kernenergie onnodig te maken.
De PvdA wil het investeringsklimaat voor windenergie verbeteren door de komst van een windenergienet op de Noordzee.
Netbeheerder Tennet moet dit gaan plannen, aanleggen en beheren, met dezelfde vereisten voor bijvoorbeeld betrouwbaarheid als op het land geldt.
Burgers krijgen meer rechten en kansen om zelf te participeren en investeren in een windpark bij hen in de buurt.
Netbeheerder Tennet draagt er zorg voor dat uiterlijk in 2020 ons energienetwerk is ingericht voor decentrale elektriciteitsopwekking.
In Europees verband pleit de PvdA voor een superhoogspanningsnet.
Dat zorgt ervoor dat stroom uit windmolens van de Noordzee naar Zuid Europa kan en stroom uit Spaanse zonnepanelen naar Noord Europa.
Dat leidt tot investeringen in werk en duurzaamheid in Europa.
beleid wordt ontwikkeld opdat eigenaren van huurwoningen en overheden worden verplicht en overige eigenaren worden gestimuleerd, om hun gebouwen binnen 15 jaar te isoleren conform de eisen voor nieuwbouwwoningen uit het Bouwbesluit 2003.
Kleinschalige opwekking voor eigen gebruik: energieopwekking voor eigen gebruik moet in alle gevallen geheel worden vrijgesteld van energiebelasting.
De energiebelasting voor elektriciteit en gas voor grootverbruikers worden verhoogd.
Dit is opgenomen in de financiële paragraaf.
Bij nieuwbouw en grootschalige renovatie van woningen worden zonnepanelen vanaf 2015 standaard verplicht opgenomen in het bouwbesluit door in het aan te passen bouwbesluit op te nemen dat bij nieuwbouw en/of renovatie van woningen en andere gebouwen zo energie-efficiënt mogelijk moeten worden gebouwd.
Het streven moet zijn dat tenminste alle nieuwbouwwoningen in 2020 energie neutraal zijn.
Gasleveranciers krijgen de verplichting om biogas met aardgas te mengen in het gasnet, daarom stellen wij een ‘bijmengverplichting’ voor Groen Gas voor.
Regelgeving dient te worden aangepast voor het bevorderen van het hergebruik van restwarmte en afvalstoffen, bijvoorbeeld vanuit de Rotterdamse haven naar de kassen in het Westland.
Eerlijke grondstoffen.
Met een snel groeiende wereldbevolking, worden grondstoffen als aardolie in rap tempo schaarser.
Ook leidt de schaarste aan grondstoffen als water en olie steeds vaker tot conflicten.
Consumenten kiezen daarom bewuster dan voorheen voor de herkomst van bijvoorbeeld de grondstoffen in hun mobiele telefoon.
Productieketens moeten hiervoor transparanter worden.
De PvdA wil verplicht volledig transparante productieketens en consumenteninformatie in 2020.
Innovatie op het gebied van duurzame technologieën wordt gestimuleerd.
Productieprocessen worden slim en ‘circulair’ zodat grondstoffen op een zo efficiënt mogelijke manier gebruikt worden.
De PvdA wil dat kleinschalige coöperatieve of gemeentelijke energiebedrijven die duurzame energie willen produceren en leveren gebruik kunnen maken van bestaande en nieuwe stimuleringsmaatregelen.
De PvdA zet zich in om eventueel belemmerende regelgeving weg te nemen.
De mens kan niet zonder de natuur.
Ieder mens en zeker ieder kind heeft recht op natuur, gewoon dichtbij en toegankelijk.
Toch is dat niet standaard.
Er zijn steeds meer kinderen die vrijwel nooit in een bos of op de heide komen.
We moeten daarom de steden weer met de natuur verbinden.
We moeten de mens weer met de natuur verbinden.
Het vorige Kabinet zag natuur vooral als een belemmering voor de economie.
Alle bescherming werd afgebroken zodat boeren en projectontwikkelaars steeds minder rekening hoeven te houden met natuur en landschap.
Zo dreigt het prille natuurherstel in ons land weer te verdwijnen.
Dit gaan we doen: Er komt een nieuwe Wet Mooi Nederland, volgens de lijnen van het initiatief wetsvoorstel dat de PvdA samen met D66 en Groenlinks heeft ingediend.
Deze wet beschermt zowel natuurgebieden als planten en diersoorten, met duidelijke en ondubbelzinnige regels.
Omdat deze wet diverse oude natuur-beschermingswetten vervangt, neemt de regelzucht af.
De Ecologische Hoofdstructuur (EHS) moet worden afgemaakt.
Dat betekent dat we bestaande natuurgebieden meer ruimte geven en onderling verbinden, zoals met het Oostvaarderswold.
Zowel ten aanzien van het vergroten van de gebieden, als ten aanzien van de aanleg van de robuuste verbindingsroutes, inclusief het Oostvaarderswold.
Het overgrote deel van de Nederlandse natuur is in een slechte staat en moet in het belang van mensen, dieren en planten worden opgeknapt en hersteld.
De enorme bezuinigingen op onderhoud, toegankelijkheid en beheer worden grotendeels teruggedraaid en aangevuld met o.a middelen uit de door te zetten Regeling Groen Beleggen, en laagrentende leningen via het Nationaal Groenfonds.
We moeten de natuur in betere staat overdragen aan volgende generaties, dan we hem aantroffen.
Daarom zullen we natuurschade altijd compenseren als we ingrepen moeten doen ten behoeve van de economie.
Daarom zijn wij ook voor het ontpolderen van de Hedwigepolder.
Nederland kent veel natte natuur.
En daar liggen veel kansen.
Denk aan het plan voor Markerwadden in het Markermeer, natte heide op het Dwingelderveld, of hoogveen in De Peel.
Natuurgebieden kunnen ook volop worden benut om ons land te beschermen tegen hoogwater.
We investeren in de kwaliteit van de natuur.
De Programmatische Aanpak Stikstof wordt zo snel mogelijk uitgevoerd.
De verdroging wordt serieus meegenomen in het waterbeheer conform de Kaderrichtlijn Water en zo versneld aangepakt.
Europese landbouwsubsidies verminderen we fors.
Voor het overige worden deze ingezet om boeren te betalen voor 'groene diensten', zoals landschapsbeheer en natuurbescherming.
Bereikbaarheid is cruciaal voor onze economie en daarmee essentieel voor groei en de bestrijding van werkloosheid.
Voor bedrijven zijn snel internet en goede weg, spoor en waterwegen cruciaal.
Door snel internet krijgt het combineren van werk en zorg een extra impuls
en kan milieubelastend woon-werkverkeer verder reduceren.
Het openbaar vervoer en de auto moeten ons snel, veilig en betrouwbaar van A naar B brengen.
Dat alles in een dichtbevolkt land met het meest fijnmazige wegennet en het drukste spoor van Europa.
Nog altijd besteden Nederlanders relatief veel tijd aan het woon-werkverkeer.
Tijd die dus verloren gaat aan gezin of sociale bezigheden.
Een goede bereikbaarheid is niet alleen goed voor groei en banen.
Het zorgt ook voor een prettiger leven.
Dit gaan we doen: De PvdA wil dat de fiscale vrijstelling van de reiskostenvergoeding woon-werk-verkeer gehandhaafd blijft.
Wij dragen de NS, als beoogd concessiehouder voor het hoofdrailnet, op om vóór 2015 grensoverschrijdende IC-verbindingen met HST-stations kort over de grens te realiseren.
De regelgeving rondom de OV chipkaart zal, vóór de afschaffing van het papieren vervoersbewijs, aangepast worden zodat een deugdelijke oplossing geboden wordt voor OV aanbieders en gebruikers in de grensregio’s.
De kosten van autorijden moeten veel eerlijker worden betaald.
Dus betalen naar gebruik in plaats van naar bezit.
Nu betaalt oma die nog geen 1000 kilometer rijdt evenveel belasting als de leaserijder die 50.000 km maakt.
De PvdA zet in op een eerlijke prijs per kilometer.
Voor vrachtwagens wordt Maut ingevoerd, het systeem dat Duitsland al heeft.
De PvdA zet in op een eerlijke prijs per kilometer.
De wegenbelasting schaffen we gelijktijdig af.
Het voordeel van Maut is dat ook buitenlandse vervoerders aanzienlijk gaan bijdragen
en ertoe zal leiden dat er minder ritten met lege vrachtwagens zullen plaatsvinden.
Accijnsloze brandstof (‘rode diesel’) wordt afgeschaft.
De wegverbreding, gesteund door de PvdA, is succesvol geweest.
Door bezuinigingen is er in de komende jaren minder geld beschikbaar voor de aanleg van wegen.
De minst duurzame wegenprojecten worden uitgesteld.
Voorfinanciering door publiekprivate samenwerking maakt het mogelijk de noodzakelijke (spoor)wegen versneld aan te leggen en zo bij te dragen aan groei en banen.
Bij de keuze tot verhoging van de maximumsnelheid op snelwegen staat voor de PvdA als eerste voorop geen verslechtering van de verkeersveiligheid en het milieu.
De PvdA wil de maximum snelheid op de Nederlandse autowegen terugbrengen naar 120 km/uur.
De huidige 80 km-zones rond de grote steden blijven gehandhaafd.
De PvdA heeft een initiatiefwetsvoorstel ingediend voor één landelijke regeling voor het parkeren door gehandicapten, inclusief gratis parkeren langs de openbare weg.
Dit zal hun mobiliteit en participatie bevorderen.
Het gehele openbaar vervoer moet toegankelijk zijn voor iedereen, dus ook voor mensen met een beperking.
Om de problemen op het spoor sneller aan te pakken willen we dat de NS en Prorail weer samengaan in één organisatie.
De afstemming en samenwerking moet veel beter, waarbij de minister de eindverantwoordelijkheid draagt.
Veiligheid op het spoor moet weer gegarandeerd zijn en treinongevallen moeten tot het verleden gaan behoren.
Daarom pleit de PvdA voor het versneld invoeren van het Europese spoorbeveiligingssysteem ERTMS.
De binnenvaart wordt als duurzame vorm van goederenvervoer bevorderd, ondermeer door onnodig wachten te beperken.
Het aanbesteden van het openbaar vervoer in de steden is geen verplichting.
De tarieven voor het openbaar vervoer moeten landelijk door de overheid worden vastgesteld.
Er komt een jaarlijkse toets op de prestaties van openbaar vervoersbedrijven.
Het OV moet reizigersvriendelijk zijn.
Stations moeten veilig zijn, treinen en bussen schoon, en de trein moet standaard uitgerust zijn met een toilet en internetverbinding.
Het OV moet goed toegankelijk zijn voor mensen met een beperking
en reisinformatie dient tijdig beschikbaar te zijn.
Goede P+R voorzieningen, ook voor fietsers, zijn onmisbaar.
De PvdA staat voor het belang van goede wandelpaden en een groene omgeving in en om de steden en dorpen.
Daarom willen wij ons inzetten om een nationaal wandelnetwerk te creëren en goede verbindingen met lokale wandelroutes en -paden.
MBO’ers vormen de toekomstige motor van onze economie.
Daarom voeren wij een OV-trajectkaart voor het MBO in, samen met de provincies, te financieren uit de brede doeluitkering mobiliteit.
De verkeersveiligheid kan nog veel beter.
Verdere scheiding van langzaam en snel verkeer hoort daarbij.
Denk aan veilige fietspaden, het scheiden van fiets en scooterverkeer, een goede inrichting van 30-km zones, zeker rond scholen.
Ook is er nog veel winst te halen op provinciale wegen.
De PvdA wil de hufterigheid in het verkeer harder aanpakken, door verruiming van de mogelijkheden tot rijontzeggingen of in beslagname van voertuigen.
Om de leidende internationale rol te behouden, moeten de havens van Nederland samenwerken in plaats van concurreren.
Groei en werkgelegenheid moeten hierbij het absolute doel zijn.
De haven van Rotterdam vervult hierin een voortrekkersrol.
Schiphol is een van de motoren van onze economie.
We kiezen voor kwalitatieve groei die veel bijdraagt aan de economie
en nadrukkelijk rekening houdt met de leefbaarheid in de regio.
Andere luchthavens in Nederland, zoals Lelystad, kunnen op termijn een deel van de kwantitatieve groei van Schiphol voor hun rekening nemen.
De luchtvaart kan schoner en energie-efficiënter.
De PvdA wil de subsidies op kerosine afbouwen en in Europees verband een kerosinebelasting invoeren.
Nederland is een prachtig land, met z'n vergezichten, toonaangevende architectuur en schitterende natuur.
De inrichting van ons land is nog lang niet ‘af’.
Zo moeten er nog steeds duizenden woningen gebouwd worden,
zal her en der nog een stuk weg of spoor aangelegd moeten worden
en willen we geïsoleerde natuurgebieden met elkaar verbinden.
De tientallen jaren van ongekende (bevolkings)groei liggen echter achter ons.
Nieuwe opgaven dienen zich aan, krimp is daar een van.
In grote delen van Nederland is de bevolking aan het vergrijzen en ontgroenen of zelfs aan het krimpen.
Dit gaan we doen: Het Rijk moet regie nemen op het gebied van volkshuisvesting en ruimtelijke ordening om ons land leefbaar te houden.
Concurrentie tussen gemeenten of provincies is schadelijk.
Het Nederlandse stedenlandschap is sterk verweven en dat vergt afstemming op Rijksniveau.
We zetten in op aansluiting van bedrijven en woningen op snel internet in zowel stedelijke als plattelandsgebieden.
Digitale snelle bereikbaarheid is ook voor sterke economie in meer afgelegen gebieden van cruciaal belang.
Leegstaande kantoren en bedrijventerreinen krijgen meer mogelijkheden om al dan niet tijdelijk voor andere doeleinden zoals wonen te worden gebruikt.
Ongebruikte bouwrechten moeten na 5 jaar komen te vervallen zodat gronden niet onnodig lang braak komen te liggen.
Er moet één nieuwe Omgevingswet komen ter vervanging van tientallen andere wetten waarmee veel duidelijker wordt welke rol burgers in welke fase van planning en uitvoering kunnen spelen.
In de ruimtelijke ordening gaat heel veel tijd verloren door langdurige procedures zonder dat er veel winst wordt bereikt, bijvoorbeeld voor het milieu.
Wij willen toe naar een ontwikkelingsgerich-te aanpak.
Daarvoor worden lange termijn doelstellingen vastgelegd bijvoorbeeld op het gebied van luchtkwaliteit of schoon water en alle initiatieven die daar per saldo aan bijdragen krijgen volop de ruimte.
Op deze manier staan we niet langer op de rem maar stimuleren we juist vooruitgang.
De PvdA hecht grote waarde aan de bescherming van het welzijn van dieren.
De laatste jaren is – mede op initiatief van de PvdA – op tal van fronten het dierenwelzijn verbeterd.
De komende jaren gaan we verder werken langs twee lijnen.
Enerzijds door nauwe samenwerking met maatschappelijke organisaties voor dierenbescherming en consumentenbelangen en met de Nederlandse detailhandel.
Anderzijds door Nederland in Europees en internationaal verband koploper maken op het terrein van dierenwelzijn en dierenbescherming.
Dit gaan we doen: De veehouderij moet diervriendelijker.
Illegale en dieronvriendelijke praktijken in slachterijen pakken we aan.
En we maken een einde aan de verkoop van en de handel in plofkippen in Nederland.
Er komt op initiatief van de PvdA en de SP een verbod op de nertsenhouderij.
Preventief gebruik van antibiotica in de veehouderij moet stoppen.
Het aantal dierproeven dringen we verder terug.
Het vervoer van dieren door heel Europa moet sterk worden teruggedrongen
en daar waar nog nodig aan veelstrengere eisen voldoen zodat wantoestanden worden uitgebannen.
Dierenbeulen krijgen een verbod op het houden van dieren.
Dierenhandelaren moeten gecertificeerd worden.
Veehandelaren of transporteurs die zich herhaaldelijk schuldig maken aan mishandeling van dieren verliezen hun vergunning.
Gezeul met dieren over lange afstanden moet aan banden worden gelegd.
De PvdA wil de invoering van een sterrensysteem (Beter Leven Kenmerk) voor de veehouderij.
Hoe meer sterren voor de aanbieders van vlees hoe diervriendelijker geproduceerd.
De plezierjacht moet worden verboden.
De PvdA is voor duurzame visserij.
Overbevissing brengt steeds meer vissoorten op de rand van uitsterven.
Strengere en intensievere controle op de naleving van de bestaande visserijregels is noodzakelijk.
Voor vissoorten waar het erg slecht mee gaat, zoals de paling, wordt het vangstverbod uitgebreid.
Er moet worden gewerkt aan omscholing en alternatieve werkgelegenheid voor de beroepsgroep.
Bestaande visserij zal gestimuleerd worden te innoveren en over te stappen naar duurzame en gecertificeerde visserij.
Sportvisserij is en blijft een populaire manier om vrije tijd in de natuur door te brengen.
Alle vissers hebben baat bij een gevarieerd ecosysteem.
Stroperij kan de natuurlijke balans van het ecosysteem verstoren en moet daarom worden aangepakt.
De land- en tuinbouw met alle toeleverende en verwerkende industrie blijft een krachtige economische sector die voor veel werkgelegenheid zorgt,
waarvoor innovatie en efficiëntieverbetering noodzakelijk zijn.
Maar de voedselproductie kan en moet duurzamer.
Economie, ecologie en sociale omstandigheden moeten overal, ook op het platteland, hand in hand gaan.
Dit gaan we doen: Het voorzorgprincipe is leidend om voedselveiligheid te garanderen.
Dat betekent dat het belang van de volksgezondheid prevaleert boven economische belangen.
Er moet veel meer alertheid komen op de relatie tussen veehouderij en volksgezondheid.
Concentraties van dieren leiden tot meer risico’s.
Daarom zijn wij tegen verdere intensivering of de bouw van megastallen.
We moeten toe naar een vitale, gezonde en duurzame landbouw, waarbij we efficiënt omgaan met bodem, grondstoffen en energie en bijdragen aan een landschap dat karakteristieke waarde weet te behouden.
Wij willen naar een duurzame veehouderij die in omvang en inrichting past bij ons volle landje.
Een veehouderij die binding heeft met de grond: waar de koe regelmatig in de wei staat.
Wij willen eisen stellen aan dierwelzijn, mate van grondgebondenheid, milieu gezondheidseffecten voor mensen en, indien nodig, omvang.
De PvdA wil regionale voedselketens bevorderen.
Biologisch en ecologisch verantwoorde experimenten in zoute groente- en zeevisteelt in daarvoor geschikte gebieden wordt ondersteund.
Wij willen de toename van biologische landbouw (akkerbouw, veeteelt en zuivelindustrie) en duurzame visserij blijven bevorderen.
Het draagt bij aan een gezond leven en aan duurzaamheid.
Preventief gebruik van antibiotica in de veehouderij moet stoppen.
Het aantal dierproeven dringen we verder terug.
Het vervoer van dieren door heel Europa moet sterk worden teruggedrongen
en daar waar nog nodig aan veelstrengere eisen voldoen zodat wantoestanden worden uitgebannen.
Wij handhaven het stelsel van gecompartimenteerde dierrechten totdat er bewezen alternatieven zijn op het gebied van natuur, milieu, gezondheid en ruimte die hetzelfde effect sorteren.
De PvdA is voorstander van het verlagen van Europese landbouwsubsidies.
We hebben de Europese boeren hard nodig, maar wel op een andere manier.
Oude inkomens- en exportsubsidies en de genereuze opkoopregelingen moeten plaatsmaken voor Europees beleid dat is gericht op versterking van het platteland en verduurzaming van landbouw en veeteelt.
Dat is goed voor het landschap, de ecologie en biodiversiteit en het voorkomt dat we de internationale handel in landbouwproducten verstoren.
Daar hebben juist ontwikkelingslanden veel last van.
Afval = grondstof.
Grondstoffen worden schaarser en duurder, hetgeen de prijzen voor consumenten opdrijft.
Ook raakt de aarde uit geput voor grondstoffen als aardolie en noodzakelijke metalen voor onze economische ontwikkeling in onder andere ICT en mobiele communicatie, energievoorziening, bouw, kleding en voedselvoorziening.
Hergebruik van grondstoffen moet dus internationaal, nationaal en lokaal worden georganiseerd.
Met het bedrijfsleven moeten afspraken worden gemaakt voor ambitieuzere recyclingdoelen.
Met gemeenten kan worden toegewerkt naar afspraken over een grondstoffenakkoord gericht op het terughalen van grondstoffen uit huishoudens (naar Vlaams voorbeeld, waar men aanzienlijk meer waardevolle materialen uit huishoudelijk afval recyclet).
Systemen gericht op het belonen van burgers voor waardevolle materialen, zoals het statiegeldsysteem, moeten worden uitgebreid.
Daarnaast moeten duurzame initiatieven uit het bedrijfsleven voor het behouden van materialen in de keten worden gestimuleerd en opgeschaald.
Ook worden in Europa maatregelen gericht op het stimuleren van hergebruikte materialen in nieuwe producten bevorderd.
Een Europese agenda voor groei en banen
Herstel democratie en vertrouwen
Samen sterk in de wereld
De PvdA is een groot voorstander van Europese samenwerking.
Europa brengt ons vrede, vrijheid en welvaart.
Nu geeft het ons de kans om samen een vuist te maken tegen het snelle geld en tegen kortzichtige speculatie zonder oog voor maatschappelijke gevolgen.
Samen kunnen we de banken en bonussen beteugelen
en van Europa weer een hoopvol project maken dat perspectief biedt aan huidige en toekomstige generaties.
Het belang van Europa voor de Nederlandse economie en banen kan niet genoeg benadrukt worden in deze crisistijd.
Europa kan onder meer een toekomstperspectief bieden door het stimuleren van een innovatieve en groene Europese economie, en het fungeren als economisch sterke partner voor andere regio’s in de wereld.
Voor een exportland als Nederland met andere Europese landen als afzetmarkt, zorgt Europese samenwerking voor werkgelegenheid en welvaart.
Samen moeten we eerlijk uit deze crisis komen en een volgende crisis voorkomen.
Verdere economische en politieke integratie in de Europese unie kan alleen als het gepaard gaat met een agenda gericht op groei, sociale waarborgen en democratische versterking.
De eenzijdige bezuinigingsdrift in heel Europa bedreigt de banen en koopkracht van werknemers, zelfstandigen en gepensioneerden en leidt tot krimp.
Daardoor stijgen schulden verder en worden bedrijfsinvesteringen uitgesteld.
Speculanten en financiële instellingen hebben met onze toekomst gespeeld door onaanvaardbare risico’s te nemen.
Alleen Europa kan, in internationale samenwerking, de financiële markten weer beteugelen.
Een ander probleem is dat het huidige Europa te weinig van ons, burgers, is.
Vooral sinds de Eurocrisis is Europa teveel in handen van de regeringsleiders met weinig invloed van de nationale parlementen en het Europees parlement.
Dat moet veranderen, willen we het vertrouwen in Europa herstellen.
Te vaak trekken Europese landen nog afzonderlijk op in de wereld.
Willen we de kracht van Europa tot haar recht laten komen in de wereld, dan is het nodig meer met één stem te spreken.
Evenwel geldt dat verdere economische en politieke integratie alleen mogelijk is wanneer het gepaard gaat met een bredere agenda gericht op sociaal en economische versterking van de EU.
Kortom, het is tijd voor een nieuw Europa.
Een Europa dat banen schept, goede werkomstandigheden afdwingt en een fatsoenlijk salaris voor iedereen garandeert.
Een Europa waarin we onze identiteit behouden
en waarin we solidair zijn met elkaar.
Een democratisch Europa van samenwerking.
Omdat we samen zoveel sterker staan in de wereld.
Europa staat op een kruispunt.
Er is een agenda nodig die groei, nieuwe investeringen en meer banen in evenwicht brengt met verantwoorde overheidsfinanciën.
Gaan we door met het eenzijdig hakken met de botte bijl, waardoor de werkloosheid nog verder de pan uit rijst?
Of slaan we een nieuwe weg in, een weg van de financiën op orde brengen
én werken aan groei en banen?
Wij kiezen voor dat laatste.
Dat betekent dat we de koopkracht ontzien en het consumentenvertrouwen herstellen door te investeren in een duurzame en eerlijke economie.
We versterken de sociale dimensie in Europa door publieke voorzieningen te beschermen tegen kille marktwerking,
mensen sneller aan het werk te krijgen
en de lonen op peil te houden.
We maken ons hard voor dienstbare financiële markten
en herstel van stabiliteit en solidariteit tussen landen in Europa.
Dat betekent ook dat in alle lidstaten de schatkist op orde moet worden gebracht.
Sociaaldemocraten in heel Europa steunen voorstellen die groei bevorderen.
Dat biedt hoop.
Hoop voor al die jongeren en ouderen die zonder werk zitten.
Hoop om snel weer uit de crisis te komen.
Hoop op het weer aan de praat krijgen van de Europese, en daarmee de Nederlandse, economie.
Het begrotingspact is teveel een boekhouders instrument, en richt zich te eenzijdig op begrotingstekorten en schulden.
Er moet nieuw Groeipact komen: een pact dat de motor is voor het scheppen van werkgelegenheid en hervormingen in elke lidstaat.
Binnen het Stabiliteit-en Groeipact bestaat ruimte om rekening te houden met uitzonderlijke economische omstandigheden van de landen.
Het pact heeft als belangrijkste regel dat landen hun structureel tekort op orde brengen, dus rekening houdend met de conjunctuur.
De PvdA houdt zich hieraan en richt zich op een begrotingsbeleid dat zicht biedt op structureel begrotingsevenwicht in 2017.
We vergroten inkomsten van lidstaten door een Europees actieplan ter bestrijding van belastingfraude, -vlucht en -ontduiking.
Het is nog te makkelijk om belasting te ontlopen door gebrek aan informatie-uitwisseling tussen lidstaten.
Belastingparadijzen en belastingconcurrentie worden aangepakt door te streven naar gemeenschappelijke afspraken over de winstbelasting.
We zetten vol in op werkgelegenheid door Europese middelen vrij te maken voor investeringen in scholing, onderzoek, innovatie, energie-efficiëntie, infrastructuur en digitalisering.
Deze investeringen worden gefinancierd of gegarandeerd door de relevante EU subsidieprogramma’s de Europese Investeringsbank, Europese projectobligaties, het beter benutten van structuurfondsen en het Europees Sociaal Fonds, en het anders inzetten van landbouwsubsidies.
Investeringen die ten goede komen aan de ontwikkeling van groene banen en een duurzame samenleving krijgen voorrang.
Deze crisis biedt ons ook een kans om de economie klaar te maken de toekomst.
Alle Europese lidstaten moeten de komende jaren hun financiën op orde brengen.
De Europese begroting moet daarom ook omlaag.
De Nederlandse bijdrage kan omlaag en de Nederlandse nettobetalingpositie dient te verbeteren.
De EU-afdrachtkorting van 1 miljard euro wordt na 2013 gecontinueerd.
De EU moet bezuinigen, onder andere door fors te korten op de veel te hoge salarissen van Europese ambtenaren en de buitenproportionele vergoedingen van Europarlementariërs.
Het afschaffen van het reiscircus van Straatsburg naar Brussel kan bovendien ook honderden miljoenen besparing opleveren.
Einde aan de marktwerking in nationale publieke dienstverlening, zoals gezondheidszorg en sociale woningbouw.
Deze sectoren moeten worden afgeschermd van de Europese interne marktregels.
Hetzelfde geldt voor pensioenstelsels.
Bescherming van werknemers door afspraken over minimumnormen, waaronder een (relatief) minimumloon en vrijheid van vakvereniging.
Bestrijding van de groeiende jeugdwerkloosheid door het uitwisselen van expertise over succesvol beleid (Oostenrijk, Nederland en Finland)
en door het opzetten van jeugdwerkgelegenheidsprojecten.
Geld voor projecten wordt vrijgemaakt uit het Europees Sociaal Fonds, waar momenteel sprake van onderbesteding is.
Loondumping is onacceptabel.
Wie in Nederland werkt, dient een fatsoenlijk salaris te krijgen naar Nederlandse normen, indien van toepassing conform de geldende CAO.
Gelijk loon voor gelijk werk binnen lidstaten.
We gaan uitbuiting van arbeidsmigranten en verdringing door oneerlijke concurrentie op lonen en andere arbeidsvoorwaarden tegen.
De arbeidsinspectie moet daar vol op inzetten.
Nederland maakt gebruik van de voedseloverschotten in Europa om de bevoorrading van voedselbanken op peil te houden en gevarieerde voedselpakketten te garanderen.
Het bankentoezicht dient Europees te worden.
Banken in de Eurozone moeten allen voldoende gekapitaliseerd zijn en onder effectief toezicht staan.
Bonussen in de financiële sector worden beperkt tot een maximumpercentage van 20% bovenop het vaste salaris.
Dit geldt niet alleen voor topbestuurders, maar voor iedereen werkzaam in de sector.
De financiële sector zal moeten bijdragen in de kosten van de financiële crisis.
Daartoe voeren we een belasting op financiële transacties (FTT) in.
Onze pensioenfondsen worden hier nadrukkelijk van uitgezonderd.
In ons Europa is op termijn invoering van Eurobonds mogelijk.
Met Eurobonds kunnen we de kracht van de gezamenlijke Europese economieën gebruiken om de financieel-economische stabiliteit te vergroten.
De financiële en eurocrisis hebben laten zien dat problemen bij banken in andere landen eenvoudig over kunnen slaan naar andere landen.
Nu is het toezicht nationaal geregeld, maar de banken zijn zeer internationaal en voornamelijk Europees gericht.
Slecht toezicht in een ander land leidt daarmee tot risico's voor de Nederlandse economie.
Wij streven daarom naar een Europese bankenunie en depositogarantiestelsel.
Op die manier wordt de financiële sector beter te reguleren
en kunnen de risico's daar aangepakt worden waar het het effectiefste is.
Om de stabiliteit in de eurozone te garanderen, is een sterk en betrouwbaar noodfonds nodig (Europees Stabiliteits-mechanisme, ESM).
Het noodfonds verstrekt leningen aan landen met grote financiële problemen.
Landen die gebruik willen maken van het noodfonds verplichten zich tot hervormingen die de economie op orde moeten brengen.
Een actievere rol voor de Europese Centrale Bank als allerlaatste redmiddel.
De ECB kan een bijdrage leveren aan de financiering van het noodfonds of door opkopen van schulden van landen in crisis.
De Euro is voor Nederland van groot belang.
Voor een stabiele Euro moeten de landen van de Eurozone economisch en financieel naar elkaar toegroeien
en moeten overheidsfinanciën op orde worden gebracht.
Willen we onze toekomst bouwen in een Europa waar meer en beter wordt samengewerkt, dan is het hoog tijd om de democratische controle te versterken.
Een stem bij de Europese verkiezingen moet veel meer dan nu echt betekenis krijgen.
De Europese Commissie moet in de toekomst meer een afspiegeling worden van de uitslag van de Europese verkiezingen.
Mensen moeten wat te kiezen hebben.
In een democratisch Europa, dat rekenschap geeft aan burgers, worden grote beslissingen niet gemaakt in achterkamertjes.
De neiging om de parlementaire democratie te vervangen door technocratisch bestuur moet worden weerstaan.
Ook beslissingen over financiële markten en de economie zijn politieke beslissingen, beslissingen met grote gevolgen voor doodnormale mensen in doodnormale buurten.
Europa is niet alleen een verantwoordelijkheid van politici in Brussel.
Nationale politici moeten meer betrokken zijn, optreden als waakhond en bijdragen aan het politiseren van het debat in en over Europa.
Het is tijd om serieus werk te maken van democratisering van de Europese Unie.
De Europese Commissie moet in de toekomst de uitslag van de Europese verkiezingen weerspiegelen.
Hierdoor krijgt een stem bij de Europese verkiezingen echt betekenis.
Tegelijkertijd moet de positie van de lidstaten gewaarborgd zijn.
Bij de volgende Europese verkiezingen in 2014 levert de partij die in Nederland het grootste wordt het door Nederland voor te dragen lid van de Europese Commissie.
De grootste partij in het Europees Parlement levert de voorzitter van de Europese Commissie.
De Europese sociaaldemocraten (verenigd in de PES) lopen voorop en komen bij de volgende Europese verkiezingen in 2014 met één sociaaldemocratische kandidaat voor het voorzitterschap van de Europese Commissie.
Deze vormt een commissie die op een meerderheid in het Europees Parlement kan rekenen.
Invoering van Europese kieslijsten: Het moet mogelijk zijn om, naast een keuze op één van de Nederlandse kandidaten, je stem uit te brengen op kandidaten uit andere landen.
Te beginnen op de kandidaat-voorzitters voor de Europese Commissie.
De Europese Raad heeft teveel bevoegdheden naar zich toegetrokken en wordt gedomineerd door Duitsland en Frankrijk.
Besluiten moeten plaatsvinden onder grotere controle van het Europees parlement
en nationale parlementen, waaronder de Tweede Kamer, dienen actiever betrokken te worden bij de besluitvorming van vakraden,<U+F020>en Nederlandse ministers op hun directe verantwoordelijkheid aan te spreken en de Nederlandse inbreng te beoordelen.
Zo kan het gat in democratische controle verder worden gedicht.
De registratie van lobbyisten van het Europees Parlement en de Europese Commissie wordt verplicht en uitgebreid naar lobbyisten van de Europese Raad.
Afschaffing van het maandelijkse verhuiscircus naar Straatsburg: één vergaderplek van het Europees Parlement in Brussel.
De versterking van de positie van de staatssecretaris van Europese Zaken als centrale speler bij wetgevingsbeslissingen in de Raad en door plaatsing bij het ministerie van Algemene Zaken.
Het subsidiariteitsbeginsel is leidend: besluitvorming moet zo dicht mogelijk bij de mensen staan.
Alleen zaken die niet net zo goed of beter op nationaal, regionaal of lokaal niveau kunnen worden geregeld, worden op Europees niveau aangepakt.
Omgekeerd betekent slagvaardigheid dat zaken die niet effectief op nationaal niveau geregeld kunnen worden, op Europees niveau worden aangepakt.
Met 27 landen staan we sterker in de wereld dan alleen.
Zeker nu andere grootmachten, zoals India en China een steeds grotere rol spelen en mondiale problemen steeds meer met elkaar samenhangen is het belangrijk om samen op te trekken.
Europa is meer dan alleen één markt.
Het is ook een waardengemeenschap die staat voor mensenrechten, rechtsstaat en democratie.
Die waarden moeten altijd doorklinken in het buitenlands beleid van de EU.
Grondstoffenbeleid wordt nadrukkelijker opgenomen in het buitenlandbeleid van de EU, om de eigen voorziening veilig te stellen
en om duurzame delving in ontwikkelingslanden te realiseren
onder waarborging van de belangen van kwetsbare landen.
Meer spreken met één stem om beter resultaat te boeken op het gebied van vrede, klimaat, milieu en economie: over standpunten wordt voortaan bij meerderheid beslist
met uitzondering van besluiten over bijdragen aan militaire interventies en vredesoperaties.
Contacten van de EU met landen die de mensenrechten schenden moeten benut worden voor een kritische dialoog.
Bij ernstige schendingen volgen sancties in Europees verband.
Ontwikkelingssamenwerking en handelsvoordelen worden als positieve prikkels ingezet om respect voor mensenrechten te bevorderen.
Europa moet ook kritisch naar zichzelf en haar lidstaten durven kijken en sneller ingrijpen en eventueel sancties opleggen als een lid van de EU de verkeerde kant op gaat met betrekking tot democratie, rechtsstaat en mensenrechten.
Ook Nederland moet zich constant bewust blijven of we de gewenste kant opgaan met betrekking tot democratie en mensenrechten.
Eerlijke handel actief stimuleren
en de mogelijkheid voor ontwikkelingslanden om delen van hun eigen markt, zoals voedselproductie door kleine boeren, af te schermen van vrijhandel.
Europa moet stoppen handelsliberalisering op te leggen die wij zelf nooit hebben geaccepteerd.
Noodhulp en ontwikkelingssamenwerking beter coördineren en meer coherent maken, zodat geld beter wordt besteed en nationaal beleid en Europees beleid elkaar aanvullen en versterken.
Een ambitieus nabuurschapbeleid ten aanzien van de buurlanden in de Arabische regio, inclusief belangrijke economische voordelen voor die landen en assistentie bij de opbouw van de rechtsstaat.
Ook in de andere buurlanden in Oost-Europa en de Balkan blijft de EU investeren in transformatie processen, bijvoorbeeld door de economie en de democratische rechtsstaat te versterken.
Nederland en de EU respecteren de verplichtingen die zijn aangegaan met de landen in Zuidoost Europa en Turkije.
Bij eventuele toetreding moeten landen volledig aan de voorwaarden voldoen en moet de EU zelf ook klaar zijn voor nieuwe toetredingen.
Sterke en eerlijke wereldeconomie
Mensenrechten, rechtsstaat, democratie en internationale rechtsorde
Een veilige en vreedzame wereld
Een effectieve krijgsmacht met aandacht voor personeel
Toekomst van ontwikkelingssamenwerking
Eerlijk delen van kennis, macht en inkomen vormt de kern van de sociaaldemocratie.
Of je wieg nu in Almere staat of in Juba; iedereen heeft recht op een veilig en menswaardig bestaan.
Met genoeg voedsel en water.
Met een baan en een dak boven het hoofd.
Met onderwijs voor de kinderen en zorg voor de zieken.
De basale voorwaarden voor een menswaardig bestaan moeten op orde zijn.
Dat is niet alleen in het belang van mensen ver weg maar ook van de stabiliteit in de wereld.
Zo draagt het bij aan de werkgelegenheid en een veiliger leven in ons eigen land.
De wereld is volop in beweging.
Veel mensen slagen erin zich aan de armoede te ontworstelen, al dan niet geholpen door een micro-krediet.
Voorheen straatarme landen als Brazilië, China en India zijn in opmars en melden zich vol zelfvertrouwen op het wereld- toneel.
In totalitaire staten van de Arabische wereld dagen jongeren, bewapend met de sociale media, de zittende macht uit met eisen voor vrijheid en democratie.
Maar het onrecht in de wereld blijft hardnekkig.
Toegang tot natuurlijke hulpbronnen en welvaart is niet voor iedereen een vanzelfsprekendheid.
Rijkdom is ongelijk verdeeld.
Nog steeds leven meer dan een miljard mensen in diepe armoede.
In landen als Syrië, Afghanistan, Somalië, Congo en Mexico zijn mensen hun leven niet zeker.
Respect voor mensenrechten, een goed functionerende rechtsstaat en een veilige leefomgeving zijn voor veel landen nog een utopie.
De laatste jaren ondervinden we steeds meer aan den lijve dat de wereld kleiner wordt.
Wat in het ene land gebeurt, heeft gevolgen aan de andere kant van de aarde.
De economische crisis raakt ons allemaal.
Oorzaken en gevolgen van de klimaatverandering en schaarste aan hulpbronnen zijn grensoverschrijdend.
Geweld en mensenrechtenschendingen zorgen voor grote groepen mensen op drift.
Daarom mogen we ons niet van de wereld afsluiten.
De wereld veiliger en beter maken is een keuze – en die maken we hartstochtelijk.
De laatste jaren hebben we ons moeten schamen voor de rol van Nederland in de wereld.
De PvdA wil dat Nederland internationaal weer een voortrekkersrol gaat spelen.
Met nieuwe energie gaan wij ons inzetten voor een solidaire wereld.
Wereldwijde problemen van vandaag en morgen zullen we in samenhang bezien en bestrijden.
De PvdA maakt van internationale samenwerking weer een prioriteit.
Een menswaardig bestaan voor iedereen begint bij een sterke en eerlijke wereldeconomie.
Daarin gaat sociale rechtvaardigheid boven snelle winsten.
Daarin gaan we verstandig om met schaarse grondstoffen.
Daarin sparen we de natuur.
Want een sterke en eerlijke wereldeconomie zorgt ervoor dat huidige en toekomstige generaties ook een menswaardig bestaan kunnen hebben.
In het huidige economische systeem geldt te vaak maar één recht – en dat is het recht van de sterkste.
Kwetsbare groepen en hun belangen sneeuwen onder.
Dat is niet alleen slecht voor de allerarmsten, maar ook slecht voor de groei en de stabiliteit van de wereldeconomie.
De sterk groeiende wereldbevolking en toenemende welvaart in opkomende economieën en geïndustrialiseerde landen maakt goed beheer van natuurlijke hulpbronnen en eerlijk delen van welvaart nog belangrijker.
Uitbuiting en onzorgvuldige omgang met schaarse goederen en grondstoffen behoren nog lang niet tot het verleden.
Het komt dus niet vanzelf goed.
Een sterke en eerlijke wereldeconomie ontstaat niet als we alles aan de markt overlaten.
Het is tijd voor nieuwe coalities die sterker opkomen voor belangen van burgers wereldwijd.
Niet alleen overheden en internationale instituties als de Verenigde Naties, maar ook kennisinstellingen, bedrijven, maatschappelijke organisaties en vakbonden hebben een sleutelrol te vervullen.
Alleen samen kunnen we zorgen voor eerlijke handel, voor goed beheer van schaarse grondstoffen en voor uitroeiing van moderne vormen van slavernij.
Bedrijven moeten maatschappelijk verantwoord ondernemen en daar open over zijn.
Rapporteren over betalingen aan ontwikkelingslanden en de omgang met werknemers en milieu wordt verplicht.
Bij besluiten op het gebied van handel, landbouw en migratie wordt meer rekening gehouden met de belangen van arme landen.
Opkomende bedrijven en lokale voedselproducenten in ontwikkelingslanden helpen we door de Europese markt voor hen te openen.
Zelf zijn ze vrij ervoor te kiezen hun eigen markten geleidelijk te liberaliseren.
Bij de WTO en de G20 pleit Nederland systematisch voor versterking van internationale handel met oog voor mens, milieu en natuur.
Nederland is tegen belastingvlucht door multinationals en zet zich daar (inter-)nationaal voor in.
Nederland neemt het voortouw voor een wereldwijde voedsel- en landbouwstrategie die speculatie tegengaat, landroof voorkomt en zorgt voor een goede voedselvoorziening voor de hele wereldbevolking.
Het tegengaan van zaken als woestijnvorming en kappen van bossen zijn prioriteit om klimaatverandering te bestrijden.
Er komt een Deltasolidariteitsfonds om de grote kennis van het Nederlands bedrijfsleven op het terrein van aanpassing aan klimaatverandering toe te passen in arme landen.
Zo zetten we onze watersector internationaal op de kaart.
Opkomende grootmachten als Brazilië, China en India winnen aan invloed op het wereldtoneel.
Het is belangrijk dat we een goede relatie onderhouden met deze landen en waar mogelijk samenwerking aangaan.
Tegelijkertijd zet Nederland zich in voor de belangen van kwetsbare landen in Afrika.
Zij dreigen door de grondstofhonger van de opkomende grootmachten en geïndustrialiseerde landen hun schaarse grondstoffen te verliezen zonder dat daar economisch profijt tegenover staat.
Ieder land dient vakbondsrechten te respecteren.
Nederland spreekt zich krachtig uit bij schendingen.
Bedrijven krijgen een heldere en wettelijk vastgelegde zorgplicht voor de werkomstandigheden in de productieketen, ook als die ver buiten Nederland spelen.
Bedrijven die gebruik maken van kinder- of dwangarbeid worden bestraft.
Om mensenhandel en kinderporno te bestrijden, moeten de EU-lidstaten nauwer samenwerken.
Naast strafbepalingen vraagt dit om meer aandacht voor preventie en de bescherming van slachtoffers.
Binnen Nederland en in EU verband een significante uitbreiding van de zedenpolitie en opsporingscapaciteit ter bestrijding van seksueel misbruik en sekstoerisme.
Mensenrechten zijn universeel en onvervreemdbaar: zij gelden overal ter wereld, voor iedereen.
Een goed functionerende democratie, met verschillende politieke partijen en maatschappelijke organisaties, biedt mensen de kans om op te komen voor hun rechten en voor een eerlijker verdeling van de welvaart.
Nog steeds spreekt de strijd voor de democratische rechtsstaat wereldwijd tot de verbeelding.
Niet voor niets eisen moedige betogers in de Arabische wereld zeggenschap over hun toekomst op.
Tegelijkertijd worden verder weg en dichtbij huis vrijheden nog steeds met voeten getreden en worden mensen vanwege hun opvattingen geïntimideerd, opgesloten of gemarteld.
Dat de strijd voor mensenrechten alle steun uit ons deel van de wereld verdient, klinkt vanzelfsprekend.
Toch heeft Nederland zich de laatste jaren een weifelende pleitbezorger van mensenrechten getoond.
Dat kunnen we niet accepteren.
De PvdA staat pal voor mensenrechten, rechtsstaat en democratie.
Dat laten we doorklinken in ons hele buitenlandbeleid.
We meten niet met dubbele maten,
vergroten de druk op regimes die mensenrechten aan hun laars lappen
en belonen landen die vooruitgang boeken.
Nederland kan alleen geloofwaardig optreden als ons eigen huis op orde is.
Daarom kijken we kritisch naar onszelf.
Met Den Haag als vestigingsplaats van een groeiend aantal internationale hoven en tribunalen, profileert Nederland zich als voortrekker in de bevordering van de internationale rechtsorde.
Om mensenrechten te bevorderen worden verschillende instrumenten ingezet, variërend van stille diplomatie tot boycots en sancties.
Dat laatste geldt in het bijzonder als er zeer ernstige mensenrechtenschendingen zijn, zoals in Syrië.
Bij goed gedrag treffen we positieve maatregelen, zoals extra hulp of handelsvoordelen.
Nederland is niet hypocriet.
We stellen mensenrechtenschendingen aan de kaak, ongeacht het land waar ze plaatsvinden.
Nederland draagt actief bij aan de promotie van sociale rechten en toegang tot gezondheidszorg, water, sanitatie, onderwijs, voedsel en huisvesting o.a.<U+F020>door de steun aan het Social Protection Floor Initiative van de Verenigde Naties.
Nederland zet zich ook in het buitenland in voor de acceptatie van rechten van seksuele minderheden en het bestrijden van homofobie.
Nederland houdt zich aan het Vluchtelingenverdrag, mensenrechtenverdragen en EU-asielrichtlijnen en heeft een humaan asielbeleid.
De situatie in het land van herkomst en persoonlijke trauma’s wegen we mee bij asielverzoeken.
Vluchtelingen zijn geen criminelen.
Daarom ontwikkelen we alternatieven voor de vreemdelingendetentie en draaien strafbaarstelling van illegaal verblijf (via het inreisverbod) terug.
Kinderrechten zijn een integraal onderdeel van ons mensenrechten- en buitenlandbeleid omdat onze investeringen daardoor rechtvaardiger, duurzamer en efficiënter zijn.
Internationale inzet op bestrijden van geweld tegen vrouwen tijdens conflicten is zeer noodzakelijk.
Vooral seksueel geweld wordt tegen vrouwen als oorlogswapen gebruikt.
Vrouwenopvang en berechting van de daders is hierbij van groot belang.
Burgeractivisten, maatschappelijke organisaties en politieke partijen worden actief gesteund.
De basis voor democratie ligt immers in de landen zelf.
Dat geldt in het bijzonder voor opkomende economieën, waar armoede een verdelingsvraagstuk is en waar Nederlandse bilaterale hulp wordt afgebouwd.
Nederland zet zich extra in voor ondersteuning van vrouwenrechten en participatie van vrouwen bij de opbouw van democratieën in de Arabische regio en overal elders in de wereld waar vrouwen worden verhinderd daarin een actieve rol te spelen.
Zonder rechtsstaat geen democratie.
Voor landen die we helpen bij de opbouw heeft de ontwikkeling van de rechtsstaat prioriteit.
Nederland is voor vrij internet en veroordeelt beperkingen en onderdrukking van online activisten.
Nederlandse bedrijven stimuleren we om software te ontwikkelen, die gebruikers beschermt tegen censuur en blokkades.
Nederland hamert voortdurend op naleving van internationaal recht en voorkoming van straffeloosheid.
Nederland steunt het Internationaal Strafhof en blijft bij landen aandringen op deelname aan en uitlevering van verdachten van ernstige misdrijven aan het Internationaal Strafhof.
De VN Veiligheidsraad moet de 21e eeuw worden ingeloodst.
Het vetorecht moet worden ingeperkt.
Ontwikkelingslanden verdienen een sterkere vertegenwoordiging.
En Frankrijk en Engeland moeten hun vaste zetel opgeven voor één vaste EU-stem.
Een veilige leefomgeving, waar je zonder angst naar je werk of school kunt gaan, is een absolute voorwaarde voor een menswaardig bestaan en zelfredzaamheid.
Een veilige en stabiele wereld is niet alleen in het belang van mensen ver weg, maar draagt ook bij aan onze veiligheid.
Aan de bedreiging van piraten voor de kust van Afrika staat ook de bemanning van onze schepen bloot.
Conflicten zijn steeds ingewikkelder.
Traditionele oorlogen tussen landen komen nog wel voor, maar steeds vaker vinden bloedige conflicten plaats binnen staten en tussen verschillende groeperingen.
Steeds vaker is schaarste van grondstoffen een oorzaak van spanningen.
Maar liefst 1 miljard mensen in kwetsbare staten zijn gevangen in een vicieuze cirkel van geweld en armoede.
De handel in illegale wapens vormt een grote bedreiging voor de burgerbevolking.
Ruim twee decennia na het einde van de Koude Oorlog zijn er nog meer dan 20.000 kernwapens in de wereld en de gevaren van verdere verspreiding en van nucleair terrorisme nemen toe.
Hard optreden is soms nodig voor een veilige wereld – ook door onszelf.
Maar voor een echt veilige wereld moeten we in de eerste plaats de oorzaken van geweld in samenhang aanpakken.
De PvdA kiest voor een focus op de fragiele staten en conflictregio’s.
Onder strikte voorwaarden, en in principe altijd in internationaal verband met een mandaat van de Veiligheidsraad, zijn we bereid tot deelname aan internationale militaire operaties om burgers te beschermen.
Dat vraagt om een moderne, goed georganiseerde krijgsmacht, die tevens Nederland kan beschermen.
Daarom ondersteunt de PvdA het internationaal geaccepteerde concept van ‘the responsibility to protect’.
Bij de aanpak van gevaarlijke en instabiele regio’s richten we ons op het bewaken van mensenrechten, opbouw van overheden, bedrijven, maatschappelijke organisaties in de landen zelf.
In samenwerking met onze bondgenoten zorgen we bij deze aanpak voor samenhang tussen defensie, migratie en ontwikkelingssamenwerking.
Nederland stopt met de eenzijdige steun aan Israël in het Israëlisch-Palestijnse conflict.
We gaan weer in de Europese pas lopen en gebruiken onze goede banden met zowel Israël als de Palestijnse Autoriteit beter ter ondersteuning van het vredesproces.
Nederland trekt in EU en VN-verband op rond grote internationale crises, zoals de nucleaire dreiging vanuit Iran, de escalatie van geweld in Syrië en het haperen van de democratisering in de Arabische regio.
Nederland is koploper in de strijd tegen illegale en controversiële wapens en voor strengere internationale regelgeving rond-om wapenhandel.
Nederland helpt arme landen om illegale wapenhandel te bestrijden
en scherpt het wapenexportbeleid aan zodat geen wapens geleverd worden aan repressieve en autoritaire staten die mensenrechten schenden.
Nederland streeft actief in NAVO verband naar het verder terugdringen van tactische kernwapens,
en neemt in samenspraak met andere EU landen het initiatief richting de Verenigde Staten over het op korte termijn verwijderen van deze kernwapens uit Nederland.
Grondstoffen, zoals kolen, dienen soms als financieringsbron voor oorlogen.
De import van deze bloedkolen wordt strafbaar.
Nederland neemt het voortouw om dit ook in Europa en op wereldwijd niveau te regelen.
Alleen met een adequaat volkenrechtelijk mandaat is inzet van militairen en materieel acceptabel.
Het gebruik van militair geweld moet passen in een langetermijnstrategie voor een structurele politieke oplossing van het conflict.
Nederland is en blijft een actief lid van de NAVO en voldoet aan haar internationale verplichtingen.
De checklist voor de Tweede Kamer voor besluitvorming over militaire inzet, het zogenaamde Toetsingskader, is aan herziening toe.
Een missie moet een duidelijk doel hebben, aanpak en middelen moeten daarmee samenhangen.
Er moet een realistische onderbouwing zijn van de kans op succes en een exit-strategie.
En de bescherming van burgers moet duidelijk geregeld zijn.
Internationale vredesmissies voeren we uit volgens het Nederlandse model.
Daarbij is niet de militaire aanpak leidend, maar de politieke opbouw, het ontwikkelingswerk en de vredesopbouw, met aandacht voor mensenrechten en het betrekken van vrouwen bij besluitvormingsprocessen.
Militairen krijgen daarbij, binnen internationale en nationale richtlijnen, het vertrouwen en de vrijheid om hun taak uit te voeren.
De trends en uitdagingen in de wereld vragen om een internationale aanpak, ook om de veiligheid van Nederland te garanderen.
Een internationaal engagement van de sociaaldemocratie is urgenter dan ooit.
Een van de beginselen die daar bij hoort is een rechtvaardiger internationale orde
en een bereidheid tot gezamenlijk internationaal optreden.
Al deze ambities vragen om een moderne en op deze taken toegeruste krijgsmacht.
De Landmacht zal zich verder moeten specialiseren in het kunnen leveren van snel inzetbare gevechtstroepen.
De Luchtmacht concentreert zich op de inzet van gevechtsvliegtuigen en bijdragen aan strategisch en tactisch transport.
De belangrijkste taak van de Marine is het in EU en NAVO verband beveiligen en garanderen van transport over zee en de bewaking van handelsroutes wereldwijd.
Een moderne krijgsmacht vergt zo’n hoog niveau aan investeringen dat dit niet een nationale maar een internationale ambitie moet zijn.
Taakspecialisatie en schaalvergroting over de grenzen heen zijn noodzakelijk.
De bezuinigingen leiden onvermijdelijk tot verdere inkrimping van de defensieorganisatie.
Er moet snel duidelijkheid komen over het perspectief van medewerkers binnen de krijgsmacht.
Goede begeleiding naar nieuwe functies, bijvoorbeeld bij de politie, is prioriteit.
Het personeel van de krijgsmacht is de ruggengraat van de organisatie en verdient alle aandacht om goed werk te kunnen leveren en naar behoren betaald en begeleid te worden, ook als de carrière bij defensie afloopt.
Bij een nieuwe bezuinigingsronde hoort een stevig sociaal plan, dat wordt vastgesteld in overleg met de Centrales van Overheidspersoneel.
We kiezen er voor om werkgelegenheid zoveel mogelijk in stand te houden op plekken waar de regionale economie en werkgelegenheid daar het meest bij gebaat is zoals in Leeuwarden, Assen en Den Helder.
Dankzij de PvdA is de Veteranenwet tot stand gekomen.
De Veteranenwet wordt op korte termijn geïmplementeerd met een tweejaarlijkse evaluatie.
De PvdA is voor verregaande Europese defensiesamenwerking.
Nederland neemt actief deel aan het overleg daarover in de NAVO en de Europese Unie.
Dit moet op korte termijn lei den tot het samenvoegen van bestaande capaciteiten en het in onderling overleg meer toeleggen op die taken waar we ten opzichte van andere landen toegevoegde waarde hebben.
Sommige delen van onze krijgsmacht worden samengevoegd met die van andere landen zoals België, Duitsland of het Verenigd Koninkrijk.
Zo zou er met buurlanden een veel intensievere marinesamenwerking tot stand kunnen komen, waarbij Nederland huidige taken afstoot en andere taken van buurlanden overneemt met behoud van capaciteit.
Deze verregaande samenwerking betekent dat we steeds meer beslissingen moeten nemen in gezamenlijkheid met partnerlanden.
De doelmatigheid van de Nederlandse krijgsmacht moet worden vergroot door verdere stroomlijning van de defensieorganisatie.
Er is teveel overlap van taken tussen landmacht en marine voor wat betreft de special forces.
We brengen alle snel inzetbare en gespecialiseerde gevechtstroepen, dus luchtmobiele brigade, korps commandotroepen en korps mariniers geheel onder één commandostructuur.
We concentreren ons op ondersteuning van (snel inzetbare) gevechtseenheden.
Luchtsteun is daarbij van groot belang.
Wel kan het aantal jachtvliegtuigen worden verminderd, zeker omdat we op dit vlak naar intensievere samenwerking met onder andere de Belgische luchtmacht streven.
Verlenging van de levensduur van de F16 is mogelijk en heeft onze voorkeur.
Te zijner tijd zullen we keuzes maken ten aan- zien van het gewenste type toestel op basis van het dan beschikbare aanbod en prijzen, passend in onze visie op de toekomst van de krijgsmacht, zonder dat daarbij sprake is van een voorkeur voor de JSF.
Bij de marine concentreren we onze aandacht op het beveiligen van handelsroutes ten behoeve van onze koopvaardij.
De onderzeedienst wordt opgeheven.
De één miljard allerarmste wereldburgers verdienen de kans zich aan de armoede te ontworstelen.
Daarvoor is samenwerking over de grenzen hard nodig.
Er is veel bereikt met ontwikkelingssamenwerking.
De PvdA is daar trots op.
Miljoenen mensen hebben, mede dankzij de gulle hand van Nederlanders en particuliere initiatieven, toegang gekregen tot onderwijs, gezondheidszorg, schoon drinkwater en sanitaire voorzieningen.
De VN-Millennium Development Goals (MDG’s) blijven het ook voor de komende kabinetsperiode het uitgangspunt van het Nederlandse beleid voor Ontwikkelingssamenwerking.
De wereldwijde gevaren van morgen vragen om andere wapens dan de vijftig jaar oude ontwikkelingshulp van nu.
Ontwikkeling kan niet zonder een sterke en eerlijke wereldeconomie, respect voor mensenrechten, democratie en internationaal recht en vrede en veiligheid.
Toch wordt dit nog te vaak los van elkaar gezien.
Handel bevorderen zonder de mensenrechten te verbeteren, conflicten oplossen zonder het democratisch proces op gang te brengen, kapitaalstromen op gang brengen zonder vernietiging van natuur te stoppen.
Half werk waardoor we uiteindelijk met lege handen staan.
Het is tijd om de wereldwijde problemen meer in samenhang met elkaar te bestrijden.
Daarom pleit de PvdA voor een nieuwe vorm van internationale samenwerking.
We behouden het goede van de oude vertrouwde ontwikkelingssamenwerking.
We zetten vernieuwing in de wereld van ontwikkelingshulp door.
En we maken van internationale samenwerking een prioriteit voor het hele Kabinet, zodat we serieus werken aan een eerlijke en duurzame wereld.
Ontwikkelingshulp is en blijft essentieel.
We richten ons op het versterken van zelfredzaamheid door te investeren in beleidsterreinen waarop we ervaring hebben: recht en veiligheid, vrouwenemancipatie, landbouw en voedselzekerheid, water en basisgezondheidszorg, waaronder het terugdringen van moederen kindersterfte.
Er moet onverminderd aandacht blijven voor de positie van vrouwen en kinderen.
Vrouwen en kinderen zijn in de armste landen en gebieden veelal degenen, die een sluitpost van de economische en sociale ontwikkeling vormen.
Tegelijkertijd zijn vrouwen, als ze de kans krijgen, ook de motor achter ontwikkeling van de landbouw, ondernemerschap, handel, sociale cohesie en verantwoorde gezinsplanning als zij zich kunnen ontwikkelen en kansen krijgen.
Binnen de basisgezondheidszorg wordt extra aandacht besteed aan het terugdringen van kindersterfte
en investeringen in seksuele reproductieve gezondheid en rechten.
Hierdoor wordt de bestrijding van ondervoeding, vroeggeboorten en ziektes als diarree, longontsteking, hiv/aids en malaria effectiever.
We benutten de kracht en betrokkenheid van de Nederlandse samenleving ten volle door particuliere initiatieven professioneel te ondersteunen.
We ondersteunen de diaspora organisaties in het versterken van capaciteitsopbouw, opdat de diaspora een belangrijke rol kan spelen bij de wederopbouw van hun landen van herkomst.
Het maatschappelijk middenveld levert een forse bijdrage aan waardevolle projecten.
Zij hebben in tientallen jaren kennis en ervaring van onschatbare waarde opgebouwd, die ook voor de toekomst behouden moet blijven.
Nederland bezuinigt niet verder op ontwikkelingssamenwerking.
We houden ons aan de internationale afspraak om 0,7% van het BNP te besteden aan Internationale Samenwerking (ODA) en gaat zodra er sprake is van een begrotingsevenwicht, terug naar 0,8% (ODA).
Ontwikkelingsorganisaties omarmen nieuwe thema’s, waarbij de belangen van ontwikkelingslanden het uitgangspunt blijven.
Samenwerking met het bedrijfsleven en kennisinstellingen brengen we op een hoger niveau.
Daarnaast staan nieuwe financieringsmodellen en het stimuleren van economische groei centraal.
Niet alleen het traditionele kleinbedrijf, maar ook het middenbedrijf moet in aanmerking komen voor microkredieten.
Ook nieuwe actoren, zoals zuidelijke maatschappelijke organisaties en duurzame bedrijven, spelen een belangrijke rol in het bevorderen van wereldwijde duurzame ontwikkeling.
Ook deze partijen moeten aanspraak kunnen doen op subsidies om goede ideeën, uiteenlopende benaderingen en innovatieve projecten te stimuleren.
Bij de selectie zal het ontwikkelingsbelang van de bevolking in de ontwikkelingslanden zelf voorop blijven staan
We maken ontwikkelingshulp transparanter door open data, zodat iedereen kan zien waar het geld naar toe gaat en welke resultaten geboekt worden.
En er komt een internationaal kwaliteitskeurmerk dat professionalisering en kwaliteitsverbetering aanmoedigt.
Het hele Kabinet besteedt aandacht aan eerlijke handel, goed beheer van schaarse grondstoffen, vrede, veiligheid, mensenrechten, rechtsstaat, democratie, goed beheer van schaarse grondstoffen, het tegengaan van klimaatverandering en bevordert de inzet en ontwikkeling van duurzame energie.
De één miljard allerarmsten moeten een stem hebben in de Ministerraad.
Er komt een minister voor internationale samenwerking.
Nederland benoemt een team van duurzaamheiddiplomaten, die binnen EU-verband en internationale instellingen lobbyen voor duurzaam beleid ten aanzien van global common goods, klimaatverandering en groene economie.
Ruim baan voor burgerbetrokkenheid en maatschappelijke initiatieven
Meer directe invloed en democratie
Een dienstbare politiek, bestuur en semipublieke sector
Een efficiënte en open overheid
Vrijheid betekent dat wij in ons privédomein ongestoord kunnen doen wat we willen en kunnen.
Maar vrijheid betekent ook: grip op het leven, het vermogen om zelfstandig en gezamenlijk richting te geven aan ons bestaan.
De vrijheid om ons samen een doel te stellen en dat na te streven.
Vrijheid en verantwoordelijkheid voor de samenleving gaan hand in hand.
De vrijheid om religie te belijden gaat hand in hand met het recht om afscheid te nemen van het geloof of om hier kritiek op uit te oefenen.
De vrijheid van meningsuiting omvat ook het recht op religiekritiek.
Er is geen reden om in het wetboek van strafrecht godslastering anders te behandelen dan andere vormen van smaad, kwetsen of beledigen.
De PvdA streeft naar een sterke samenleving en een sterke democratie,<U+F020>waarin burgers en gemeenschappen mede vorm geven aan de publieke zaak
en waarin burgers daadwerkelijk invloed kunnen uitoefenen op het bestuur.
In het klein in de buurt, op het werk, de school en in het groot op het gemeentelijke, Nederlandse en Europese beleid.
Mensen en hun sociale netwerken bedenken vaak eigen oplossingen voor problemen en zijn in hoge mate bereid elkaar onderling te helpen.
De PvdA wil beter aansluiten bij deze burgerkracht, door de hardnekkige verkokering van de voorzieningen van de verzorgingsstaat aan te pakken en door burgers een grotere rol te geven in de ontwikkeling en uitvoering van beleid.
De PvdA geeft mensen meer zeggenschap over hun leven, door permanent en op verschillende manieren en plaatsen te werken aan democratisering.
Democratie moet onderhouden worden.
Enerzijds door het te leren, op school en in verenigingsverband, anderzijds door de democratische instituties tijdig aan te passen aan zich wijzigende omstandigheden.
Op tal van plekken wordt macht over ons uitgeoefend waar geen verantwoording over wordt afgelegd.
Bijvoorbeeld in ziekenhuizen, onderwijsinstellingen, pensioenfondsen en woningcorporaties.
Via vormen van maatschappelijk zelfbestuur willen we machtsconcentraties tegengaan en de zeggenschap van mensen over hun dagelijkse werken leefomgeving vergroten.
Hieraan wordt periodiek verantwoording afgelegd.
Dit gaan we doen: De PvdA wil dat burgers meer invloed krijgen op onze publieke voorzieningen zoals het onderwijs, de zorg, de volkshuisvesting, het welzijn.
Studenten/ouders, patiënten, huurders, kortom gebruikers van deze voorzieningen dienen vertegenwoordigd te zijn in de toezichthoudende organen en in gebruikersraden met passende bevoegdheden op financieel en organisatorisch gebied.
Hieraan wordt tenminste één keer per jaar in een algemene vergadering verantwoording afgelegd.
De PvdA wil dat besturen van pensioenfondsen anders worden samengesteld.
In de besturen moeten vertegenwoordigers van pensioengerechtigden en betalers van premies worden gekozen door de diverse achterbannen, de des kundigheid die nodig is voor deze functies in acht nemend.
De PvdA is voorstander van medezeggenschap van bewoners over de budgetten voor leefbaarheid en veiligheid in hun buurt.
Juist in tijden van forse bezuinigingen verdient het aanbeveling om burgers en ondernemers te raadplegen bij de invulling van onderdelen van bijvoorbeeld de gemeentelijke begroting.
Veel burgers willen een bijdrage leveren aan de samenleving, ze willen iets betekenen voor zichzelf, hun medeburgers en de buurt.
Denk aan een groep ouders die een peuterspeelzaal opent voor de wijk.
Dergelijke initiatieven van sociaal burgerschap worden aangemoedigd en gefaciliteerd.
De PvdA is voorstander van overeenkomsten tussen de overheid aan de ene kant en groepen burgers of verenigingen aan de andere kant om het niveau van gemeenschapsvoorzieningen in samenwerking te verbeteren.
Dit gebeurt in verschillende gemeentes al met succes in de groenvoorziening.
Bij de hulpverlening van mensen moet een vertrouwenwekkende professional weer de ruimte krijgen om de cliënt op een integrale (en dus niet verkokerde) manier te ondersteunen.
Om vanuit zijn eigen kracht aan zijn competenties te werken, zijn sociale netwerk weer op te bouwen, en zo aan een toekomst te werken.
Wijkcentra die vanuit deze filosofie opereren, evenals initiatieven zoals de Eigen Kracht conferenties verdienen onze krachtige steun.
In aanvulling op de representatieve democratie willen burgers directe invloed op belangrijke beslissingen en benoemingen.
Het aantal bestuurslagen, bestuurders en politici met overlappende verantwoordelijkheden is de afgelopen decennia alleen maar toegenomen.
Ons uitgangspunt is dat we met minder bestuurslagen kunnen.
Leidraad is daarbij een duidelijke keuze voor decentralisatie, omdat het lokaal bestuur het dichtst bij de burgers staat.
Denk aan zorg, veiligheid, sociale zekerheid en participatie.
Dit gaan we doen: De PvdA is voorstander van een correctief referendum en van burgerinitiatieven als instrument voor politieke agendering.
De Friese taal is – evenals het Nederlandseen Europees erkende taal en beide verdienen erkenning in de Nederlandse grondwet.
De PvdA streeft naar vergroting van zeggenschap van burgers over de aanstelling van bestuurders, te beginnen met de burgemeester.
Dit kan bijvoorbeeld door het kiezen van de burgemeester door de gemeenteraad te doen plaatsvinden, telkens onmiddellijk na gemeenteraadsverkiezingen.
De rol van ons Staatshoofd moet op enkele punten worden herzien.
De Koning(in) heeft in de toekomst geen rol meer in de Raad van State.
Bij kabinetsformaties is het gewenst dat de Tweede Kamer het initiatief neemt in plaats van de Koning(in).
In onze visie blijft de Koning(in) wèl lid van de regering zodat de ministeriële verantwoordelijkheid blijft bestaan.
De gemeente is de eerste overheid.
De PvdA streeft ernaar overheidstaken zo dicht mogelijk bij de burgers zelf te organiseren.
Daarom bevordert de PvdA decentralisatie met daarbij voldoende budget en beleidsvrijheid.
Landelijke kaders voorkomen dat er te grote verschillen ontstaan tussen de verschillende gemeenten.
De PvdA is voorstander van binnengemeentelijke deconcentratie/decentralisatie, zodat buurten, kernen, wijken en dorpen zeggenschap hebben over de taken.
Als gemeenten in onvoldoende mate in staat zijn hun taken zelfstandig uit te voeren, kunnen zij deze overdragen aan een centrumgemeente of kiezen voor samenwerkingsverbanden van gemeenten zonder de gemeenteraden uit te schakelen.
Ook kunnen zij ervoor kiezen te fuseren met andere gemeenten.
Gemeenten moeten zelf kunnen bepalen of zij wijkof dorpsraden deelgemeenteraden of stadsdelen instellen en deze al dan niet rechtstreeks laten kiezen door de bevolking.
Overheidsorganisaties hoeven geen vet op de botten te hebben, maar ze moeten wel voor hun taak berekend zijn.
Ook de eilanden Bonaire, St. Eustatius en Saba horen bij Nederland.
Het proces waarbij de eilanden direct onder Nederlands bestuur worden gebracht verloopt ondanks alle inspanningen niet goed.
De PvdA wil dit verbeteren door beter gebruik te maken van lokale kennis.
Te veel wordt met een Europees-Nederlandse bril op gezocht naar oplossingen.
Wat lokaal kan, moet lokaal worden gedaan.
Verder moet de Minister van Binnenlandse Zaken de regie stevig ter hand nemen, namens hem ter plaatse door de rijksvertegenwoordiger.
Alleen zo kan worden voorkomen dat alle ministeries apart met al hun ambtenaren tegelijkertijd hun plannen doorvoeren.
Gestreefd wordt naar vruchtbare samenwerking bij een minimum aan intercontinentale reizen.
De PvdA wil de valse start snel omzetten in een succesvol traject naar een verhoogde welvaart op de BESeilanden.
In de semipublieke sector moet de professional en de gebruiker centraal staan.
De schaal van de organisaties moet aansluiten op een logisch verzorgingsgebied.
De overheid dient zich in een rechtsstaat zich in haar betrekkingen met de burger zelf aan de regels te houden en bij nieuwe weten regelgeving Nederlandse en internationale rechtsbeginselen te respecteren.
De wet Houdbare Overheids Financiën wordt niet ingevoerd.
De PvdA is geen voorstander van instellingen in bijvoorbeeld de volkshuisvesting, het onderwijs of de zorg, die door schaalvergroting door het hele land heen actief zijn.
De afstand tussen directiekamer en burgers is te groot geworden.
Kansen op schaalverkleining moeten de komende jaren actief worden benut.
De mensen in de frontlinie staan centraal en worden eerlijk beloond,
overhead en management moet worden teruggedrongen tot het hoogst noodzakelijke.
Onze stelregel: de mensen op straat moeten meer verdienen dan tenminste de eerste twee managementlagen in de organisatie.
“Een cultuur van zuinigheid”, dienstbaarheid, en doelmatigheid staan voorop.
Er moet verantwoording worden afgelegd aan de gebruikers, het personeel en het meest betrokken openbaar bestuur: (samenwerkende) gemeenten, provincies of rijk.
Deze krijgen een rol in de benoeming van toezichthouders.
Bij alle diensten die grotendeels uit belastingen of premies worden betaald of waarbij publieke taken de kern vormen is het salaris van de ministerpresident maatgevend voor het salarisplafond.
Voor bonussen en gouden handdrukken is in de publieke sector geen ruimte.
De samenleving verwacht betrokken inzet en toewijding van iedere werknemer in de publieke sector.
Die toewijding laten we niet afhangen van een bonus.
Volksvertegenwoordigers en bestuurders moeten voldoen aan de hoogste eisen van integriteit en dienstbaarheid.
De rechtspositie van politiek ambtsdragers wordt verder versoberd voor wat betreft het wachtgeld: kortere duur en een hogere leeftijdsgrens voor voortgezet wachtgeld.
De toegang tot de rechter wordt niet belemmerd, noch door een te sterke verhoging van het griffierecht noch door inperking van rechtsbijstand.
In een rechtsstaat moet iedere burger binnen de grenzen van het redelijke aan zijn recht kunnen komen.
De overheid geeft als werkgever het goede voorbeeld.
Zij biedt plaats aan arbeidsgehandicapten
en bevordert diversiteit naar leeftijd, sekse en etniciteit.
De overheid bevordert actief een inclusieve werksfeer binnen haar organisatie.
Zij hanteert sociale normen bij aanbestedingen.
Schoonmakers worden weer gewoon in dienst genomen; ook zij zijn een onmisbaar onderdeel van elke organisatie.
Bij eventuele uitbesteding of outsourcing van overheidstaken moet afdoende zijn onderbouwd dat marktpartijen deze doeltreffender en doelmatiger kunnen uitvoeren en dat daarmee geen voor de overheid waardevolle kennis verloren gaat.
Het betrokken overheidspersoneel moet de kans krijgen onder gelijkwaardige arbeidsvoorwaarden bij de betrokken marktpartijen in dienst te treden.
Instellingen die subsidie van de overheid ontvangen, moeten bij hun aanbestedingsof inkooptrajecten eisen gaan stellen aan de inzet van mensen die anders moeilijk aan de slag komen, zoals arbeidsgehandicapten en langdurig werkelozen.
Provincies en gemeente moeten zoveel mogelijk opdrachten gunnen aan SWbedrijven, tenzij er zwaarwegende redenen zijn om dat niet te doen.
Bij reorganisaties van de rijksoverheid worden zoveel mogelijk regio's met relatief zwakke arbeidsmarkt ontzien.
Maar de PvdA onderkent dat ook de overheid zal moeten snijden in eigen vlees.
De Wet Openbaarheid Bestuur levert de overheid momenteel veel werk op.
De oplossing daarvoor is niet om het recht op toegang tot openbare informatie weer in te perken.
Wanneer overheden meer informatie uit zichzelf publiek beschikbaar maken, zal het aantal specifieke informatieverzoeken vanzelf gaan afnemen.
Zolang privacy en veiligheid niet in het geding komen, wordt openbaarmaking dus de regel.
Initiatieven die dat willen bewerkstelligen kunnen rekenen op de steun van de PvdA.
De PvdA streeft naar een efficiënte en open overheid.
Hier is een belangrijke rol weg gelegd voor ICT.
Er zijn hier niet alleen veel problemen die we moeten aanpakken, zoals bijvoorbeeld met de grote ICTprojecten, maar er liggen ook veel kansen.
De PvdA kiest ervoor deze kansen te benutten en zo onze overheid transparanter, efficiënter en doelmatiger te maken.
Hierbij wordt de lokale kenniseconomie verder gestimuleerd.
Dit gaan we doen: We zetten steviger in op het stimuleren van het vrij geven van zogenaamde 'open data'.
Dit bevordert aantoonbaar de lokale kenniseconomie.
Er zijn nu wel initiatieven maar deze zijn te versnipperd en te marginaal.
De PvdA ziet hier grote kansen voor publiekprivate samenwerking en stimuleert dit.
De PvdA wil het eerder ingezette beleid rond open standaarden en open source software verder intensiveren.
Er zijn vele goede initiatieven ontstaan in de laatste jaren, vooral onder onze eigen staatssecretaris.
Een verdere intensivering is echter nodig.
Het inkoopbeleid van overheden moet fors beter.
Te vaak wordt de overheid onnodig op hoge kosten gejaagd door slecht opdrachtgeverschap.
Dit moet sterk verbeteren en hier zetten we dus op in.
De kennis van ICT moet omhoog bij overheden.
Te vaak wordt de overheid door leveranciers op het verkeerde been gezet.
Te vaak mislukken (grote) projecten door onvoldoende kennis en onvoldoende besef van veiligheid.
Te vaak wordt de ICTvraag uitbesteed met het idee dat het dan wel goed komt.
De PvdA zet in op een sterke overheid die zelf voldoende kennis heeft.
De kwaliteit van uitbesteed werk zal sterk toenemen als de overheid kennis van zaken heeft.
Cultuur toegankelijk voor iedereen
Cultuur begint op school
Mediabeleid en internetbeleid
Sport
Nederland is groot in kunst en cultuur.
Dutch Design, mode en moderne architectuur veroverden en veroveren de wereld.
Onze musea, monumenten, landschappen en molens trekken grote aantallen toeristen.
Beeldende kunst, dans, opera, musicals, orkesten maar zeker ook onze DJ’s en films van eigen bodem, behoren tot de absolute wereldtop.
Dat biedt geweldige mogelijkheden tot leren en begrijpen, tot verheffen en ontplooien.
Ook de economische betekenis van de culturele sector is onomstreden, met grote aantallen bezoekers uit eigen land en van daarbuiten.
Cultuurinstellingen horen aangesloten te zijn bij de samenleving.
Ze moeten, net als kunstenaars zelf, een eigen publiek zoeken en nieuwe groepen interesseren voor hun werk.
Ze moeten in principe zelf hun geld verdienen.
Cultureel ondernemerschap moet meer gewaardeerd worden en duidelijk gemeten worden.
Maar er moet ook ruimte blijven voor talentontwikkeling en experiment.
Daarom is een actieve overheidspolitiek op het gebied van kunst en cultuur van cruciaal belang, met als doel: kwaliteit, een degelijke infrastructuur, een brede basis, een sterke top, talentontwikkeling, voldoende spreiding, bevordering van internationale samenwerking, en waar nodig de ondersteuning van nieuwe ontwikkelingen.
De Nederlandse popcultuur, de jongste en meest dynamische sector in de cultuur, bloeit op alle fronten.
Popmuziek is, in allerlei verschijningsvormen, een exportproduct geworden.
De popsector is een toonbeeld van ondernemerschap in de cultuursectoren.
Talent moet zich kunnen blijven presenteren (op podia) en zich optimaal kunnen ontwikkelen bij instellingen die onderdeel zijn van de culturele basisinfrastructuur of toegang hebben tot het Fonds Podiumkunsten.
Op die manier kan het cultuurbeleid een platform bieden waarop ook nieuwe, artistiek innovatieve groepen en genres zich kunnen ontwikkelen en presenteren.
De cultuursector voelt de gevolgen van een overheid die zich te snel terugtrekt omwille van bezuinigen keihard.
Daar komt de BTW-verhoging nog eens bovenop.
Hierdoor zullen minder mensen naar theater en naar festivals gaan en minder bedrijven zullen beeldende kunst aanschaffen of huren.
Om de creatieve motor draaiende te houden is betrokkenheid en visie van de overheid nodig.
Culturele instellingen moeten hun inspanningen opvoeren om het publiek aan zich te binden en nieuwe groepen te betrekken bij hun werk.
Instellingen die meer eigen inkomsten verwerven, hebben recht op beloning.
We blijven in ons cultuurbeleid streven naar brede toegankelijkheid.
Culturele instellingen moet ook fysiek toegankelijk zijn.
Dit gaan we doen: De PvdA wil de BTW-verhoging voor podium- en beeldende kunsten definitief terugdraaien.
De PvdA wil de Cultuurkaart voor jongeren blijven ondersteunen.
De PvdA wil het Fonds voor de Podiumkunsten en cultuur- educatie extra ondersteunen.
o Het Jeugdcultuurfonds moet landelijk en lokaal actief worden gesteund.
Dit fonds zorgt ervoor dat kinderen die in armoede leven toch de gelegenheid krijgen om mee te doen met bijvoorbeeld balletles of muziekles.
o Steeds meer kunstenaars voorzien met hun werk in hun eigen inkomen.
Wanneer dat tijdelijk niet lukt, kan een beroep worden gedaan op het Bijstandsbesluit Zelfstandigen.
o Cultureel ondernemerschap vraagt nieuwe vormen van vraaggestuurde financiering, bijvoorbeeld ‘crowdfunding’, geldinzameling via netwerken van burgers.
Hiervoor komt een duidelijk juridisch en fiscaal kader.
Gesubsidieerde culturele instellingen gebruiken de code culturele diversiteit.
Onze uitstekende naam in de kunsten en design heeft een gunstig effect op de buitenlandse handelscontacten en het toerisme in ons land.
Om het culturele imago van Nederland over de grens te versterken, is een strakkere regie op het internationale cultuurbeleid nodig.
Culturele diversiteit en culturele tradities versterken de samenleving en zullen met kracht worden bevorderd.
Onderwijs in kunst en cultuur heeft een enorme betekenis voor de persoonlijke ontwikkeling van het kind.
Voor zowel het leervermogen als de sociale en emotionele ontwikkeling.
Cultuureducatie heeft bovendien grote maatschappelijke betekenis: door de overdracht van ons culturele erfgoed weten we waar we vandaan komen.
Dat biedt een basis voor ontmoeting tussen verschillende culturen.
Cultuureducatie betekent ook: actief zelf leren deelnemen aan cultuur, het prikkelen van nieuwsgierigheid en experimenteren.
Het samen muziek spelen is daarvan een voorbeeld.
Kunstenaars en culturele instellingen kunnen door diverse vormen van samenwerking een impuls geven aan het kunst- en cultuuronderwijs.
Cultuureducatie kan alleen succesvol en betaalbaar zijn als de gesubsidieerde culturele instellingen hier mede verantwoordelijk voor zijn.
Dit gaan we doen: Om het educatienetwerk beter en efficiënter voor elkaar te krijgen moet de overheid samen met provincies en gemeen- ten een visie ontwikkelen op cultuureducatie.
Onderwijs en cultuur moeten samenwerken voor een goede structuur van educatie (binnen- en buitenschools) in het basis- en middelbaar- onderwijs.
De overheid moet een gedeelte van de subsidie aan culturele instellingen oormerken voor educatie doeleinden in relatie tot de basisscholen.
Alle gesubsidieerde culturele instellingen (theaters, musea etcetera) moeten educatie als een van hun kerntaken opnemen.
Media informeren, vermaken en verbinden.
Het is voor elke democratische samenleving van groot belang dat er een divers media-aanbod bestaat.
Media veranderen.
We willen het nieuws zien of lezen als het zich voordoet, niet pas ’s avonds op het Journaal of de volgende ochtend in de krant.
Vrije onbelemmerde toegang tot het internet is voor de PvdA een burgerrecht.
Samen met andere partijen zorgden we ervoor dat dat recht in de wet verankerd werd, zodat providers geen websites of applicaties mogen blokkeren of vertragen.
Ook is geregeld dat je internetverbinding niet zomaar mag worden afgesloten.
Dat past ook bij de koppositie van Nederland in de internetwereld.
Dit gaan we doen: Een onafhankelijke, brede publieke omroep is voor onze pluriforme samenleving van groot belang.
De publieke omroep draagt bij aan publieke waarden.
Zij informeert ons allemaal over wat er in de samenleving gebeurt.
Veel bekeken evenementen zoals bijvoorbeeld het EK voetbal mogen niet achter een decoder verdwijnen.
De ingezette samenwerking tussen de omroepen moet worden doorgezet.
De publieke omroep moet ook op internet haar publieke rol als onafhankelijke nieuwsaanbieder kunnen vervullen.
Wij willen dat de regionale omroepen, zoals Omrop Fryslân, L1 of Omroep Brabant behouden blijven en niet opgaan in de landelijke publieke omroep zoals het Kabinet wil.
Via de zogenaamde universele dienst, krijgt iedereen recht op een supersnelle internetverbinding.
De PvdA wil het internet vrijhouden.
Daarom stemden we ook tegen het ACTA-verdrag.
We gaan ons inspannen voor een moderner auteursrecht.
Het sluit niet meer aan bij de gedigitaliseerde maatschappij.
Repressieve maatregelen tegen burgers zijn geen oplossing.
Geen downloadverbod, maar onderzoek naar nieuwe betaal- en distributiemodellen voor artiesten.
Het stimuleren van cultuur gaat boven het vervolgen van gewone mensen.
Het blokkeren van websites hoort daar dus niet bij.
Alle legale informatie op het internet moet voor alle Nederlanders toegankelijk blijven.
Dat betekent dat websites niet kunnen worden gedwongen om informatie zonder rechterlijke toetsing te verwijderen.
Permanente voorafgaande controle van of filtering van informatie op het internet is ontoelaatbaar.
Sport verbroedert.
Het leert jonge kinderen spelenderwijs belangrijke sociale vaardigheden.
Bij de sportclub komt iedereen elkaar tegen, sportverenigingen staan immers voor iedereen open.
Zo bevordert sporten de integratie.
Sport is niet alleen leuk, het is ook gezond.
Het zorgt ervoor dat je in goede conditie blijft en heeft daarmee een preventieve werking in de zorg.
Zo is sporten – ook voor kinderen – het beste medicijn tegen overgewicht.
Het is daarom van groot belang dat zoveel mogelijk mensen sporten.
Goede sportaccommodaties in stad, wijk en dorp zijn daarvoor onmisbaar.
Net als trapveldjes en een goede gymzaal op scholen: ieder kind in Nederland heeft recht op gymnastiekles.
Dit gaan we doen: Bewegen en sport van jongeren in wijken en buurten vinden we belangrijk.
De PvdA voert daarom de ‘Jantje Beton’-norm in: bij inrichting van nieuwe wijken is 3 procent van de ruimte voor sport en spel gereserveerd.
Sport en beweging moeten toegankelijk zijn voor iedereen.
Gehandicaptensport hoort voor iedereen met een beperking in de buurt aangeboden te worden.
De verenigingen moeten daarvoor toegerust worden.
Iedereen moeten kunnen deelnemen, maar dat is nu niet het geval.
Op dit moment zijn er naar schatting 380.000 mensen die niet kunnen deelnemen aan sport vanwege armoede.
Landelijk en lokaal nemen we initiatief om dat te doorbreken, in de eerste plaats voor kinderen.
We zetten hier fondsen zoals het Jeugdsportfonds voor in.
Topsport is niet alleen fantastisch om naar te kijken, het stimuleert mensen ook om zelf te gaan sporten.
In Nederland moet er daarom ruimte zijn voor topsportevenementen.
De Olympische Spelen en Paralympische Spelen binnenhalen zou geweldig zijn!
Wij zullen het afwijzen als de baten de kosten niet kunnen overtreffen.
Sportverenigingen draaien op vrijwilligers.
Het is natuurlijk geweldig dat zoveel mensen zich inzetten, dat is de grote kracht van de vereniging.
Maar het maakt sportclubs ook kwetsbaar.
De PvdA wil daarom de sportinfrastructuur structureel ondersteunen door samenwerking tussen scholen en sportverenigingen te bevorderen.
Sport verdient, naast goed reken- en taalonderwijs en culturele ontwikkeling, een prominente plek op school.
Alle leerlingen hebben recht op sport en gymnastiekles van vakdocenten.
Er komt een actieplan om homoacceptatie in amateursport en topsport te stimuleren.
Iedereen hoort welkom te zijn.
De overheidsfinanciën dienen op orde te worden gebracht.
Dit betekent dat er de komende jaren grote besparingen moeten worden gerealiseerd en hervormingen in gang moeten worden gezet.
Daarmee maken we vanaf 2013 een begin.
Aan het einde van deze Kabinetsperiode zal er weer zicht zijn op een structureel evenwicht op de begroting.
Dat vergt wel behoedzaamheid.
Nu de Nederlandse economie in een recessie verkeert en de werkloosheid per maand verder oploopt, komt het aan op een goede maatvoering teneinde de economie de gelegenheid te geven te herstellen en vertrouwen te scheppen waaruit nieuwe economische groei kan voortkomen.
Economisch gezien is het beter om structurele hervormingen met opbrengsten op de middellange termijn te realiseren dan radicaal te snijden in de uitgaven om zoveel mogelijk opbreng- sten op de korte termijn te realiseren.
Een betere illustratie vormt het beleid van dit moment: verminderd vertrouwen, toe- nemende tekorten en oplopende werkloosheid.
De focus moet dus liggen op een structurele verbetering van de economische basis van ons land, waarop nieuwe welvaart en werkgelegenheid kan ontstaan.
Niet op korte termijn saldosturing.
We presenteren daarom in dit programma een pakket maatregelen om bedrijfsinvesteringen, cruciaal voor nieuwe economische groei, weer te laten aantrekken.
Centraal uitgangspunt voor dit programma is dat we de productieve kracht van de Nederlandse economie niet willen aantasten, maar willen versterken.
Dus investeren we zeer gericht in onderwijs,
verlagen we de kosten van arbeid
en halen we de woningmarkt van het slot.
Participatie op de arbeidsmarkt wordt gestimuleerd
en armoede actief bestreden.
Dat is goed voor de mensen die het direct raakt
èn voor onze economie.
Dus stimuleren we dat gezonde mensen langer doorwerken,
dringen we schooluitval verder terug
en besteden we extra aandacht aan het saneren van schulden.
Waar het gaat om besparingsmogelijkheden ligt onze prioriteit bij het bestrijden van ondoelmatigheden en onrechtvaardigheden in de aanwending van belastinggeld.
Dus bezuinigen we waar mogelijk op bijvoorbeeld bureaucratie, bestuurlijke druk- te en ineffectieve subsidies;
en we corrigeren fiscale systemen zodat door de sterkste schouders daadwerkelijk de zwaarste lasten gedragen worden.
Tenslotte is het soms niet anders mogelijk dan dat we ook ambities aanpassen.
Om die reden pleiten we bijvoorbeeld voor het herijken van de taken van de krijgsmacht
en pleiten we voor een kleiner ambtelijk apparaat.
Bij het financiële beleid staan voor de PvdA de volgende uitgangspunten centraal: We kiezen voor een begrotingsbeleid dat zicht biedt op structureel begrotingsevenwicht in 2017.
Noodzakelijke bezuinigingen dienen zodanig te worden gekozen dat de economische groei en de samenleving zo weinig mogelijk worden geschaad.
We delen eerlijk, de sterkste schouders dragen de zwaarste lasten.
Van iedereen moet een eerlijke bijdrage worden gevraagd.
Leraren en politieagenten worden daarom niet nog eens twee jaar op de nullijn gezet.
Werk staat voor de Partij van de Arbeid voorop.
Iedereen draagt naar vermogen bij aan het draaiend houden van de economie en de samenleving.
Werk moet blijven lonen, en dus moet kinderopvang en het woon-werkverkeer betaal- baar blijven.
We stellen structurele hervormingen voor op de woning- markt, de arbeidsmarkt en in de zorg; hervormingen die bij- dragen aan houdbare overheidsfinanciën en het fundament van de Nederlandse economie versterken.
We zullen direct een aanvang maken met een geleidelijke hervorming van de woningmarkt.
De hypotheekrenteaftrek wordt versoberd en zal alle huiseigenaren in de toekomst dezelfde faciliteiten bieden.
De huren worden gematigd verhoogd, waarbij ruimte is voor maatwerk.
Scheefwonen wordt gericht aangepakt.
Voor starters zal de overdrachtsbelasting per direct geheel worden afgeschaft.
Er komen startersleningen om 25.000 starters te ondersteunen en 100.000 verhuisbewegingen in gang te zetten.
Op de arbeidsmarkt kiezen we voor de verhoging van de pensioenleeftijd,
in de WW voor loondoorbetaling door werkgevers gedurende het eerste half jaar en tegelijkertijd een beperking van de loondoorbetaling bij ziekte van 2 naar 1 jaar.
De ontslagbescherming blijft overeind, maar procedures worden vereenvoudigd
en de ontslagvergoedingen worden ingezet om zo snel mogelijk weer aan het werk te komen.
De positie van ZZP'ers wordt verbeterd.
De hyper- flexibilisering van de arbeidsmarkt pakken we aan.
In de zorg wordt concurrentie en marktwerking aan banden gelegd.
De alsmaar stijgende zorgkosten moeten beter worden beheerst.
We kiezen daarom voor een herinrichting van de zorg: Zorg dichtbij en lokaal of regionaal maatwerk zijn daarbij leidende principes.
De rekening wordt ook hier eerlijker verdeeld door middel van een inkomensafhankelijke premie en inkomensafhankelijk eigen risico.
We geven ondernemers, de motor van onze economie, de ruimte om te ondernemen en welvaart en banen te creëren.
Met fiscale investeringen worden nieuwe bedrijfsinvesteringen en ondernemerschap aangemoedigd,
in het bijzonder richting een duurzame economische ontwikkeling.
Het fiscale stelsel richten we zo in dat werkgelegenheid wordt gestimuleerd.
We verhogen de lasten op consumptie, vermogen en milieuvervuiling en verlagen de belastingen op arbeid.
De financiële sector wordt geherstructureerd.
De banken dragen bij aan de kosten van de crisis; de bankenbelasting wordt verhoogd.
Om roekeloos flitskapitaal aan te pakken zetten sociaaldemocraten in heel Europa zich in voor een heffing op financiële transacties.
Pensioenfondsen worden hiervan uitgezonderd.
Bonussen worden aan banden gelegd.
Het CPB komt op 14 juni met een raming voor de economische ontwikkelingen in de komende kabinetsperiode en het verwachte (structurele) saldo in 2017.
Eind augustus volgt de doorrekening van alle verkiezingsprogramma's.
D66 bestaat veertig jaar.
Al die tijd is onze missie ongewijzigd gebleven: mensen meer te zeggen geven over wie hen bestuurt en hoe zij hun eigen land en leven inrichten.
Langzaam maar zeker zijn deze standpunten van Democraten ‘66 gemeengoed geworden.
Zelfbeschikking is inmiddels de norm: abortus, euthanasie en homohuwelijk zijn maatschappelijk geaccepteerd.
Ombudsman, patiëntenrechten en spreekrecht voor slachtoffers zijn niet meer weg te denken.
Je kunt tegenwoordig winkelen wanneer je wilt.
Innovatie en duurzaamheid staan op de politieke agenda.
Economie en ecologie kunnen samengaan, zie de Waddenzee.
En ook al durft bijna geen partij het aan, de gekozen premier en de gekozen burgemeester moeten er hoe dan ook een keer komen.
Omdat steeds meer mensen zelf willen kiezen.
Je  zou  kunnen  zeggen:  de  missie  van  D66  is  voltooid.
Want  D66  ontstond  als  een  reactie  op het  regentendom  en  de  verzuiling.
Maar  de  politiek  blijft  achter  bij  de  snelle  ontwikkeling van  de  moderne  samenleving.
Nog  steeds  is  er  niets  veranderd  in  de  verhouding  tussen burgers  en  gekozenen.
Des  te  groter  is  de  verantwoordelijkheid  van  D66  om  dit  punt  op  de politieke  agenda  te  blijven  houden.
Bovendien  zijn  er  nieuwe  behoudende  krachten  die  de ontwikkeling  naar  een  werkelijk  open  en  sociale  samenleving  proberen  tegen  te  houden.
En  alleen  in  een  open  samenleving  kan  iedereen  zijn  talenten  ontplooien.
Als er één ding is waar wij niet tegen kunnen is het willekeur en misbruik van macht.
Daar willen we niet aan meedoen.
Macht gaat nooit boven recht.
Een minister die haar macht misbruikt en daar niet op terug wil komen toont geen wijsheid maar halsstarrigheid.
Daarom stapten we uit het kabinet.
De maat was vol.
Wat het zwaarst is moet het zwaarst wegen.
Als duidelijkheid en daadkracht verworden tot hardvochtigheid en rigiditeit is voor ons de grens bereikt.
Regels zijn er voor mensen.
Niet andersom.
Er zijn nieuwe regenten.
Mensen die de huidige verwarring aangrijpen om voor elkaar te krijgen wat ze al jaren willen: meer controle en meer toezicht.
Die met regeltjes komen die zijn gebaseerd op wantrouwen in plaats van vertrouwen.
Regeltjes die onze burgerlijke vrijheden onder druk zetten en onze privacy schenden.
Regeltjes die ontplooiing van talent, ondernemerschap en leven naar eigen goeddunken in de weg staan.
Die schijnveiligheid creëren terwijl ze onze vrijheden aantasten.
Die grenzen willen sluiten, terwijl wij de globalisering als een uitdaging verwelkomen.
En Europa als ons binnenland beschouwen.
Veel mensen willen graag alles bij het oude houden.
Ze blijven zitten waar ze zitten en beschouwen hun positie als heilig.
Ze denken niet aan de volgende generaties
of aan de rest van de wereld.
Ze sluiten anderen uit van wat zij zelf verworven hebben.
Bang om te verliezen wat ze hebben.
Hun goede baan, hun mooie huis, hun verzekerde pensioen.
Heel begrijpelijk.
Maar het gevolg van die angst is dat ze anderen geen toegang willen verlenen.
Tot de arbeidsmarkt, de woningmarkt.
Tot ons land en tot Europa.
Te veel zit nu op slot.
Het onderwijs
en de zorg.
De sociale verzekeringen en de pensioenmarkt.
Ook internationaal: de rijke landen willen niet delen en verlenen geen toegang tot hun markten aan de armere landen.
Overal worden gevestigde belangen ten koste van nieuwkomers verdedigd.
En het gevolg is groeiende tegenstellingen tussen jong en oud, arm en rijk.
En dat leidt tot conflicten die wij niet willen en die ook niet nodig zijn.
Insiders tegenover nieuwkomers: dat is de nieuwe tegenstelling.
Wij willen dat iedereen een eerlijke en gelijke kans krijgt om zich te ontwikkelen en te ontplooien.
Daarom zijn wij tegen de behoudzucht van de belangenbehartigers, links en rechts.
Tegen het egoïsme van de populisten, links en rechts.
Ongelijkheid en uitsluiting zijn nu een voedingsbodem voor burgeroorlogen en terrorisme.
Wij zijn tegen de westerse hypocrisie en bemoeizucht die leiden tot oorlogen als in Irak.
Aan zulke oorlogen willen we niet meedoen.
We zijn tegen nieuwe muren, zoals tussen Israël en Palestina, die de bewegingsvrijheid beperken.
Maar ook de denkbeeldige muren tussen landen die lid willen worden van de EU en lidstaten die hen buiten willen sluiten.
En wij willen de misstanden aanpakken waar we allemaal van weten en (indirect) bij betrokken zijn.
Zoals Guantànamo Bay waar mensenrechten met voeten worden getreden.
Ondertussen bedreigen mensen met fundamentalistische wereldbeelden, vaak religieus vermomd, onze vrijheid.
Hun ergste vijand is onze open samenleving.
Hun grootste succes zou zijn dat wij uit angst onze vrijheden beperken en onze overtuigingen opgeven.
Dat kan en mag nooit zo zijn.
D66 heeft zijn missie vernieuwd.
Of beter gezegd, hervonden.
Wij gaan terug naar onze wortels.
Terug naar de basis.
Vrijzinnigheid is onze inspiratiebron.
Democratie zit in onze genen.
In de relatie overheid-burger is nog veel te weinig veranderd.
Onderhoud aan de democratie is uitgebleven.
Wij hechten niet aan gevestigde belangen en structuren.
Wij zijn de vrijdenkers van de politiek.
Het wordt weer tijd om gevestigde structuren open te breken.
Nieuwe vormen van directe democratie in te voeren.
Zodat er ruimte en invloed komt.
Voor mensen.
En niet alleen voor de mensen die het toevallig getroffen of goed voor elkaar hebben.
Voor iedereen, jong en oud, arm en rijk.
Dat is een kwestie van beschaving.
Wij willen dat iedereen mee kan doen, dat niemand wordt buitengesloten.
Daarom hebben nieuwkomers onze steun.
Dat betekent barrières wegnemen.
Afschaffen van subsidies, belastingvoordelen en beschermingsconstructies die ooit nuttig en goed bedoeld waren, maar inmiddels de markt ontwrichten en vooral gevestigde belangen beschermen.
Het hele stelsel van renteaftrek voor eigenaren en subsidies voor huurders heeft de woningmarkt ondoorzichtig en ontoegankelijk gemaakt.
Het is op den duur onhoudbaar
en remt de economische groei en sociale ontwikkeling.
Het houdt mensen vast in hun woon- en leefsituatie en maakt onbewegelijk.
Dit systeem bevoordeelt degenen die het al goed hebben en belemmert jonge mensen om in te treden.
Hetzelfde geldt op de arbeidsmarkt.
Last in, first out is zo’n principe.
Het beschermt de langstzittende.
En het algemeen verbindend verklaren van cao’s doet geen recht aan verschillen tussen bedrijven.
Het belemmert een gezonde groei en natuurlijke ontwikkeling van bedrijven
en remt de innovatie.
De vergaande ontslagbescherming maakt huiverig om mensen in dienst te nemen.
Het gevolg is karige contracten voor jonge mensen.
Daarom wil D66 het ontslagrecht aanpakken
en de arbeidsmarkt flexibiliseren.
En alle steun en (fiscale) ruimte bieden aan mensen die een eigen onderneming beginnen.
Mensen zijn niet gelijk, mensen zijn wel gelijkwaardig.
D66 houdt van verschillen.
Verschillen tussen mensen zorgen voor leven en dynamiek.
Mensen groeien van verschillen.
Dat levert economische groei,
sociale ontwikkeling
en culturele diversiteit op.
En daar is iedereen bij gebaat.
Maar wij willen geen onrechtvaardige verschillen.
Onaanvaardbaar is voor ons dat mensen hun macht gebruiken of zelfs misbruiken om verschillen waar zij van profiteren in stand te houden.
Geen kunstmatige constructies die de gevestigde belangen beschermen.
Er zijn talloze voorbeelden van: Huurbescherming voor mensen die het niet nodig hebben.
Landbouwsubsidies die boeren uit ontwikkelingslanden aan de bedelstaf houden.
De beste ontslagbescherming voor de langstzittende.
Wij willen een overheid die ‘Ja’ zegt.
Een overheid die met heldere en doorzichtige wetgeving een duidelijk kader en een voor iedereen gelijk speelveld schept.
Met daarbinnen alle ruimte om te leven, te werken en te ondernemen.
Een overheid die voorwaarden schept voor ontplooiing en ontwikkeling.
Een overheid die niet remt met allerlei verordeningen en vergunningen.
Dat betekent veel minder gedoe en bureaucratie (waar trouwens veel ambtenaren ook naar uitzien en al aan werken).
Wij hebben geen overspannen verwachtingen van de overheid.
We kunnen de overheid niet verantwoordelijk maken voor ons persoonlijk geluk.
De overheid is geen geluksfabriek.
En de overheid kan niet alles regelen, laat staan alles voorkomen, risico’s zullen er altijd zijn.
En wij willen een bescheiden overheid die zich bewust is van haar dienende taak.
Want de overheid is van ons, is er voor de burger.
‘Minister’ betekent niet voor niets: ‘Dienaar’.
We zijn te afhankelijk van milieuvervuilende fossiele brandstoffen (olie en gas) die hoe dan ook een keer opraken.
Bovendien leidt deze schaarste tot spanningen in de hele wereld.
Wij willen zo snel mogelijk overschakelen op duurzame energiebronnen die het milieu niet belasten, zoals wind, zon en biogas.
Daarnaast is grootschalig onderzoek nodig naar nieuwe schone technologieën.
Daarvoor willen wij de aardgasbaten inzetten en – in nauwe samenwerking met het bedrijfsleven – heel gericht investeren in het ontwikkelen van duurzame energiebronnen.
Zo kan Nederland een voortrekkersrol gaan spelen bij het ontwikkelen van een duurzame samenleving, met vele economische (export)kansen.
En het allerbelangrijkste: D66 wil meer en beter onderwijs.
Onze kinderen verdienen het allerbeste onderwijs.
Investeren in kennis is nu essentieel.
Wij willen dat Nederland koploper wordt op onderwijsgebied.
Dat betekent een miljardeninvestering.
Wij willen dat het Nederlandse onderwijs de hoogste kwaliteit en de meeste diversiteit biedt.
Dat betekent vrijheid voor scholen en leerkrachten, universiteiten en wetenschappers om dat onderwijs naar hun eigen professionele inzicht en hun eigen goeddunken in te richten.
En ruimte voor ouders, leerlingen en studenten om volop mee te beslissen.
Onderwijs is de beste garantie voor verdere ontwikkeling, persoonlijk, maatschappelijk en economisch.
Want wie goed is opgeleid en zelfstandig keuzes kan maken hoeft niet bang te zijn om niet mee te kunnen komen.
Goed opgeleide mensen die niet bang zijn: dat levert maatschappelijke samenhang en verbondenheid op.
D66 neemt graag het voortouw in het creëren van een open samenleving zonder drempels.
Een maatschappij waarin iedereen zich vrij kan bewegen en tot zijn recht kan komen.
In het scheppen van een wereld waarin iedereen uitzicht krijgt op een menswaardig bestaan.
Meer dan ooit willen wij doen waar we goed in zijn: het ontwikkelen en steunen van baanbrekende initiatieven in Nederland, in Europa en in de wereld.
Of het nu gaat om duurzame energie of microkredieten, mensenrechten of natuurontwikkeling.
Nederland is een van de meest ontwikkelde landen ter wereld.
Dat willen we blijven en verder uitbouwen.
In een duurzame wereld
waarin iedereen een eerlijke kans heeft om het steeds beter te krijgen.
Vertrouw op de eigen kracht van mensen
Denk en handel internationaal
Beloon prestatie
en deel de welvaart
Streef naar een duurzame en harmonieuze samenleving
In het verkiezingsprogramma 2006 / 2010 vindt u concrete oplossingen voor vraagstukken die nu spelen.
Maar de dagelijkse praktijk van het parlementaire werk is veel gevarieerder dan wij nu kunnen voorspellen.
Daar zijn ongetwijfeld vraagstukken bij die in dit programma beperkt of zelfs geheel niet aan de orde komen.
Daarom hebben wij onze uitgangspunten en ideeën vertaald in vijf ‘richtingwijzers’.
Bij twijfel zal een gekozen vertegenwoordiger deze richtingwijzers zwaarder laten wegen dan de oplossingen die bij het schrijven van dit programma nog logisch en verdedigbaar waren, maar niet veel later door de feiten al weer zijn achterhaald.
Wij vertrouwen op de eigen kracht en ontwikkeling van mensen.
Daarom zien we de toekomst met optimisme tegemoet.
Mensen zijn zo creatief dat ze steeds opnieuw zelf oplossingen vinden.
Wij willen dat de overheid deze kracht, vindingrijkheid en creativiteit van mensen ondersteunt en ruimte geeft.
De sleutel voor verandering ligt bij mensen zelf en wij willen dat de overheid daarbij aansluit.
Wat mensen voor zichzelf en anderen kunnen doen is veel belangrijker en effectiever dan wat de overheid kan doen.
Samenlevingen zijn op steeds meer verschillende manieren met elkaar verbonden.
Wij staan open voor de gehele wereld en sluiten niemand uit.
Bij alles wat we doen, vragen we ons steeds af welke effecten dat heeft op anderen in deze wereld.
Wij onderkennen dat Europa steeds meer ons binnenland wordt.
Internationale samenwerking en economische vooruitgang zijn de sleutels naar een wereld met minder oorlog en conflicten.
Daarbij handelen wij steeds pragmatisch, nuchter en op basis van feiten.
Mensen zijn niet gelijk, wél gelijkwaardig.
Mensen zijn verschillend en wij willen dat de overheid ruimte laat voor die verschillen.
Wij streven naar economische zelfstandigheid voor zoveel mogelijk mensen
en vinden dat mensen die uitmuntend presteren daarvoor een beloning verdienen.
Wij willen een dynamische, open samenleving waarin iedereen de ruimte krijgt om zijn eigen beslissingen te nemen en iedereen zich op zijn eigen manier kan ontwikkelen.
Wij vinden het vanzelfsprekend om welvaart met elkaar te delen.
We willen dat zoveel mogelijk mensen meedoen in het maatschappelijk en economisch proces, want daar worden we allemaal beter van.
Voor mensen die zichzelf niet kunnen redden dragen we een gezamenlijke verantwoordelijkheid.
Wij willen de wereld om ons heen tegemoet treden met respect en mededogen.
Dat geldt voor de mensen om ons heen
en voor onze omgeving.
De aarde is niet van ons en dus geen gebruiksartikel.
We willen stoppen met het uitputten en vervuilen van onze leefomgeving.
We willen dat in de discussie over natuur en milieu niet het behoud, maar de aantasting van natuur en milieu beargumenteerd wordt.
De fundamentele waarden van onze samenleving zijn vrijheid voor en gelijkwaardigheid van ieder mens, ongeacht opvattingen, geloof, seksuele geaardheid, gerichtheid of herkomst.
Lichamelijke integriteit, geweldloze oplossing van belangenconflicten en een respectvol gehanteerde vrijheid van meningsvorming en –uiting, inclusief respect voor onze democratische rechtsstaat, zijn voor ons centrale waarden.
Die waarden zijn universeel en zonder meer bovengeschikt.
Wij beschermen de grondrechten van onszelf en anderen.
Goed onderwijs is de basis voor een samenleving waarin iedereen tot zijn recht komt en alle mensen de kans krijgen het beste uit zichzelf te halen.
Goed onderwijs is ook nodig voor een sterke economie, om als land aantrekkelijk te zijn om in te investeren.
En goed onderwijs is nodig voor een schoon en veilig land, waarin mensen elkaar in hun waarde laten.
Momenteel zijn er echter te veel leerlingen die als analfabeet de basisschool verlaten of hun opleiding voortijdig afbreken.
Er zijn onvoldoende goede docenten, leraren worden bovendien niet op waarde geschat en het vak is niet aantrekkelijk genoeg.
De kwaliteit van het basisonderwijs en voortgezet onderwijs is van onvoldoende niveau en de aansluiting tussen beroepsonderwijs en bedrijfsleven kan ook veel beter.
Er zijn in Nederland anderhalf miljoen volwassenen, ca.<U+F020>één miljoen van Nederlandse herkomst en een half miljoen van niet-Nederlandse origine, die moeite hebben met lezen, schrijven of rekenen.
Deze laaggeletterden kunnen daardoor nauwelijks deelnemen aan de maatschappij.
Ze hebben moeite om hun eigen doelen te realiseren en kunnen hun kennis en vaardigheden niet zelfstandig verder ontwikkelen.
Nederland investeert veel te weinig in haar toekomst.
Onze investeringen in onderwijs liggen onder het niveau van vergelijkbare Europese landen, terwijl kennis voor Nederland de kurk is waarop onze welvaart in de toekomst moet drijven.
Hoogopgeleide mensen leveren veelal kennisintensieve diensten, die over het algemeen een hoge toegevoegde waarde hebben.
Onderwijs heeft voor D66 topprioriteit.
Nederland moet het beste onderwijs van Europa bieden.
Daarvoor zijn stevige maatregelen nodig.
Geen grote overheidsgestuurde onderwijsherzieningen, maar ruimte voor de eigen keuze en eigen verantwoordelijkheid van scholen, instituten, leerlingen en ouders.
En voor ontplooiing van individuele talenten en capaciteiten.
Ook moet de bureaucratie – zowel door het Ministerie van OCW als de onderwijsinstelling veroorzaakt – worden verminderd.
De verbetering van de kwaliteit van onderwijs en onderwijzenden vergt forse investeringen.
D66 zorgde dat de studiebeurs met honderdvijftig euro werd verhoogd om de gestegen ziektekosten te compenseren en zorgde dat de ov-jaarkaart behouden werd toen CDA en VVD deze wilden beperken.
Nog belangrijker is dat D66 het bezuinigingstij keerde op onderwijs.
Door D66 zijn er de afgelopen jaren miljarden bijgekomen, maar er is meer nodig om ons onderwijspeil op niveau te krijgen.
Voor de komende acht jaar is een structurele verhoging van vijf miljard euro noodzakelijk.
Scholen en instellingen weten zelf het beste wat goed is voor hun leerlingen en studenten.
Zij kunnen zelf verantwoordelijkheid dragen voor het onderwijs dat zij bieden.
Daarvoor is het nodig hen vertrouwen (in de vorm van geld en vrijheid) in plaats van wantrouwen (in de vorm van regels) te geven.
D66 wil de komende jaren dus ook geen grote onderwijsvernieuwingen vanuit Den Haag meer.
Scholen mogen zelf onderwijsverbeteringen invoeren en zelf gaan kiezen voor het al dan niet invoeren van kleinere klassen, leerlingen meer op maat bedienen, het invoeren van een digitale leeromgeving of docenten meer ontwikkeltijd geven.
De overheid doet wat D66 betreft dus een forse stap terug.
Weg met de onnodige regelgeving.
Scholen die initiatieven voor onderwijsverbeteringen nemen moeten niet geremd worden door belemmeringen die de overheid opwerpt, maar juist gestimuleerd worden in de uitvoering.
Wie zelf verantwoordelijkheid neemt kan zelf ook verantwoording afleggen.
Scholen gaan die verantwoording in eerste instantie afleggen aan degenen waar het om gaat; ouders en vervolgonderwijs.
De onderwijsinspectie ziet er alleen op toe dat deze verantwoording goed wordt afgelegd.
D66 hecht aan de vrijheid van ouders om hun kind naar de school van hun keuze te laten gaan.
Op dit moment kunnen scholen in het bijzonder onderwijs leerlingen weigeren.
D66 wil een acceptatieplicht voor scholen wanneer leerlingen of ouders de grondslag van de school respecteren.
Zo kan niet langer gediscrimineerd worden met een religieuze grondslag als argument.
Het schrappen van artikel 23 uit de grondwet is hiervoor niet nodig.
Als de buurt, ouders en/of kinderen aangeven voorstander te zijn van een brede school die onderwijs combineert met bijvoorbeeld buitenschoolse opvang, sport, cultuur, huiswerkbegeleiding en/of welzijnsinstellingen, moet de lokale overheid hiervoor ruimte scheppen, ook uit niet-onderwijs-budgetten.
Ontkokering van onderwijs- en welzijnsbeleid is nodig om integratie van onderwijs, cultuur en sport mogelijk te maken.
Sommige scholen- en instellingen, vooral ROC’s in de grote steden, zijn complete leerfabrieken geworden, wat een persoonlijke benadering van de leerlingen moeilijker maakt.
Het streven om scholen steeds groter te maken moet dan ook worden losgelaten, en zelfs worden tegengegaan, door het verder aanpassen van de lumpsum financiering en lagere opheffingsnormen.
Belemmeringen waardoor leerlingen niet uit meerdere (middelbare) scholen kunnen kiezen dient de overheid weg te nemen.
D66 wil een einde aan de eenheidsworst in het onderwijs, die alle leerlingen gelijk wil trekken.
Het vmbo moet meer ‘op maat’ kunnen werken.
Leerlingen moeten kunnen doen waar ze voor kiezen
en zich meer kunnen concentreren op waar ze goed in zijn.
Meer vrijheid dus voor scholen om leerlingen iets extra’s te bieden, of bij te scholen.
D66 was tegen de afschaffing van de mavo, en wil dan ook de belemmeringen voor deze opleidingsvorm wegnemen.
De brede basisopleiding van de mavo biedt meer kansen, meer keuzes en mogelijkheden om door te stromen naar de havo dan de vmbo theoretische leerweg.
Voor leerlingen die extra zorg nodig hebben moet altijd worden bekeken waar zij het beste tot hun recht komen.
Moeilijk lerende kinderen hebben écht speciaal onderwijs nodig, en dat kan soms beter op een aparte school.
Hoogbegaafde kinderen missen vaak de uitdaging op hun gewone school.
Voor beide groepen wil D66 een rugzakje, ofwel ‘persoonsgebonden budget’ om extra hulp, leerondersteuning of juist extra leerstof in te kopen.
Een toegekend rugzakje moet voor 100% ten goede komen aan het kind.
D66 accepteert dat de kosten voor het speciaal onderwijs zullen toenemen en is van mening dat dit altijd aandacht bij de onderwijsbegroting zal moeten krijgen.
D66 wil dat studenten echte keuzevrijheid krijgen
en zelf verantwoordelijkheid nemen voor die keuzes.
Een bijbaantje, buitenlandstage of bestuursfunctie waardoor de student tijdelijk minder tijd besteedt aan de ‘echte’ studie moet mogelijk zijn zonder verlies van ‘leerrechten’,
maar niet op kosten van de staat.
Daarom krijgen studenten in het hoger onderwijs een ‘persoonsgebonden budget’.
De overheidsbekostiging van onderwijsinstellingen loopt dan via de student, die op basis van gerealiseerde punten EC’s (European Credits) afrekent met de universiteit of hogeschool.
Studenten betalen puur voor het onderwijs dat zij volgen en de behaalde resultaten.
een combinatie van verantwoordelijkheden van overheid, ouders en student.
D66 wil dus ook de basisbeurs overeind houden en voelt niet voor een sociaal leenstelsel of een academicusbelasting.
Bijverdienmogelijkheden worden verruimd.
Ook bij overstappen van studie (bijvoorbeeld van hbo naar wo) worden de leerrechten zo ingezet, dat afstuderen niet wordt belemmerd.
Elke student moet zich uitgedaagd voelen om zowel in de studie als in de vorming en ontwikkeling buiten de studie het beste uit zijn studietijd te halen.
Een op de veertien kinderen verlaat op dit moment de basisschool zonder echt te kunnen lezen en schrijven.
Vaak ontstaat deze taalachterstand bij kinderen al voordat ze als kleuter de basisschool binnenkomen.
Wanneer leerlingen die analfabeet zijn op de middelbare school komen, wordt hun probleem voor normaal onderwijs onoverkomelijk, en zijn ze kansloos in hun verdere opleiding.
D66 wil daarom een aanpak van voorkomen én genezen.
Vanaf twee jaar moet de voorschool en vroegschoolse educatie beschikbaar zijn voor kinderen met een taalachterstand.
Ook worden de ouders betrokken via taal- en rekenprogramma’s die aansluiten op de educatie van hun kinderen.
Geen kind gaat van de basisschool af voor het kan lezen en schrijven.
Dat moet bereikt worden door een extra taalles, een zomercursus en zonodig een extra jaar basisschool.
Het probleem van jongeren die zonder diploma hun school verlaten groeit.
D66 wil daarom meer ruimte en ondersteuning voor de instituten die leerlingen met problemen opvangen en begeleiden, en kunnen aantonen dat zij hiermee succes hebben, time-out; rebound, zorgteams, schoolmaatschappelijk werk, schoolarts, wijkagent.
Hierdoor kan het middelbaar onderwijs voor iedereen toegankelijk zijn met een minimaal uitvalpercentage.
Vooral combinaties van werken en leren worden hierbij krachtig ondersteund.
Wie geen werk heeft en geen scholing wil volgen kan gekort worden op de uitkering.
Het pesten van leerlingen en geweld op middelbare en basisscholen verdient meer aandacht.
Zo moet er een landelijk meldpunt komen en moet elke school verplicht beleid samen met ouders en leerlingen opstellen om dit tegen te gaan.
Spijbelgedrag moet in een vroegtijdig stadium worden aangepakt.
Als wordt geconstateerd dat leerlingen spijbelen en ouders niet op uitnodigingen van school reageren, gaat een vertegenwoordiger van de school op huisbezoek om te zorgen dat een kind terug komt naar school.
De vertegenwoordiger van de school – leraar, schoolmaatschappelijk werker, leerplichtambtenaar of iemand van Bureau Jeugdzorg – heeft de bevoegdheid om sancties op te leggen als ouders niet willen meewerken.
Je thuis voelen op school of universiteit is ook een voorwaarde voor goed onderwijs.
Veel scholen kampen met een fors ruimtegebrek, onderhoudsachterstand of vervuiling.
D66 wil een landelijke opknapbeurt voor onderwijsinstituten
en het aanstellen van conciërges voor basisscholen.
Veel leerlingen beginnen op een lager niveau dan zij uiteindelijk aankunnen, of vallen door problemen in de puberteit terug.
D66 wil dan ook af van de prikkels die scholen krijgen om probleemleerlingen zo snel mogelijk te lozen.
Ook moet de doorstroom van leerlingen tussen mavo/vmbo en havo/vwo, en voor studenten tussen mbo/hbo en universiteit, goed mogelijk zijn en worden aangemoedigd.
Vooral leerlingen met een (taal)achterstand kunnen hierdoor de gelegenheid krijgen later alsnog het beste uit zichzelf te halen.
Voor mensen die werken en in het kader van “tweede kans onderwijs” of “een leven lang leren” een diploma willen behalen moeten er goede opleidingen zijn.
Werkgevers moeten gestimuleerd worden om voor het volgen van deeltijd onderwijs faciliteiten te verlenen.
Studenten die de grens over willen, moeten dat ook kúnnen.
D66 wil daarom dat meer middelbare scholen met een diploma ‘Internationaal Baccalaureaat’ afgesloten kunnen worden.
Dit diploma op basis van tweetalig onderwijs biedt nog betere kansen om in het buitenland te gaan studeren.
Universiteiten kunnen selecteren op vakkenpakket, maar wat D66 betreft geldt dat iedere student met het juiste diploma een kans moet krijgen toegelaten te worden.
Programma’s voor doorstromers worden uiteraard gestimuleerd.
In verband daarmee worden de bestaande initiatieven om te komen tot een volwaardige medische faculteit in Enschede en Tilburg gehonoreerd.
Bedrijven hebben vaak behoefte aan hooggekwalificeerde specialisten en veel studenten willen excelleren in een beroep in plaats van in een wetenschap.
Daarom wil D66 dat ook het hbo een masteropleiding gaat bieden.
Brancheorganisaties moeten verplicht geconsulteerd worden op de inhoud van de bekostigde hbo-opleidingen.
Zij weten immers wat in de bedrijven nodig is aan kennis en vaardigheden.
Bepalende invloed kunnen de brancheorganisaties hebben op onbekostigde opleidingen, die door hen als bedrijfsopleiding kunnen worden gefinancierd.
Hoogwaardig beroepsonderwijs is gebaat bij een goede aansluiting van de opleiding op vervolgopleidingen en van de opleiding op de praktijk.
Stages en leerwerktrajecten zijn daarvoor essentieel.
vmbo- en MBO-leerlingen krijgen hierdoor beter zicht op waar ze voor leren; de uitval zal daardoor lager worden.
Deze praktijklessen moeten dan ook door de scholen worden georganiseerd, in samenwerking met studenten en bedrijven.
Begeleiding is natuurlijk een voorwaarde voor succes;
voor bedrijven moet de organisatie en begeleiding van stages en leerwerkplekken fiscaal aftrekbaar worden.
Stages bij instellingen worden op vergelijkbare wijze financieel gecompenseerd.
Daartegenover mogen binnen de bedrijven en instellingen eisen aan de begeleiding van studenten worden gesteld.
Leraren zijn professionals die belangrijk werk doen voor de samenleving.
Zij zijn de mensen die bij uitstek het beste uit de leerlingen kunnen halen.
De waardering voor hun werk dient mede tot uitdrukking te komen in de financiële beloning.
Op dit moment zijn er per sector en soms ook per vak grote verschillen in aantrekkelijkheid van het beroep.
Vooral in het vmbo en het basis onderwijs schiet die aantrekkingskracht flink tekort.
D66 wil daarom tien procent meer investeren in de salarissen van docenten, onder meer door het beter waarderen van goed opgeleide en excellente docenten.
Bij de lerarenopleidingen is de echte vakkennis te veel ondergesneeuwd door de didactiek.
Het moet voor leraren in opleiding leuker en uitdagender worden om ook met het beroep van leraar en de inhoud van hun vak bezig te zijn.
Ook op scholen moet de balans tussen didactiek en vakinhoud in evenwicht zijn.
De opleiding van leraren moet in goede samenwerking tussen opleidingsinstituten en scholen plaatsvinden.
Scholen en opleidingsinstituten bepalen samen of een student voldoende weet en kan om een goede leraar te worden.
Voor de Pabo heb je minimaal het niveau van havo met wiskunde A nodig.
Er is groeiende behoefte aan het uitwisselen van kennis tussen het bedrijfsleven en het onderwijs.
Bedrijven en instellingen worden (bv. fiscaal) gestimuleerd om docentschappen aan te bieden aan het onderwijs.
Bedrijven en scholen worden gestimuleerd om uitwisselingssystemen voor docenten op te zetten.
Zo komt praktijkervaring bij de student terecht.
Wat D66 betreft moet het leraarschap aantrekkelijker worden.
Het leraarschap moet dan ook een reële keus worden als afsluiting van een studie.
D66 wil daarom dat de eerstegraads lerarenopleiding een erkend masterdeel van de studie wordt (Bachelor-Meester).
Studenten kunnen dan na hun bachelor kiezen voor een Master of Education (ME).
Daarnaast moet het eenvoudiger zijn om na het halen van een andere masters alsnog de lesbevoegdheid voor dat vak te verkrijgen.
Een deel van de afgestudeerden van de Pabo kan momenteel niet meteen een baan vinden in het onderwijs.
Velen van hen kiezen daarom noodgedwongen voor een andere baan.
Over een paar jaar komt er echter een groot tekort aan leraren.
Het voorstel van D66 om extra geld vrij te maken voor het behoud van de jonge leraren heeft er recent toe geleid dat deze groep toch een baan als leraar kan krijgen en dus behouden blijft voor het onderwijs.
Scholen krijgen tijdelijk extra leraren en kunnen daardoor over een paar jaar gemakkelijker de verwachte pensioengolf onder docenten opvangen.
Aan de extra 29 miljoen euro die hiervoor nu is uitgetrokken mag niet getornd worden.
Dit geld kan ook worden ingezet om basisschoolleraren na bijscholing te laten doorstromen naar het voortgezet onderwijs.
Het hoger onderwijs is een belangrijke sleutel voor de samenleving van morgen.
Een samenleving die drijft op kennis moet door het hele onderwijs het beste uit mensen halen.
hbo-instellingen en universiteiten zijn instellingen waarin studenten zich optimaal kunnen ontwikkelen tot beroepsbeoefenaren en academici van hoog niveau.
Het hoger onderwijs moet voor iedereen met de juiste vooropleiding beschikbaar zijn en blijven.
Nederland moet streven naar een aandeel van hoger opgeleiden in de beroepsbevolking van minimaal vijftig procent.
Daarbinnen moet veel meer ruimte zijn voor diversiteit en voor uitblinken.
Zowel in de bachelorsopleidingen als in de mastersfase is het streven steeds gericht op het realiseren van de opleiding die het beste past bij de talenten en motivatie van iedere student.
Een dynamisch bestel van hogescholen en universiteiten, echte keuzevrijheid en verantwoordelijkheid voor studenten en uitmuntend onderzoek bieden een omgeving waarin zowel de Nederlandse economie als de samenleving in zijn geheel overtuigend kunnen bijdragen aan de vele uitdagingen van de komende jaren.
D66 wil daarom een eind maken aan de daling van het budget voor studenten,
ruimte geven aan excellent onderzoek
en aan uitblinkers, zowel in het hbo als in het wo.
Bacheloropleidingen moeten voor iedereen met de juiste vooropleiding beschikbaar zijn.
Differentiatie in collegegel-den mag daarom alleen worden toegepast voor de masteropleidingen en dan uitsluitend als de masteropleiding aantoonbaar meer kwaliteit biedt.
D66 wil hiermee de mogelijkheid creëren om getalenteerde studenten zich verder te laten ontwikkelen.
D66 wil betere begeleiding van aio’s en oio’s voor promotieonderzoek.
Om de aantrekkelijkheid van het doen van onderzoek te vergroten wordt de rechtspositie van jonge onderzoekers verbeterd.
D66 wil dat de stimuleringsmaatregelen voor de aanstelling van jonge topwetenschappers worden uitgebreid naar universitaire (hoofd-)docenten.
D66 wil het aantal promovendi fors verhogen evenals het aantal doorstroomplaatsen voor postdocs.
Dit zal ook een positieve invloed hebben op de positie van vrouwen in de wetenschap.
D66 is voor het aangaan van uitwisselingsverbanden met onderwijsinstellingen op elk niveau, omdat dit een effectieve manier is om elkaars cultuur te leren kennen en radicalisme te beteugelen.
Jongeren krijgen mede hierdoor perspectief op een toekomst.
Om die reden zal ook in het curriculum van onderwijsinstellingen structureel aandacht moeten worden besteed aan Europa.
Alsmede een opwaardering van de kennis van talen.
Sport is goed voor de gezondheid, ook voor het gevecht tegen overgewicht.
Het is ook een prima manier om te integreren.
Sport leert jongeren zich aan bepaalde regels te houden.
De schooluitval bij sportactieve scholen is veel lager.
Daarom moet ook het aantal uren gymles weer omhoog.
Alle reden ook voor de overheid om de georganiseerde sport te ondersteunen.
Dat kan door de infrastructuur een financiële impuls te geven,
maar ook door belemmerende regels te schrappen
en vrijwilligerswerk aantrekkelijker te maken.
Ook topsport verdient adequate onder-steuning.
D66 wil dat Nederland in de toekomst de Olympische Spelen organiseert.
Daarvoor moeten nu al in overleg met de sportwereld de nodige maatregelen in gang worden gezet.
Vijf miljard euro is er volgens D66 structureel extra nodig voor de noodzakelijke investeringen in het onderwijs.
Diverse aanbevelingen van het Innovatieplatform, de Onderwijsraad, het midden- en kleinbedrijf, vakbonden en onderwijsorganisaties geven een onderbouwing van dit bedrag.
Specifieke bedragen zijn opgenomen in de financiële onderbouwing bij dit programma.
De afgelopen jaren is al twee miljard geïnvesteerd.
D66 wil dat er de komende twee kabinetsperiodes steeds tweeëneenhalf miljard extra wordt geïnvesteerd.
Hiermee volgt D66 de ‘kennisinvesteringsagenda’ en komt Nederland weer in de Europese voorhoede met investeringen in het onderwijs.
D66 is er van overtuigd dat een open, duurzame economie, gebaseerd op ondernemingsgewijze productie van goederen en diensten, de meeste welvaart brengt in ons land.
Na enkele jaren van stagnatie vertoont de Nederlandse economie weer groei.
D66 is ervan overtuigd dat het beleid van dit kabinet, waar D66 mede de architect van is geweest, de groeikracht van de Nederlandse economie heeft versterkt.
Voor D66 is de werkelijke openheid van onze economie,
gecombineerd met sociale cohesie,
voorwaarde om te kunnen profiteren van de grote veranderingen die in de internationale economische verhoudingen optreden.
De opkomst van de economieën van China en India, de energiegiganten die zich ontwikkelen in onder andere Rusland, Iran, Saudi Arabië en Venezuela en de verplaatsing van economische activiteiten naar lagelonenlanden zullen hun invloed hebben op de Nederlandse economie.
Op de internationale markt worden innovatie en kennis doorslaggevende concurrentiewapens.
Concurreren op prijsefficiëntie of kwaliteit is niet meer voldoende.
Productiviteit, talent, kennis en internationale gerichtheid zijn cruciaal.
Het gaat ook hier om mensen die het verschil zullen maken.
D66 is overtuigd van de kracht en de vindingrijkheid van mensen en bedrijven.
De wijze waarop fiscale en andere regelingen zijn ingericht moet aansluiten bij de veranderende economie.
Daarin zijn steeds meer zelfstandigen zonder personeel actief, blijken flexibele samenwerkingsverbanden te ontstaan en weer te verdwijnen.
De explosieve groei van de handel via internetsites, die zich niets meer van traditionele landsgrenzen aantrekt, illustreert de dynamiek van een economie waarbij de overheid per definitie achter de feiten aanloopt.
D66 ziet bedrijvigheid dan ook niet ontstaan door subsidies, maar door voorwaarden te scheppen en barrières weg te nemen.
D66 wil in een open en concurrerende economie een sterke overheid die de marktontwikkelingen volgt en stimuleert.
Toegangsblokkades in de economie moeten verdwijnen.
D66 ziet de globalisering als een noodzakelijkheid voor een betere toekomst.
Open grenzen en een internationaal georiënteerde economie leiden tot inkomensverbetering en meer solidariteit tussen oud en jong, actief en niet-actief, nieuwkomer en bestaande bevolking.
Nederland is in het buitenland geprezen om zijn economisch beleid van loonmatiging, stelselherziening en solide overheidsfinanciën.
D66 realiseert zich dat dit beleid de sociale cohesie in ons eigen land onder druk heeft gezet.
Een duurzame samenleving zorgt voor haar burgers als zij dit zelf niet kunnen.
Armoede is in Nederland uit den boze
en moet ook internationaal bestreden worden, door hoog in te zetten op de millenniumdoelen
en eerlijke wereldhandel.
Economische ontwikkeling mag niet ten koste gaan van de natuur.
Ecosystemen hebben ook een internationaal economisch belang.
De overheid kan onder andere bijdragen aan vergroening en verduurzaming van de economie door haar inkoopbeleid daarop in te stellen en maatregelen te treffen.
D66 wil ook investeren in milieuvriendelijke energie.
Het gebruik van fossiele brandstoffen heeft een verwoestend effect op het leefmilieu van onze planeet.
De opwarming van de aarde zorgt ook voor toenemende droogte en het stijgen van de zeespiegel.
Het terugdringen van het gebruik van fossiele brandstoffen is niet alleen in het belang van het milieu.
Ook de grote afhankelijkheid van instabiele regio’s is een reden om in te zetten op alternatieve energiebronnen.
Tijdens de oliecrisis in de jaren zeventig heeft een aantal landen, waaronder Nederland, de gevolgen al ervaren.
De gascrisis die begin 2006 werd veroorzaakt door onenigheid tussen Rusland en Oekraïne is de meest recente illustratie van de grote politieke gevoeligheid.
Met het wegnemen van barrières om van Nederland een werkelijk concurrerende, innoverende en flexibele economie te maken is nog maar nauwelijks begonnen.
Om daar in succesvol te zijn vindt D66 dat vertrouwen in vindingrijkheid van de mensen als ondernemer voorop moet staan bij verschillende beslissingen die nu dringend op ons afkomen.
Dat betekent het vrijmaken van markten voor nieuwkomers.
Dat betekent ook het wegnemen van barrières voor outsiders op de arbeidsmarkt.
Discriminatie bij sollicitaties is ook zo’n barrière.
Het wegnemen van barrières tot de arbeidsmarkt en het flexibiliseren van de arbeidsmarkt zullen de arbeidsparticipatie verhogen: een van de beste en meest rechtvaardige instrumenten voor het versterken van de economie.
In dit opzicht is ook de invulling van kinderopvang van belang.
D66 ziet kinderopvang als een basisvoorwaarde om zorg en werk te kunnen combineren.
Kinderopvang moet daarom zo toegankelijk mogelijk zijn voor allen die op hun manier met werk, studie of als vrijwilliger aan de samenleving willen participeren.
Zelf kunnen kiezen voor en onderhandelen > met een instelling over openingstijden en het aangeboden serviceniveau is een voordeel van de Wet Kinderopvang.
D66 wil wél af van de complexe subsidiestructuur en alle ouders via de loonheffing en/of andere belastingen zelf laten beschikken over het werkgeversdeel van de toeslag kinderopvang.
> mkb helpen de ruggengraat van onze economie te blijven.
mkb-ers vluchten niet naar China.
Zij verdienen bescherming tegen de overvloed van overheidsregels.
Aanbestedingspraktijken moeten simpleler zodat het mkb mee kan doen bij overheidsopdrachten.
> Innovatieve producten krijgen bij overheidsaanbestedingen nu geen kans omdat in veel overheidsaanbestedingen geëist wordt dat een product minstens drie jaar op de markt is.
Dat is een rem op innovatie.
De overheid wordt de leidende klant bij innovatie.
> De reïntegratieverplichting breekt de ruggengraat van bedrijfjes met “ziektepech”.
De suggesties die mkb-Nederland in haar rapport “Reïntegratie in het mkb” mei 2006 heeft gedaan moeten met prioriteit gerealiseerd worden.
> Kwalitatief hoogwaardige kinderopvang moet toegankelijk zijn voor werkenden, vrijwilligers en studerenden, om de combinatie van zorg met werk of studie mogelijk te maken.
Bijvoorbeeld door de invoering van een kindgebonden budget.
> De participatie van werknemers in de leeftijd van 55-64 jaar moet omhoog om het draagvlak voor de vergrijzing te vergroten en de rekening eerlijk te verdelen; het moet financieel aantrekkelijk zijn langer door te werken.
> De arbeidsparticipatie moet krachtig gestimuleerd worden.
Daartoe willen wij toetredings- en herintredingsbelemmeringen opruimen
en minder kansrijken een extra steun in de rug geven.
Niet omdat zij zielig zijn, maar omdat werkgevers nog te vaak zielig doen.
> De inkomensvervangende voorzieningen (vooral de ww) zullen gericht moeten zijn op het zo snel mogelijk terugkeren in het actieve werkende leven.
> De werkgelegenheid in de lagere inkomenscategoriën wordt bevorderd door invoering van een inkomensafhankelijke arbeidskorting (earned income tax-credit).
> De overdraagbare heffingskorting, de ‘thuiszitbonus’, het belastingvrije bedrag dat niet-werkenden genieten (met overgangsregeling voor degenen die voor 1972 zijn geboren) moet worden geïndividualiseerd.
> Werkvergunningen aan diegenen die aan onze economie een bijdrage kunnen leveren moeten soepeler worden afgegeven.
> Werknemers uit EU-lidstaten moeten volledig worden toegelaten.
Een flexibeler arbeidsmarkt zorgt ervoor dat werkgevers minder bang zijn om personeel aan te nemen, en dat onze economie slagvaardiger kan inspelen op veranderingen.
In onze economie met schaarser wordend arbeidspotentieel en veranderde inzichten in leidinggeven, management en loopbaanontwikkeling is de klassieke tegenstelling tussen werkgever en werknemer aan verandering onderhevig.
Werkgevers hebben er belang bij veel tijd en geld te investeren in de ‘employability’ van hun werknemers.
In een arbeidsmarkt waarin krapte ontstaat, moet meer nadruk komen te liggen op activeren.
Een flexibeler arbeidsmarkt moet ook doorwerken in de opzet en uitvoer van inkomensvervangende voorzieningen zoals de ww.
> Het algemeen verbindend verklaren van cao’s ook voor vernieuwingen in de arbeidsmarkt te laten gelden.
Tevens hoeft de verbindend verklaring niet altijd de gehele cao te betreffen.
> Ondernemingsraden wettelijk te faciliteren om onderhandelingen te voeren over arbeidsvoorwaarden,
en individuele werknemers vrij te stellen om dit zelf te doen.
> Als mensen daarbij willen kiezen voor verlenging van hun werkweek is dat hun eigen keuze en moet daar op bedrijfsniveau ruimte voor zijn.
Cao’s mogen daar in beginsel niet in belemmeren.
> Mensen in slijtende beroepen te ondersteunen in de voorbereiding op een tweede loopbaan na hun 45e levensjaar.
> Scholing, coaching, outplacement en loopbaanheroriëntatietrajecten fiscaal of anderszins aantrekkelijk te maken.
> De arbeidsovereenkomst zonder tussenkomst van derden te laten ontbinden.
Voor ontbinding is geen voorafgaande toestemming meer nodig van de rechter of het CWI.
Ontslagvergoedingen worden uitsluitend contractueel vastgelegd en belast bij uitbetaling.
Ingeval de werknemer zich in zijn belangen benadeeld acht staat achteraf de weg naar de rechter open.
> Bij ontslag wordt altijd de ww uitgekeerd (behalve als ontslag vrijwillig is).
De werknemer hoeft zich daarvoor niet tegen het ontslag te verzetten.
> De ww-uitkering bij ontslag wordt in duur beperkt, waarbij het uitgangspunt is dat vanuit een hoger beginpercentage wordt begonnen dan nu geldt en de hoogte in een kortere periode wordt afgebouwd.
> De ww zal net als de bijstand door gemeenten worden uitgevoerd.
Dit brengt belangrijke efficiencyvoordelen met zich mee en vermindert het ‘schottenprobleem’ voor werkzoekenden.
> In combinatie met de opheffing van het duale ontslagstelsel betekent dit dat het UWV en CWI voor een aanzienlijk deel kunnen worden ontmanteld.
Dit geldt des te sterker naarmate de Werkhervattingsregeling voor gedeeltelijk arbeidsgeschikten (wga) meer door private partijen wordt uitgevoerd.
> Vrijstellen van de markt voor persoonlijke dienstverlening.
> Vrijmaken van de markt voor producten en diensten binnen de EU.
> Het uitvoeren van de voorstellen van het Innovatieplatform (met de nadruk op generieke maatregelen).
> Het principe dat werkzekerheid belangrijker is dan baanzekerheid vorm te geven in het stelsel van collectieve voorzieningen.
De politiek kan de ogen niet sluiten voor de werkelijkheid.
In de komende decennia zal een steeds grotere groep aow’ers steunen op een steeds kleinere groep werkenden.
Vroeger werden mensen gemiddeld niet oud en genoot een gepensioneerde maar kort van zijn pensioen.
De levensverwachting is echter sinds de invoering van de aow gestegen van 65 naar 80 jaar en stijgt nog steeds.
Dat is goed nieuws.
We zijn door langer onderwijs te volgen ook gemiddeld later aan de arbeidsmarkt gaan deelnemen en door vut en prepensioen eerder opgehouden met werken.
We hebben dus een steeds langere periode om van het pensioen te genieten en een kortere periode dat we daarvoor werken en premie betalen.
Om de aow veilig te kunnen stellen zijn daarom nu maatregelen nodig.
D66 zet daarbij eerst in op maatregelen die ouderen meer mogelijkheden geven om actief te blijven op de arbeidsmarkt.
Pensionering en vervroegde uittreding zijn lang niet altijd vrijwillig en D66 begint bij het opruimen van de belemmeringen om langer door te gaan.
Ook moet het fiscaal aantrekkelijk worden om na het 65e jaar door te werken.
Maar daarmee zijn we er niet, zeker niet voor de langere termijn.
Waarschijnlijk is voor de houdbaarheid van de financiering meer nodig.
Daarom wil D66 de aow-leeftijd meer in de pas laten lopen met de levensverwachting.
Wij stellen voor om over de komende 24 jaar de aow-leeftijd met 1 maand per jaar te laten toenemen tot 67 jaar.
D66 wil daarbij vasthouden aan de gemaximeerde aow-premie en het verschil tussen premieopbrengsten en lasten van uitkeringen blijven bijpassen uit de algemene middelen op de wijze zoals dat nu al gebeurt.
De aow is van ons allemaal en op die manier dragen we hem gezamenlijk.
Wij zien de aow als een essentiële basisvoorziening voor de oude dag, die het waard is om te behouden.
D66 stelt vast dat de houdbaarheid van de pensioenen tevens een Europese component heeft.
In veel lidstaten worden maatregelen genomen of dienen deze genomen te worden om het Europese sociale model veilig te stellen.
Om die reden stellen wij voor dat oplossingen bijdragen aan de lange termijn herziening van pensioenstelsels in de EU, gericht op financiële houdbaarheid van het sociaal model en de mobiliteit van burgers binnen de EU.
Het moet mogelijk worden om individuele mogelijkheden te bieden bij de aow en de aanvullende pensioenregelingen om binnen bepaalde grenzen te kiezen voor eerdere of latere pensionering (resulterend in respectievelijk een lager of hoger pensioen) en voor deeltijdpensioen.
Zoals het D66-initiatiefwetsvoorstel -Bakker voorstelt zullen de gepensioneerden van alle pensioenfondsen, evenals de werknemers, het wettelijk recht krijgen op vertegenwoordiging in de besturen van hun fondsen en zal dit recht ook gaan gelden voor de gepensioneerden van de bedrijfstakpensioenfondsen.
zodat mensen zelf kunnen sparen voor scholing.
D66 wil niet verbieden dat de regeling gebruikt wordt voor vervroegde uitreders, maar wil wel terugkeren naar waar de regeling echt voor bedoeld is: het spitsuur van het leven.
In de publieke en semipublieke sector zijn de inkomens voor topfuncties de laatste jaren uit de hand gelopen.
Publieke functies horen echter binnen publieke normen te worden gehonoreerd.
Uitsluitend onder politieke verantwoordelijkheid (goedkeuring ministerraad) kan daar in zeer bijzondere gevallen van worden afgeweken.
Alleen als werkelijk sprake is van een markt (waarin aandeelhouders, toezichthouders en klanten echt wat te zeggen of te kiezen hebben) is er voor de overheid geen reden om in te grijpen.
Bij  een  open  en  flexibele  economie  hoort  een  rechtvaardig  en  overzichtelijk  belastingregime.
Oneigenlijke  maatregelen  die  de  belastinggrondslag  onnodig  versmallen  worden > afgeschaft.
De  verbetering  van  de  Nederlandse  concurrentiepositie  (Werken  aan  Winst) van  het  kabinet  Balkenende  II  wordt  gesteund,
maar  D66  wil  hierna  maatregelen  die  de  individuele  belastingdruk  verlichten.
Vooral  met  het  oog  op  de  verlaging  van  de  arbeidskosten,  een  evenwichtige  inkomensverdeling  (o.a. als  tegemoetkoming  voor  de  stijging  van de  zorgpremies)  en  in  het  kader  van  duurzame  ontwikkeling  is  het  nodig  over  te  gaan  tot:
> Verlaging van inkomstenbelastingtarief in de eerste twee schijven.
> Vergroening van het belastingstelsel.
Milieu- en energiebelastingen die tot een relatieve toename van de belastingdruk op arbeid leiden, moeten via een belastingverlaging op arbeid worden teruggegeven.
> Op termijn verder vereenvoudigen van het belastingstelsel zodat er ruimte voor lagere tarieven ontstaat.
Onheldere structuren met ’zelfstandige’ bestuursorganen of partieel geprivatiseerde ondernemingen met publieke taken moeten worden hervormd, zodanig dat democratische controle en publieke verantwoordingsplicht gewaarborgd zijn.
D66 is voor de afsplitsing van de netwerken van verzelfstandigde energiebedrijven omdat strategische infrastructuur bij de kerntaken van een sterke overheid behoren.
De mainports Rotterdamse haven en Schiphol zijn voortreffelijk functionerende maatschappelijke ondernemingen die hun publieke taken in de vorm van een onderneming vervullen zonder dat er noodzaak is om private financiers te laten deelnemen.
Het beheer van overheidsdeelnemingen in ondernemingen die over collectieve goederen gaan baseert zich op lange termijn ontwikkelingen van deze voorzieningen voor ons land.
De overheid verkoopt deze in beginsel niet en houdt zich aan de Corporate Governance Code.
De overheid streeft daarbij niet naar maximaal aandeelhoudersrendement maar naar duurzame vermogensgroei ten behoeve van de publieke taken en naar maximaal maatschappelijk nut.
Bij vergunningverlening voor bedrijven en instellingen moet het potentieel van die organisaties benut worden op basis van vertrouwen en eigen verantwoordelijkheid (bedrijfsinterne milieuzorg, maatschappelijk verantwoord ondernemen, risicomanagement en interne audit).
Toezichthouders (Opta, media, zorg, NMA, agentschap telecom etc) worden ingesteld voor zolang als in de analyse van de verantwoordelijke minister de markt dat toezicht noodzakelijk maakt;
toezichthouders worden niet vanzelfsprekend in stand gehouden
en worden zoveel mogelijk georganiseerd in Europees verband.
Een bredere toepassing van certificering kan voor toezichthouders in de plaats komen.
Toezichthouders met een toegevoegde waarde moeten voldoende middelen krijgen om effectief te zijn.
De overheid kan een belangrijke rol spelen in het verduurzamen van de economie.
Dat zal ze moeten doen door duurzaamheiddoelstellingen bij voortduring te laten meewegen in haar handelen.
Ecosystemen hebben een breder economisch belang dan vaak wordt aangenomen.
De totale waarde van een ecosysteem is dan groter dan van de op de markt gebrachte diensten.
Zo leveren bossen niet alleen kaphout, maar zijn ook bron van zuurstof en leverancier van geneeskrachtige planten.
Economische kosten door schade aan ecosystemen kunnen aanzienlijk zijn.
Door overbevissing kan een hele visserij instorten, wat gepaard gaat met banenverlies en kosten voor bijstand en omscholing.
De aantasting van de ecosystemen is een barrière voor het realiseren van de millenniumdoelen.
D66 pleit voor het opnemen van de milieuaspecten in de wto-onderhandelingen op een zodanige manier dat zij niet contraproductief uitpakken voor ontwikkelingslanden.
Dat kan bijvoorbeeld door labeling.
In de volgende onderhandelingsronde moet actiever worden ingezet op eerlijke wereldhandel,
het aanpakken van verstorende subsidies en tariefbarrières
en het aanpakken van het ‘verplicht’ open stellen van markten door ontwikkelingslanden.
De overheid en semi-overheden zijn grote afnemers van consumptiegoederen.
In haar aankoopbeleid moet de overheid het goede voorbeeld geven.
Binnen vier jaar zal 100% van alle producten die worden aangeschaft door overheden en semi-overheden moeten voldoen aan duurzaamheidscriteria.
Door de aanschaf van bijvoorbeeld biologische producten wordt een enorme impuls gegeven aan het verbeteren van de marktpositie van duurzaam geproduceerde goederen.
In de 21ste eeuw leeft nog steeds een groot deel van de wereldbevolking in armoede.
Armoede wordt vooral geassocieerd met ontwikkelingslanden, maar ook in de rijkste landen van de wereld wordt armoede geleden.
In de Europese Unie leeft ongeveer vijftien procent van de bevolking rond de armoedegrens.
D66 wil dat Nederland voorop blijft lopen in het actief bestrijden van de armoede.
Armoede is onvrijheid.
Het bestrijden van armoede in de rest van de wereld moet in de komende vier jaar een krachtige impuls krijgen.
D66 pleit voor het doortrekken van de twee lijnen, creëren van randvoorwaarden en gerichte hulp – ‘trade and aid’, op mondiaal niveau en steunt daarmee in volle overtuiging de millenniumdoelen.
De millenniumaanpak krijgt veel kritiek, maar op dit moment is het de beste aanpak die we hebben; de doelen zijn helder, meetbaar en haalbaar.
Het initiatief ligt bij de ontvangende landen die hun eigen ontwikkelingsplannen opstellen.
Daarnaast hebben de westerse landen de verplichting op zich genomen om hun deel te doen.
Die verplichting moet worden nagekomen.
In 2010, in de komende kabinetsperiode, wordt de tweede voortgangsrapportage gehouden.
D66 zet daarbij hoog in.
Nederland dient armoedebestrijding ook binnen de Unie hoog op de agenda te zetten.
Uitwisseling van kennis en ervaring via de open coördinatiemethode en het onderzoeken van mogelijkheden die de interne markt biedt, kunnen bijdragen aan het uitbannen van armoede binnen Europa.
D66 streeft naar meer coherentie en pleit voor een accentverschuiving van bilaterale hulp naar hulp via de Europese Unie en internationale organisaties.
Betere donorcoördinatie binnen de Unie en meer samenhang in het buitenlandbeleid zijn voorwaarden voor een effectief Europees ontwikkelingsbeleid.
Nederland moet zich actief inzetten voor het totstandkomen van een Europees buitenlandbeleid.
Nederland is een van de weinige landen in de wereld die het streefpercentage voor ontwikkelingssamenwerking haalt.
Daarmee is Nederland in een uitstekende positie om de Europese lidstaten en overige westerse landen aan te sporen hun aandeel te verhogen.
D66 wil het budget van 0,8% minimaal handhaven, maar tegelijkertijd kritisch kijken naar de besteding en waar nodig opschonen.
Zo behoort schuldensanering niet tot de Official Development Aid, en kan het dus niet ten laste komen van het budget voor ontwikkelingssamenwerking.
D66 pleit ervoor om ook kwijtschelding van exportkredietschulden niet langer tot ODA te rekenen, maar te financieren bovenop de uitgaven aan ontwikkelingssamenwerking.
In de ontwikkelingshulp staat de zelfredzaamheid van mensen centraal.
Nederland moet daarom prioriteit geven aan onderwijs, gezondheidszorg (de beschikbaarheid van medicijnen en de strijd tegen hiv/aids) en ondernemerschap (microkrediet).
Er moeten meer mogelijkheden komen voor private financiering van ontwikkelingsprojecten door middel van belastingvoordelen.
Seksuele en reproductieve gezondheid en rechten blijft wat D66 betreft een van de beleidsprioriteiten binnen het ontwikkelingssamenwerkingbeleid.
Nederland zal zich zowel als donor als actor in blijft zetten in de internationale strijd voor toegang tot veilige abortus.
Nederland moet klimaatbeleid en de bescherming van de bio-diversiteit integreren in ontwikkelingsbeleid en strijden tegen illegale houtkap en de palmolie en soja-industrie waarvoor regenwouden sneuvelen en kleine lokale boeren worden onteigend en vervolgd.
Schulden mogen geen belemmering vormen voor het halen van de millenniumdoelen.
Landen die daarvoor onvoldoende middelen hebben moeten in aanmerking komen voor schuldenkwijtschelding.
Ook dienen zij hulp zoveel mogelijk in de vorm van schenkingen (in plaats van leningen) te ontvangen.
Financiële diensten zoals kleine leningen spaarmogelijkheden en verzekeringen zijn een effectief instrument tegen armoede en bieden mensen de mogelijkheid hun bestaanszekerheid te vergroten.
Energiebesparing heeft prioriteit.
Daarnaast zal komende jaren geïnvesteerd moeten worden in meer milieuvriendelijke vormen van energievoorziening, met een stimulans van wat nu al effectief kan worden.
Investeren in duurzame energie vormt ook een grote potentiële economische kracht voor Nederland.
Op dit moment zijn in Europa circa 300.000 mensen werkzaam in deze sector, voornamelijk in Duitsland.
Ook in landen als Oostenrijk, Denemarken, Finland en Portugal wordt in de sector een grote groei van werkgelegenheid verwacht.
Jaarlijks zet deze industrie in Europa 15 miljard euro om.
Nederland blijft in deze ontwikkelingen vooralsnog achter.
Dat moet veranderen.
Het budget voor duurzame energie moet de komende jaren, analoog aan de aanbevelingen van de Taskforce Energietransitie, worden verdubbeld van 1 miljard naar 2 miljard per jaar.
Grootschalige toepassing van windenergie op zee, zonthermische krachtcentrales, biomassa en andere vormen van milieuvriendelijke energie kunnen hiervan gefinancierd worden.
Er moet een teruglevergarantie voor zonne-energie komen, vergelijkbaar met de systemen in Duitsland en Spanje.
Gedurende een periode van twintig jaar krijg je een vast teruglevertarief als je stroom teruglevert aan het elektriciteitsnet.
D66 wil een honderdduizend-daken-programma voor zonne-energie in Nederland starten bij overheidsgebouwen en bij de semipublieke sector.
Zonne-energie heeft een veel grotere opbrengst in Noord-Afrika dan in Nederland.
Nederland moet daarom een bilateraal verdrag sluiten met landen in Noord-Afrika waardoor investeringen in zonne-energie aldaar eveneens kunnen profiteren van een vaste terugleververgoeding van zonnestroom aan het elektriciteitsnet.
Consumenten moeten op hun energierekening kunnen zien van welke vorm van energievoorziening de geleverde energie afkomstig is.
Landbouwsubsidies die nu nog bestemd zijn voor conventionele landbouw kunnen gebruikt worden voor de productie van biomassa.
De biomassa moet wel op duurzame wijze verkregen zijn: het mag niet ten koste gaan van regenwouden of biodiversiteit.
Het gebruik van biobrandstoffen en het bijmengen van biobrandstoffen bij diesel moet fiscaal worden gestimuleerd.
Nederland moet zijn Europese verplichtingen in deze nakomen en voorop lopen met uitvoering van dit beleid met als streefdoel een bijmeng percentage van 5.75 % in 2010.
D66 is geen voorstander van marktverstorende subsidies.
Voor groene stroom moet dan ook de reële prijs worden betaald.
In plaats daarvan stelt D66 een opslag op niet- groene stroom voor.
De opbrengst hiervan wordt gebruikt voor onderzoek naar milieuvriendelijkere energievoorziening.
Het gebruik van fossiele brandstoffen kan schoner.
D66 kiest voor inzet van biomassa, en afvangen en ondergrondse opslag van co2.
De toepassing van grootschalige zonne-energie (Concentrating Solar Power) heeft grote potentie.
Hoewel dit soort centrales door een gebrek aan zon niet kan worden geplaatst in Nederland, moet Nederland voorop lopen in de financiering en technologische ontwikkeling voor toepassing in bijvoorbeeld Spanje en Noord-Afrika.
Er moeten strenge normen komen voor energiebesparing.
Standby-apparatuur moet wettelijk worden teruggedrongen.
Op verspillende apparaten kan een co2-heffing worden geheven.
Het keurmerk voor de mate van energievriendelijkheid van apparaten moet regelmatig aan de nieuwste stand van de techniek worden aangepast.
Met de huidige stand van de techniek en de kosten hebben nieuwe kerncentrales niet de eerste voorkeur en krijgen geen financiële steun van de overheid.
Bestaande kerncentrales kunnen een rol spelen in het overbruggen van de tijd naar een duurzame energiehuishouding en kunnen eventueel later sluiten.
Onderzoek naar betere verwerking van het kernafval moet doorgaan.
De kosten van risico’s voor ongevallen die de bevolking kunnen treffen dienen door de producenten zelf te worden gedragen op vergelijkbare wijze zoals dat geldt voor andere risicobedrijven en mogen niet afgewenteld worden op de omgeving.
D66 vindt dat een gezamenlijk energiebeleid een nieuwe pijler moet worden van de Europese Unie.
Doordat de lidstaten nog nauwelijks samenwerken in onderzoek en ontwikkeling van milieuvriendelijke energie mist Europa zowel economisch als ecologisch de boot.
Met een gemeenschappelijk Europees programma zouden miljarden euro’s vrij moeten komen voor het ontwikkelen van zonnekrachtcentrales, wind op zee, de toepassing van waterstoftechnologie en het verbeteren van de elektriciteitsnetten.
D66 wil daarom één groen Europees energiebeleid.
Het bedrag dat nu wordt uitgetrokken voor gezamenlijk onderzoek naar duurzame energie moet worden vertienvoudigd naar vijf miljard euro tot 2013.
Europa moet een voortrekkersrol blijven spelen bij het nieuwe Kyotoprotocol om te komen tot een vermindering van co2-uitstoot.
Europa moet minstens inzetten op een reductie van 30% broeikasgassen in 2030.
Nederland is klein en kent vele dicht bij elkaar gelegen steden.
Nederland functioneert in feite steeds meer als een groot uitgevallen stadsstaat binnen Europa.
Een dichtbevolkte delta waarbinnen de steden, het landschap en de natuur sterk met elkaar zijn verweven.
Dat geeft onze leefomgeving een unieke rijkdom, maar stelt de inrichting van het land ook voor gecompliceerde uitdagingen.
Daarbij kunnen ruimtelijke ordening, mobiliteit, wonen en landschapsontwikkeling niet los van elkaar worden gezien.
De landelijke overheid heeft een grote verantwoordelijkheid om die samenhang te bewaken en de grote uitdagingen waar we met z’n allen voor staan krachtdadig tegemoet te treden.
Zo’n uitdaging is de snelle verandering in de samenstelling en verspreiding van de bevolking.
Hoe gaan we om met vergrijzing en ontvolking in de meer landelijke delen van de Nederlandse stadsstaat?
Hoe kunnen we met ruimtelijke maatregelen de Nederlandse concurrentiekracht versterken
en hoe gaan we om met groei, nieuwe verstedelijking, internationalisering en verkleuring in grootstedelijke regio’s?
Om ontwrichtingen te voorkomen maar ook om grote kansen te benutten, moeten bakens worden verzet.
Een andere uitdaging is de groei van de mobiliteit.
D66 vindt dat die groei, essentieel voor welvaart en welzijn in onze stadsstaat, niet meer met hap-snap weguitbreidingen kan worden opgevangen.
Nederland moet eindelijk gericht gaan werken aan een echt hoogwaardig en samenhangend net van (openbaar) vervoer, zoals verschillende stedelijke regio’s in het buitenland dat hebben.
Nieuwe impulsen zijn ook nodig om de woningmarkt beter te laten functioneren,
optimaal gebruik te maken van de bestaande woningvoorraad en van het bestaande bebouwde gebied
en ervoor te zorgen dat getto-achtige situaties in de grote(re) steden worden voorkomen.
D66 wil de ruimtelijke inrichting laten bijdragen aan de emancipatie-en integratiemogelijkheden van alle inwoners van Nederland.
Het is nodig te zorgen dat niemand wordt buitengesloten, eenzijdig samengestelde wijken moeten daarom worden voorkomen.
D66 wil een beperking van de hypotheekrenteaftrek uitsluitend herbezien in het kader van een algehele belastinghervorming, waarin ook de overdrachtsbelasting en het eigenwoningforfait worden meegenomen.
Mensen mogen er niet op achteruit gaan of moeten ruimschoots de gelegenheid hebben om te kunnen reageren op een nieuw belastingregime.
Een intensiever ruimtegebruik verkleint de druk op het landschap
en ondersteunt het voorzieningenniveau.
Tegelijkertijd moeten de Nederlandse steden aantrekkelijk zijn voor kenniswerkers
en voor mensen die nieuwe initiatieven nemen op het gebied van cultuur, media en andere creatieve vlakken.
Ondersteuning is ook nodig voor tal van ideeën en initiatieven die ontstaan vanuit de vele culturen die onze steden rijk zijn en die de vitaliteit van Nederland ten goede komen.
De grootste uitdaging is om op korte en langere termijn zowel voldoende ruimte te kunnen bieden aan economische groei en stedelijke en maatschappelijke dynamiek,
als aan stedelijk erfgoed, recreatie, waardevol landschap en natuur.
Volgens D66 gaat dat heel goed samen.
Dat verlangt wel een verfrissende, innovatieve aanpak die ruimte biedt voor gebiedsgericht maatwerk.
De eerste stappen op het gebied van gebiedsontwikkeling en ontwikkelingsplanologie zijn de afgelopen jaren gezet, maar er is meer nodig.
Lobbygroepen moeten hun barricaden verlaten en nieuw ontwerpend, technisch en milieukundig vernuft, waar Nederland zo rijk aan is, moet alle kansen krijgen.
Daarbij is het van groot belang ruimtelijke ontwikkelingen in gang te zetten die bijdragen aan een goede ruimtelijke kwaliteit, uitgedrukt door een hoge gebruikswaarde, belevingswaarde en toekomstwaarde voor mensen.
Dit vraagt om zowel een bestuurlijke als inhoudelijke visie op de langere termijn
en daadkracht op de korte termijn.
Het nieuwe kabinet moet meteen aan de slag om samen met andere overheden en maatschappelijke partners een nationale strategie te maken voor de toekomst van Nederland als aantrekkelijke stadsdelta in de Europese context.
De provincie (en later de landsdelen) heeft het toezicht op de ruimtelijke ontwikkeling gekregen.
Deze rol moet waar worden gemaakt.
Zij moeten de middelen krijgen om in te grijpen wanneer het groen ten onrechte wordt aangetast.
De ruimte op de bestaande bedrijventerreinen moet beter worden benut en nieuwe terreinen kunnen alleen bij hoge uitzondering worden aangelegd; alleen als is aangetoond dat het onmogelijk is de behoefte te accommoderen op één van de bestaande terreinen of als daarmee verplaatsing van bedrijven uit de stad mogelijk wordt en er daardoor nieuwe woningen kunnen worden gebouwd.
Een uitwisseling tussen terreinen is vanzelfsprekend ook mogelijk.
Verder wordt gestimuleerd dat gemeenten regionaal meer gaan samenwerken bij het ontwikkelen van bedrijventerreinen.
Veel mensen ervaren de bedrijfsgebouwen op zichtlocaties als ‘lelijke dozen’ die de ruimtelijke kwaliteit en aantrekkelijkheid van het landschap aantasten en het gevoel van ‘volte’ versterken.
D66 vindt het de hoogste tijd deze aantasting tegen te gaan.
D66 wil het gebruik van vaarwegen voor goederen en personen stimuleren en wil het gebruik van de Betuweroute voor goederen vanuit met name de Rotterdamse en Amsterdamse haven stimuleren.
Het goederenvervoer per spoor via de Brabantroute wordt ontmoedigd ten gunste van de Betuweroute.
D66 wil dat er een gedegen studie komt naar de mogelijkheden om de groei van het goederenvervoer over de weg af te remmen.
Dat draagt bij aan de verkeersveiligheid op de weg
en de leefbaarheid in de steden.
Ontwikkeling van alternatieve bevoorradingsmogelijkheden van winkels is één van de mogelijkheden die hierbij moeten worden onderzocht.
Hetzelfde geldt voor verdere stimulering van vervoer over water.
In de stedelijke gebieden zal dat er anders uitzien dan op het platteland.
Er moet maatwerk geleverd worden.
In de Randstad zullen alle besturen moeten samenwerken om een integrale strategie rond het ov uit te werken.
De landsdelen zijn als vervoersautoriteit verantwoordelijk voor een sluitend ov-netwerk.
Het openbaar vervoer moet wel in samenhang worden ontwikkeld met automobiliteit en andere vervoersmodaliteiten (waaronder ook lopen, fietsen en collectief vervoer) zodat niet alleen het openbaar vervoer op een hoger plan komt, maar het gehele verkeers- en vervoersnetwerk verbetert en meer keuzemogelijkheden gaat bieden voor mensen.
Tussen de steden in de Randstad moeten met grote regelmaat snelle treinen rijden.
Ook tussen de steden in Brabant moeten dit soort hoogwaardige verbindingen gerealiseerd worden.
Het Rondje Randstad en het Rondje Brabantstad moeten met voorrang worden gerealiseerd.
Rond Nijmegen en Arnhem dienen de lightrailprojecten voorrang te krijgen.
Het geld dat bestemd was voor de Zuiderzeelijn naar Noord-Nederland kan beter worden besteed aan projecten met een grotere (economische) meerwaarde.
D66 kiest voor het hoogwaardige ov-project Kolibri (openbaarvervoersysteem voor de regio Groningen- Assen) dat in de oorspronkelijke vorm moet worden gerealiseerd.
Een beter internationaal netwerk van hogesnelheidstreinen is nodig als alternatief voor luchtverkeer.
Investeringen in het huidige netwerk en doortrekking van hogesnelheidstreinen en snelle intercity’s zijn wel degelijk hoognodig: bijvoorbeeld in zuidoostelijke, oostelijke en noordoostelijke richting.
Er moet extra geld beschikbaar worden gesteld om in de meer landelijke gebieden van Nederland openbaar vervoer op maat te bieden.
Lege bussen laten rijden heeft geen zin, maar beltaxivervoer en kleinere bussen kunnen het ov-gebruik op peil houden en zelfs een impuls geven.
Het toegankelijk maken en houden van haltes en opstapplaatsen van het ov voor minder validen moet worden versneld.
D66 wil af van het plafond van het goedkoop reizen per ov voor gehandicapten en chronisch zieken.
Gehandicapten moeten maximaal in staat worden gesteld zich te bewegen in de maatschappij.
Natuur en landschap zijn onderdeel van onze primaire levensbehoefte.
D66 wil in de komende kabinetsperiode fors investeren in natuur, landschap en water.
Bestaande natuur en landschap moet worden beschermd,
maar er moet ook nieuwe natuur en recreatie bijkomen.
Vooral in verstedelijkte gebieden moet er nieuw groen bijkomen.
Het plan voor een groen netwerk met extra groen bij steden, karakteristieke nationale landschappen en een robuust ecologische hoofstructuur moet ruimtelijk samenhangend, slim en snel worden uitgevoerd.
Bij de bouw van elke (nieuwe) woning moet worden gestreefd naar een betere verhouding tussen gebouwen en groen per (nieuwe) woning.
Dat betekent meer stadsparken en meer groen, in kwantitatief - en als dat niet mogelijk is - kwalitatief opzicht.
Bij nieuwe woonwijken mag er niet worden bezuinigd op de groenvoorzieningen.
De aanleg van groene recreatiegebieden rondom steden (en dorpen) blijft achter.
Een forse inhaalslag is nodig.
Dat geldt ook voor de toegankelijkheid van deze voorzieningen die met name voor fietsers en wandelaars achterblijft.
D66 wil dat de natuurgebieden van de Ecologische Hoofdstructuur (EHS) sneller worden beschermd en aan elkaar verbonden door een extra financiële impuls voor verwerving, inrichting en beheer.
D66 is er voorstander van de EHS robuuster en ‘klimaatproof ’ te maken.
D66 wil de bestaande nationale parken en landschappen (zoals De Veluwe, De Biesbosch en De Utrechtse Heuvelrug) nadrukkelijk beschermen tegen versnippering en verstedelijking.
Deze parken zijn parels van de rijke natuurwaarden van Nederland.
Extra investeringen in beheer en het tegengaan van versnippering zijn nodig.
D66 onderschrijft de maatregelen ter voorkoming van wateroverlast en het anders omgaan met water, zoals vastgelegd in het Nationaal Bestuursakkoord Water en de implementatie van de Kaderrichtlijn Water en pleit voor extra investeringen om Nederland ook in de toekomst droge voeten te laten houden.
D66 steunt inititiatieven (zoals het Deltaplan voor het landschap) voor de verbetering en instandhouding van de kwaliteit en kwantiteit van de landelijke gebieden in Nederland.
Biodiversiteit, cultuurhistorie en recreatieve ontsluiting vormen daarbij richtsnoeren om de eigenaren en beheerders in staat te stellen (bijvoorbeeld door de instelling van een fonds) deze extra landschapszorg duurzaam voor hun rekening te nemen.
het behoud van karakteristieke landschappen;
natuurontwikkeling te bevorderen in potentieel waardevolle gebieden;
ondersteuning van de biologische landbouw;
het streven naar duurzame investeringen.
Gaswinning via een schuine buis onder de Waddenzee heeft geen gevolgen voor de natuur en geeft geen zichthinder.
Daarom steunt D66 deze schone winning, mits tegelijkertijd het toegezegde geld beschikbaar komt in het Waddenfonds voor natuurherstel van het Waddengebied.
Een aanzienlijk deel van de opbrengst moet worden besteed aan het uitkopen van de kokkelvisserij en forse investeringen in duurzame projecten.
De luchthaven Schiphol is van belang voor de economische ontwikkeling van Amsterdam en de noordelijke Randstad.
Bij de evaluatie van de Wet Luchtvaart is een kans gemist om een helder en handhaafbaar milieustelsel in te voeren dat de verwachte groei (en belang) van de luchtvaart combineert met kwaliteit van leven in het omringende gebied.
De komende vier jaar zal een milieustelsel tot stand dienen te komen dat duurzame ontwikkeling van de mainportfunctie van Schiphol mogelijk maakt.
Een deel van het vliegverkeer van Schiphol kan worden uitgeplaatst naar vliegveld Lelystad.
Dit kan ook een impuls betekenen voor de werkgelegenheid ten oosten van Almere.
Het vliegverkeer kent op dit moment geen belasting op brandstof.
D66 wil dat binnen Europa een beperkte heffing op het vliegverkeer komt, waarvan de opbrengst ten goede komst aan investeringen in schone energiebronnen.
Regulering van helikopterlandingsplaatsen wordt nu bemoeilijkt door een hiaat in de regelgeving voor vlieghoogten tussen 500 en 3000 voet.
Ook zijn er voor gemeenten geen toetsingscriteria voor geluidsoverlast en milieuaspecten.
D66 wil daarom zo snel mogelijk duidelijke en doelmatige regelgeving, want ‘dan maar de lucht in’ is geen duurzame oplossing voor het fileprobleem.
D66 kiest voor verbetering en gerichte uitbreiding van bestaande wegen in plaats van nieuwe wegen.
Bestaande wegen kunnen worden verbreed om meer verkeer aan te kunnen.
Verbetering van de weginfrastructuur moet wel in samenhang worden ontwikkeld met openbaar vervoer en andere vervoersmodaliteiten (waaronder ook lopen, fietsen en collectief vervoer) zodat niet geïsoleerd naar verbetering van de automobiliteit wordt gekeken, maar het gehele verkeers- en vervoersnetwerk verbetert en meer keuzemogelijkheden biedt voor mensen.
D66 is tegen deze plannen en steunt een slimme variant over bestaande wegen, waarbij luchtvervuiling wordt tegengegaan door overkapping van en verdieping van de (Gaasperdammer)weg.
Ook andere varianten die natuur en landschap respecteren, zoals een tunnel onder het IJmeer, zijn denkbaar.
Naast investeringen in Openbaar Vervoer en het bestaande wegennet moeten mensen ook slimmer gebruik maken van de auto.
D66 wil zo snel mogelijk een kilometerheffing voor personenauto’s invoeren.
Zo worden automobilisten die niet per sé in de spits hoeven te rijden gestimuleerd op een ander moment gebruik van de weg te maken.
Hierdoor nemen de files af.
Vieze auto’s worden ook zwaarder belast dan schone.
Introductie van deze heffingen moet de huidige generieke motorrijtuigenbelasting vervangen zodat de kilometerheffing niet leidt tot een verzwaring van de lasten.
Er dient in Europa een harde afspraak gemaakt te worden voor schonere auto’s.
Als dat te traag gaat, moet Nederland voorop durven te lopen en strengere eisen stellen.
Via de apk-keuring moeten binnen tien jaar auto’s met een te grote uitstoot van de weg worden gehaald.
Automobilisten die een roetfilter aanbrengen op hun oude auto krijgen een fiscaal voordeel.
Subsidieregelingen voor hybride auto’s moeten beperkt blijven tot de a en b categorieën.
Bedrijven moeten worden gestimuleerd om hun werknemers op slimmere wijze naar hun werk te laten gaan.
Flexibele werktijden, thuiswerken, nieuwe vormen van collectief vervoer, gedeeld autogebruik en bevordering van de fiets dragen bij aan minder files.
D66 wil daarom in elk geval meer hoogwaardige fietsvoorzieningen.
De hinder van bestaande tracés door steden moet worden weggenomen door overkappingen en ondertunneling.
Dat biedt nieuwe mogelijkheden voor verbetering van bereikbaarheid, milieu én ruimtelijke kwaliteit en spaart kwetsbare landschappen.
De Gaasperdammerweg in Amsterdam, maar ook de A2-traverse door Maastricht zijn plaatsen waar dit mogelijk is.
De ruimtelijke tegenstelling tussen verschillende buurten in de steden (en tussen steden en randgemeenten) neemt toe en de integratie van met name niet-westerse allochtonen neemt af.
Dit geldt vooral in de vier grote steden, maar het speelt ook elders.
D66 wil meer financiële middelen om tegen de afnemende integratie en toenemende segregatie in te gaan,
een beter en gevarieerder woningaanbod in deze wijken te scheppen
en het stadsgewestelijk openbaar vervoer te verbeteren zodat iedereen een betere toegang tot werk en diverse voorzieningen krijgt.
D66 acht herstructurering en stedelijke vernieuwing ook de komende jaren hard nodig,
net als sociale investeringen en investeringen in zorg en onderwijs.
D66 wil dat er daarvoor ook na 2010 ISV en BLS middelen beschikbaar worden gesteld.
Er is hiervoor 1 miljard euro per jaar nodig.
Die gelden moeten gericht en met meer focus dan tot nu toe worden ingezet.
De huidige inzet in maar liefst 56 wijken is te versnipperd.
D66 wil dat woningbouwcorporaties een nog actievere rol spelen in de stedelijke vernieuwing en meer middelen inzetten.
Woningcorporaties moeten worden aangesproken op hun brede maatschappelijke opgave: nieuwbouw en renovatie, huurbeleid, leefbaarheid, sociaal kwetsbaren en ontwikkeling van maatschappelijk vastgoed.
Hiervoor wil D66 dat er een Nationaal Convenant wordt opgesteld.
Het maatschappelijk bestemd vermogen van de woningcorporaties moet worden aangewend voor de vernieuwing en het beheer van de goedkope woningvoorraad en andere noodzakelijke investeringen.
Dit moet ertoe leiden dat de investeringsruimte van de Nederlandse corporaties optimaal wordt benut ten behoeve van de stedelijke vernieuwing en benodigde kwaliteit in de steden.
Mocht een corporatie zijn verantwoordelijkheid op dit punt niet nemen, dan moet het mogelijk zijn deze daartoe te dwingen.
Ook particuliere eigenaren moeten wor den aangezet tot een actieve bijdrage aan de benodigde stedelijke vernieuwing.
D66 wil ook dat zij nog actiever leegstand tegengaan en investeren in de omzetting van ongebruikte ruimtes (bijvoorbeeld boven winkelpanden) in woningen.
Starters, senioren en mogelijk ook andere woningzoekenden krijgen daarmee meer kans om een woning te vinden.
Bovendien draagt dat bij aan de sociale veiligheid.
D66 plaatst de discussie over de toekomst van de aftrek van de hypotheekrente in de context van de gehele woningmarkt.
Duidelijk is dat er iets moet gebeuren op de woningmarkt, nu starters het moeilijk hebben om toegang te verkrijgen tot de woningmarkt en de hypotheekrenteaftrek onbetaalbaar dreigt te worden.
Aan bestaande rechten zal echter niet getornd mogen worden, omdat de overheid de verantwoordelijkheid heeft zich voorspelbaar en betrouwbaar op te stellen richting de burger.
D66 wil de hypotheekrenteaftrek daarom slechts in nieuwe gevallen beperken tot 500.000 euro.
Deze hervorming is vergelijkbaar met de hervorming die in Engeland is gedaan, omdat ook daar een hoge grens is ingesteld.
Door de komende decennia deze grens aan de aftrekbaarheid te hanteren zal de inflatie en de stijging van de waarde van huizen vanzelf ervoor zorgen dat de aftrek geleidelijk wordt afgebouwd.
De tijd zal dan de aftrek geleidelijk beperken.
Op de lange termijn kan dan het vrijgekomen geld worden aangewend om de overdrachtsbelasting en het eigen woning forfait af te bouwen.
Een toename van het aanbod van woningen sorteert echter het meeste effect op de doorstroming.
D66 vindt dan ook dat de uitgifte van grond voor redelijke prijzen moet worden gestimuleerd,
en dat bij de verkoop van bouwgrond als voorwaarde moet worden gesteld dat binnen een bepaalde termijn in vastgestelde prijssegmenten wordt gebouwd.
Het vergroten van het woningaanbod is de belangrijkste prioriteit, waarbij de meeste aandacht gericht moet zijn op het uitbreiden van het aantal (betaalbare) woningen voor jongeren en starters.
De ruimtelijke inrichting kan bijdragen aan de emancipatie- en integratiemogelijkheden van alle inwoners van Nederland.
Het is nodig ervoor te zorgen dat starters op de woningmarkt niet worden buitengesloten en eenzijdig samengestelde wijken worden voorkomen.
Het merendeel van de nieuwe woningen zal in de bestaande steden een plek moeten krijgen.
Projectontwikkelaars en woningbouwcorporaties moeten worden gestimuleerd meer divers te bouwen.
Er is een extra inspanning nodig om de woningbouwproductie op peil te krijgen.
De in gang gezette huurliberalisering biedt geen wezenlijke oplossing voor het beter functioneren van de woningmarkt, leidt waarschijnlijk niet tot een werkelijk grotere doorstroming en heeft naar verwachting wél negatieve sociale gevolgen voor de bevolkingssamenstelling van verschillende wijken.
D66 wil daarom goed uitgezocht hebben hoe de rijksbijdragen aan huur- en koopwoningen kunnen worden teruggebracht, voordat met de liberalisering wordt verder gegaan.
Meer maatwerk is nodig, meer bouwen waaraan behoefte is en bevordering van doorstroming, om onnodige subsidies te beëindigen en gelijktijdig bij te dragen aan een gezonde samenstelling van wijken, steden en regio’s.
Verkleining van de tegenstelling tussen stad en rand – ook wat betreft woningbestand – en een samenhangende ontwikkeling van beide zal door de gemeenten moeten worden opgesteld.
D66 wil dat de diversiteit van het woningaanbod groter wordt.
Vooral door de individualisering en grotere etnische en culturele diversiteit lopen de wensen van burgers verder uiteen dan ooit tevoren.
De woningmarkt speelt daar maar amper op in.
Het gaat hierbij zowel om wensen met betrekking tot woon/zorgcomplexen voor ouderen en gehandicapten als om die van starters en studenten.
D66 wil een nieuwe Huisvestingswet die bijdraagt aan een evenwichtige en rechtvaardige verdeling van schaarse woonruimte.
Grote investeringsfondsen, waaronder de aardgasbaten, moeten worden ingezet om de ruimtelijke toekomstvisie en -strategie te kunnen verwezenlijken.
Geen door sectorale lobby’s en ambtelijke circuitjes gestuurde verdeelpolitiek wanneer er een keer extra gelden beschikbaar komen als gevolg van incidentele meevallers zoals de aardgasbaten.
Ruimtelijke projecten krijgen steun.
D66 wil een meerjarenprogramma voor gebiedsontwikkeling waarmee structureel en transparant rijksgelden beschikbaar komen voor ruimtelijke projecten.
Moeizame processen worden vlotgetroken en er wordt zo bijgedragen aan een succesvolle realisatie van projecten die anders niet of met minder kwaliteit zouden worden uitgevoerd.
Multidisciplinaire projecten op het gebied van wonen en zorg, wonen en onderwijs of wonen en werken, etc.<U+F020>wordt belemmerd, ondanks hun grote maatschappelijke belang.
De regelgeving moet worden vereenvoudigd, zodat bestemmingswijzigingen bij planvorming makkelijker worden doorgevoerd.
Bij de ontwikkeling en realisatie van complexe en multifunctionele projecten, komt de rol van de uitvoerende overheid knel te zitten tussen de realiteit van marktpartijen en politiek.
De planning van complexe en multifunctionele projecten loopt niet parallel met politieke cycli.
Hierdoor worden investeerders vaak op een dwaalspoor gezet, wat het beeld veroorzaakt van een onbetrouwbare overheid.
De regelgeving moet worden vereenvoudigd zodat ontwikkelingstrajecten korter worden.
Stedelijke vernieuwing in Nederland is een institutioneel proces waarin financiële belangen domineren.
Hierdoor is de programmering van nieuwbouw meer gericht op financiële optimalisering dan op stedelijke kwaliteit.
De rol van marktpartijen moet een grotere maatschappelijke verantwoordelijkheid toebedeeld krijgen.
Stedelijke planontwikkeling moet veel meer ruimte bieden aan initiatieven van burgers en bedrijven zelf.
De regelgeving moet worden vereenvoudigd
en tegelijkertijd moet marktpartijen grotere maatschappelijke betrokkenheid van marktpartijen worden nagestreefd.
De exportsubsidies op landbouwproducten vanuit de Europese Unie hebben een zeer negatief effect op boeren in ontwikkelingslanden.
Nederland dient zich hard te maken om deze landbouwsubsidies zo spoedig mogelijk af te bouwen.
Tegelijkertijd worden geen exportrestricties toegepast bij stijgende wereldmarktprijzen om de prijzen in de Unie kunstmatig laag te houden.
Voor de duurzaamheid van de landbouw, het milieu, voor ontwikkelingslanden en voor een betere gezondheid.
Ook biedt deze techniek economische kansen voor innovatie.
Nederland zou op dit gebied ook veel meer voorop moeten lopen.
D66 vindt dat deze technologie dan ook breder toegepast moet kunnen worden, zeker nu blijkt dat genetische modificatie van gewassen nauwelijks specifieke problemen met zich meebrengt.
De bijzondere regelgeving en bijbehorende bureaucratie rond transgene gewassen kan dan ook langzaam worden afgebouwd.
Wel moet er keuzevrijheid blijven bestaan; mensen moeten zelf kunnen kiezen of ze wel of geen genetisch gemodificeerd voedsel willen eten.
Octrooiwetgeving moet zodanig worden herzien dat biotechnologische producten beter toegankelijk zijn voor ontwikkelingslanden.
Ook de biologische land- en tuinbouw heeft een innovatieve kracht.
D66 streeft ernaar dat in 2010 tien procent van het landbouwareaal biologisch is.
Nederland moet haar Europese landbouwsteun inzetten voor het leveren van ‘groene diensten’ zoals het onderhoud aan landschap de bescherming van weidevogels en weidegang van koeien.
Er moet ruimte komen voor alternatieve vormen voor bemesting van het land.
Door de huidige vorm van bemesting wordt veel van de biodiversiteit verwoest.
De ontwikkeling en toepassing van gewassen als grondstof voor overwegend duurzame producten zoals duurzame gewassen voor productie van textiel, afbreekbare plastic en duurzame energie wordt bevorderd.
De komende decennia zal de consumptie van vlees en dierlijke producten sterk toenemen.
In veel gevallen zal dit leiden tot een verdere intensivering van de veehouderij, wat ten koste zal gaan van het welzijn van dieren.
D66 vindt die ontwikkeling zeer zorgelijk en wil dat Nederland investeert in een duurzame veehouderij.
Een beschaafde samenleving behoort fatsoenlijk om te gaan met dieren.
De omstandigheden van dieren in de bio-industrie moeten versneld worden verbeterd.
D66 kiest voor concrete maatregelen, zoals het fors vergroten van de hokken voor dieren, het buiten laten grazen van runderen, het verbieden van onverdoofd castreren van varkens en het aan banden leggen van diertransporten langer dan vier uur of verder dan 300 kilometer.
Nederland moet met deze maatregelen niet wachten op de rest van Europa.
Op alle dierlijke producten komt een label waarop eenvoudig af te lezen is wat de graad van dierenwelzijn is geweest.
Zo worden consumenten in staat gesteld een verantwoorde keuze te maken.
Nederlandse supermarkten moeten binnen twee jaar een convenant sluiten zodat er geen dierlijke producten worden verkocht die onder een aanvaardbaar niveau van dierenwelzijn zijn geproduceerd.
Boeren die fors investeren in grotere hokken voor hun dieren moeten belastingkorting krijgen om hen tegemoet te komen in de kosten.
Veel dieren worden met uitsterven bedreigd door vernietiging van hun leefgebied en door overbejaging.
D66 wil een strengere controle op de handel in Nederland en in Europa.
D66 verzet zich tegen het volledig vrijgeven van de Nederlandse jacht op vossen en andere dieren.
Er moeten strenge internationale afspraken komen over het drastisch terugdringen van de bevissing van kwetsbare vissoorten.
Als deze afspraken niet gehandhaafd worden dreigt er economische en ecologische ramp.
Alternatieve vismethodes waardoor de bijvangst van vissen wordt voorkomen dienen te worden gestimuleerd.
De jacht op walvissen moet verboden blijven.
Het fokken van nertsen voor bont in Nederland moet worden verboden.
Ook de verkoop van honden- en kattenbont, evenals zeehondenbont, moet aan banden worden gelegd.
Dierproeven zijn vaak een noodzakelijk kwaad en vaak ook een wettelijke vereiste.
Betere internationale samenwerking en afstemming kunnen onnodige dubbeling van proeven voorkomen.
Nederland moet daarom actief inzetten op een sluitende registratie van onderzoek.
Daarnaast moet geïnvesteerd worden in de ontwikkeling van alternatieve onderzoeksmethodes.
Het gesloten model van de Nederlandse politiek heeft de afgelopen eeuw slechts een paar kleine concessies gedaan.
Dankzij volhouden van D66 is er meer zelfbeschikking gekomen in kwesties als abortus, euthanasie en het homohuwelijk.
Er is een ombudsman, spreekrecht voor slachtoffers en ruimte voor het burgerinitiatief.
Deze mede door D66 gestimuleerde veranderingen hebben voor meer openheid gezorgd, maar de oogst blijft mager: zelfs de kleinste wijzigingen in het staatkundige bestel die door D66 zijn voorgesteld werden vertraagd, gesmoord in staatscommissies of verworpen in de Eerste Kamer.
En toch is er verandering op til.
De Nationale Conventie heeft belangrijke voorstellen gedaan die ongetwijfeld hun weg zullen vinden.
D66 blijft dit vuur aanwakkeren.
Mensen moeten zich kunnen herkennen in de zaken waar de politiek mee bezig is.
Daardoor ontstaat de voedingsbodem voor vertrouwen tussen burger en politiek en dat is een essentiële randvoorwaarde voor het functioneren van de democratie.
In de democratie moeten de juiste bestuurders op de juiste plaatsen zitten.
Wie dat zijn wordt bepaald door de burgers.
Mensen weten zelf wat goed voor hen is en moeten zelf kunnen bepalen hoe hun leven en land worden ingericht.
Visie, leiderschap en resultaatgerichtheid zijn de echte sleutels om de afstand tussen burger en bestuur te overbruggen.
Een sleutel die deuren opent als we hem in handen geven van die bestuurders die direct door de burgers gekozen worden.
Bestuurders met reële en heldere doelen die verantwoording afleggen.
Op dit moment zijn de verantwoordelijkheden bij de overheid zo diffuus verdeeld dat niemand zich meer verantwoordelijk voelt voor het geheel.
Beslissingen worden vertraagd door bureaucratische structuren.
Gevestigde belangen en de overheid houden elkaar in een wurgende houdgreep.
Politici moeten rekening houden met de belangen in de samenleving, maar belangenorganisaties en de overheid zijn te veel met elkaar verknoopt geraakt.
Publieke discussies, beslissingen en besteding van publieke middelen horen thuis bij regering en parlement en mogen niet worden weggeschoven naar de belangengroepen van het poldermodel.
De politiek durft nu bovendien te weinig aan te geven dat de overheid niet de oplossing voor alles is.
In de jacht op de kiezersgunst worden beloften gedaan die de overheid helemaal niet waar kan maken.
De overheid is geen geluksfabriek.
De overheid moet democratisch genomen besluiten dienstbaar en klantvriendelijk uitvoeren.
Mensen moeten zien en weten dat de overheid zich bezighoudt met dingen die voor hen relevant zijn.
De overheid weet dat alleen als ze luistert.
En kan alleen slagvaar-dig reageren en snel de juiste voorwaarden scheppen als de juiste structuur daarvoor aanwezig is.
De meest fundamentele vraag is op basis van welk principe wij onze samenleving organiseren: wantrouwen of vertrouwen?
D66 wil waar mogelijk vertrouwen op de eigen verantwoordelijkheid van individuen en het bedrijfsleven
en alleen daar waar nodig toezicht laten houden door de overheid.
De overheid werkt nog steeds verkokerd en niet gezamenlijk aan een helder en aantrekkelijk doel.
Wat we nodig hebben zijn authentieke politici en bestuurders die bereid zijn verantwoording af te leggen over bereikte resultaten.
Daarom vindt D66 dat de belangrijkste politieke bestuurders rechtstreeks moeten worden gekozen (burgemeesters, commissarissen van de Koningin, minister-president en voorzitter Europese Commissie).
Partijen die dit niet willen hebben blijkbaar onvoldoende vertrouwen in het oordeelsvermogen van Nederlanders.
Deze gekozen bestuurders kunnen vervolgens hun eigen kabinet of college samenstellen.
Vooruitlopend op de directe verkiezing van de minister-president willen wij overigens dat de formateur direct wordt gekozen.
Verder vinden wij dat de voorstellen van de Nationale Conventie die meer macht geven aan de minister-president (zoals een aanwijzingsbevoegdheid) alleen doorgevoerd moeten worden indien deze direct verkozen wordt.
Bestuurders moeten er natuurlijk voor zorgen dat burgers op meer manieren dan alleen via de verkiezingen betrokken zijn bij de beslissingen die worden genomen.
Daarom wil D66 dat burgers op buurt, stadsdeel, gemeentelijk, provinciaal, landelijk en Europees niveau zelf beslissingen kunnen nemen.
D66 is voorstander van het invoeren van een correctief en raadgevend referendum op deze niveaus en het volksinitiatief met een reële drempel.
Ook van het raadplegend referendum is D66 voorstander, dit biedt mensen de mogelijkheid zich uit te spreken over alternatieve voorstellen (meerkeuzereferendum/preferendum).
Overigens is voor dit laatste geen wettelijke basis nodig.
Wij vinden dat partijen zich van tevoren moeten committeren aan de uitslag van een referendum.
In een jaarlijkse huis-aan-huis krant – op de derde woensdag van mei - legt het kabinet in gewone mensentaal verantwoording af over de bereikte resultaten.
Op de site van het parlement komen daarnaast discussies over actuele onderwerpen.
Het parlement is hét praathuis van de Nederlandse democratie, waarom laten we belangrijke discussies dan over aan maatschappelijke initiatieven of door de overheid opgerichte en zwaar gesubsidieerde clubjes?
Wij willen al langer een ander kiesstelsel, waarbij de binding tussen kiezer en gekozene wordt versterkt.
Dit betekent ten minste dat de drempel voor voorkeursstemmen omlaag moet gaan.
In het vorige programma was D66 voorstander van een gemengd stelsel waarin 75 leden worden gekozen via evenredige vertegenwoordiging en 75 via het districtenstelsel.
In de komende maanden komen de voorstellen van het burgerforum kiesstelsel naar buiten (www.burgerforumkiesstelsel.nl) en op basis daarvan zullen we bepalen aan welk stelsel we uiteindelijk de voorkeur geven.
Het stelsel moet eenvoudig in gebruik zijn.
Zelfregulering is de regel.
Dit principe kan bijvoorbeeld worden toegepast in de bouw: zelfregulering van aannemers en burgers leidt dan tot het afschaffen van bouwvergunningen.
De overheid verwacht dat er volgens de regels geopereerd wordt, doet steekproefcontrole en certificeert aannemers (vergelijk APK).
Dit leidt tot aanzienlijke lastenverlichting
en minder bureaucratie.
Zo wordt de uitvoering van regels beter gewaarborgd
en ligt de verantwoordelijkheid daar waar hij hoort: bij de mensen zelf.
Daarom wil D66 dat vergunningen - als deze toch nodig zijn - zoveel mogelijk worden geïntegreerd.
Verder geldt dat als overheden nalaten binnen de wettelijke termijnen de vergunning te weigeren of aanvullende vragen te stellen de vergunning geacht wordt te zijn verleend.
De overheid is er voor de burger en niet andersom.
Daarom wil D66 dat het project Andere Overheid wordt doorgezet.
Het DIGID en het burgerservicenummer worden verder doorgevoerd
en er komt één telefoonnummer en een website voor de overheid.
Ook via internet en e-mail moet de overheid beter bereikbaar zijn.
In 2010 moeten alle diensten via internet te verlenen zijn.
Naast deze maatregelen moet de overheid dwingende mechanismen voor zichzelf creëren.
Harde servicenormen bij dienstverlening bijvoorbeeld; ‘goede’ dienstverlening wordt hierdoor concreet en meetbaar.
En goede dienstverlening betekent ook dat de overheid op eigen initiatief burgers moet wijzen op mogelijkheden of voordelen.
In België gaat niet alles beter maar op sommige fronten kunnen we leren van onze zuiderburen.
Daarom stelt D66 (net als de Nationale Conventie) voor een minister Q aan te stellen die een operatie Kafka uitvoert om de overdaad aan regels en voorschriften een halt toe te roepen.
Dat moet Nederland ruimte geven.
De inzet is het verminderen van de administratieve lasten voor burgers en bedrijven.
We willen deze lasten in deze periode met vijfentwintig procent verminderen.
D66 wil ook afschaffing van het huidige commissiesysteem van de Tweede Kamer.
De commissies overstijgen geen departementen en versterken zo de verkokering.
Dat vormt een ernstige belemmering voor een integrale belangenafweging.
Het huidige commissiestelsel moet worden vervangen door themacommissies - jeugd, kenniseconomie etc. – die de departementen overstijgen.
Dit zal ook moeten leiden tot een forse afname van het aantal vergaderingen en meer overleg op hoofdlijnen.
De gekozen minister-president formeert zijn of haar kabinet.
Dit kabinet doorbreekt de verkokering bij de besturing van belangrijke maatschappelijke terreinen.
Hiervoor is naar onze mening geen grootschalige departementale herindeling nodig, dat leidt alleen maar tot stilstand.
Wel willen we het ministerie van Landbouw opheffen, de omvang aanzienlijk verkleinen en onderbrengen bij Economie zodat het een gewone economische sector wordt.
Verder willen we Economische Zaken en Sociale Zaken integreren om onze inzet om mensen te activeren te versterken.
Tenslotte willen wij het ministerie van VROM, de DG’s Rijkswaterstaat en Water, en de ruimtelijke Directies en Diensten van LNV integreren om het ruimtelijk beleid van Nederland effectiever en efficiënter te maken.
Daarin staan de integrale afwegingen en is het algemene beleid duidelijk te lezen.
Bij de onderscheiden hoofdstukken kan dan met een kleinere memorie van toelichting worden volstaan.
De verkleinde ministerraad is verantwoordelijk voor het opstellen hiervan
en de Tweede Kamer heeft zo als vertegenwoordigend orgaan ook echt invloed op de politieke belangenafweging tussen de huidige kokers.
Ambtenaren moeten door de volksvertegenwoordiging kunnen worden gehoord.
Dit is een nuttig aanvullend instrument voor informatievoorziening aan de Tweede Kamer dat overigens de ministeriële verantwoordelijkheid intact laat en zelfs beter tot zijn recht laat komen.
De Eerste Kamer is ooit ingesteld als tegenwicht tegen de ‘volkse’ Tweede Kamer en behoort als ‘chambre de réflection’ de wetsvoorstellen nogmaals te bestuderen.
In de werkelijkheid van alledag is het politieke karakter echter gaan overheersen.
En dat terwijl de Eerste Kamer niet direct wordt gekozen.
Daarom wil D66 de Eerste Kamer afschaffen.
Het beoordelen van de kwaliteit en uitvoerbaarheid van wetgeving laten we dan over aan hen die ervoor toegerust zijn: juristen en praktijkdeskundigen.
Hun beoordeling is zowel een uitvoeringstoets als een toets op kwaliteit van wetgeving.
Totdat de Eerste Kamer is afgeschaft dient zij een eenmalig terugzendrecht te krijgen.
Verder vindt D66 met de Nationale Conventie dat alle rechters wetten aan grondrechten uit de grondwet moeten kunnen toetsen en dat een constitutioneel hof zou moeten worden ingesteld.
Wetsvoorstellen worden door een gewone meerderheid in Tweede en Eerste Kamer aangenomen.
Grondwetswijzigingen echter behoeven twee lezingen met verkiezingen ertussen met respectievelijk een gewone en een tweederde meerderheid.
Dit is een bijzonder zware en tijdrovende procedure die niet langer houdbaar is in een tijd waarin veranderingen zich bijzonder snel voltrekken.
De procedure voor een grondwetswijziging moet daarom worden vereenvoudigd.
Daarbij wil D66 echter niet voorbijgaan aan het feit dat de verandering van de grondwet van een andere orde is dan die van een gewone wet en er waarborgen moeten bestaan voor wijziging door een toevallige meerderheid.
Daarom is D66 met de Nationale Conventie van mening dat een grondwetswijziging in één kabinetsperiode moet kunnen worden afgerond (slechts één lezing dus), maar dat in die kabinetsperiode dan wel een tweederde meerderheid (in beide Kamers of in een verenigde vergadering) moet bestaan voor het voorstel.
Daarnaast zou een nader te bepalen categorie van fundamentele wijzigingen vervolgens door een referendum moeten worden bezegeld.
D66 wil dat de Koning een ceremoniële rol speelt in ons staatsbestel.
De Koning moet uit de regering en de formateur wordt niet langer door de Koning aangewezen maar door de Tweede Kamer of liever nog direct gekozen door de burgers.
De Koning is niet langer voorzitter van de Raad van State.
Elk vraagstuk vraagt een eigen schaal en is meestal niet te vangen in toevallige grenzen van territoriale eenheden.
In de organisatie van het bestuur moet daarom maatwerk het devies zijn.
D66 wil een kleine, kwalitatief hoogwaardige overheid die optreedt waar dat nodig is en regisseert waar het kan.
We doen dat door op plaatsen waar de overheid over voldoende ‘spek’ beschikt te snijden.
Denk maar aan de inefficiënte benutting van veel beleidsambtenaren op elk ministerie.
Het verminderen van de hoeveelheid ambtenaren is geen doel op zich, maar een resultante van een overheid die zich beperkt tot zijn belangrijkste taken.
Veel ambtenaren willen zelf ook anders, maar worden belemmerd door de structuur waarin ze moeten werken.
Het geeft geen pas om bij het pleiten voor een efficiëntere overheid alle ambtenaren en bestuurders over een kam te scheren.
De verkleining en slagvaardigheid van de overheid krijgt onder meer vorm door privatisering maar alleen als concurrentie mogelijk is.
Daarnaast nemen gemeenten (alleen of gezamenlijk) uitvoeringstaken die zich daartoe lenen over van het Rijk en de provincie.
Vooral waar sprake is van grote samenhang met andere gemeentelijke taken (denk aan sociale dienst, CWI, UWV) kan dat de effectiviteit van de overheid vergroten.
Een voorwaarde daarvoor is overigens dat gemeenten over meer financiële vrijheid beschikken.
De afgelopen jaren hebben de grote steden als de plek waar economische kansen en sociale uitdagingen samenkomen hard gewerkt aan het verbeteren van hun positie.
Het succes van de steden toont aan dat met gerichte aandacht wel degelijk voortgang kan worden geboekt.
Wij hechten aan het opnieuw maken van overzichtelijke en harde prestatieafspraken met steden individueel en als groep, en aan het afleggen van verantwoording over de realisatie daarvan.
Daarbij is maatwerk en het bieden van financiële en juridische ruimte voor nieuwe oplossingen essentieel.
Forse vermindering van de administratieve lasten voor de betrokken grote steden is daarbij noodzakelijk.
Daarbij gaat het in ieder geval om het bundelen van geldstromen.
De bestuurlijke indeling van Nederland is al lange tijd onderwerp van gesprek.
D66 wil daarin nu een doorbraak forceren omdat langer wachten de ontwikkeling van Nederland in de weg staat.
Daarom komen wij tot de volgende voorstellen:
De provincie is voor de burgers lang niet overal een herkenbare eenheid.
Het gebrek aan herkenbaarheid blijkt ook wel uit de lage opkomst bij de verkiezingen.
Daarbij komt dat de aanwezigheid van provincies op de schaal van Nederland nogal eens tot bestuurlijke drukte leidt, niet in het minst vanwege onderlinge concurrentie.
Juist ook vanwege het ontwikkelen van kracht op Europees niveau is een grotere schaal geboden.
Wij willen de provincies laten opgaan in landsdelen.
Deze landsdelen hoeven echter helemaal niet overal een zelfde bevoegdhedenpakket te vervullen, maatwerk is immers het devies.
De huidige plantaken van de provincie kunnen door de landsdelen worden uitgevoerd en de uitvoeringstaken door (samenwerkende) gemeenten.
De vierhoek Amsterdam - Den Haag - Rotterdam - Utrecht moet omgevormd worden tot een landsdeel Randstad.
Dit landsdeel kan de uitdagingen op het gebied van ruimte, economie en infrastructuur daadkrachtig tegemoet treden.
Dit Randstadbestuur heeft een uitgebreide set bevoegdheden (niet alleen die van provincies maar ook rijkstaken op het terrein van economie, infrastructuur en ruimte) nodig en daar ligt een open huishouding voor de hand.
De taken en bevoegdheden van de landsdelen Noord-Nederland, Oost-Nederland en Zuid-Nederland zullen op dezelfde wijze dienen te worden ingevuld, met speciale aandacht voor de ruimtelijke ordening.
In het regionaal beheer van de waterkwantiteit, de waterkwaliteit en de waterkering zijn nieuwe impulsen noodzakelijk.
De samenwerking van de waterschappen met de provincies en de gemeenten neemt in belangrijke mate toe.
Hiervan zijn de Kaderrichtlijn Water op Europees niveau en het Nationaal Bestuursakkoord Water op landelijk niveau de aanjagers.
Bezien dient te worden of en hoe de in te richten landsdelen in het waterbeheer een functie kunnen vervullen.
Herindeling van gemeenten is geen doel op zich.
Een herindeling moet leiden tot betere dienstverlening aan de inwoners.
D66 neemt daarbij als uitgangspunt dat het initiatief daartoe vanuit de gemeenten zelf moet worden genomen.
Als gemeenten dit echter nalaten en toch blijkt dat zij niet in staat zijn te zorgen voor een acceptabel voorzieningenniveau, goede dienstverlening of de aanpak van regionale vraagstukken, dan kan dit ook een reden zijn voor herindeling.
Voor het intensiveren van samenwerking op het gebied van uitvoering en bedrijfsvoering tussen gemeenten moet wetgeving geen belemmering zijn.
In de lokale democratie moet ook een goede afweging tussen belastingheffing en voorzieningenniveau kunnen worden gemaakt.
Nu de OZB voor huurders is afgeschaft is snelle besluitvorming daarover nodig.
Inkomenspolitiek blijft echter een landelijke taak.
D66 is een groot voorstander van Europese samenwerking.
Vanuit economisch, politiek en sociaal opzicht is Europa immers ons binnenland.
Europa is niet iets wat van buiten op ons af komt, daar zitten we zelf bij!
D66 kiest voor een federaal Europa.
De EU vraagt om sterke democratische waarborgen.
Daarom moeten de bevoegdheden van het Europees Parlement verder worden versterkt op het gebied van wetgeving en controle.
Verder zijn wij voorstander van een direct gekozen voorzitter van de Europese Commissie en van het omvormen van de Raad van Ministers tot de senaat van Europa.
Ook de Nederlandse regering moet meer slagvaardig opereren door Europa daadwerkelijk als binnenland te gaan zien.
Om ook in de Haagse realiteit tot uiting te brengen dat Europa ons binnenland is zou de coördinatie van de inzet van Nederland in Europa niet door Buitenlandse Zaken maar door Algemene Zaken moeten gebeuren.
Naar Deens model dient de Tweede Kamer in een veel vroeger stadium bij de Europese besluitvorming te worden betrokken.
Ingrijpende wijzigingen van het Europees Verdrag kunnen alleen bij referendum worden goedgekeurd.
Een belangrijke kans voor verhoging van de efficiency van de Europese samenwerking is ook om Europese taken volledig aan Europa over te laten en niet nog eens per lidstaat over te gaan doen.
Voorbeelden daarvan zijn defensie en buitenlandse zaken.
D66 is voorstander van het oprichten van een Europees leger en een vergaande specialisatie van de Nederlandse krijgsmacht.
De EU kan niet onbeperkt door blijven groeien.
Dat zou de Unie te star maken en daarmee de oplossingsgerichte houding naar de EU in de weg staan.
Wat D66 betreft liggen de grenzen van de Europese Unie op het Europese continent.
Exclusief Rusland, gezien de gevolgen voor het machtsevenwicht, inclusief Turkije, gezien de reeds aangegane verplichtingen.
Landen kunnen echter alleen toetreden als ze voldoen aan de criteria die hieraan gesteld worden.
Bij toetsing wordt met name aandacht besteed aan zaken als mensenrechten, minderheden en democratie.
Nu de grondwet niet is aangenomen neemt de urgentie toe om een doorbraak te forceren in het denken en doen met betrekking tot Europa.
Daarom wil D66 de burgers van Europa een grondwet laten vaststellen die tot uitdrukking brengt dat Europa een waardengemeenschap is.
De kern van die grondwet bestaat uit de fundamentele waarden van onze Nederlandse en dus ook Europese samenleving.
D66 stelt verder voor om voor de korte termijn optimaal gebruik te maken van de mogelijkheden die de huidige EU verdragen bieden om Europa efficiënter en effectiever te maken.
Dit houdt onder andere in dat de vergaderingen van de Raad voortaan in het openbaar plaatsvinden.
Dat daar waar meerderheidsbesluitvorming in de Raad mogelijk is, bijvoorbeeld waar het gaat om asielbeleid en immigratie, dit in combinatie met een uitbreiding van de bevoegdheden van het Europees Parlement ook tot stand komt.
Dat Nationale Parlementen meer inzet zullen plegen om betrokken te worden bij de Europese besluitvorming.
En dat er een Europese minister voor Buitenlandse Zaken wordt benoemd.
Voor de middellange termijn moet wat D66 betreft de oplossing gezocht worden in een aanpassing van de huidige conceptgrondwet waarbij meer dan nu het geval is nadruk wordt gelegd op de individuele grondrechten.
Dit zijn vrijheid voor en gelijkwaardigheid van ieder mens, ongeacht opvattingen, geloof, seksuele geaardheid of herkomst.
Lichamelijke integriteit, geweldloze oplossing van belangenconflicten en een respectvol gehanteerde vrijheid van meningsvorming en -uiting, inclusief respect voor de democratische rechtsstaat.
In deze grondwet moeten ook de basisvoorwaarden voor democratische besluitvorming in de Unie zijn opgenomen.
De Nederlandse inzet bij de totstandkoming van dit verdrag moet het resultaat zijn van een open en transparante discussie met alle betrokkenen.
De ratificatie van de ‘nieuwe’ grondwet moet een Europabreed project worden.
Een eventuele nieuwe ratificatie zou dus ook in àlle landen op dezelfde dag moeten plaatsvinden.
Verder is het van groot belang om de maandelijkse geldverslindende verhuizing van Brussel naar Straatsburg zo snel mogelijk af te schaffen.
Nederland neemt het initiatief voor een hiertoe strekkende verdragswijziging.
Het Koninkrijk der Nederlanden bestaat uit drie afzonderlijke landen: Nederland, Aruba en  de Nederlandse Antillen.
D66 wil dat de zelfstandigheid van de Nederlandse Antillen en Aruba zo veel mogelijk wordt bevorderd.
Omdat deze eilanden onderdeel zijn van ons koloniaal verleden hebben we over en weer verplichtingen.
Vanwege het feit dat de eilanden echter geen eenheid zijn steunt D66 de totstandkoming van een nieuw statuut dat de eilanden de mogelijkheid geeft een meer of minder nauwe relatie met Nederland op te bouwen.
De inwoners van Curaçao en Sint Maarten willen een status aparte, vergelijkbaar met Aruba.
De andere drie eilanden zoeken naar een nieuwe, meer directe, relatie met Nederland.
D66 vindt dat Nederland de Koninkrijksonderdelen moet ondersteunen bij het aanpakken van de acute financieel-economische problemen en de opbouw van de economie.
Daarom vindt D66 dat Nederland een bijdrage moet leveren aan het herfinancieren van de staatsschuld onder voorwaarde van een samenhangend plan voor opbouw, perspectief op ontwikkeling van de democratie, voldoende uniforme wetgeving van goede kwaliteit, een goed functionerende rechtsstaat en een integer bestuur.
Gezondheidszorg voorziet in de fundamentele behoefte van ieder individu gezond te zijn, te blijven en zo volwaardig mogelijk aan de samenleving en het sociale leven te kunnen deelnemen.
Omdat gezondheidszorg zo belangrijk is, is de toegankelijkheid van een goede basiszorg een onvervreemdbaar recht.
Gezondheidszorg is ook een bron van werkgelegenheid, economische groei, technologische innovatie en zingeving.
Gezondheid en gezondheidszorg kunnen niet los van elkaar beschouwd worden.
Gezondheid heeft immers ook te maken met de woon-en leefsituatie, voedingsgewoontes en voedselveiligheid, goed onderwijs, tolerantie, een goede luchtkwaliteit, gezond gedrag en een veilige leefomgeving.
Gezondheidsbevorderende maatregelen dienen dan ook een integraal onderdeel van het gezondheidszorgbeleid te zijn.
Gezondheidszorg heeft veel baten, maar is ook duur.
De zorg neemt een steeds groter deel van het BNP in beslag, mede door vergrijzing en de groeiende technische en medicamenteuze mogelijkheden.
Het behoud van een solide basispakket vereist daarom een effectief management van de zorg.
D66 steunt het huidige overheidsbeleid dat zich niet langer uitsluitend richt op regulering van het aanbod, maar vooral op versterking van de positie van de patiënt en het sturen op resultaat via de vraag.
Met de toenemende vergrijzing en het voorzienbare personeelstekort in de zorg zal er de komende jaren een balans gevonden moeten worden tussen marktwerking en publiek aanbod en tussen solidariteit en eigen verantwoordelijkheid.
D66 is van mening dat de wensen van burgers serieus genomen moeten worden.
Patiënt en hulpvraag staan centraal.
Dit kan het beste in een systeem van gereguleerde, beperkte marktwerking in de zorg.
Dit is een goede manier om de kosten van de zorg te beteugelen en tegelijkertijd de kwaliteit van de zorg te verhogen.
Marktwerking kan alleen daar ingevoerd worden waar burgers daadwerkelijk kunnen kiezen.
Voor acute zorg bijvoorbeeld geldt dit niet.
Marktwerking ontslaat de overheid niet van haar algemene verantwoordelijkheid voor kwaliteit en toegankelijkheid van de noodzakelijke gezondheidszorg.
En voor de bescherming van kinderen die in de knel zitten.
De omgeving, met de ouders voorop, staat daarin centraal, maar als er problemen zijn moet de overheid snel en adequaat handelen.
Persoonsgebonden budgetten vergroten de keuzevrijheid en autonomie van de patiënt en moeten zo vaak mogelijk worden toegepast.
Om de bureaucratische lasten voor de burger te verminderen hoeft het eerste deel van het budget (bijvoorbeeld tot een bedrag van € 5.000) niet volledig administratief verantwoord te worden.
In de gezondheidzorg wordt nog onvoldoende gebruikgemaakt van de mogelijkheden van ICT en andere technologische innovaties.
Daardoor blijft veel doelmatigheids- en kwaliteitswinst liggen.
D66 wil daarom een snelle invoering van het burgerservicenummer en het elektronisch patiëntendossier,
met voldoende waarborgen voor de privacy.
Patiënten moeten elektronisch inzage hebben in hun behandeldossiers en de mogelijkheid hebben daaraan zelf bijdrages te leveren.
De patiëntenbeweging heeft zich de laatste jaren ontwikkeld tot een effectieve belangenbehartiger en beleidsbeïnvloeder.
Toch kunnen patiënten nog niet volledig de rol spelen die in het nieuwe zorgstelsel voor hen is voorzien.
Daarom dient de overheid meer financiële middelen ter beschikking te stellen dan thans het geval is.
Dat geld verdient zichzelf terug door de kwaliteitsverbetering die hieruit zal volgen.
De patiëntenbeweging is, naast de zorgaanbieders en de zorgverzekeraars, de derde partij in de gezondheidszorg en zou daarom ook uit de zorgpremies gefinancierd moeten worden.
D66 wil dat burgers in vrijheid kunnen kiezen voor alternatieve genezers, maar hecht aan een duidelijk onderscheid tussen het reguliere en het alternatieve circuit.
Verzekeringsmaatschappijen dienen gewezen te worden op hun maatschappelijke verantwoordelijkheid en alternatieve geneeswijzen in aparte modules aan te bieden.
Hiermee kunnen verwarrende signalen aan verzekerden worden voorkomen.
De positie van ouderen die zo lang mogelijk thuis willen blijven wonen, dient versterkt te worden.
Daarom wil D66 goed gekwalificeerde thuiszorg, technologische innovaties en andere ondersteuning.
Door gemeentes moet meer ‘levensloopbestendig’ gebouwd worden.
Eerstelijnszorg moet zoveel mogelijk geïntegreerd worden in wooncomplexen.
Het moet voor burgers eenvoudiger worden hun zorg Europees in te kopen.
Deze mogelijkheid moet ook breder bekend worden gemaakt.
Met de toegenomen vraag naar zorg, personeelsschaarste en de introductie van de wmo worden de mantelzorgers steeds zwaarder belast.
D66 vindt dat de mantelzorg ontlast dient te worden
en dat de thuiszorg meer taken van de mantelzorg moet overnemen.
Daarnaast moeten mantelzorgers bij hun waardevolle werk meer steun krijgen, bijvoorbeeld in de vorm van fiscale maatregelen.
Ook dienen de mogelijkheden voor momenten vrijaf, “respijtzorg”, verruimd te worden en beter bekend te worden.
In 2007 treedt de nieuwe geneesmiddelenwet in werking.
Onderdeel van die wet is een nieuwe indeling in vrij verkrijgbare middelen.
De UA-status (Uitsluitend Apotheek, zonder recept maar wel met controle van de apotheker) is opnieuw ingevoerd en geeft de ruimte om een aantal middelen waarvoor nu nog een recept noodzakelijk is, op een veilige manier vrij te stellen van die receptplicht.
D66 wil middelen die (mede) als lifestylemiddelen kunnen worden gekarakteriseerd - zoals erectiebevorderende middelen - onder dat regime laten vallen, en tevens onderzoek doen naar een vrijere verkrijgbaarheid van middelen die nu nog alleen via recept worden vergoed, zoals cholesterolverlagers.
Veel patiënten zijn niet voldoende op de hoogte van hun rechten.
Daarom wil D66 dat de huidige patiëntenwetten beter geïmplementeerd worden en patiënten beter op de hoogte worden gesteld van hun rechten.
Met de vergrijzing en toenemende mondigheid van patiënten zal het vraagstuk van het zelfgekozen levenseinde van mensen die ‘klaar zijn’ met leven zich steeds vaker voordoen.
D66 gaat daarbij uit van zelfbeschikking voor alle wilsbekwame volwassenen.
Daarom wil D66 zoeken naar verantwoorde wegen waarlangs die zelfbeschikking gerealiseerd kan worden.
Met de protocollering van palliatieve sedatie dreigt het gevaar dat palliatieve sedatie voor artsen een alternatief wordt voor euthanasie.
Euthanasie is echter een wezenlijk andere praktijk dan palliatieve sedatie.
Daarom moet euthanasie naast palliatieve sedatie een reële keuzemogelijkheid voor patiënten blijven.
Ook niet-lichamelijke aandoeningen kunnen een grond voor euthanasie of hulp bij zelfdoding zijn.
Nog steeds vindt in de laatste levensfase zinloos medisch handelen plaats, met onnodig lijden tot gevolg.
Voor veel ouderen gaat welzijn echter boven levensverlenging.
Artsen dienen dit te respecteren.
Voor D66 is het ontoelaatbaar dat artsen een behandelverbod van patiënten negeren.
D66 is voor een zo groot mogelijke autonomie van toekomstige ouders.
Daarom moet zinvolle prenatale diagnostiek aan alle zwangere vrouwen worden aangeboden, ook met het oog op toekomstige ontwikkelingen die prenatale diagnostiek minder risicovol en veel laagdrempeliger zal maken (maternale serumscreening/diagnostiek).
Uit de evaluatie van de abortuswet blijkt dat vrouwen niet overhaast tot abortus besluiten.
D66 is dan ook voor het afschaffen van de wettelijke bedenktijd van vijf dagen.
D66 ziet geen reden de overtijdbehandeling onder de abortuswet te laten vallen.
De toegankelijkheid van medicamenteuze abortus moet verbeterd worden, bijvoorbeeld door de abortuspil door de huisarts te laten voorschrijven.
D66 toont zich warm voorstander van het doceren van seksuele en relationele vorming, waarin het niet alleen gaat over ‘het omdoen van een condoom’ of het vermijden van geslachtsziektes en ongewenste zwangerschap, maar waar onder andere ook gesproken wordt over de relationele en emotionele aspecten van seksualiteit, het leren aangeven en herkennen van wensen en grenzen, kennis over het lichaam, seksuele identiteit en oriëntatie, homoseksualiteit, emancipatie en het tegengaan van misbruik.
Seksuele en relationele vorming moet - afgestemd op leeftijd -worden ingevoerd vanaf het basisonderwijs en tevens toegankelijker gemaakt worden voor jongeren en allochtonen.
De komende decennia zullen de kosten van de zorg als gevolg van vergrijzing en technologische innovaties sterk stijgen.
Als gevolg hiervan zullen er niet alleen discussies ontstaan over de wezenlijke ethische aspecten, maar ook over de verdeling van schaarse middelen, de grenzen van de solidariteit en de toelating van nieuwe voorzieningen in het zorgaanbod.
D66 pleit ervoor om bij het maken van dergelijke pijnlijke keuzes een transparant, democratisch proces te ontwerpen waarin betrokkenen in de gezondheidszorg (vooral zorgverleners en patiënten) een belangrijke rol spelen.
Overwegingen van kosteneffectiviteit kunnen in een dergelijk keuzeproces een hulpmiddel zijn, maar nooit de plaats van het democratische proces innemen.
De politiek bepaalt de grenzen van de zorg, niet de zorgverzekeraar.
Zorgverzekeraars kunnen momenteel niet onderhandelen over het grootste deel van het budget.
Daardoor heeft het voor hen nauwelijks zin te zoeken naar een ziekenhuis met de beste prijs-kwaliteit verhouding.
Zorgverzekeraars moeten hier meer ruimte krijgen.
Het financieringssysteem moet het mogelijk maken dat de eerste lijn (o.a. huisartsen, fysiotherapeuten, gezondheidscentra) beter met ziekenhuizen kan concurreren.
Huisartsen houden een centrale plaats in de eerstelijnszorg en krijgen voldoende mogelijkheden voor praktijkondersteuning en het opzetten van gezondheidscentra.
D66 wil een verdere liberalisering van de zorginkoopmarkt en een vergroting tot negentig procent van het B-segment waarvoor vrije kostendekkende tarieven gelden (is nu tien procent).
De huidige organisatie van de awbz voldoet niet en is daardoor niet toekomstbestendig.
Op dit moment zijn er geen prikkels om efficiënt zorg in te kopen voor ouderen en gehandicapten.
Het is noodzakelijk aan de verzekeringskant deze prikkels wel te introduceren waardoor dit wél het geval zal zijn.
Meer dan de gehandicaptenzorg leent de ouderenzorg zich voor onderbrenging in de zorgverzekeringswet, maar er zijn nog onzekerheden over de uitvoerbaarheid.
Als na nadere uitwerking blijkt dat overheveling van ouderenzorg mogelijk is zal dit worden nagestreefd.
Scheiden van wonen en zorg in de awbz wordt bevorderd.
Voor het voorschrijven en gebruiken van geneesmiddelen geldt: goedkoop als het kan, duur als het moet.
Om die reden wil D66 investeren in het stimuleren van de ontwikkeling van generieke geneesmiddelen, en in het actief implementeren van onafhankelijke, evidence based richtlijnen en protocollen zoals die door de beroepsorganisaties zijn ontwikkeld.
Gemeentes hebben meer zicht op wat lokaal mogelijk en wenselijk is.
Daarom wil D66 zoveel mogelijk zorgvoorzieningen lokaal organiseren.
Om de individuele vraag van de patiënt zoveel mogelijk centraal te stellen pleit D66 voor de introductie van laagdrempelige, cliëntgerichte wijkcentra, die zowel medische als maatschappelijke zorg en ondersteuning bieden.
Financiering vindt plaats door een verschuiving te laten plaatsvinden van de awbz naar de Wet Maatschappelijke Ondersteuning (wmo).
In 2007 zal in alle gemeenten de Wet Maatschappelijke Ondersteuning worden ingevoerd.
Deze wet beoogt welzijnsbeleid, het beleid rondom voorzieningen voor gehandicapten en ouderen, en de thuiszorg goed op elkaar af te stemmen.
Een zorgvuldige invoering en voldoende financiële middelen voor de gemeenten zijn daarvoor een voorwaarde: de wmo is géén bezuiniging.
D66 wil dat organisaties van gehandicapten en ouderen in elke gemeente nauw betrokken zijn bij de te maken keuzes,
en dat hulp en voorzieningen van hoge kwaliteit zijn.
Bij de evaluatie van de wmo zal in het bijzonder worden gekeken naar structurele nadelige effecten, bijvoorbeeld voor vrouwelijke mantelzorgers.
D66 is tegen verdere overheveling van awbz-aanspraken naar gemeenten op dit moment.
Eerst moet blijken hoe de wmo in de praktijk uitpakt.
Er dreigen op verschillende specifieke gebieden personeelstekorten in de zorg.
Oplossingen kunnen gevonden worden in het aantrekken van buitenlandse artsen en verpleegkundigen.
Het moet voor hen eenvoudiger worden hun diploma in Nederland erkend te krijgen.
Het moet voor Nederlandse studenten ook eenvoudiger worden in het buitenland een erkend diploma te behalen.
Een andere oplossing voor het personeelstekort is taakherschikking: taken van artsen (bijvoorbeeld in de chronische zorg) kunnen worden overgenomen door gespecialiseerde verpleegkundigen, die weer taken kunnen delegeren aan bijvoorbeeld praktijkondersteuners.
Bevoegdheden moeten hiertoe duidelijk worden omschreven in de Wet BIG en de Geneesmiddelenwet.
De bureaucratie in semi-medische instellingen zoals thuiszorginstanties en indicatieorganen wil D66 terugdringen zodat bij een hulpvraag sneller gehandeld kan worden zonder tijdrovende besluitvorming.
De bureaucratie kan ook worden teruggedrongen door de indicatie tot zorg veel vaker door professionals zelf te laten stellen (met een check achteraf ).
De centrale indicatieorganen krijgen daarmee een andere rol: zij stellen niet langer zelf de indicatie, maar toetsen achteraf de door de professional gestelde indicatie.
Het aantal managementlagen in zorginstellingen kan beperkt worden door zorgprofessionals een flink deel van de managementtaken zelf te laten doen.
De combinatie met hun zorgtaak vergroot de werkvreugde
en de effectiviteit.
Innovaties als tele-medicine dienen breder toegepast te worden en al tijdens de opleiding van artsen en verpleegkundigen aan de orde te komen.
Reclamerichtlijnen voor geneesmiddelen dienen veel strikter te worden gehandhaafd: zelfregulering is daarvoor ontoereikend.
D66 gaat ervan uit dat een menselijk embryo in de loop van de zwangerschap in toenemende mate beschermwaardig is.
Dit betekent dat de waarde van het embryo niet absoluut is, maar kan worden afgewogen tegen andere belangen.
Deze andere belangen zijn bijvoorbeeld gelegen in de grote medische verwachtingen die er bestaan ten aanzien van stamceltechnologie.
Daarom pleit D66 voor het beëindigen van het moratorium op het speciaal kweken van menselijke embryo’s voor medisch wetenschappelijk onderzoek, uiteraard onder strikte voorwaarden.
Effectieve bestrijding van infectieziektes vereist internationale samenwerking.
D66 vindt dat, voor onze eigen veiligheid en uit internationale solidariteit, Nederland in de komende kabinetsperiode een inspanning moet leveren om bij te dragen aan een effectieve bestrijding van ziekten zoals TBS, malaria en HIV/Aids, in Europees en internationaal verband.
Iedereen die een orgaan zou willen ontvangen, mag ook geacht worden een orgaan te willen doneren.
Doneren is de norm.
Daarom pleit D66 voor een systeem van orgaandonatie waarin iedereen die zich na herhaalde oproepen niet laat registreren in het Donorregister, als donor geregistreerd wordt.
Belangrijke randvoorwaarde hierbij is wel dat wetenschappelijk moet worden aangetoond dat dit systeem werkelijk effectiever is dan het huidige systeem.
Illegaal in Nederland verblijvende mensen hebben recht op alle noodzakelijke medische zorg.
Wat ‘noodzakelijk’ is moet door artsen worden bepaald, niet door het baliepersoneel.
De overheid moet hulpverleners in staat stellen een dergelijk beleid te voeren.
In meer steden moet de mogelijkheid van methadon– en heroïneverstrekking onder medisch toezicht worden geboden.
Hierdoor kan verslaafden uitzicht op stabiliteit en behandeling worden geboden
en neemt de drugscriminaliteit af.
Om gezondheidsrisico’s van zogenaamde partydrugs te verminderen moet het eenvoudiger worden om drugs te laten testen op vervuiling.
Daarnaast moet er meer actieve informatie worden verstrekt over het risico van partydrugs.
Niet-rokers mogen geen last ondervinden van rokers en alle werkenden hebben recht op een rookvrije werkplek.
Daarom steunt D66 een rookverbod in de horeca.
Wel dienen er mogelijkheden te blijven bestaan voor het roken in verblijfsinrichtingen (zoals instellingen voor chronisch psychiatrische patiënten).
Ontplooiing kan niet zonder bescherming.
De omgeving, met de ouders voorop, staat centraal bij het beschermen van kinderen,
maar bij problemen moet ook de overheid snel en adequaat kunnen handelen.
Helaas is duidelijk dat het belang van het kind niet altijd voorop staat in de wijze waarop de jeugdzorg is ingericht en te werk gaat.
De werkwijze van de jeugdzorg moet en kan veel beter.
Het belang van het kind moet veel centraler komen te staan.
Veel kinderen met problemen komen uit gezinnen waarin de ouders onvoldoende (kunnen) functioneren.
Op dit moment krijgen jeugdartsen van de GGD en medewerkers van jeugdzorg geen, of moeilijk toegang tot de ouders.
Dit leidt tot vervolgschade, zowel bij dat kind als bij de kinderen die eventueel later worden geboren.
Daarom moet toegang tot die ouders, ook voor andere aanvullende hulpverleners, nu adequaat geregeld worden.
Ouders worden verplicht met hun kind het consultatiebureau te bezoeken.
Alle kinderen die niet verschijnen op het consultatiebureau worden gemeld bij Bureau Jeugdzorg en actief opgespoord.
Waar nodig gaat iemand op huisbezoek om te zorgen dat een afspraak op het consultatiebureau nagekomen wordt.
Dat kan iemand zijn van het consultatiebureau of van Bureau Jeugdzorg.
Te vaak constateert Bureau Jeugdzorg dat ouders opvoedingsondersteuning nodig hebben om de kinderen voldoende goed te kunnen helpen.
Deze opvoedingsondersteuning wordt verplicht gesteld.
In de jeugdzorg gaat veel tijd verloren aan overleg tussen verschillende hulpverleningsinstanties.
D66 wil een eind maken aan de bureaucratie en de verkokering.
Daarom dient ten minste zeventig procent van de mensen in de jeugdzorg uit directe hulpverleners te bestaan.
Ook wil D66 dat er binnen 24 uur een huisbezoek wordt afgelegd als er een serieuze melding van kindermishandeling binnenkomt.
Met preventie kan veel gezondheidswinst worden behaald
en kunnen de kosten van gezondheidzorg beperkt worden.
Daarom wil D66 een structureel hoger budget bestemmen voor preventie en voor onderzoek naar de effectiviteit en doelmatigheid ervan.
Er moeten effectieve preventieprogramma’s worden ontwikkeld en uitgevoerd, gericht op hart- en vaatziekten, obesitas, verslaving, waaronder nicotinegebruik (roken) en overmatig alcoholgebruik.
Preventie betekent ook: zorgen voor een gezonde leefomgeving, schone lucht, voldoende ruimte, veilige mogelijkheden voor lichaamsbeweging, voldoende mogelijkheden om te sporten en armoedebestrijding.
Om roken en overmatig alcoholgebruik tegen te gaan moet het verkoopverbod aan jongeren onder de 16 jaar strenger gehandhaafd worden.
Niet alleen verkopers van alcohol, maar ook ouders en kinderen moeten hiervoor wettelijk aansprakelijk worden.
Er moet meer voorlichting komen over de gevolgen van roken, drugs en alcoholgebruik.
Depressies, angststoornissen en andere psychische aandoeningen zullen in de toekomst de meest voorkomende gezondheidsproblemen zijn.
D66 pleit voor een integrale aanpak van dit complexe probleem.
Dit betekent dat er naast een medicinale aanpak, ook aandacht moet zijn voor maatregelen in de preventieve sfeer, vroegdiagnostiek (bijvoorbeeld in het onderwijs), gezonde schoolomgeving en goede arbeidsomstandigheden.
Bij voorlichting over seksualiteit, anticonceptie en het voorkomen van SOA’s dient speciale aandacht uit te gaan naar vrouwen van niet-Nederlandse afkomst.
Laagdrempelige beschikbaarheid van voorbehoedsmiddelen blijft een belangrijke voorwaarde voor het voorkomen van infectieziektes en ongewenste zwangerschappen.
Nederland is een democratische rechtsstaat en moet dat ook blijven.
Rechtszekerheid, rechtsgelijkheid en het voorkomen van willekeur zijn de pijlers van onze rechtsstaat.
Een onafhankelijke, goed functionerende rechtspraak is essentieel voor het vertrouwen van burgers daarin.
Veiligheid en de grondrechtelijke vrijheden van burgers zijn basiswaarden die door de rechtsstaat zo goed mogelijk gewaarborgd worden.
Dat betekent dat veiligheidsmaatregelen via democratisch vastgestelde regels tot stand moeten komen, Maatregelen tegen personen op grond van die regels moeten door de rechter getoetst kunnen worden.
Het Europees Verdrag van de Rechten van de Mens en de uitspraken van het Europese Hof zijn leidraad voor de omgang met vrijheden en eventuele beperkingen daarvan.
Nederland is een open samenleving en daardoor kwetsbaar.
Voortdurend moet gezocht worden naar het juiste evenwicht tussen macht en recht.
Tussen vrijheden van individuele burgers en bescherming van de samenleving als geheel.
Op angst en onzekerheid gestoelde wetgeving en handhaving kan leiden tot een rechtsorde waarin de fundamentele vrijheden en rechten die we juist willen verdedigen onevenredig worden aangetast.
Mensenrechten moeten niet ondergesneeuwd worden in de drang steeds meer mogelijkheden voor de aanpak van terrorisme en georganiseerde criminaliteit te creëren.
Veiligheid kan niet volledig gegarandeerd worden.
We moeten ons bewust zijn van het feit dat niet alle maatschappelijke problemen die tot onveiligheid leiden opgelost kunnen worden door het uitvaardigen van een verbod of het verhogen van de strafmaat.
Er kan wel veel gedaan worden om onveiligheid te bestrijden.
In de eerste plaats door de overheid, die maatregelen moet nemen om inbreuk op veiligheid te voorkomen en krachtig en effectief moet optreden tegen criminaliteit.
Bestrijding van terrorisme en criminaliteit is echter niet alleen een zaak van politie, AIVD en defensie.
De aanpak zal zich moeten verbreden naar het verminderen van de politieke, economische, sociale en culturele spanningen die aan terrorisme en criminaliteit ten grondslag liggen.
Gebrek aan kansen, uitsluiting en discriminatie kunnen leiden tot verzet tegen de maatschappij en tot radicalisering.
Nederland heeft de afgelopen kabinetsperiode een integratiebeleid gevoerd dat gekenmerkt wordt door hardvochtigheid en willekeur.
Nog nooit werd zo vaak een bewindspersoon voor individuele beslissingen door de rechter op de vingers getikt.
Individuele beslissingen zijn verworden tot spraakmakende zaken.
Het heeft vele vluchtelingen en immigranten onnodig hard getroffen en groot persoonlijk leed teweeggebracht.
Daarnaast is het internationale aanzien van Nederland geschaad.
Een streng beleid kan volgens D66 ook humaan worden uitgevoerd.
Maar als politieke munt wordt geslagen uit ongepaste flinkheid is ons land op de verkeerde weg.
Om onze kwalitatief hoogstaande rechtspraak te behouden zal blijvend geïnvesteerd moeten worden.
De investeringen zullen gedaan moeten worden in verbetering van arbeidsvoorwaarden, bijscholing en opfriscursussen voor rechters.
In het versnellen van de doorlooptijden van zaken en in het versterken van de communicatie met het publiek; mensen moeten kunnen begrijpen waarom een rechtelijke uitspraak zo is gedaan als hij is.
Rechters zijn voor het leven benoemd.
Wel zou binnen de rechterlijke macht regelmatig en strikter naar het functioneren van individuele rechters moeten worden gekeken met de mogelijkheid van ingrijpen.
Ook hier gaat het om waardering voor - en beoordelen van - professionals.
Er moet meer ruimte voor beloningsverbetering komen door promotie van goede rechters die geen managementtaken verrichten.
De kwaliteit van het Openbaar Ministerie staat onder druk.
Er moeten hoge eisen worden gesteld aan de kwaliteit van de organisatie.
Het OM moeten zich concentreren op haar kerntaak – het opsporen en vervolgen van overtreders in het strafrecht - en niet streven naar uitbreiding van taken of bevoegdheden of het overgaan tot opsporingsmethoden die niet passen in een rechtsstaat.
Politici en vertegenwoordigers van het openbaar bestuur mengen zich niet in zaken zolang deze onder de rechter zijn.
Opgelegde straffen moeten gerelateerd zijn aan daad, persoon en omstandigheden.
Daarvoor geeft de wet maximumstraffen.
D66 is tegenstander van de invoering van minimumstraffen.
Daarmee zou de rechter de mogelijkheid ontnomen worden om in het individuele geval een passende straf op te leggen.
Het voorkomen van criminaliteit ligt vooral op het gebied van onderwijs en opvoeding en de hulpverlening aan probleemgezinnen en -jongeren.
Ook in de woonomgeving zijn preventieve maatregelen nodig.
Wijkveiligheidsplannen zijn daarvoor een goed lokaal middel.
Er moet consequent meer toezicht komen in het openbaar vervoer.
Verbetering van de kwaliteit van de openbare ruimte, waaronder trein-, bus- en metrostations, draagt ook bij aan preventie.
De voorkeur van D66 voor lokale differentiatie, voor wijkgerichte aanpak, betekent niet dat er niet moet worden gewerkt aan vermindering van versnippering en de problemen bij het uitwisselen van informatie.
Het vormen van een nationale politie schiet echter zijn doel voorbij.
Het executieve werk is waar het om draait.
Beleid is er al genoeg.
Het wordt tijd dat meer politiemensen, ook als zij een hogere rang hebben, achter het bureau vandaan komen.
Daarbij zal ook aandacht nodig zijn voor mogelijkheden tot beloningsdifferentiatie.
D66 wil onmiddellijk af van prestatiecontracten.
Planning en rekenschap afleggen zijn betere prestatie-instrumenten.
Prestatiecontracten leiden tot agenten die ‘bonnenjagers’ worden om hun quotum te halen, die niet de juiste dingen gaan doen, of voor de verkeerde acties worden beloond.
D66 wil afschaffing van de identificatieplicht, die te weinig toevoegt aan de veiligheid om de inbreuk op de privacy te rechtvaardigen.
Dit wordt een steeds groter probleem.
Door het aantrekken van expertise en het investeren in apparatuur zullen opsporing en vervolging de benodigde inhaalslag kunnen maken.
De coffeeshops waarin softdrugs mogen worden verkocht hebben hun waarde bewezen.
Nu is de tijd gekomen om ook de teelt van softdrugs te reguleren.
Dit kan door middel van een vergunningenstelsel voor de teelt.
Hierdoor kan een deel van de criminaliteit en gevaarlijke thuisteelt worden tegengegaan, en kunnen volksgezondheidrisico’s worden ingeperkt.
Telers en handelaren die zich aan deze regels onttrekken dienen hard te worden aangepakt.
D66 wenst uiteindelijk een echte legalisering van softdrugs, waartoe de internationale verdragen dienen te worden gewijzigd.
Nederland moet zich hier in het buitenland hard voor maken.
Coffeeshops mogen niet in de buurt van scholen worden geplaatst en geen drugs verkopen aan jongeren onder de 18.
Vooral voor jongeren onder de 18 moet er meer voorlichting komen over de risico’s van het gebruik.
D66 vindt dat openheid over softdrugs een grotere bijdrage levert aan de volksgezondheid dan het onbespreekbaar laten.
D66 is van mening dat de internationale ‘War on Drugs’ zijn doel voorbij schiet.
Bij het harddrugsbeleid moet het voorkomen van gezondheidsschade voorop staan.
Voorlichting en het testen van harddrugs is thans moeilijk.
Nederland moet internationaal het voortouw nemen om de War on Drugs ter discussie te stellen.
De kwaliteit van de zorg in de Justitiële Jeugdinrichtingen moet gewaarborgd blijven.
Er moeten meer jeugdinrichtingen komen
en de inrichting moet toegerust zijn op haar resocialiserende taak.
Dat betekent meer ruimte voor psychiatrische hulp, behandeling en begeleiding.
Op basis van de eerste ervaringen met het vergroten van de groepen en het samen plaatsen van meerdere jongeren in een cel moet opnieuw bekeken worden of dit wel wenselijk is.
Waar ‘gestraft’ moet worden, moet dat, zeker bij de jeugd, zo snel mogelijk gebeuren.
Lange wachttijden maken dat de relatie tussen delict en straf verdwijnt.
Het lik op stuk-beleid dat theoretisch wordt aangehangen moet nu eindelijk eens vorm krijgen.
Snelrecht en alternatieve straffen, zoals voorwaardelijke invrijheidstelling en de straffen van Bureau Halt moeten daartoe vaker worden ingezet.
In alle gevallen wordt vastgelegd – door middel van het elektronisch kinddossier – of sancties die zijn opgelegd of voorwaarden die aan de invrijheidstelling zijn gesteld, ook volledig zijn uitgevoerd en opgevolgd.
Er moet zo snel mogelijk alternatieve opvang komen in zorginstellingen, voor alle niet-criminele jongeren met gedragsstoornissen die nu onterecht in de crisisopvang van de Justitiële Jeugdinrichtingen zijn geplaatst.
Tot dat er voor alle civielrechtelijk geplaatste jongeren elders alternatieve opvang is gerealiseerd, worden zij in elk geval niet meer samen met strafrechtelijk geplaatste jongeren in één groep geplaatst.
Het experiment waarin jonge kinderen van acht tot twaalf jaar uit het justitiële circuit zijn gehaald en besloten binnen een zorginstelling worden opgevangen, wordt zo snel mogelijk over het hele land ingevoerd.
Steeds vaker wordt de Nederlandse maatschappij geconfronteerd met genitale verminking, eerwraak en gedwongen huwelijk.
D66 spreekt zich onomwonden uit tegen deze niet acceptabele schendingen van mensenrechten.
Om dit tegen te gaan zet D66 in op deskundigheidsbevordering als informatievoorziening.
Tevens toont D66 zich voorstander van het harder aanpakken van de daders.
Voor kortdurende detentie voldoen sobere strafinrichtingen die lokaal beheerd kunnen worden, voor langgestraften zijn inrichtingen nodig met meer voorzieningen en mogelijkheden tot resocialisatie.
Tbs-ers die onbehandelbaar zijn en een gevaar vormen voor hun omgeving moet een afgeschermde woonomgeving geboden worden.
Straffen voor recidiverende minderjarigen en jong-volwassenen zullen meer in de sfeer van trainingen in speciale internaten gezocht moeten worden.
D66 heeft bereikt dat het slachtoffer spreekrecht heeft tijdens het strafproces;
de positie van het slachtoffer moet nog verder versterkt worden.
Zo moet het arsenaal aan straffen worden uitgebreid om aan gerechtvaardigde behoeften van slachtoffers te voldoen.
Naast het straatverbod moet ook een verhuisgebod voor zedendelinquenten mogelijk zijn.
Bij het doen van aangifte moet de burger meer aandacht en service krijgen.
Elektronische aangifte voor eenvoudige misdrijven moet tot de standaard mogelijkheden behoren.
Eigenrichting moet tegengegaan worden.
Natuurlijk mogen mensen die bedreigd of aangevallen worden zichzelf verdedigen, maar de grens van wat geoorloofd is, zal altijd door de rechter bepaald moeten worden.
Nederland heeft de afgelopen kabinetsperiode een integratiebeleid gevoerd dat gekenmerkt wordt door hardvochtigheid en willekeur.
Het heeft vele vluchtelingen en immigranten onnodig hard getroffen en groot persoonlijk leed teweeg gebracht.
Daarnaast is het internationale aanzien van Nederland geschaad.
In het integratiedebat wordt gehamerd op de Nederlandse gebruiken en tradities, zonder besef dat deze al eeuwenlang beïnvloed worden door ontmoetingen met andere culturen.
Het krampachtig vasthouden aan zogenaamde ‘gezamenlijke’ Nederlandse gebruiken heeft impliciet tot gevolg dat grote groepen van de Nederlandse bevolking worden uitgesloten.
D66 wil af van het ‘onder dwang’ integreren en inburgeren.
Een open samenleving in een globaliserende wereld biedt ruimte voor verschil.
D66 verwacht wel van immigranten met een reguliere verblijfsvergunning dat zij met het oog op participatie in de samenleving zich de Nederlandse taal eigen maken.
De overheid dient dit te faciliteren.
- Onderbrengen van vluchtelingenbeleid bij Binnenlandse Zaken en van arbeidsmigratie bij Economische Zaken.
-Automatisch Nederlanderschap voor in Nederland geboren kinderen wier ouders vijf jaar of langer legaal in Nederland wonen;
dubbele paspoorten zijn mogelijk.
D66 vindt dat in beginsel geen afzonderlijk integratiebeleid dient te worden gevoerd voor nieuwe Nederlanders, maar dat op alle terreinen van overheidsbeleid voldoende aandacht dient uit te gaan naar specifieke posities en behoeften.
Een uitzondering vormt het speciaal op nieuwkomers gerichte inburgeringsbeleid,
dat volgens D66 van zijn ‘dwang en drang’ karakter moet worden ontdaan.
De specifieke aandacht voor nieuwe Nederlanders geldt zowel op sociaalcultureel als op sociaal-economisch terrein.
Het beleid moet rekening houden met grote onderlinge verschillen tussen en binnen de diverse etnische groepen, met name ook tussen de eerste en de tweede generatie.
Integratie van nieuwe Nederlanders is een tweezijdig proces, dat alleen succesvol kan verlopen als ook de autochtone bevolking betrokken is.
Minderjarige asielzoekers en kinderen van vluchtelingen die op uitzetting wachten horen niet in een gevangenis te zitten.
Ook moeten zij altijd onderwijs kunnen volgen.
De leges van verblijfsvergunningen dienen op korte termijn verlaagd te worden naar een bedrag dat in verhouding staat tot de aanvraag van een paspoort.
D66 spreekt zich uit voor een specifieke pardonregeling voor degenen die onder de oude vreemdelingenwet asiel hebben aangevraagd.
Voor degenen die voor 1 april 2001 in Nederland asiel hebben aangevraagd, ongeacht hun huidige juridische status, voor zover zij geen ernstige delicten hebben gepleegd zal een verblijfsvergunning moeten worden verstrekt.
Nederland moet een actieve rol gaan spelen bij het ontwikkelen van een ruimhartig Europees vluchtelingen- en asielbeleid.
Nadruk moet daarbij liggen op preventie; bestrijden van extreme armoede, bemiddelen in conflictsituaties, hulp bieden bij rampen, het beschermen van mensenrechten, waardoor de noodzaak tot migratie en vluchten zal afnemen.
D66 wil de arbeidsmigratie binnen de Europese Unie stimuleren.
De Europese arbeidsmarkt biedt mogelijkheden die nog onvoldoende belicht zijn.
Krapte op de arbeidsmarkt in de ene lidstaat kan ondervangen worden door ruimte binnen een andere lidstaat.
De Europese Commissie heeft al stappen in deze richting gezet, onder andere door het oprichten van een Europese vacaturebank.
Deze initiatieven moeten meer bekendheid krijgen en verder ontwikkeld worden.
Een gewenst zijeffect is meer bekendheid van en begrip voor andere culturen binnen de Unie.
D66 wil dat de Europese Unie een Greencard verstrekt aan mensen uit derde landen die – voor korte of langere tijd – in de Unie willen werken.
Het Nederlands buitenlands beleid stoelt op de positie die Nederland in de wereld in neemt: een middelgrote lidstaat van de Europese Unie, gastland van het internationaal recht, niet direct partij in een conflict en met uitgebreide ervaring met militaire (vredes) missies, nood- en ontwikkelingshulp.
Nederland moet streven naar een Europees buitenlands beleid onder leiding van een Europese Minister van Buitenlandse zaken.
Binnen Europa dient Nederland vrijheden als homohuwelijk, progressief drugsbeleid en zorgvuldige abortuswetgeving te verdedigen.
Bij nieuwe lidstaten dringt Nederland aan op de bescherming van mensenrechten en de positie van minderheden, zodat bijvoorbeeld de Roma-gemeenschap in Oost Europa kan delen in onderwijs en gezondheidszorg.
Nederland moet een voortrekkersrol spelen in de bescherming van de mensenrechten waar ook ter wereld, Nederland spreekt landen aan wanneer mensenrechten geschonden worden en zoekt op een productieve manier naar oplossingen.
Zo moet er meer aandacht komen voor de schending van mensenrechten van vrouwen in Congo, de onderdrukking van oppositie in Tibet, Burma of Cuba en moet Nederland zich hard maken voor de bescherming van religieuze en etnische minderheden.
Nederland moet in bilaterale betrekkingen met Rusland niet aarzelen de oorlog in Tsjetsjenië en het toenemende racisme in Rusland op de agenda te zetten.
Ook in handelsmissies naar China moet Nederland de autoriteiten aanspreken op dissidenten in de gevangenis.
Naast mensenrechten staat democratisering centraal in het Nederlands buitenlands beleid.
Nederland moet bijdragen aan democratiseringsprogramma’s zoals het opleiden van journalisten, rechters en advocaten.
Nederland moet zich inzetten tegen corruptie en willekeur door bijvoorbeeld in ontwikkelingslanden en nieuwe democratieën politiecorpsen op te leiden.
Nederland moet in het Midden-Oosten zich niet eenzijdig uitspreken voor één van de partijen maar dialoog en onderhandeling stimuleren.
Hierbij moet Nederland meer ambitie tonen bij de oplossing van het conflict tussen Israël en de Palestijnen.
Nederland moet illegale wapenhandel in het Midden Oosten aan de kaak stellen
en lokale organisaties ondersteunen in hun strijd voor meer vrouwenemancipatie en democratie.
In Afrika moet Nederland de nationale en internationale tribunalen steunen die duurzame democratie mogelijk maken.
Nederland moet verkiezingen faciliteren en militaire middelen of mankracht beschikbaar maken om de oorlog in Soedan te stoppen.
De Nederlandse burgers in het buitenland moeten beter beschermd worden en geassisteerd worden door de Nederlandse overheid dan tot nu toe is gebeurd.
Goede diplomatieke betrekkingen met dictaturen zoals Syrië of Saoedi Arabië mogen niet prevaleren boven het belang van kinderen met de Nederlandse nationaliteit die door vaders zijn ontvoerd en niet naar hun moeder in Nederland terug mogen.
Gevangenen in slechte en corrupte buitenlandse gevangenissen moet in Nederland hun straf kunnen uitzitten.
Nederland moet bij het besluiten tot militaire (vredes-)missies streng de voorwaarden toepassen die door de Commissie- Bakker zijn opgesteld, zoals het afzien van Nederlandse militaire deelname aan een kansloze missie of een missie die niet dienstbaar is aan de plaatselijke bevolking.
Ook de personele en materiële vereisten van vredesmissies in onherbergzame oorden moeten goed verdisconteerd en voorbereid worden.
Militaire missies in het buitenland kunnen zowel lijfelijke als psychische schade toebrengen aan het betreffende militaire personeel.
Dit verplicht de Nederlandse overheid tot het, zo nodig langdurig, verlenen van ruimhartige en gemakkelijk toegankelijke fysieke, geestelijke en materiële nazorg.
Dit betekent dat de Nederlandse overheid haar verantwoordelijkheid neemt ten aanzien van deze zorg, ook lang nadat de militair reeds de dienst heeft verlaten.
Samen de wereldwijde rechtsorde bevorderen betekent ook dat partners kritisch zijn naar elkaar; het is daarom onaanvaardbaar dat de VS het Internationale Strafhof niet erkent.
D66 blijft benadrukken dat Nederland zich hiervoor bij de VS en zijn andere partners moet inzetten.
De democratie kan alleen bestaan wanneer ook de overheid zelf de wet in acht neemt.
Waar het gaat om universele mensenrechten en het internationale humanitaire recht geldt dit des te sterker.
D66 vindt het zeer schadelijk dat de VS als ondertekenaar van het non-proliferatie verdrag nu spreekt over de tactische inzet van kernwapens en verdragen afsluit die alsnog kunnen leiden tot een bredere verspreiding van kernwapens.
Dit is een ernstige ontwikkeling waartegen Nederland zich met haar partners moet verzetten door de VS hierop constant op aan te spreken.
D66 is van mening dat het vergroten van de veiligheid in de wereld een belangrijke impuls kan krijgen door het vergroten en versterken van de democratie in landen waar dit nog een fragiel en beginnend proces is.
Terroristen hebben een plek nodig om zich voor te bereiden op grootscheepse aanslagen.
Ideaal hiervoor zijn staten waar wetteloosheid en corruptie heersen; de ‘falende staten’.
D66 is voor het aangaan van contacten met falende staten en fragiele democratieën.
Door met kansrijke in gesprek te gaan, kennis en kunde te bieden en ondersteuning te bieden.
Ontwikkelingslanden moeten grotere inspraak krijgen in multilaterale organisaties als IMF, Wereldbank en wto.
Deze organisaties moeten bovendien democratischer van aard worden.
Export- en importheffingen moeten geleidelijk opgeheven worden, waarbij geïndustrialiseerde landen een sneller traject volgen en ontwikkelingslanden langer de tijd krijgen om hun economieën op een niveau te brengen waarmee ze in een open markt kunnen concurreren.
Instant liberalisering is voor deze landen geen zegen.
De Verenigde Naties moeten worden hervormd, vooral de macht van de Veiligheidsraad moet minder worden bepaald door de Koude Oorlogmachten.
De EU moet zonder hulp van buitenaf alle veiligheidstaken in Europa op zich kunnen nemen, inclusief stabilisatie- en wederopbouwoperaties waar nodig.
Hiertoe moet de EU haar militaire en civiele vermogens op gecoördineerde wijze versterken.
De aanstaande civiele EU-missie naar Kosovo, waar de EU eind 2006 / begin 2007 de verantwoordelijkheid voor het civiele bestuur van de VN zal overnemen, is volgens D66 een belangrijke toetssteen voor het vermogen van de EU om zulke taken op zich te nemen en moet daarom ook door Nederland zeer kritisch worden gevolgd.
D66 wil dat de EU mensenrechtenexperts opneemt in alle crisisbeheersingsoperaties, en dat Nederland zelf zulke experts beschikbaar stelt.
Als gevolg van harmonisatie van strafrecht zou er een Europees wetboek van strafrecht moeten komen voor grensoverschrijdende criminaliteit, die ook op Europees niveau wordt aangepakt.
Er zijn al veel losse afspraken die gebundeld kunnen worden; hiaten moeten worden opgevuld.
Een EU-variant van het Amerikaanse systeem verdient het om bestudeerd te worden.
De bestrijding van terrorisme vraagt een krachtig en effectief overheidsoptreden.
We voeren echter geen ‘oorlog’ tegen terrorisme en de suggestie dat dit wel zo is zet de deur gevaarlijk op een kier naar ‘alles is geoorloofd in deze strijd’.
D66 is geen voorstander van een superministerie van veiligheid.
Met onze democratische partners in de wereld wil D66 werken aan het vergroten van de stabiliteit en veiligheid.
Geloofwaardigheid is hierbij cruciaal.
Als een van de partners niet naleeft wat nagestreefd wordt, verzwakt dat de positie van het hele samenwerkingsverband.
D66 wil dat de strijd tegen grensoverschrijdende misdaad en terrorisme efficiënt èn democratisch gevoerd kan worden.
De Europese Commissie stelt voor om de veto’s af te schaffen, en het Europees Parlement medebeslissingsbevoegdheid te geven.
Dit kan op basis van artikel 42 van het huidige EU Verdrag.
De lidstaten moeten hiertoe besluiten.
D66 vindt dat Nederland een grote inspanning moet plegen om dit voorstel aangenomen te krijgen.
De wetgeving ten behoeve van de aanpak van terrorisme is in Nederland inmiddels voldoende uitgebreid; investering in een goede uitvoering daarvan is nu aan de orde.
De AIVD moet haar werk kunnen doen en waar mogelijk moeten personen die zich schuldig maken aan (het beramen van) terroristische daden strafrechtelijk worden aangepakt.
Rechterlijke controle op de verkrijging van bewijs is daarbij een vereiste.
Waar het strafrecht niet aan de orde is, moeten andere maatregelen worden ingezet om terroristische acties te voorkomen.
Europese samenwerking is daarbij essentieel.
Ook in de strijd tegen terrorisme moeten de rechten van de mens worden eerbiedigd.
Het is dan ook onacceptabel dat informatie verkregen uit marteling worden gebruikt door de inlichtingendiensten.
Marteling is in iedere strijd misdadig.
Guantánamo Bay is een illegale gevangenis en Europa moet bij de VS blijven aandringen op een legale oplossing.
In de internationale strijd tegen het terrorisme moet Nederland verschillende maatregelen kritisch tegemoet treden en altijd evalueren op effectiviteit.
Om die reden moet Nederland ook niet kritiekloos meewerken aan het verstrekken van passagiersgegevens aan Amerika.
Ook hier is proportionaliteit (niet meer gegevens dan nodig), een open en democratische besluitvorming, en een goede rechtsbescherming tegen fouten en misbruik door de overheid essentieel.
De privacy van Nederlandse burgers mag niet in het geding komen en Nederland mag onder geen enkele voorwaarden meewerken aan marteling, illegale opsluiting of uitlevering van gevangenen.
Om die reden mag Nederland ook niet medewerken aan geheime “cia-vluchten”, noch deze faciliteren.
Voor een evenwichtiger partnerschap met de oude en nieuwe grootmachten in de wereld zal de EU haar militaire en civiele vermogens verder op moeten bouwen en haar samenhang moeten verbeteren.
Tezamen moeten de EU en de VS een wereldwijde rechtsorde bevorderen gebaseerd op universele mensenrechten, ‘human security’, de VN-mensenrechtenverdragen en –convenanten en het internationale humanitaire recht.
Bij terrorismebestrijding en bestrijding van internationale misdrijven moeten politie en inlichtingendiensten beter samenwerken met collega-diensten uit andere landen en met Europol en Interpol.
De emancipatie van vrouwen in Nederland is nog lang niet ‘af ’.
Maatschappelijke aandacht voor de vrouw blijft nodig, in het bijzonder voor de positie van oudere en migrantenvrouwen.
Vrouwen in Nederland zijn structureel armer dan mannen: het salaris van vrouwen is bijna de helft van dat van mannen.
D66 streeft naar economische zelfstandigheid voor zoveel mogelijk vrouwen, en wil barrières die dat verhinderen weghalen.
Het dient aantrekkelijker te worden voor vrouwen om meer uren te gaan werken.
Een werkweek van 12 uur zal zelden toereikend zijn om aan het criterium voor economische zelfstandigheid, het minimuminkomen, te voldoen.
Door een uitbreiding van de schooluren komt de tussentijdse opvang te vervallen en wordt de voor- en naschoolse opvang gereduceerd.
De extra schooltijd kan bijvoorbeeld met sport- of culturele activiteiten worden opgevuld.
Het afschaffen van de overdraagbare heffingskorting (met overgangsregeling voor degenen die voor 1972 zijn geboren).
De zwangerschapsuitkering voor zelfstandig ondernemende vrouwen moet weer ingevoerd worden, zodat vrouwen niet afgeremd worden in het starten van een onderneming, noch in het krijgen van kinderen.
Het nieuwe kabinet moet zich de komende vier jaar actief gaan inzetten bij het opsporen van vrouwelijk talent voor senior functies bijvoorbeeld bij internationale organisaties.
Elk jaar weer verliezen duizenden kinderen bij een scheiding het contact met één van hun ouders.
Vaak de vader.
Veel wetgeving staat een goed werkend co-ouderschap in de weg.
Uitgangspunt moet zijn de eigen verantwoordelijkheid en gelijkwaardigheid van beide ouders bij het uitoefenen van het ouderlijk gezag én de zorg.
Ook ná een scheiding.
Bij het halen van de millenniumdoelen spelen vrouwen een cruciale rol.
Tegelijkertijd lopen de doelen die gericht zijn op verbetering van de gezondheid en de maatschappelijke positie van de vrouw het meest achter op schema.
D66 wil dat Ne-derland prioriteit blijft geven aan de verbetering van de positie van meisjes en vrouwen in ontwikkelingslanden.
Het klimaat in Nederland voor homoseksuele mannen en vrouwen is nog altijd relatief tolerant en de openstelling van het burgerlijk huwelijk voor paren van gelijk geslacht heeft gezorgd voor een grote mate van juridische gelijkstelling.
Toch lijkt de emancipatie van lesbiennes, homoseksuelen, biseksuelen en transgenders (LGBT’s) de laatste jaren te haperen.
Om afnemende homotolerantie te keren zijn specifieke maatregelen nodig.
De politie moet antihomoseksueel geweld registreren,
docenten moeten specifiek homovijandigheid zondermeer veroordelen.
Voorts moet er opvang komen voor allochtone homoseksuelen die tussen wal en schip raken.
Alle scholen, ongeacht of zij bijzonder of openbaar onderwijs geven, dienen een homovriendelijk klimaat te creëren.
Seksuele voorkeur of geslachtswijziging mag geen reden zijn om een leraar niet aan te nemen of te ontslaan.
Hiervoor is een serieuze investering nodig, maar ook om agenten te trainen in de aanpak van homofoob geweld en multiculturele problemen.
Net als bij de bestrijding van discriminatie op grond van huidskleur of geslacht.
Homoseksuele ouderparen moeten de juridische band met hun kind op dezelfde eenvoudige wijze kunnen vastleggen als heteroparen, interlandelijke adoptie door homoseksuele paren wordt op korte termijn mogelijk
en er worden geen nieuwe trouwambtenaren aangenomen die weigeren een homopaar te trouwen.
Nederland veroordeelt de schending van homorechten in het buitenland en steunt buitenlandse homo-organisaties.
Homoseksuele asielzoekers die in eigen land vervolgd worden vinden in Nederland een veilige haven.
Nog steeds ondervinden in Nederland getrouwde en geregistreerde homoparen problemen op het moment dat ze binnen de Europese Unie van baan veranderen of verhuizen.
Nederland moet zich daarom hard maken om een in Nederland gesloten huwelijk of geregistreerd partnerschap van homoparen in heel de Europese Unie dezelfde erkenning krijgt als die van heteroparen.
Kunst en cultuur vormen het dna van de samenleving die D66 voor ogen staat.
Cultuur is een waardevol doel op zich en niet slechts een instrument voor het bereiken van andere beleidsdoelstellingen.
D66 wil dan ook structureel één procent van de rijksbegroting besteden aan kunst en cultuur.
Deze middelen worden ingezet in een kwalitatief hoogstaand en divers cultureel aanbod voor het hele land.
Cultuur heeft ook een belangrijke economische waarde.
Een breed cultureel aanbod garandeert een aantrekkelijk vestigingsklimaat.
D66 wil dan ook extra investeren in dwarsverbanden tussen cultuur en economie.
Hiermee dringt Nederland door tot de internationale voorhoede van de creatieve industrie.
Bij de publieke omroep haken vooral jonge kijkers en luisteraars massaal af.
Dat is een gemiste kans voor jongeren; de programma’s zijn educatief en informatief en dat is voor deze doelgroep van belang.
De omroep zal moeten worden klaargestoomd voor het huidige digitale tijdperk, waarin jongeren meer tijd op internet dan voor de televisie doorbrengen.
Internet wordt dan ook een speerpunt van de publieke omroep.
Er moet een royaal fonds zijn voor bijzondere culturele projecten; ‘grand projets’, dat ingezet kan worden voor architectuur met internationale grandeur, aankoop van een uniek schilderij, organisatie van een festival of museale innovaties.
Voor een breed cultureel offensief is participatie van particulieren, bedrijven en fondsen onontbeerlijk.
Het is tijd voor een nieuwe gouden eeuw van het cultuurmecenaat.
De overheid stimuleert het schenken aan cultuur met koppelsubsidies (matching grants) en belastingmaatregelen.
Nederland heeft baat bij sterke culturele banden met het buitenland.
Het budget voor internationale culturele samenwerking moet daarom verhoogd worden.
De verrijking van ons land door andere culturen wordt zichtbaar in het Huis der Culturen, waar nieuwe- en oorspronkelijk Nederlandse kunstenaars een podium krijgen.
D66 pleit ervoor het Huis ruimte te geven om te groeien.
Er moet worden geïnvesteerd in de vele monumenten die ons land rijk is om ze voor verval te behoeden en restauratie-achterstanden in te halen.
Kunstenaars en culturele instellingen worden zo min mogelijk lastiggevallen met bureaucratie en politieke bemoeienis.
De overbelaste cultuurnotacyclus, het verdeelsysteem voor rijkssubsidies, wordt herzien volgens het principe dat de overheid op afstand staat.
D66 pleit voor eenvoudige, transparante subsidieprocedures met een heldere rol voor cultuurfondsen en deskundigen uit de sector.
D66 wil dat er vanaf de basisschool meer ruimte komt voor cultuureducatie en kunstenaars voor de klas, en meer ruimte voor vrije expressie.
Scholen en kunstinstellingen moeten een ruimer budget krijgen om voor de naschoolse opvang samen een breed cultureel aanbod te ontwikkelen.
Ondersteuning binnen en buiten het reguliere onderwijs is en blijft van belang.
Daarom pleit D66 ook voor het gratis toegankelijk maken van musea voor jongeren tot 18 jaar en het faciliteren van ‘jongerencultuur’ zoals popmuziek en dj’s.
D66 is voor een sterke, volwaardige publieke omroep, waarin niet marktaandelen of kijkcijfers, maar kwaliteit, onderscheidende programmering, oorspronkelijkheid en onafhankelijkheid centraal staan.
Nieuws en informatie, kunst, cultuur en educatie vormen de centrale opdracht voor de publieke omroep, omdat juist die programma’s onafhankelijk van commerciële of andere belangen moeten kunnen worden gemaakt.
Ook in het digitale tijdperk is een grote rol voor de publieke omroep weggelegd, maar modernisering is noodzakelijk.
Er is centrale regie nodig, maar geen eenheidsworst: de diversiteit in onze samenleving moet ook in de programmering van de publieke omroep tot uitdrukking komen, op radio, televisie en op internet.
D66 wil de kwaliteit en onafhankelijkheid van de publieke omroep waarborgen.
D66 vindt het kapitaalvernietiging om de publiek omroep reclamevrij te maken.
D66 is dan ook geen voorstander van een reclamevrije publieke omroep.
Of ‘Hilversum’ één, twee of drie algemene netten maakt is een achterhaalde vraag - inmiddels is de publieke omroep gestart met zeventien digitale themakanalen, en dat is nog maar het begin van een ontwikkeling.
Hoofddoel is dat de programma’s die door de publieke omroep worden gemaakt hun weg zo goed mogelijk naar de kijkers vinden, waar die kijkers ook maar te bereiken zijn.
Ook voor de omroep geldt dat het salaris van omroepmanagers wordt gemaximeerd volgens publieke normen.
Er komt verder een royaal gegarandeerd budget voor opera- en concertregistraties, kunstprogramma’s, documentaires en andere culturele producties.
D66 wil een snelle verruiming van de zogenaamde cross-ownershipregeling, waardoor mediabedrijven (kranten, uitgevers) meer armslag krijgen.
Wel moet de pluriformiteit in de uitgevers- en krantenwereld gewaarborgd blijven.
Lokale omroepen zijn van belang voor de lokale samenleving en voor een levendige lokale democratie.
Gemeenten mogen de rijksbijdrage voor lokale omroep, die verhoogd wordt, niet naar believen aan andere doelen besteden, want ook lokaal moet de onafhankelijkheid van de omroep voorop staan.
We staan voor een keuze.
Blijven we leven in het verleden of stappen we in de toekomst?
Houden we krampachtig vast aan 20e eeuwse verworvenheden of gaan we zelfbewust de uitdagingen van de 21e eeuw aan?
En dat zijn er nogal wat.
Niet alleen de financiële crisis.
Ook klimaat, energie, voedsel en armoede.
Blijven we navelstaren en achterom kijken of staan we op en pakken we aan?
In de loop van de vorige eeuw kreeg de overheid door de politiek steeds meer maatschappelijke verantwoordelijkheden toebedeeld.
Zo raakten we gewend aan een overheid die voor ons zorgt.
Dat noemden we de verzorgingsstaat.
Met die verantwoordelijkheid groeide ook de macht van de overheid.
En de verwachtingen over die overheid: als er een probleem is lost zij het wel op.
Terwijl zij daar vaak helemaal niet toe in staat is.
Daardoor groeit in de samenleving de machteloze woede over een overheid die niet doet wat ze zou moeten doen: voor ons zorgen.
Zo ontstaat bij mensen het beeld dat de overheid niet te vertrouwen is.
Voor D66 staan vrije individuen aan de basis van onze samenleving.
Tegelijkertijd kan geen mens zonder de ander.
We hebben elkaar nodig.
We leven samen, we ondernemen met elkaar.
‘Geen ik zonder wij.
’ Dat wil niet zeggen dat we niet voor onszelf kunnen zorgen.
De meeste mensen kunnen goed voor zichzelf zorgen.
En voor hun omgeving.
Veel van die verantwoordelijkheid ligt nu bij de overheid.
Dat willen we veranderen.
We leggen verantwoordelijkheid terug bij de mensen.
Natuurlijk hebben we de overheid ook nodig.
Voor overstijgende zaken als klimaat, energie en veiligheid.
Wanneer de verantwoordelijkheid bij de overheid ligt willen we daar dan wel echt invloed op.
De macht bij de mensen.
D66 wil vernieuwen, hervormen en investeren.
Transformeren naar een nieuw zelfbewustzijn, persoonlijk en maatschappelijk.
Want wat gebruikelijk en gewoon is werkt niet meer.
We willen dat mensen hun eigen kracht ontdekken.
Zoveel mogelijk zelf doen.
En het dan pas aan een ander of aan de overheid vragen.
Zo ontwikkelen we ons van een verzorgingsstaat naar een ontplooiingsmaatschappij.
D66 is van nature optimistisch.
We vertrouwen op de eigen kracht van mensen.
Het beste onderwijs
en volop ruimte voor ondernemerschap zijn de sleutels naar meer werk, welvaart en geluk.
D66 wil dat elk mens een eerlijke kans krijgt om mee te doen.
We willen dat mensen weerbaarder en zelfstandiger worden.
Dat maakt de samenleving sterker.
We willen onze samenleving menselijk en duurzaam maken.
Een kwestie van beschaving.
Sociaal en rechtvaardig.
Schoon en veilig.
Met meer verbondenheid en zorg voor elkaar, in Nederland en daarbuiten.
Met onderwijs waarin elk kind tot zijn recht komt.
Genoeg werk voor jong en oud.
Voldoende woningen voor elke levensfase.
Schone energie in een duurzame economie.
Met een bescheiden maar krachtige overheid die ruimte geeft aan creativiteit en ondernemerschap.
We willen het anders.
Er is een scheiding tussen mensen die het goed voor elkaar hebben en mensen die het minder goed voor elkaar hebben.
Mensen voor wie het goed geregeld is, en mensen voor wie het niet goed geregeld is.
Het is een scheiding die door alle rangen en standen heen loopt, nationaal en internationaal.
Er is lang genoeg gepraat en hard genoeg gestudeerd.
Het is nu tijd om iets te gaan doen.
Er is zoveel onaangeboord potentieel.
Talent komt niet genoeg tot bloei.
Niet alleen bij kinderen, ook bij volwassenen
Veel te veel mensen doen niet mee.
Opgeborgen in zogenaamd sociale regelingen, of opgesloten in een gouden kooi
Kom er als starter maar eens tussen.
Eenvoudige koopwoningen zijn te duur, goedkope huurwoningen zijn niet beschikbaar
Grondstoffen raken op en de verspilling gaat door.
De aarde warmt op, het klimaat verandert en de lucht vervuilt
De overheid is te aanwezig en blijft uitdijen.
Er zijn teveel regels.
Die remmen ondernemerschap en belemmeren economische ontwikkelingen
We willen onderwijs waarin elk kind tot zijn recht komt.
Onderwijs dat het beste in ieder kind boven laat komen, kinderen hun talenten helpt ontdekken en ontwikkelen, waardoor ieders potentieel ten volle wordt benut.
Onderwijs waarin tijd en aandacht is voor elk kind.
Het beste onderwijs is de beste investering in onze toekomst.
2,5 miljard euro investeren in het onderwijs
Vanaf 2,5 jaar recht op school om achterstand en schooluitval te voorkomen
Betere beloning voor leraren op achterstandsscholen en in exacte vakken
Doorstroombonus: bij een volgend diploma wordt de vorige school beloond
Brede scholen, voor onderwijs, opvang en talent-ontwikkeling
Topinstituten door concentratie van kennis en onderzoek
In het onderwijs heeft niet iedereen een gelijke kans.
Het gaat niet om witte en zwarte scholen.
Die zijn alleen maar afspiegelingen van de buurten waarin ze staan.
Het gaat om kinderen die te laag opgeleid van school komen.
Ze kunnen meer en beter maar het onderwijs is er niet op ingericht om hun potentieel naar boven te laten komen.
Wat tientallen jaren geleden blanke arbeiderskinderen -gebeur de, overkomt nu ook kinderen van immigranten: stelselmatige onderschatting van hun mogelijkheden.
Deze kinderen komen al met taalachterstanden op school en halen die niet meer in.
In het onderwijs is ook te weinig aandacht voor de individuele kwaliteiten en talenten van bijzondere kinderen.
Als je hoogbegaafd, zeer sensitief of bijzonder creatief bent, pas je niet in het systeem en kom je niet tot je recht.
Deze kinderen gaan onderpresteren, ze krijgen stigmatiserende labels of ze vallen uit.
Terwijl het vaak juist deze creatieve kinderen zijn die Nederland zo broodnodig heeft als het een werkelijk innovatieve economie wil zijn.
Ook de middenmoters kunnen meer dan nu zichtbaar wordt.
Het onderwijs is ingericht op kinderen die uit zichzelf en makkelijk leren.
De rest past zich aan en hobbelt mee, presteert onder haar kunnen (vooral jongens, onvoldoende uitdaging) of valt voortijdig uit (veel immigrantenkinderen).
Hun talent komt niet tot zijn recht.
We willen een open arbeidsmarkt waarin mensen met hun tijd meegaan en zich blijven ontwikkelen.
Een arbeidsmarkt waarin het nemen van verantwoordelijkheid voor je eigen werkende leven centraal staat.
Waarin mensen hun baan niet tot hun pensioen uitzitten maar zich actief om- en bijscholen, met inbegrip van een goede beheersing van de taal.
We willen meer ruimte en steun om het leven in eigen hand te kunnen nemen, te groeien en te ontplooien.
Langer leven, langer werken, langer leren.
De AOW-leeftijd versneld verhogen
Kortere maar hogere WW om mensen sneller van werk naar werk te helpen
Ontslag zonder bureaucratische omwegen
Belastingverlaging voor de lagere inkomens want werken moet lonen
Leer/werk-contracten zodat werknemers hun leven lang kunnen blijven leren
Stoppen met dure en ineffectieve re-integratietrajecten
Niet thuiszitten: afschaffen kostwinnersbeginsel en ‘aanrechtsubsidie’
Voor mensen met een diploma, een vaste baan, een CAO -contract en een bedrijfs -pensioen is het goed geregeld.
Goed georganiseerd willen ze koste wat kost vasthouden aan hun comfort.
Ze weten zich gesteund door 20e eeuwse wetgeving die haar doel voorbij is geschoten (dichtgetim -merde CAO ’s, rigide ontslagbescherming, LastIn/FirstOut bij reorganisaties) en achterhaalde instituten (UWV WERKbedrijf).
Deze gevestigden hebben geen belang bij de noodzakelijke veranderingen zoals de geleidelijke verhoging van de AOW -leeftijd en de vereenvoudiging van het ontslagrecht.
De bescherming die ze genieten geeft hen weinig reden om hun professionele en persoonlijke ontwikkeling zelf ter hand te nemen.
Voor starters en nieuwkomers is er weinig geregeld.
Mensen met kortlopende, losse contracten.
Mensen met weinig of geen diploma ’s.
Mensen waarvoor geen bedrijfspensioen wordt opgebouwd.
Deze mensen hebben geen belangenbehartigers die voor hen opkomen, er zijn geen wetten die hen beschermen.
Onder hen zijn naar verhouding veel jongeren, mensen met een lage opleiding, vaak ook immigranten.
Dat is de nieuwe onrechtvaardigheid van deze tijd.
We willen een woningmarkt waarin mensen een betaalbare woning kunnen vinden die past bij hun levensfase, vooral voor starters.
Een woningmarkt waarin koophuizen betaalbaar zijn en mensen geen huurwoningen bezet houden die niet voor hen bedoeld zijn.
We willen wonen naar inkomen.
Geleidelijke beperking hypotheekrenteaftrek
Inkomenstoets: wie het kan betalen, betaalt ook wat de huurwoning waard is
Kleinere woningcorporaties richten zich op goede en betaalbare huurwoningen
Meer en gevarieerdere nieuwbouw
Meer groen in en om de stad
Voor mensen met een hoog inkomen en een hoge hypotheek op hun huis is het goed geregeld.
Niet aflossen wordt gesubsidieerd.
Voor mensen die al jaren voor een lage huur in hetzelfde huis wonen is het ook goed geregeld.
Ze wonen gesubsidieerd terwijl ze meer kunnen betalen.
Zittende huurders blokkeren de doorstroming en verstoppen het systeem: blijf zitten waar je zit en verroer je niet.
De financiële voordelen van de gevestigde kopers en huurders worden door hen beleefd als verworven rechten.
Redelijke hervormingen van de woningmarkt in zijn geheel zoals het stapsgewijs beperken van de hypotheekrenteaftrek en huur naar draagkracht zijn voor hen geen optie.
Voor wie is het niet goed geregeld?
Voor mensen die, als ze een eerste huis willen kopen, geen startkapitaal kunnen ophoes ten of de financiële zekerheid van een vaste baan niet kunnen aantonen.
Voor mensen die geen starterswoning kunnen kopen door de prijsopdrijvende werking van de hypotheekrenteaftrek.
Mensen die op de wachtlijsten staan voor een goedko pe huurwoning die nu bezet wordt door mensen voor wie die woning niet meer bedoeld is.
Jonge mensen komen er gewoon niet tussen.
We willen een schone wereld waarin geen spanningen en oorlogen zijn om energie.
De verspilling stoppen en verantwoord omgaan met alles wat schaars is.
Een wereld waarin duurzaamheid en hergebruik de uitgangspunten zijn bij wonen, werken en ondernemen.
Waarin duurzaam ondernemen lonend is en duurzaamheid een bron van innovatie en economische ontwikkeling.
Vaste vergoeding voor leveren van groene stroom aan het net (Feed-in tarief)
Belasten van alle milieuschade zodat de vervuiler betaalt
Energiebelasting omhoog, geen specifieke vrijstellingen sectoren
Woningcorporaties investeren in energiebesparing van huurwoningen
Investeren in openbaar vervoer als aantrekkelijk alternatief voor de auto
Bezit van een auto goedkoper, gebruik ervan duurder
Vuil moet duurder zijn dan schoon
Er is inmiddels voldoende kennis en ervaring om over te schakelen op schone energie.
Zon, water, wind en biomassa kunnen ons binnen afzienbare tijd voorzien in wat we nodig hebben om te kunnen verwarmen en verkoelen, te bewegen en te produceren.
Maar schone energie produceren loont nu niet genoeg omdat vervuilende fossiele brandstoffen als olie, kolen en gas nog steeds goedkoop beschikbaar zijn.
Die zorgen voor fijnstof (luchtvervuiling), ze warmen de aarde op (CO2, broeikaseffect) en er worden oorlogen over gevoerd.
De kosten van de schoonmaak en het herstel van de schade aan het milieu zijn te vaak niet in de prijs inbegrepen.
Het probleem is niet dat schone energie te duur is.
Fossiele brandstoffen zijn te goedkoop.
En ze raken op.
Pas als de werkelijke kosten van fossiele brandstoffen worden doorberekend zal het lonend worden om schone energie te produceren.
En dan zijn er ook geen subsidies meer nodig.
Dan hebben de huidige energieproducenten alle reden om actief en massaal te investeren in onder -zoek naar en het ontwikkelen van nieuwe productie - en distributiemethoden.
Pas op een gelijk speelveld kan schone energie gaan bloeien.
We willen een overheid die alle ruimte en kansen biedt aan zoveel mogelijk mensen.
Een overheid die niemand uitsluit.
Een overheid die niet in de weg loopt maar juist de weg wijst.
Die ruimte geeft zodat mensen zelf verantwoordelijkheid en initiatief nemen.
Een overheid die zich dienstbaar en terughoudend opstelt.
Een overheid die zijn plaats kent en door minder bureaucratie vanzelfsprekend beperkt van omvang is.
Bescheiden, krachtig en slagvaardig.
Eén overheidsloket voor ondernemers
Niet tijdig teruggehoord van de overheid betekent verzoek goedgekeurd
Minder taken bij het rijk, meer taken bij de gemeenten
Minder middenbestuur: Waterschappen en provincies integreren
Samenvoegen van departementen tot zeven ministeries
Overheidsdocumenten zijn openbaar, geheimhouding wordt verantwoord
We zijn te ver doorgeschoten in de behoefte alles onder controle te krijgen en elk risico uit te sluiten.
We kunnen de overheid niet vragen alle problemen te voorkomen of op te lossen.
Daar is de overheid niet voor en de politiek mag die illusie niet wekken.
De overheid heeft teveel taken gekregen en reikt met haar macht te ver in het leven van de individuele burger en het samenleven van de burgers onderling.
Er is een herschikking van de macht nodig, een herschikking naar het niveau van de mens en mensen onderling.
De overheid is een sta in de weg geworden.
Het aantal ambtenaren blijft groeien en met hen het aantal regels.
Formulieren invullen is voor ondernemers een dagtaak geworden.
Wie begrijpt hoe het werkt doet mee, maar wie het niet meer kan volgen doet niet meer mee en is voortaan uitgesloten – van subsidies, regelingen, voordelen, aanbestedingen etc.
het allerbeste onderwijs waarin elk kind tot zijn recht komt en elk talent zich kan ontwikkelen
een flexibele arbeidsmarkt waarin voor iedereen plek is
en je eenvoudig van werk kunt veranderen
een toegankelijke woningmarkt waarin met elke portemonnee en in elke levensfase wat te kiezen valt
duurzaamheid als uitgangspunt, schone energie en hergebruik standaard en lonend
een overheid die dienstbaar en betrouwbaar is, die mogelijk maakt en de weg wijst
Een betrouwbare overheid vraagt om transparante politiek, met politici die voorbeelden zijn van wijsheid en beschaving.
Het mag niet normaal worden dat nota bene de minister-president niet eerlijk is – en daarop ook niet aanspreekbaar is.
We willen niet dat het parlement wordt gebruikt als podium om mensen weg te zetten en groepen tegen elkaar op te zetten.
En we vinden het een gebrek aan innerlijke beschaving om mensen die je niet eens kent willens en wetens te krenken.
Daar kun je niet duidelijk genoeg over zijn.
Dat zijn we aan onszelf verplicht.
Schooluitval, overlast en jeugdcriminaliteit: autochtoon of allochtoon doet er niet toe.
Want schooluitval kent vele oorzaken, niet alleen de culturele of sociale achtergrond van de scholier.
En wie overlast veroorzaakt of een misdaad pleegt moet worden aangepakt en gestraft, ongeacht zijn afkomst.
Integratie is een zaak van mensen onderling.
Het vindt plaats op het werk en in de klas, op straat en in de buurt.
Daar tref je mensen met andere omgangsvormen.
Integratie betekent manieren vinden om met elkaar om te gaan.
Niet dat je met iedereen bevriend moet zijn.
En al helemaal niet dat je alles van een ander maar leuk moet vinden of moet overnemen.
Integratie begint met participatie.
Daarom wil D66 investeren in onderwijs, en taalachterstanden en schooluitval terugdringen.
Daarom wil D66 de arbeidsmarkt toegankelijk maken en de woningmarkt in beweging krijgen.
En vanzelfsprekend overlast aanpakken en criminaliteit bestrijden, maar zonder onderscheid.
Want het zijn de daden van mensen die tellen, niet hun achter grond, kleur of geloof.
Wij gaan uit van individuen.
En mensen behoren tot meerdere groepen en hebben meerdere identiteiten.
Tolerantie is de sleutel.
Tolerantie betekent niet dat je alles maar goed moet vinden.
Het is ook nodig om grenzen te stellen en daar volstrekt duidelijk over te zijn.
Over integratie blijven praten lost niets op.
D66 heeft oplossingen.
Voor op het werk, in de klas, op straat en in de buurt.
Want wie participeert die integreert.
In Nederland woedt al jaren een heftig debat over integratie.
Een debat dat gaat over echte problemen.
Toch vindt u in ons programma geen apart hoofdstuk hierover.
Integratie is voor D66 geen geïsoleerd vraagstuk.
Het is een integraal onderdeel van onze agenda voor onderwijs, werken, wonen en veiligheid.
In die hoofdstukken vindt u onze voorstellen.
Zonder onderscheid.
De toekomst telt, niet de afkomst.
We willen een doorzichtig en controleerbaar financieel systeem.
We willen zicht op de internationale geldstromen.
We willen dat de macht over het geld bij de mensen ligt.
Omdat het ons geld is – we verdienen het met elkaar.
Versterking internationaal toezicht op de financiële wereld, met name in Europees verband
Transparante bancaire producten
‘Staatsbanken’ zodra het kan weer verkopen
De kredietcrisis toont aan dat de markt van zichzelf niet genoeg moraal heeft.
De financiële wereld kan niet zonder internationale wettelijke kaders.
Internationale zakelijke machtsconcentraties onttrekken zich nu aan democratische controle en kunnen ongestoord hun gang gaan – omdat het internationale toezicht niet goed genoeg is georganiseerd.
We willen een wereld waarin we eerlijk met elkaar omgaan.
We willen een wereld waarin arme landen de kans krijgen om mee te doen en niemand wordt buitengesloten.
We willen de invloed van het Westen juist gebruiken om te delen en samen te werken.
Bij voorkeur steun aan operaties onder de vlag van de Verenigde Naties
Ontwikkelingssamenwerking beter en effectiever
Afschaffen beschermende maatregelen die arme landen benadelen
De hegemonie van het rijke Westen gaat voorbij.
Des te pijnlijker zijn achterhoedegevechten die we nog voeren om onze invloed te laten gelden.
Uit eigenbelang ontzeggen we arme landen de vrije toegang tot onze markten – maar ondertussen overspoelen we hen wel met onze producten, diensten en cultuur.
Zo maken we geen vrienden in de wereld.
Vrienden die we hard nodig hebben nu de internationale machtsver houdingen ingrijpend veranderen.
Nederland is één van de beste plekken ter wereld om te leven en te werken.
De kracht van de Nederlandse economie ligt al sinds de Gouden Eeuw buiten onze landsgrenzen.
Wij verdienen het grootste deel van onze welvaart in het buitenland.
D66 kijkt met vertrouwen en een open blik naar de wereld.
Omdat we door ons verleden weten dat daar de kansen liggen voor de toekomst.
Nederland moet in 2020 nog steeds tot de beste economieën van de wereld behoren.
De kans ons te onderscheiden ligt daarbij in kennis en innovatie.
Door de stilstand van de afgelopen jaren zakken we weg uit de internationale kopgroep.
Dat moet anders.
Geen middelmaat, maar een toppositie op het gebied van kennis en innovatie.
Een open economie vraagt ook om een flexibele arbeidsmarkt met gelijke kansen voor iedereen.
Een arbeidsmarkt waar je een leven lang meedoet.
Dat is van groot belang voor ieders persoonlijke ontwikkeling.
Want werk is integratie, werk is emancipatie, werk is zelfstandigheid.
Werk moet maximaal gestimuleerd worden, dus werk moet lonen.
Solide overheidsfinanciën vormen een voorwaarde voor economische ontwikkeling.
We moeten de lasten van de crisis eerlijk verdelen over verschillende generaties.
D66 streeft naar een duurzame en dus toekomstbestendige economie.
Dit betekent ook dat mensen zich bewust worden van de werkelijke kosten van economische activiteiten voor ons milieu en onze leefomgeving.
Vergroening van het belastingstelsel zorgt ervoor dat de vervuiler betaalt.
Nederland staat voor een moeilijke opgave.
We kampen met een enorme staatsschuld en met een jaarlijks tekort op de begroting: de Nederlandse staat geeft ruim 30 miljard meer uit dan zij binnenkrijgt.
Bovendien zullen de kosten voor AOW en zorg de komende jaren fors stijgen, terwijl de aardgasinkomsten geleidelijk wegvallen.
Daarbij hebben de afgelopen drie jaren van besluiteloosheid ons land stil gezet.
De durf en ambitie om problemen echt aan te pakken ontbraken, terwijl juist nu hervormingen nodig zijn om ons land weerbaar te maken in een veranderende wereld.
Andere landen ontwikkelen zich razendsnel.
In India studeren nu jaarlijks meer jongeren af aan universiteiten dan in heel Europa.
China is een economische wereldmacht geworden en transformeert zich naar kennisland.
De Verenigde Staten, en dichterbij huis landen als Duitsland en Denemarken, investeren structureel meer in kennis en onderwijs.
Nederland kan niet achterblijven, urgentie is geboden.
D66 werkt langs drie lijnen: investeren,
hervormen
en bezuinigen.
De overheidsfinanciën moeten binnen twee kabinetsperiodes weer op orde zijn.
Dat vraagt om duidelijke keuzes.
En dat biedt kansen.
Kansen om het nu echt anders te gaan doen.
Kansen om Nederland weer in z´n vooruit te zetten.
Kansen om onze economie duurzaam te vernieuwen
en onze arbeidsmarkt en woningmarkt te hervormen.
Kansen om het vertrouwen in de financiële sector te herstellen.
Kansen om met investeringen in kennis en onderwijs ons potentieel beter te benutten en daarmee onze positie in de wereld te verbeteren.
In die wereld staat voor D66 het individu centraal.
De mens is en blijft de basis van onze economie.
Hij of zij werkt, woont, onderneemt en consumeert.
D66 gelooft in de creativiteit en vindingrijkheid van mensen en bedrijven, en meent dat de overheid zoveel mogelijk ruimte moet bieden voor eigen verantwoordelijkheid en keuzes.
Uitgaan van de kracht van het individu beperkt zich niet tot het hier en nu.
D66 streeft naar een maatschappelijke consensus tussen werkgevers, werknemers en andere belanghebbenden.
Wederkerigheid, gedeelde waarden en waardecreatie staan centraal.
Met goede arbeidsverhoudingen tussen werkgevers en vakbonden en met respect voor belangen die de individuele ondernemingen overstijgen.
Wij hebben de dure plicht de potentiële kracht van volgende generaties niet bij voorbaat al te verzwakken.
Wanneer we de staatsschuld niet verantwoord terugbrengen, wanneer we de begroting niet op orde brengen, wanneer we de vastgelopen systemen op arbeidsmarkt en woningmarkt niet hervormen, zullen onze kinderen en kleinkinderen op de blaren moeten zitten.
Uitgaan van de kracht van het individu betekent ook een beperkte rol voor de overheid, juist om dat individu alle ruimte te geven.
D66 staat voor een overheid die presteert op haar kerntaken, zoals het reguleren van markten.
Voor D66 geldt dat goed functionerende markten nog altijd de belangrijkste randvoorwaarden vormen voor een vitale, toekomstbestendige economie.
Een sterke markt vraagt om een sterke overheid die heldere voorwaarden schept en daadkrachtig toezicht houdt.
De vraag is niet of er meer marktwerking of juist meer overheidsingrijpen nodig is, maar vooral wanneer wel en wanneer niet.
Werk is een belangrijke manier om voor jezelf te kunnen zorgen, jezelf te ontplooien en mee te doen in de maatschappij.
Arbeidsparticipatie zorgt voor economische zelfstandigheid en is de belangrijkste motor van integratie in de samenleving: voor jong en oud, voor man en vrouw, voor ‘oude’ en ‘nieuwe’ Nederlanders.
Voor D66 heeft ‘werk voor iedereen’ dus de hoogste prioriteit.
Helaas is vooral onder de ‘outsiders’ in de samenleving de werkloosheid vaak nog hoog.
Soms door eigen beperkingen, maar vaak ook door bestaande beperkende structuren en instituties.
De Nederlandse arbeidsmarkt sluit sommige mensen structureel uit van deelname (‘outsiders’).
Werklozen komen maar moeilijk aan een baan, zo verlaten oudere werknemers de arbeidsmarkt vaak te vroeg.
De participatie van vrouwen is de laatste decennia sterk gegroeid, maar in uren nog relatief laag (veel deeltijdwerk) waardoor economische zelfstandigheid niet wordt bereikt.
De werknemer met een vast contract is goed beschermd, heeft een hoge ontslagbescherming, een lage baanmobiliteit en een hoge mate van baanzekerheid.
Maar ook de vermeende zekerheid van een vaste baan is in de snel veranderende globale economie een schijnzekerheid gebleken.
Wat overblijft, is een starre arbeidsmarkt die mensen uit- en niet insluit.
Voor D66 is er op de moderne arbeidsmarkt voor iedereen een plek waar prestaties beloond worden.
De broodnodige zekerheid is er voor àlle burgers, niet uitsluitend voor groepen insiders.
Hervormingen van de arbeidsmarkt zijn daarom nodig.
Om de doorstroming op de arbeidsmarkt te verbeteren en een hogere participatie te bewerkstelligen is volgens D66 een omslag nodig in de welvaartstaat: van baanzekerheid naar werkzekerheid.
Niet de verzekering tegen inkomensverlies moet centraal staan, maar de zekerheid dat mensen die hun baan verliezen weer aan het werk komen en blijven.
De afhankelijkheid van betuttelende regelingen en instanties moet worden verminderd,
en het aloude sociale vangnet moet worden omgebouwd tot een springplank.
De doorstroming op de arbeidsmarkt moet worden gestimuleerd.
Hiervoor moet het ontslagrecht worden hervormd.
De arbeidsovereenkomst moet zonder tussenkomst van derden kunnen worden ontbonden, de preventieve toets bij het UWV Werkbedrijf kan worden geschrapt.
De redelijkheid van het ontslag (en eventuele vergoeding) kan indien nodig achteraf door de kantonrechter worden vastgesteld.
D66 wil één arbeidsrecht voor alle werknemers.
D66 wil mensen effectief stimuleren om te werken.
De duur van de werkloosheidsuitkering kan worden ingekort tot maximaal één jaar.
Daarentegen kan de uitkering in de eerste maanden hoger worden dan nu het geval is, waarna deze geleidelijk wordt afgebouwd.
Mensen worden op deze manier beter geactiveerd om snel terug te keren op de arbeidsmarkt, waardoor ze minder lang afhankelijk van de overheid zijn.
Dit systeem werkt effectiever dan kostbare re-integratietrajecten.
Meer werken moet meer lonen.
D66 wil de belastingtarieven voor met name de lagere inkomens verlagen, via het belastingtarief in de 1e en 2e schijf en de inkomensafhankelijke arbeids- en combinatiekorting (voor mensen die arbeid en zorg combineren).
Juist door werk vanaf minimumloonniveau te stimuleren, kunnen we ook de huidige ‘outsiders’ - de mensen die nu nog niet actief zijn op de arbeidsmarkt - een prikkel geven om zich aan te bieden.
Steeds meer jongeren missen de aansluiting met de participatiemaatschappij.
Het accent van de WAJONG moet worden gelegd op ondersteuning bij het verkrijgen en behouden van een baan in plaats van op het verstrekken van de uitkering.
Eén op de twintig jongeren stroomt de WAJONG in, vaak om er voorgoed in te blijven.
D66 wil deze jongeren niet afschrijven en afkopen.
Dat is geen sociaal beleid.
Slechts een kwart van de Wajongers werkt, vaak in sociale werkplaatsen, terwijl de inschatting is dat 60% best zou willen en kunnen werken, al dan niet met ondersteuning.
D66 stelt voor de WAJONG verder te herijken zoals met de WAO is gedaan.
De toegang wordt dan beperkt tot de volledig en duurzaam arbeidsongeschikten, mensen die voor 80% tot 100% arbeidsongeschikt zijn en een beperkte kans op herstel hebben.
D66 gaat uit van wat mensen nog wel kunnen en wil op grond van dat uitgangspunt ondersteuning voor hen organiseren.
Hoewel vrouwen de laatste decennia in groten getale tot de arbeidsmarkt zijn toegetreden, is de arbeidsparticipatie van vrouwen (vooral in uren) internationaal gezien nog steeds laag.
Bovendien zijn er nog steeds erg weinig vrouwen in de hogere managementfuncties.
Vrouwen werken voornamelijk in kleine deeltijdbanen.
Achterhaalde principes in het arbeidsmarktbeleid (kostwinnersbeginsel, aanrechtsubsidies) moeten worden losgelaten om een gelijkwaardiger rolverdeling tussen werk en zorg te stimuleren.
Daarom bepleit D66 uitbreiding van vaderschapsverlof.
In dit kader past ook de verhoging van de combinatiekorting in de belastingen.
Daarnaast strijdt D66 tegen inkomensongelijkheid tussen mannen en vrouwen bij gelijk werk.
Door deze maatregelen wordt het ook - of zelfs juist - voor vrouwen aan de onderkant van de arbeidsmarkt lonend om meer uren te gaan werken.
D66 vindt het in principe in het belang van het kind dat ouders in geval van echtscheiding via een ouderschapsconvenant tot co-ouderschap komen.
D66 zet zich in voor gelijke kansen voor mannen en vrouwen in de opvoeding en zorg van hun kinderen tijdens en na afloop van een relatie.
Hierbij dient wel de wens van ieder individu qua levensinrichting gerespecteerd te worden.
D66 vindt het belangrijk dat er voldoende aanbod is van kinderopvang.
De besteding van gelden dient echter kritisch te worden bezien op effectiviteit en proportionaliteit, met name naar de kinderopvangkosten gedeclareerd door grootouders moet goed worden gekeken.
De regelgeving omtrent kinderopvang moet vereenvoudigd worden.
D66 streeft naar een ‘leerrecht’ vanaf tweeënhalf jaar waarbij een combinatie kan worden gevonden van voorschoolse educatie, kinderopvang en onderwijs.
Hiermee kan een oplossing worden gevonden voor de bestaande belemmeringen voor toegang tot de arbeidsmarkt wegens ontoereikende of te dure kinderopvang. (Zie ook het hoofdstuk ‘Anders leren en ontwikkelen’.)
Het aantal migranten uit EU-landen als Polen en Bulgarije neemt toe.
In Nederland verblijven nu meer dan 100.000 arbeidsmigranten uit deze landen.
Velen zijn hier maar kort en blijven daardoor buiten het zicht van de overheid.
Ze zijn afhankelijk van uitzendbureaus, ook voor hun huisvesting.
D66 pleit voor verplichte certificering van uitzendbureaus.
Hiermee kan uitbuiting worden voorkomen.
Niet alleen is iedereen nodig, we komen op termijn zelfs mensen tekort.
Daarbij past ook een selectief immigratiebeleid (kenniswerkers).
Korte uitwisseling van werknemers van buiten de EU ten bate van scholing is onnodig problematisch.
‘Expats’ lopen bij het verlengen van hun contract of het veranderen van baan binnen Nederland onnodig risico op het verliezen van een verblijfsvergunning.
Geschoolde Chinezen moeten onnodig lang op een visum wachten.
D66 streeft naar snelle invoering van een Europees ‘blue card’ systeem, vergelijkbaar met het Amerikaanse ‘green card’ systeem.
D66 wil een volwaardige Blue Card, met minder beperkingen dan nu.
Voor D66 is participatie het meest effectief bij bestrijding van armoede: scholing en werk leiden tot een duurzame weg uit de armoede.
Voor mensen die echt niet aan het werk komen in een reguliere baan, is er een beschaafd sociaal vangnet.
Omdat aan armoedeproblemen vaak schulden ten grondslag liggen, moet financiële educatie een hoeksteen zijn bij het bestrijden van armoede.
D66 vindt dat bij de schuldenproblematiek het individu en niet de schuld centraal moet staan.
Veel re-integratie gelden en subsidies helpen nauwelijks bij het begeleiden van mensen naar het verkrijgen van werk.
D66 wil overheidsgelden zo effectief en efficiënt mogelijk inzetten en schrapt daarom een deel van de re-integratiegelden en loonkostensubsidies.
Om de re-integratie een nieuwe impuls te geven wil D66 dat nieuwe experimenten met de uitvoeringspraktijk op gemeentelijk niveau op korte termijn mogelijk worden gemaakt, met als oogmerk dat de re-integratie in de nabije toekomst doeltreffender wordt uitgevoerd dan nu het geval is.
Het aantal 65-plussers verdubbelt bijna van 2,4 miljoen nu naar ca.4,5 miljoen in 2040.
De toenemende vergrijzing legt een extra druk op de arbeidsmarkt.
Op dit moment is de werkloosheid nog hoog, maar dit gaat de komende jaren veranderen.
De beroepsbevolking zal teruglopen waardoor er juist tekorten ontstaan, in het bijzonder in de zorg en het onderwijs.
Ook nemen de kosten van de vergrijzing aanzienlijk toe en moeten die door een steeds kleinere groep werknemers worden opgebracht.
We zullen daarom langer moeten werken.
Dat kan alleen door een leven lang te leren.
D66 wil de AOWleeftijd versneld (met 2 maanden per jaar) verhogen naar 67 jaar en in de verdere toekomst koppelen aan de stijging van de gezonde levensverwachting, met gelijktijdig aanpassing van de fiscale behandeling van aanvullende pensioenen.
We worden steeds ouder, en dus is het logisch dat mensen langer doorwerken.
Bovendien worden de lasten op deze manier meer evenredig over de generaties verdeeld.
Het is voor D66 essentieel dat de verhoging van de AOW-leeftijd gepaard gaat met de broodnodige modernisering van de arbeidsmarkt voor ouderen.
Vanzelfsprekend hebben we daarbij extra aandacht voor de 50-plusser.
Discriminatie op basis van leeftijd wordt uiteraard niet getolereerd.
Om de arbeidsparticipatie van ouderen te verhogen, is het volgens D66 noodzakelijk om leeftijdsgebonden ‘ontziemaatregelen’ in CAO’s af te schaffen, en terugschakelen bespreekbaar te maken, zowel in loon als in uren.
Op een moderne arbeidsmarkt kunnen ouderen dan langer aan het werk blijven omdat hun beloning in overeenstemming is met hun bijdragen op dat moment.
Ook geeft dit vooral bij zware beroepen tijdig de mogelijkheid naar alternatieve bezigheden op latere leeftijd te kijken en te voorkomen dat deze mensen – noodgedwongen – afscheid nemen van de arbeidsmarkt.
Om mensen aan het werk te helpen en houden, moeten we blijven investeren in de inzetbaarheid van werknemers door op tijd bij en om te scholen.
Een ‘leven lang leren’ moet volgens D66 dan ook het uitgangspunt zijn voor iedere werknemer én ondernemer.
D66 pleit voor fiscale stimulering van levenslang leren, en het benutten van de sectorale scholingsfondsen.
Werkgevers en werknemers leggen wederzijds scholingsafspraken vast in het arbeidscontract en zien toe op de naleving ervan.
Uitgangspunt hierbij is dat er meer zeggenschap over scholing bij de individuele werknemer komt te liggen.
Nederland is een land van ondernemen, handel en bedrijvigheid.
De ‘parels’ van onze economie zijn waterbeheer en innovatieve voeding, maar ook hightech materialen en -systemen en creatieve producten.
En tegenwoordig ook nano-technologie, gaming en industriele design producten.
Deze sterktes van ons land kunnen en moeten we in de toekomst uitbouwen.
Daar gaan we ons geld mee verdienen in de toekomst.
Nederland als onmisbaar knooppunt in het internationale bedrijfsleven.
D66 wil dat Nederland weer volop participeert en voorop loopt in Europese samenwerking op het gebied van onderzoek en ontwikkeling.
Innovatie en ondernemerschap zijn volgens D66 de sleutels tot welvaartsverhoging.
De laatste jaren verdwijnt Nederland uit de kopgroep van meest innovatieve landen.
Het Nederlandse innovatiebeleid is te versnipperd, en investeringen in R&D leveren te weinig op.
Teveel verschillende terreinen zijn aangewezen als economische prioriteit.
Om Nederland in de top van innovatieve landen te brengen, moeten heldere keuzes worden gemaakt door marktpartijen die daar door de overheid in worden gefaciliteerd.
De overheid draagt zorg voor een excellent onderwijssysteem (Zie ook hoofdstuk ‘Anders leren en ontwikkelen’), en stimuleert innovatief ondernemerschap.
Echte innovatie komt uiteindelijk tot stand door MKB-ondernemers en ZZP-ers die met hun flexibiliteit bijdragen aan een dynamische ontwikkeling van de economie.
D66 wil dat er meer samenhang, continuïteit en samenwerking in innovatiebeleid komt.
Top clusters worden versterkt onder directe begeleiding van het Rijk.
Kennisinstellingen worden aangemoedigd tot bundeling van krachten en specialisatie (b.v. voeding rond Wageningen, biotechnologie rond Leiden, materialen in Twente, mechatronica in Eindhoven en waterbouw in Delft).
D66 wil dat publiek en privaat meer samenwerken op het gebied van innovatie.
Dit kan bijvoorbeeld door het stimuleren van publiek-private samenwerking en het delen van faciliteiten.
Vooral het toepassen van nieuwe wetenschappelijke inzichten in de praktijk (valorisatie) moet verder uitgebouwd worden door betere verbindingen tussen kenniscentra en de dagelijkse vernieuwers (tuinders, dijkenbouwers, sporters en gamers).
Iedere kennisinstelling moet over een centrale kennishelpdesk beschikken waar relatief eenvoudige vragen beantwoord kunnen worden tegen een kleine vergoeding.
Om focus te realiseren in het innovatiebeleid wil D66 minder collectieve subsidieregelingen.
D66 wil meer werken met garantieregelingen.
De overheid controleert niet meer zelf, maar laat dit over aan experts die minder op formaliteiten letten en meer op de intrinsieke kwaliteiten van de (startende) MKB-ondernemers of het innovatieve project.
Zo wordt het ook aantrekkelijker voor investeerders om risicovol kapitaal in innovaties te steken.
De overheid kan meefinancieren in de eerste groeifase van jonge bedrijven (‘venture capital’).
De overheid moet innovatie stimuleren als afnemer van producten en door innovatief inkoopbeleid.
D66 wil innovatie stimuleren door ‘open source’ en modern patent- en auteursrecht.
Modern auteursrecht moet de vrijere toegankelijkheid van informatie bevorderen.
Dit helpt bedrijven snel toegang te krijgen tot voor hen relevante technische kennis en versnelt het innovatieproces.
De creatieve sector is van belang voor een aantrekkelijk vestigingsklimaat, een innovatieve economie en een tolerante leefomgeving.
Deze industrie is een voortrekker van nieuwe innovatieve ontwikkelingen in multimedia, (product-)design en vormgeving, duurzaamheid en (kunst-)export.
Huisvesting van kleine culturele MKBondernemers verdient meer aandacht en ondernemen moet een onderdeel worden van creatieve opleidingen.
De overheid moet (startende) MKB-ondernemers alle ruimte geven.
Te veel, te gedetailleerde en tegenstrijdige regels zijn een obstakel voor ondernemerschap.
De druk van administratieve lasten en regels moet verder omlaag.
Hier is nog een forse slag te maken, niet alleen door regelgeving te vereenvoudigen, maar ook door de (internet-) dienstverlening vanuit de overheid verder te verbeteren.
Dit kan bijvoorbeeld door één gemeenteloket te creëren.
Ondernemers in het MKB moeten met al hun vragen over en aanvragen voor vergunningen bij dat ene gemeente-loket terecht kunnen.
D66 wil dat de overheid op tijd aan haar verplichtingen voldoet en rekeningen aan ondernemers binnen een maand betaalt.
Vooral voor kleine ondernemers is dit van groot belang.
Verder wil D66 dat de overheid tijdig reageert op aanvragen van ondernemers.
Dit op basis van het zogenaamde ‘lex silencio positivo principe’– als je (binnen de vastgestelde termijn) niets terughoort is het goedgekeurd.
Het beheer van - en overheidsdeelnemingen in - ondernemingen die over collectieve goederen gaan, wordt gebaseerd op de lange termijnontwikkelingen van deze voorzieningen voor ons land.
De overheid verkoopt deze in beginsel niet en streeft daarbij niet naar maximaal aandeel-houders-rendement maar naar duurzame vermogensgroei ten behoeve van de publieke taken en naar maximaal maatschappelijk nut.
D66 wil de positieve houding tegenover ondernemerschap bevorderen door successen te vieren en de faillissementswet aan te passen.
Failliet gaan moet geen schande en juridische ellende zijn, maar een leermoment, gevolgd door kansen op herstel, verbetering en vernieuwing.
D66 wil ‘jonge ondernemerscentra’ bevorderen.
Op deze plekken kunnen jonge bedrijven de infrastructuur delen, netwerken bouwen en makkelijker toegang vinden tot experts.
D66 pleit voor eenvoudiger regels en meer deskundigheid bij uitkeringsinstanties met betrekking tot het oprichten van nieuwe bedrijven.
Wie vanuit de bijstand een eigen bedrijf opricht, heeft te maken met ingewikkelde regels.
Het duurt erg lang voordat starters weten hoeveel ze moeten terugbetalen en er is te weinig kennis bij deze instanties om deze ondernemers te helpen.
De vennootschapsbelasting wordt zo geheven dat de relatieve positie van eigen vermogen ten opzichte van vreemd vermogen versterkt wordt.
Disproportionele aftrek van rente wordt hierbij tegengegaan.
Belastingsregelingen ter bevordering van innovatie en duurzame investeringen worden gehandhaafd.
Winkelbedrijven moeten in overleg met gemeenten de mogelijkheid krijgen zelf te bepalen of winkels ook op zondag open mogen zijn.
Nu mogen ze dat nog niet.
Met ruimere openingstijden worden nieuwe banen gecreëerd en wordt tegemoet gekomen aan wensen van onder meer alleenstaanden en mensen met een drukke baan.
D66 wil hiertoe een initiatiefwetsvoorstel indienden.
Om administratieve lasten te verminderen zijn kleine diensten nu fiscaal vrijgesteld tot €600,- per maand.
Deze regel geldt echter alleen voor mensen tot 23 jaar.
D66 wil die vrijstelling leeftijdsonafhankelijk maken.
Zelfstandig ondernemen hoort bij een vrije en flexibele economie die innoveert en snel kan reageren op nieuwe omstandigheden.
D66 wil dat er meer aandacht komt voor ZZP-ers; zelfstandigen die zonder personeel ondernemen.
De inrichting van voorzieningen is nu nog onvoldoende afgestemd op deze groeiende en in belang toenemende groep (pensioen, zwangerschapsregelingen, starterskrediet, levensloop).
Startende ondernemers en jonge bedrijfjes worden door onnodige of hoge eisen van overheidsinstellingen benadeeld.
Bovenwettelijke eisen in aanbestedingen staan innovatie in de weg.
Het urencriterium moet worden verruimd waardoor zelfstandigen sneller in aanmerking komen voor een belastingaftrek en er meer mogelijkheid komt voor bijscholing.
D66 wil dat de mogelijkheid van microfinanciering zo breed mogelijk beschikbaar wordt.
Door deze financiering komen kleine ondernemers, waaronder ZZP-ers, makkelijker aan een startkapitaal.
D66 wil dat de levensloopregeling ook voor zelfstandigen wordt opengesteld.
De huidige regeling zorgt voor ongelijke behandeling: nu kunnen alleen werknemers er gebruik van maken, terwijl het voor alle werkenden zou moeten gelden.
De overstap van loondienst naar zelfstandig ondernemen moet worden versoepeld.
Voor ZZP-ers in de situatie van werk naar werk zullen faciliteiten moeten worden gecreëerd, zodat zij gebruik kunnen maken van kinderopvang en aftrekbaarheid van kosten van bedrijfsruimten.
Voor D66 is een goed, betaalbaar, solidair en solide pensioenstelsel van groot belang.
Ons aanvullende pensioenstelsel stelt mensen in staat om – naast de AOW – te sparen voor de oude dag.
Om het Nederlandse stelsel toekomstbestendig te maken is het nodig de ambities en het stelsel aan te passen.
Op dit moment is er namelijk niet voldoende geld in kas om in de toekomst de koopkracht van pensioenen te garanderen.
Bovendien wordt ons pensioenstelsel gevoeliger voor schokken in de economie omdat er meer gepensioneerden komen en minder werkenden.
Ook zorgt de stijgende levensverwachting voor een constante druk op de pensioenfondsen.
Daarom zal het onontkoombaar zijn dat ook bij de aanvullende pensioenregelingen, net als bij de AOW, langer wordt doorgewerkt.
De hierdoor verkregen besparingen voor de pensioenfondsen kunnen dan worden gebruikt voor de vereiste financiering van de pensioenen.
Daarnaast is het wenselijk de mogelijkheden van de deeltijdpensionering minder abrupt te laten plaatsvinden.
Voor de benodigde aanpassingen binnen de pensioenregelingen hebben de sociale partners de verantwoordelijkheid.
Binnen het fiscaal gunstige levensloopsparen kunnen zowel de pensioenvoorziening als voorzieningen voor training en opleiding of ouderschapsverlof worden opgebouwd.
Door dit onder eenzelfde fiscaal gunstig regime te brengen wordt mensen geen keuze voor het een of tegen het ander opgedrongen en kunnen de middelen flexibel worden ingezet.
Volgens D66 moeten de pensioenfondsen waarmaken wat ze beloven en helder aangeven wat de spaarders wel en niet kunnen verwachten.
D66 is een voorstander van het makkelijker overdraagbaar maken van pensioenvorderingen naar andere pensioenfondsen.
Daarnaast zou in het onderwijs en via buurtcentra gewerkt moeten worden aan financiële alfabetisering.
Loonstrookjes, verzekeringspolissen en pensioenprognoses zijn voor teveel mensen niet begrijpelijk.
Pensioenuitvoerders moeten worden verplicht de uitleg in simpele bewoordingen ter beschikking te stellen.
D66 wil dat de besturen van de pensioenfondsen deskundig zijn en zoveel mogelijk een afspiegeling zijn van de deelnemers.
Daarom moeten gepensioneerden, evenals werknemers, een wettelijk recht hebben op vertegenwoordiging in de besturen van hun fonds.
Daarnaast moet er naar gestreefd worden meer jongeren en vrouwen in deze besturen op te nemen.
Daarvoor behoort de wet gewijzigd te worden volgens het initiatiefwetsvoorstel van de Tweede Kamerleden Koser Kaya (D66) en Blok (VVD).
De kredietcrisis heeft het vertrouwen in de financiële sector ernstig ondermijnd.
Een betrouwbare, stabiele financiële markt is van cruciaal belang voor een gezonde, toekomstbestendige economie.
D66 meent dat een sterk, internationaal georiënteerd verzekerings- en bankwezen Nederland veel kennis, welvaart en banen kan opleveren.
Om het vertrouwen in de sector te herstellen, is striktere regulering van deze sector noodzakelijk.
Een sterk bankwezen kan niet zonder een sterke overheid en sterke toezichthouders.
Omdat de financiële markt zich niet beperkt tot nationale grenzen, bepleit D66 een Europese (en liefst mondiale) aanpak.
Een zorgvuldige ‘governance’ van financiële instellingen is noodzakelijk.
In deze sector is het vertrouwen op eigen kracht van mensen duidelijk overschreden.
Slechte risico-inschattingen, niet transparante onderlinge afhankelijkheden, soms falend toezicht op ondernemingsniveau en gewoon hebzucht speelden een rol.
Herwaardering van de rol van andere belanghebbenden (werknemers, ondernemingsraad, klanten, publiek) ten opzichte van alleen aandeelhouders en de terugkeer naar een fatsoenlijk en gematigd beloningsbeleid, transparantie en verantwoording zijn de bouwstenen van herstel van vertrouwen.
Er moet één Europese toezichthouder komen die noodzakelijke instrumenten kan inzetten zonder politieke inmenging.
Banken acteren op internationaal niveau en op dat (Europese) niveau moet dan ook het toezicht worden georganiseerd.
Wanneer overheidsingrijpen noodzakelijk is om een bank die op Europees niveau ‘too big to fail’ is overeind te houden, dienen de kosten hiervan verdeeld te worden tussen de EU-lidstaten volgens een systeem van vooraf gemaakte, duidelijke afspraken.
Noch het opsplitsen van banken tot nationaal behapbare organisaties, noch het scheiden van retailbanken van investeringsbanken is volgens D66 de oplossing.
Op Europees niveau moet worden gestreefd naar adequate kapitaalbuffers voor financiële instellingen.
Hierdoor is er meer zekerheid voor de consument en burgers dat het spaargeld ook echt veilig is.
Het verhogen van de kapitaalbuffers kan alleen geleidelijk en internationaal om een gelijk speelveld te creëren voor alle financiële instellingen.
Financiële instellingen moeten daarnaast ook transparanter maken welke risico’s ze lopen, zowel op als buiten de balans.
D66 wil meer zekerheid en veiligheid voor burgers/consumenten in de financiële markt.
D66 is voorstander van meer transparante bancaire producten, bijvoorbeeld via het aanbieden van een standaard betaalrekening, spaarrekening en hypotheek.
Net zoals klanten hun telefoonnummer moeten kunnen behouden bij het overstappen naar een andere aanbieder, moet een klant ook zijn rekeningnummer kunnen behouden bij het overstappen naar een andere bank binnen de EU.
De overheidssteun aan de financiële sector moet worden terugbetaald.
De staatsbanken moeten op een gepast moment en bij voorkeur zo snel mogelijk weer worden verkocht.
De overheid dient zeer terughoudend te zijn bij het plaatsnemen op de stoel van de bankier.
Banken moeten niet worden gedwongen om meer geld uit te lenen.
Zij moeten een verantwoordelijk kredietbeleid voeren met oog op de risico’s en kapitaalvereisten.
Toetsing van deskundigheid van bestuurders en commissarissen van financiële instellingen moet scherper, met name het risicobeheer.
De code van de Nederlandse Vereniging van Banken is een minimumnorm.
D66 vindt dat ook verzekeringsmaatschappijen hun verantwoordelijkheid moeten nemen en een dergelijke code moeten ontwerpen.
Goede prestatie moet worden beloond.
Dit kan personeel een positieve prikkel geven.
Het moet echter bij variabele beloning duidelijk zijn aan welke prestatie de beloning gekoppeld is, liefst bezien op de lange termijn.
Inmiddels is voldoende bekend welke desastreuze gevolgen bonussen kunnen hebben voor de eigen motivatie van mensen, voor hun vermogen om complexe afwegingen te maken en voor de verleiding om vals te spelen.
Als algemeen principe geldt voor personeel hetzelfde als voor een ondernemer: de beloning (bonus) is verbonden aan het risico dat de ontvanger loopt.
D66 vindt dat mensen in de top van het zakenleven hiervoor verantwoordelijkheid dragen: ‘noblesse oblige’.
De bonus is dus geen automatisme en moet een werkelijke afspiegeling van het risico zijn.
Bij falen is er geen bonus.
D66 wil het deposito-garantiestelsel (de garantie dat spaarders tot een maximum bedrag hun spaartegoed terugkrijgen als de bank omvalt) hervormen.
D66 denkt daarbij aan een systeem waarbij vooraf een risicoafhankelijke premie betaald wordt en het risico van de bank zodoende al in de rentetarieven tot uitdrukking komt.
Uitgangspunt daarbij is dat de Nederlandse markt toegankelijk blijft voor buitenlandse concurrentie zonder dat dit veiligheid van ons betalingsverkeer en bankenstelsel in gevaar brengt.
D66 wil het deposito-garantiestelsel (de garantie dat spaarders tot een maximum bedrag hun spaartegoed terugkrijgen als de bank omvalt) hervormen tot een Europees stelsel dat minder negatieve effecten heeft voor de banken die het goed doen.
D66 streeft naar duurzame en houdbare overheidsfinanciën.
Binnen de overheidsfinanciën moet er voldoende ruimte zijn om de noodzakelijke collectieve voorzieningen -zoals het onderwijs, de zorg en de AOW - in stand te kunnen houden, ook voor de jongeren en de toekomstige generaties.
Het is duidelijk dat Nederland een financieel probleem heeft.
We hebben een fors tekort op de begroting en de schuld is mede door de ingrepen in de banken de afgelopen jaren hard gestegen.
Een deel van onze welvaart zijn we structureel verloren door de crisis.
De overheidsinkomsten en –uitgaven moeten hier nog op worden aangepast.
Op dit moment bedraagt de rente op de overheidsschuld al 15 miljard per jaar; de helft van de totale uitgaven aan onderwijs, cultuur en wetenschap in Nederland.
Als we nu niks doen, lopen de rente-uitgaven de komende jaren alleen maar op.
Dit betekent dat de uitgaven voor belangrijke collectieve voorzieningen onder druk komen te staan.
Meer hierover staat in het D66 Plan2020, zie bijlage achter in dit verkiezingsprogramma.
We hebben oog voor een rechtvaardige verdeling van lusten en lasten over generaties.
Nu ingrijpen, betekent dat we jongeren en toekomstige generaties niet opzadelen met onbetaalde rekeningen.
D66 wil daarom binnen twee kabinetsperiodes weer solide overheidsfinanciën hebben.
Uitgangspunt is dat de overheidsfinanciën in 2020 weer gezond zijn.
Daarbij moet het zwaartepunt van de verbetering liggen op de eerste jaren: de begroting in 2015 weer richting evenwicht zijn gebracht, ook met het oog op de afspraken die Nederland in Europa heeft gemaakt (stabiliteits-en groeipact).
Voor de jaren na 2015 moet, met het oog op de kosten van de vergrijzing, verder worden gegaan met het gezond maken van de overheidsfinanciën zodat richting 2020 een overschot kan worden gerealiseerd.
D66 streeft een jaarlijks overschot van de overheidsbegroting na, opdat er structureel gewerkt kan worden aan het verlagen van de staatsschuld.
D66 is voorstander van het handhaven van het trendmatige begrotingsbeleid: er is een vast plafond voor de overheidsuitgaven en de overheidsinkomsten ademen mee met de conjunctuur.
Hierdoor heeft de overheid een stabiliserende werking op de economie.
D66 is terughoudend met lastenverzwaring.
Dit betekent niet dat D66 helemaal niks wil veranderen aan de belastingen.
D66 wil dat werken meer loont,
dynamiek op de arbeidsmarkt wordt bevorderd
en dat de kosten voor milieuvervuilend gedrag worden doorberekend aan de gebruiker.
Daarom is D66 voorstander van het verschuiven van de belastingdruk van arbeid naar consumptie en vervuiling.
Werken moet meer lonen
en wie meer vervuilt moet meer betalen.
Door verder te gaan met het ‘vergroenen’ van het belastingstelsel en door de aanpak van de hypotheekrente, gaan de belastingtarieven op arbeid de komende jaren naar beneden
en wordt scholing gestimuleerd.
D66 streeft naar de invoering van een Europese gemeenschappelijke grondslag voor de vennootschapsbelasting.
Dit beperkt administratieve lasten voor bedrijven en burgers zonder de vrijheid van lidstaten om de hoogte van de belastingen te bepalen aan te tasten.
D66 wil de belastingtarieven voor – in het bijzonder - de lagere inkomens verlagen, via het belastingtarief in de eerste twee schijven en via de inkomensafhankelijke arbeids-en combinatiekorting.
Daarmee wordt het besteedbaar inkomen in deze categorie vergroot.
Juist door werk vanaf het minimumloonniveau te stimuleren, kunnen we ook de huidige ‘outsiders’ (mensen die nu nog niet actief zijn op de arbeidsmarkt) een prikkel geven om zich aan te bieden.
D66 is voor levensvorm neutraal overheidsbeleid.
Daarom wil D66 de overdraagbare heffingskorting afschaffen, zonder uitzonderingen.
Het geeft geen pas om in de 21ste eeuw fiscale voordelen voor het kostwinnersmodel in stand te houden ten koste van andere, steeds vaker voorkomende vormen van samenleven.
Voor D66 staat het individu centraal, ook in de belastingheffing.
D66 is van mening dat juist het investeren in menselijk kapitaal gestimuleerd moet worden.
Als mensen gedurende hun leven investeren in hun inzetbaarheid, dan blijven zij aantrekkelijk op de arbeidsmarkt.
Daarom is D66 voorstander van het uitbreiden van fiscale regelingen voor scholing.
D66 is voorstander van het verder vergroenen van het belastingstelsel.
Door de BTW op de consumptie van vlees (de kiloknallertax) en de energiebelasting te verhogen, wordt duurzaam gedrag beloond en milieuvervuilend gedrag bestraft.
Daarnaast wil D66 ook een stap zetten in het in rekening brengen van de ‘echte’ kosten voor milieuvervuilend gedrag bij de producenten.
Daarom wil D66 bestaande vrijstellingen voor energieheffingen voor de landbouwsector en lagere accijns op ‘rode diesel’ afschaffen.
De overheid mag bepaalde leefvormen niet bevoordelen ten opzichte van andere door middel van belastingen.
Geen gezinspolitiek maar een leefvormneutraal beleid.
De belastingdruk voor alleenstaanden is gemiddeld hoger dan die voor gezinnen.
D66 wil deze verschillen zo veel mogelijk in evenwicht brengen.
D66 wil het surplus van de zorgtoeslag voor samenwonenden afromen.
Alleenstaanden krijgen nu minder dan de helft van de zorgtoeslag voor samenwonenden.
D66 wil deze onrechtvaardigheid recht trekken.
D66 wil de successiewet zo veranderen dat iedereen iemand kan aanwijzen om tegen het partnertarief te erven.
De overheid is niet in de positie om te oordelen over de relaties tussen mensen, of ze nu wel of niet getrouwd zijn of samenwonen is niet van belang.
D66 wil onze economie vergroenen.
Economisch succes wordt niet alleen aan macro-economische grootheden zoals het Bruto Binnenlands Product (BBP) en groei gemeten, maar ook aan andere factoren zoals levenskwaliteit en duurzaamheid.
We gebruiken grondstoffen en energie in een volume en tempo dat niet lang meer houdbaar is.
We handelen alsof middelen oneindig beschikbaar zijn en tasten daarmee belangrijke natuurlijke systemen aan.
De effecten daarvan zijn steeds beter merkbaar.
Of het nu gaat om vis, tropisch hardhout of metalen, op allerlei punten stuiten we op grenzen en ongewenste neveneffecten.
Door een snel groeiende mondiale vraag naar voedsel, energie en grondstoffen neemt de beschikbaarheid verder af, stijgen de prijzen en neemt de verstoring van de natuurlijke omgeving en het risico op gewapende conflicten toe.
Door ons verbruik te verminderen, grondstoffen te hergebruiken en alternatieven te zoeken, zijn we efficiënter en minder afhankelijk van grondstoffenpolitiek en prijsstijgingen.
Dit creëert kansen voor nieuw ondernemerschap.
Niet afwachten, maar nu slim innoveren.
Onze ecologische voetafdruk verkleinen.
Dat maakt onze economie veerkrachtig en internationaal competitief.
D66 wil bedrijven stimuleren om te gaan werken volgens de duurzaamheidnorm.
Dat wil zeggen dat er inzicht wordt gegeven in de maatschappelijke impact van productie, volgens een certificeerbaar proces.
D66 wil transparante productinformatie voor de consument verplicht stellen.
Hierbij wordt gekeken naar milieueffecten over de hele levenscyclus in relatie tot de geleverde functionaliteit.
Een label voor dierenwelzijn wordt verplicht.
D66 pleit voor Europees beleid ten aanzien van schone technologie en het verduurzamen van producten en productieprocessen, uitgaande van de gehele keten.
D66 wil dat alle lagen van de overheid voorop lopen in duurzame aankopen.
D66 wil een transitie naar een duurzame energiehuishouding.
(Zie ook hoofdstuk ‘Anders energie opwekken en gebruiken’).
Innovatie in afvalinzameling en verwerking moet meer ruimte krijgen.
Afval bestaat uit afgedankte grondstoffen en moet ook zo worden gekwalificeerd.
Ambitieuze hergebruikdoelstellingen en het verbeteren van de recycling van grondstoffen is een zaak waarop de producent meer moet worden aangesproken vanuit ketenverantwoordelijkheid.
Met kleine aanpassingen kan het bestaande systeem van statiegeld worden uitgebreid om ook kunststof verpakkingen, blikjes en glazen flessen te omvatten, zoals in andere EU-landen al het geval is.
Naast technische innovaties zijn er ook institutionele innovaties nodig.
D66 is voorstander van het ontwikkelen van hoogwaardige methoden om eiwitten rechtstreeks uit speciaal daarvoor geschikte reststromen te halen ter vervanging van dierlijke eiwitten.
D66 ziet in de ontwikkeling van biotechnologie en nieuwe gewassen kansen voor duurzamere en productievere landbouw.
D66 wil haast maken met de ontwikkelingen op het gebied van de zogenaamde eiwittransitie, dat wil zeggen het winnen -en toegankelijk maken voor de consument - van de noodzakelijke eiwitten uit planten ter vervanging van vleesconsumptie.
Onderzoek en ontwikkeling op dit vlak moeten mogelijk blijven.
D66 wil dat Nederland een voortrekkersrol speelt in de internationale problematiek rondom soja, hout, palmolie en biomassa door actief mee te denken over internationale normen in samenwerking met het bedrijfsleven.
Productie van plantaardige alternatieven voor vlees en kunststoffen wordt van groot belang.
Handel in illegaal gekapt hout wordt verboden.
De natuur met alle natuurlijke hulpbronnen die het voortbrengt, vormt de basis van veel menselijk handelen én van onze economie.
Bescherming daarvan is dus ook van cruciaal economisch belang.
De maatschappelijke kosten van het gebruik van natuurlijke hulpbronnen moeten in de prijs van producten opgenomen worden.
Geen welvaart zonder buitenland.
D66 werkt consequent aan verdere integratie en vervolmaking van de interne Europese markt.
Op zeer veel terreinen zal de grensoverschrijdende samenwerking moeten worden geïntensiveerd ten behoeve van burgers en bedrijfsleven.
Zo is er bijvoorbeeld nog veel te winnen op het gebied van milieu, informatietechnologie, onderzoek en onderwijsuitwisselingen.
De Europese Unie moet haar inspanningen intensiveren om een mondiaal concurrerende, dynamische en innovatieve kenniseconomie te worden.
D66 is voorstander van een sterke samenwerking en meer middelen voor Europa op het gebied van onderzoek en ontwikkeling.
Internationale programmering en samenwerking wordt bevorderd zowel in strategische prioriteiten, als in grensstreken en voor het MKB.
Er worden realistische doeleinden geformuleerd waarop de lidstaten elkaar kunnen aanspreken.
De Economische en Monetaire Unie heeft een sterkere politieke inbedding en een grotere begrotingsdiscipline nodig.
In tijden van economische groei moeten de landen werken aan een begrotingsoverschot om voorbereid te zijn op slechtere tijden.
De afspraken in het stabiliteits-en groeipact moeten juridisch afdwingbaar worden.
De EU en Eurozone moeten zo snel mogelijk werk maken van een eigen Europees instrumentarium voor crisismanagement, zo nodig op basis van een verdragswijziging.
De EU-lidstaten waken ervoor om uit elkaar gespeeld te worden.
D66 wil beschermende maatregelen die de eigen markt bevoordelen en ontwikkelingslanden schaden afschaffen door onder andere Europese landbouwsubsidies en importheffingen af te bouwen.
D66 wil dat Nederland proactief positie kiest in het plan EU2020 en bij het eigen economisch beleid optimaal gebruik maakt van de kansen die dit voor Nederland biedt.
EU2020 kan alleen een succes worden met bindende afspraken.
Dus geen vrijblijvendheid meer, maar gebruik maken van bindende wetten en regels, meetbare targets, die publiekelijk worden geëvalueerd.
D66 vindt het van groot belang dat de sterke exportpositie van Nederland op (duurzame) gebieden waarin het voorop loopt, zoals water, milieutechnologie en afvalmanagement, gestimuleerd moet worden om er voor te zorgen dat op Europees en mondiaal niveau het klimaat, het milieu en de gezondheidssituatie verbeterd wordt.
D66 gaat uit van de kracht van onderwijs als motor van ieders persoonlijke ontwikkeling en geluk.
We hebben onderwijs en kennis nodig om ons te ontwikkelen tot mondige, kundige en wilsbekwame burgers.
Goed onderwijs is de sleutel tot de zelfontplooiing van ieder individu.
Onderwijs moet de ongewenste verschillen tussen mensen kleiner maken, en de gewenste verschillen juist groter.
Goed onderwijs en een leven lang leren geeft mensen de kans een leven lang mee te doen en het beste uit zichzelf te halen.
D66 gaat uit van de kracht van onderwijs als motor van de samenleving.
Onderwijs draagt bij aan burgerschapsvorming en maakt jongeren bewust van hun omgeving en van democratische normen en waarden.
Door goed onderwijs ontstaat een maatschappij waarin burgers verantwoordelijkheid willen en kunnen nemen, voor zichzelf, voor hun omgeving en voor de samenleving als geheel.
Goed onderwijs is de basis voor een samenleving waarin mensen elkaar in hun waarde laten.
D66 gaat uit van de kracht van onderwijs als motor van onze economie.
Investeren in onderwijs en kennis is investeren in de basis waarop de welvaart en economische groei in Nederland in de toekomst gebouwd is.
Onderwijs, onderzoek en innovatie zijn de pijlers onder een sterke kenniseconomie, die zich internationaal met de beste kan meten.
In ons onderwijs is er te weinig aandacht voor taal- en rekenachterstanden.
Teveel leerlingen betreden én verlaten de basisschool met onvoldoende kennis van de Nederlandse taal.
Die achterstand lopen ze niet meer in.
In ons onderwijs breken teveel leerlingen hun opleiding voortijdig af.
Die schooluitval is niet alleen schadelijk voor ieders persoonlijke ontwikkeling – zonder startkwalificatie beperk je de kansen op de arbeidsmarkt – maar ook voor onze economische groei en voor onze samenleving.
In ons onderwijs valt de slagboom van selectie voor sommige leerlingen te vroeg.
Kinderen worden niet genoeg geholpen om te ontdekken waar ze goed in zijn en wat ze leuk vinden.
Een verkeerde keuze maken en omwegen bewandelen is niet erg, als je er maar achter komt wat je wilt en kunt.
Teveel laatbloeiers die gevangen zitten in het systeem betekent teveel onbenut potentieel.
In onze samenleving worden leraren onvoldoende op waarde geschat.
Daardoor kampen we met een tekort aan goede docenten, terwijl zij een cruciale rol spelen in het overbrengen van kennis aan en de begeleiding van de ontwikkeling van onze kinderen.
Ons onderwijs dreigt achterop te raken bij het niveau van vergelijkbare landen in Europa en de rest van de wereld, terwijl kennis de kurk is waar onze welvaart in de toekomst op moet drijven.
We investeren te weinig in onderwijs, onderzoek en innovatie.
Onderwijs is voor D66 dus absolute topprioriteit.
Daarom wil D66 €2,5 miljard investeren in onderwijs, onderzoek en innovatie.
Daar is te lang alleen maar over gepraat, nu moet het ook echt gebeuren.
Alleen het allerbeste onderwijs en onderzoek is goed genoeg, zowel aan de top als aan de basis.
Mensen zelf, bedrijfsleven en overheid zullen meer middelen moeten vrijmaken voor kennis en onderwijs.
Denken over onderwijs begint bij het individu, niet bij het systeem.
Het individu volgt onderwijs dat hem of haar bewust maakt van zijn of haar talenten en die talenten ook ontwikkelt.
De toekomst is geen gegeven, als individu geef je daar zelf mede vorm aan.
Ieder individu heeft recht op een minimumniveau van onderwijs dat zoveel mogelijk mensen in staat stelt hun leven zelfstandig en onafhankelijk in te richten en hen de kans geeft het beste uit zichzelf te halen.
Uitgaan van het individu betekent ook: dé leerling bestaat niet.
Ieder mens ontwikkelt zich op zijn eigen wijze en moet daarin keuzevrijheid hebben.
Het onderwijssysteem, als samenhangend geheel, faciliteert en begeleidt deze ontwikkeling.
Elke leerling verdient gelijke kansen op goed onderwijs.
Met ‘leerrechten’ voor jonge kinderen voorkomen we taalachterstanden en schooluitval en geven we ieder individu een vergelijkbare uitgangspositie.
D66 wil optimale talentontwikkeling en diversiteit in het onderwijs.
Ieder individu moet zich op zijn eigen niveau, op zijn eigen manier en in zijn eigen tempo kunnen ontwikkelen.
Mensen hebben verschillende talenten en verschillende capaciteiten.
D66 wil startverschillen minimaliseren en talentontwikkeling optimaliseren.
Dat vraagt om maatwerk.
D66 wil meer vrijheid voor scholen en docenten om het onderwijs, samen met ouders en leerlingen, in te richten.
We moeten professionals de ruimte geven.
Onderwijsinstellingen zijn zelf verantwoordelijk voor de invulling van hun onderwijs.
De overheid is eindverantwoordelijk voor het niveau.
Met minder bureaucratie en regels van bovenaf zorgen we ervoor dat scholen en leraren hun vak met trots en plezier kunnen uitoefenen.
D66 zet zich in voor gelijke toegangskansen tot onderwijs voor alle kinderen.
D66 wil een ‘leerrecht’ vanaf 2,5 jaar introduceren en daarmee ouders stimuleren hun kind te laten deelnemen aan voor- en vroegschoolse educatie (VVE) van hoge kwaliteit.
In omringende landen zijn hiermee goede resultaten bereikt want in de eerste levensjaren wordt de basis gelegd voor de verdere ontwikkeling.
Met VVE kunnen talenten in de breedte worden ontdekt en gestimuleerd en eventuele (taal-)achterstanden vroeg worden gesignaleerd en aangepakt, spelenderwijs in één groep.
Onder verantwoordelijkheid van de basisschool zorgt dit geïntegreerde educatieve programma in samenwerking met de kinderopvang en peuterspeelzalen voor een betere start in het voltijdse basisonderwijs.
D66 vindt het huidige artikel 23 van de Grondwet op termijn niet houdbaar voor het onderwijs.
D66 wil dat scholen niet langer kinderen mogen weigeren vanwege hun geloof of achtergrond.
Streng religieuze scholen mogen vrijzinniger leerlingen én leraren niet weigeren.
Ouders moeten hun kinderen soms al direct na de geboorte aanmelden voor een populaire school.
D66 wil een vast aanmeldmoment (bij 2 jaar) en een vast aanmeldpunt, zodat ouders gelijke kansen hebben op plaatsing van hun kind op de school naar keuze.
De kwaliteit van het basisonderwijs is gebaat bij een kleinschalig, lokaal karakter met keuzevrijheid voor ouders.
D66 wil geen verdere schaalvergroting van de grote individuele basisscholen en scholengroepen.
Ook wil D66 het makkelijker maken om een nieuwe school te starten, onder andere door het begrip ‘richting’ te verruimen naar andere dan alleen religieuze grondslag.
Op de internationale arbeidsmarkt en in de samenleving van morgen zal het met gemak kunnen gebruiken van verschillende talen en begrip van andere culturen steeds belangrijker worden.
Daarom wil D66 onderzoeken of het leren van Engels op de basisschool daaraan een significante bijdrage levert en zo ja, op welke wijze dit kan worden ingevoerd.
Op jonge leeftijd leren kinderen een taal haast spelenderwijs terwijl het later veel moeite kost.
Daarnaast moet het leren van andere talen worden aangemoedigd.
Talen zouden zoveel mogelijk door ‘native speakers’ moeten worden gedoceerd.
Het spreken van vreemde talen is geen overbodige luxe, maar vergroot de kansen en keuzevrijheid van iedereen.
Het Nederlandse bedrijfsleven vraagt om werknemers die een e-mail kunnen versturen naar Spanje, een telefoongesprek kunnen voeren met de vestiging in Frankrijk en die een bestellijst kunnen controleren van een vracht uit Duitsland.
Twintig talen leren hoeft niet maar basiskennis van Engels, Frans en Duits is geen overbodige luxe.
D66 wil stages en studie in het buitenland stimuleren voor leerlingen en studenten van alle onderwijsniveaus.
D66 wil kinderen al op jonge leeftijd bewust leren omgaan met natuur en duurzaamheid.
Daartoe wil D66 de kerndoelen in het basisonderwijs moderniseren, waardoor elke school natuur- en milieueducatie geeft.
De relatie met voedselproductie in de landbouw ziet D66 daarbij als een wezenlijk element.
Teveel kinderen beginnen aan het basisonderwijs met een taalachterstand die in latere jaren niet meer ingehaald wordt.
Een taalachterstand betekent een extra drempel voor vervolgonderwijs en leidt uiteindelijk tot een moeilijke start op de arbeidsmarkt.
Door spijbelen en vroegtijdig schoolverlaten verspelen jongeren hun kans om mee te doen in onze maatschappij.
De schatting is dat er in Nederland nog steeds bijna anderhalf miljoen laaggeletterden zijn.
Dit is onacceptabel.
D66 wil deze achterstanden adresseren en de uitval tegengaan door een aanpak van voorkomen én genezen.
D66 wil dat Nederland in het Nationale Actie Plan voor EU2020 hoge einddoelen zet voor het terugdringen van voortijdig schoolverlaten.
D66 is voorstander van meerdere concrete onderwijsdoelstellingen in de EU2020-strategie.
D66 wil dat iedereen die dit nodig heeft de kans krijgt te werken aan een betere beheersing van de Nederlandse taal.
Geen kind gaat van de basisschool af voor het behoorlijk Neder lands kan lezen en schrijven.
Verbetering moet bereikt worden door extra taalles, het creëren van schakelklassen of ‘kopklassen’, of desnoods een zomercursus.
D66 wil dat ook scholen in het voortgezet onderwijs stoomcursussen Nederlands aanbieden.
In sommige gevallen moet zo’n cursus een verplicht karakter hebben, bijvoorbeeld als leerlingen door gebrekkige beheersing van de Nederlandse taal niet mee kunnen komen.
Voor volwassenen wil D66 ruimte geven aan thuislessen (in de vertrouwde omgeving), buddyprojecten en taalcoaches om de toegankelijkheid van taalonderwijs te vergroten.
Als leerlingen spijbelen, moet de school ouders daar meteen van op de hoogte stellen per telefoon, sms, of e-mail.
Nemen de ouders geen maatregelen, dan gaat een vertegenwoordiger van de school of leerplichtambtenaar op huisbezoek om te zorgen dat het kind terug gaat naar school.
Bij herhaling moeten instanties als de Raad voor de Kinderbescherming, Jeugdzorg en Justitie in de buurt snel worden ingeschakeld.
Soms zijn het juist ouders die hun kinderen van school houden.
D66 vindt dat daartegen streng moet worden opgetreden.
De leerplichtambtenaar en het Openbaar Ministerie moeten in zulke gevallen een actief vervolgingsbeleid instellen.
Om goed te functioneren op de arbeidsmarkt is het voltooien van een MBO-opleiding op ten minste het niveau van een startkwalificatie van groot belang.
D66 stelt voor om het halverwege verlaten van een MBO-opleiding financieel te ontmoedigen.
Op die manier zullen MBO-studenten minder snel in de verleiding komen om zonder diploma van school te gaan.
De school speelt een cruciale rol in het binden en boeien van leerlingen en zodoende het terugdringen van schooluitval.
Zowel de inhoud van lesprogramma’s als het aantal daadwerkelijk gegeven contacturen zijn hiervoor bepalend.
De onderwijsinspectie ziet hierop toe.
De school vervult een spilfunctie in onze samenleving, maar de verschillen in kwaliteit van onderwijs en voorzieningen en in ‘kleur’ zijn groot.
De discussie over ‘zwarte’ of ‘witte’ scholen raakt echter niet de kern van het probleem.
Niet de kleur is het probleem, maar het feit dat sommige scholen zeer zwak zijn, slecht geleid worden, met teveel onbevoegde leraren voor de klas en een oververtegenwoordiging van kinderen uit kansarme gezinnen.
Kinderen op zulke scholen hebben minder contact met en kennis van de Nederlandse samenleving.
D66 wil gemengd onderwijs, met aandacht voor burgerschapsvorming.
Dat maakt kinderen en jongeren bewust van hun omgeving en leert hen met elkaar samenleven.
De brede school is voor ons de norm, niet de uitzondering.
Sommige schoolgebouwen verkeren in slechte staat.
Door achterstallig onderhoud kan het binnenklimaat zo slecht zijn dat het de leerprestaties van leerlingen beïnvloedt en zelfs gezondheidsproblemen veroorzaakt.
D66 wil verouderde scholen zo snel mogelijk renoveren of herbouwen.
Gemeenten moeten het geld dat hiervoor bestemd is niet oppotten, maar aan de scholen die het nodig hebben ter beschikking stellen.
Conciërges leveren een belangrijke bijdrage aan de sociale cohesie en tegengaan van geweld en pesten op de school.
Daarnaast ondersteunen ze de school in administratieve taken zoals verzuimregistratie.
D66 heeft in haar tegen-begroting (2009) al een voorstel opgenomen om € 100 miljoen vrij te maken voor conciërges.
De brede school biedt kinderen een aaneensluitend totaalpakket van ontwikkelingsmogelijkheden: kinderopvang, voorschoolse educatie, sport, toneel, muziek en naschoolse opvang samen met en in aansluiting op het normale onderwijs.
De brede school kan beter inspelen op de individuele behoeften van een kind: van meer aandacht geven aan talenten tot en met het adresseren van taal- en rekenachterstanden.
Dit bevordert de ontwikkeling van kinderen én de arbeidsparticipatie van hun ouders.
Onder aanmoediging van D66 zijn brede scholen op veel plekken al succesvol opgezet, zowel in het basisonderwijs als in het voortgezet onderwijs.
D66 wil deze ontwikkeling versnellen, en heeft met succes een motie ingediend in de Tweede Kamer om de komende 4 jaren nog 1000 brede scholen te realiseren.
Ouders blijven de eerst verantwoordelijke voor hun kind, niet de school.
Scholen mogen van ouders verwachten dat zij betrokken zijn bij het wel en wee van hun kind.
Burgerschap wordt ook bevorderd door de organisatie van betrokkenheid van ouders en leerlingen.
De school is een gemeenschap die kan bijdragen aan leefbaarheid van buurten.
De bevoegdheden van ouders en leerlingen in het medezeggenschap worden uitgebreid.
Budgetten voor ouders en leerlingen om effectief te participeren in medezeggenschap worden uitgebreid.
Ouders krijgen reële invloed op de samenstelling van het schoolbestuur in het basisonderwijs.
D66 wil meer flexibiliteit in de invulling van vakanties en waar nodig belemmeringen wegnemen.
De keuze om van de mogelijkheden gebruik te maken is aan de school in overleg met de medezeggenschapsraad.
In het onderwijs moeten onderwerpen aan bod komen die belangrijk zijn voor het functioneren van een individu in onze moderne samenleving - zoals de Universele Rechten van de Mens, de rechtsstaat, gelijke behandeling, seksuele diversiteit en de evolutietheorie.
D66 wil dat deze onderwerpen op elke school worden onderwezen, ook als zij niet in lijn zijn met de religieuze opvattingen van de school.
Hetzij als onderdeel van het vak maatschappijleer, hetzij als het vak ´burgerschap´.
Docenten zijn bepalend voor het onderwijsresultaat.
Onbevoegde docenten, lesuitval en ‘ophokuren’ zijn in de ogen van leerlingen en hun ouders terecht grote knelpunten.
Bovendien staat Nederland aan de vooravond van een groot tekort aan goede leraren door pensionering.
In het voortgezet onderwijs gaat in de komende zes jaar 60% van alle docenten met pensioen.
Als antwoord hierop is het ‘Actieplan Leerkracht’ opgesteld, dat zich richt op versterking van het leraarsvak, een betere beloning en een professionelere school.
De ambities van dit plan gaan voor D66 echter niet ver genoeg.
D66 wil een aantal nog niet uitgevoerde aanbevelingen van de Commissie Rinnooy Kan implementeren en dringt aan op de volgende aanvullende maatregelen:
Voor D66 is een betere beloning van het leraarsvak een randvoorwaarde voor kwaliteitsverhoging.
Ook willen we differentiëren: een hogere beloning voor leraren op achterstandsscholen en in exacte vakken, die verder gaat dan het ‘Actieplan Leerkracht’ nu voorschrijft, om de structurele tekorten daar weg te werken.
En een leraar die zich bijschoolt mag dat merken in zijn salaris.
Dit stimuleert docenten om zichzelf en hun onderwijskwaliteit te blijven verbeteren en vergroot de aantrekkingskracht van het leraarsvak.
Om jonge leerkrachten voor het basisonderwijs te behouden wanneer de economie weer aantrekt, moeten volgens D66 de eerdere Dittrich-gelden verlengd worden.
Daarnaast hoeven de leraren in de jaren dat zij lesgeven geen studielening terug te betalen: deze wordt proportioneel kwijtgescholden.
D66 wil nog meer investeren in het vak van leraar.
Wij steunen een sterke beroepsorganisatie, een beroepsregister en nascholing.
D66 is blij met de aangescherpte toelatingseisen voor de Pabo op gebied van rekenen en taal (havo-niveau).
Daarnaast moet de Pabo een specialisatie bieden op het jonge en het oudere kind.
Bevoegdheidseisen moeten in het MBO worden ingevoerd en in alle sectoren strenger worden gehandhaafd.
Bijscholingsmogelijkheden voor aanvullende bevoegdheden moeten versneld uitgebreid worden.
Een betere kwaliteit en positie van leraren vraagt een professionelere school met meer tijd en ruimte voor onderwijs.
Gediplomeerde docenten moeten zo veel mogelijk uren kunnen besteden aan het geven of ontwikkelen van onderwijs en niet aan vergaderingen, voorschriften en rapportages.
De vereenvoudiging van bekostiging die D66 voorstelt moet hieraan bijdragen. (Zie ‘Slimmer financieren voor betere kwaliteit’.)
Vanwege het aankomende lerarentekort is het belangrijk om studenten, oud-leerlingen, onderzoekers, opgeleide ouders, praktijklectoren en bedrijven meer bij het onderwijs te betrekken.
D66 wil dat scholen meer ruimte krijgen om specifieke taken door anderen te laten uitvoeren.
Dit zal ook het aantal zij-instromers en herintreders vergroten door scholen meer ruimte te geven om specifieke taken door anderen te laten uitvoeren.
Daarnaast pleit D66 voor een grotere inzet van digitale leermiddelen en –methoden, omdat kinderen op verschillende manieren leren.
D66 komt met een initiatiefwetsvoorstel waarbij de Algemene Wet Gelijke Behandeling zo wordt aangepast dat scholen in het bijzonder onderwijs niet langer het recht hebben om indirect openlijk homoseksuele leerlingen en docenten van school te sturen.
De kwaliteit van ons onderwijs kan en moet veel beter.
We houden leerlingen een beetje voor de gek: vaak is een zes eigenlijk een vijf.
D66 vindt dat de overheid landelijke kwaliteitsnormen moet vaststellen, samen met scholen, docenten en deskundigen.
De lat moet omhoog voor alle vakken, en ook de bijdrage aan talentontwikkeling moet worden gemeten.
Alle scholen worden door de Onderwijsinspectie getoetst en de norm is gelijk voor elke school, ongeacht de locatie of de samenstelling.
D66 wil centrale examens in het basis-, voortgezet en beroepsonderwijs, als objectieve garantie voor het niveau en een succesvolle doorstroom naar vervolgopleidingen.
Ook de talentontwikkeling van de individuele leerling moet beter inzichtelijk worden.
Hoe scholen hun onderwijsprogramma willen inrichten om de kwaliteitsnormen te realiseren, laat D66 over aan de scholen zelf: de professionals in het onderwijs moeten hiervoor alle ruimte krijgen.
D66 wil in het basis-, voortgezet en beroepsonderwijs de kwaliteitsnormen vastleggen en verhogen.
Dit geldt niet alleen voor taal en rekenen, maar ook voor burgerschap, kennis van de Nederlandse rechtstaat en de ontwikkeling van talenten bij kinderen.
Zwakke scholen zullen vaker worden beoordeeld, besproken en begeleid door een versterkte Onderwijsinspectie.
D66 wil dat zeer zwakke scholen die binnen één jaar niet verbeterd zijn sluiten.
De Tweede Kamer nam hiertoe reeds de motie Pechtold aan.
Om sluiting te voorkomen wordt een zwakke school onder curatele gesteld en verplicht een investeringsplan te schrijven.
Een schoolbestuur dat er een puinhoop van maakt moet zo snel mogelijk weg.
MBO-opleidingen die niet aan de kwaliteitseisen voldoen moeten snel verbeteren.
Als de opleiding na een jaar niet is verbeterd mag ze geen nieuwe studenten aannemen.
D66 wil een sterkere onderwijsinspectie, die de hogere kwaliteitsnormen gaat toetsen en handhaven.
Daarnaast pleit D66 ervoor dat de Onderwijsinspectie haar oordeel differentieert naar uitstekend, goed, voldoende, zwak en zeer zwak.
Dat werkt voor iedereen motiverend.
D66 wil dat alle ouders bewust een keuze kunnen maken voor de beste school voor hun kinderen.
De Onderwijsinspectie moet de prestaties van scholen ten opzichte van de centrale kwaliteitsnorm inzichtelijk en vergelijkbaar bekend maken, op gemeentelijk niveau (bij voorkeur via internet).
D66 wil naast de centrale examens in het voortgezet onderwijs ook centrale eindtoetsen in het basisonderwijs en het MBO invoeren.
Voor het basisonderwijs betekent dit dat elke school mee moet doen aan de Cito-eindtoets en dat daar geen leerlingen van mogen worden uitgesloten.
Op MBO-opleidingen die doorstroommogelijkheden bieden tot het HBO, wil D66 centrale examens voor Nederlands, Engels en wiskunde.
Ouders en kinderen hebben recht op inzicht in de ontwikkeling én vervolgens op extra inspanning van de school om achterstanden weg te werken.
Sommige leerlingen, vooral jongeren met taalachterstand, krijgen een te laag schooladvies dat niet aansluit op hun werkelijke intelligentieniveau.
D66 is daarom voorstander van regelmatige toetsing van leerlingen in verschillende fasen van hun schoolcarrière.
D66 wil naast de Cito-toets in groep 8 ook objectieve toetsen voor het basisonderwijs aan het einde van groep 2, 4 en 6.
Ook in het vervolgonderwijs moet tussentijdse toetsing mogelijk worden, zoals een centrale rekentoets in het tweede jaar van VMBO, HAVO en VWO.
Dit biedt scholen en leerlingen de mogelijkheid om tijdig bij te sturen en eventuele doorstroming naar een hoger onderwijsniveau mogelijk te maken.
D66 wil dat leerlingen zich kunnen richten op waar ze sterk in zijn en makkelijker kunnen doorstromen naar vervolgonderwijs.
Naast de huidige mogelijkheid van meer vakken, komt er de mogelijkheid voor het doen van een eindexamen in een vak op een hoger niveau.
Jonge talenten die als nieuwe leraren deelnemen aan het initiatief ‘Eerst de Klas’ worden wat D66 betreft ingezet op achterstandsscholen zoals dat ook succesvol gebeurt in de Verenigde Staten en het Verenigd Koninkrijk.
Sommige jongeren hebben een speciale leeromgeving nodig om het maximale uit hun talenten te halen.
D66 wil meer ruimte voor het voortgezet speciaal onderwijs, voor leerlingen die extra aandacht nodig hebben en die niet terecht kunnen in het VMBO of MBO.
Goed beroepsonderwijs dat ieders talenten optimaal ontwikkelt is voor Nederland van groot belang.
Het levert vakmensen af voor de arbeidsmarkt en is via doorstroom naar het HBO een belangrijke potentiële bron voor toekomstige hoger opgeleiden.
Op dit moment zijn er honderden opleidingen, die niet altijd even goed aansluiten op vervolgopleidingen.
De doorstroming moet beter en het niveau omhoog.
(V)MBO scholen moeten het potentieel in iedere leerling willen ontdekken en ontwikkelen en de leerling klaarstomen en aanmoedigen voor de volgende stap.
Daarom wil D66 een doorstroombonus: (VMBO scholen ontvangen een bonus wanneer hun leerlingen – nadat ze van school zijn – hogere en andere diploma’s halen.
In de voetbal wereld heeft dit systeem geïllustreerd dat opleiden loont.
D66 wil een duidelijker scheiding tussen de basis- en kaderleerweg op het VMBO.
Leerlingen die minder theoretisch ingesteld zijn worden opgeleid tot vakmensen.
Tegelijkertijd moet het niveau van de kaderleerweg worden verhoogd.
De gemengde leerweg moet worden gestaakt.
In plaats daarvan kunnen leerlingen een extra beroepsgericht vak volgen bij de theoretische leerweg.
D66 steunt initiatieven waarbij VMBO en MBO intensief samenwerken, zodat deze beide onderwijsvormen beter op elkaar aansluiten.
Het aantal examenrichtingen op het VMBO kan omlaag: elke examenrichting moet duidelijk relateren aan een van de zestien MBO-richtingen.
Zo kunnen VMBO-leerlingen eenvoudiger doorstromen naar het MBO en wordt de kans dat leerlingen afhaken kleiner.
Bij tekortschieten mogen leerlingen een jaar langer blijven en hoeven zij in dat jaar niet alle vakken opnieuw te doen, maar worden ze gericht bijgeschoold in de probleemvakken met behoud van een volledig programma.
Op het VMBO moet het mogelijk zijn om de studiekeuze langer uit te stellen.
Scholen moeten meer aandacht besteden aan begeleiding.
D66 wil dat studenten en onderzoekers in heel Europa terecht kunnen.
D66 wil daarom naar een eenduidige classificatie zodat onderwijsstelsels beter op elkaar aansluiten.
Intensievere Europese samenwerking bij het accrediteren van opleidingen en het waarborgen van kwaliteitseisen zijn hier logische onderdelen van.
Voor veel beroepsopleidingen zijn nu geen speciale bevoegdheden vereist.
D66 wil stimuleren dat scholen hun leraren in staat stellen deze bevoegdheden wel te behalen.
Dit vraagt wel om een verkort, aangepast programma voor mensen die nu in het MBO praktijklessen geven of ondersteunen.
Voor D66 beperkt internationalisering van het onderwijs zich niet tot het hoger onderwijs.
Ook in het MBO moeten leerlingen de mogelijkheid krijgen via internationale stages, uitwisselingen en opleidingen hun horizon te verbreden.
Scholen moeten een structurele band ontwikkelen met bedrijven en overheidsinstellingen om zo meer stageplaatsen voor de leerlingen te creëren en te kunnen garanderen.
Ze kunnen stagebedrijven een verantwoordelijkheid geven in het leerproces.
Door bedrijven een deel van de toetsen te laten afnemen, creëert de school betrokkenheid bij de leerling en zijn opleiding.
Innovatie en ondernemerschap zijn de motor van onze economie.
De aanvoerleiding van kennis, kenniswerkers en ondernemers is echter dichtgeslibd.
Er zijn veel goede maar weinig excellente studenten, vele maar kleine onderzoekfondsen, talrijke maar weinig effectieve subsidieregelingen voor innovatief ondernemerschap en veel aanbodgerichte maar weinig vraaggedreven bestuurs- en beleidsorganen en instellingen.
Versnippering en nivellering belemmeren het kennispotentieel.
D66 wil dat hoger onderwijs, onderzoek en het bedrijfsleven beter op elkaar gaan aansluiten en dat excelleren wordt gestimuleerd.
Individuele opleidingen kunnen echter besluiten een instellingsnumerus fixus te handhaven om de kwaliteit van de opleiding te waarborgen.
D66 pleit in het hoger onderwijs voor een clustering naar brede bachelors opleidingen, waarin meer afstudeerspecialisaties en verschillende afstudeerniveaus (bijvoorbeeld Honours programma’s) worden aangeboden.
Met bredere opleidingen kan het aantal teleurgestelde switchers of afhakers wordt beperkt.
En talentvolle studenten krijgen de mogelijkheid te excelleren in hun vakgebied, door talentklassen, verdieping en specialisatie.
Uitblinkers worden in het huidige systeem vooral uitgedaagd in de breedte: meer vakken op de middelbare school of een tweede studie.
D66 vindt het bieden van uitdagingen in de breedte op de basisschool een goede zaak, die vooral gestimuleerd dient te worden bijvoorbeeld in de vorm van het lesgeven in een extra taal of het bieden van een speciaal programma.
In het voortgezet onderwijs wil D66 echter juist in de diepte: excellente studenten uitdagen om hun talent te ontwikkelen door specialisatie.
D66 denkt hierbij op termijn aan invoering van een Associate Degree, uitbreiding van de HBO-masters, Honours programma’s en University Colleges, verlenging van WO-masters naar twee jaar, invoering van research masters, meer onderzoekerbanen en het invoeren van een Professional Doctorate voor werkenden.
Hiervoor zijn in de toekomst grote investeringen nodig, die mogelijk kunnen worden opgebracht door invoering van een sociaal leenstelsel. (Zie ‘Studiefinanciering’.)
D66 wil de samenwerking tussen opleidingen, onderzoeksinstellingen en bedrijven versterken, om de aanwezige kennis beter te benutten en kennisontwikkeling te versnellen (‘open innovatie’).
Dit kan voor het HBO via RAAK/kenniscentra en in het wetenschappelijk onderwijs op aangewezen nationale campussen via Tech Transfer Offices/Portals.
D66 wil een eind maken aan de versnippering van onderzoeksgelden.
De onderzoeksgelden van alle ministeries moeten worden gebundeld en via één loket verdeeld, op basis van een centraal vastgesteld onderzoeksbeleid, dat ook de kansen op (co)financiering uit de EU maximaliseert.
Ook de overheidssubsidies voor ontwikkeling en overdracht van technologie en kennis moeten worden gebundeld.
Deze gelden kunnen worden aangewend als cofinanciering voor onderzoek (verdeling via het centrale loket) of als belastingvrijstelling voor met name MKB-ondernemers.
D66 wil een publiek-privaat fonds opzetten (Twinning-2), dat startende MKB-ondernemers professionele begeleiding kan geven om de brug te slaan van onderzoek naar werkelijke productie en markt, en van startkapitaal naar groeifinanciering door ‘venture capital’ en banken.
De bestaande onderwijsfinanciering is gecompliceerd, wat leidt tot regeldruk en bureaucratie.
Bovendien worden de onderwijsinstellingen door de financieringsregels niet geprikkeld om de onderwijskwaliteit te verbeteren.
D66 wil het onderwijsbudget slimmer en prestatiegericht besteden om te bereiken waar het geld voor is bedoeld: het geven van excellent onderwijs.
D66 wil dat de onderwijsuitgaven van de verschillende ministeries worden gebundeld: in het budget en de lumpsumfinanciering van OCW of de bijdrage van de gemeente.
Er moet een einde komen aan de projectfinanciering en ‘geoormerkte’ gelden: scholen krijgen de vrijheid hieraan zelf invulling te geven.
De maatschappelijke stage wordt gestopt, en godsdienstlessubsidie beperkt.
D66 wil als eis stellen dat scholen binnen de lumpsum een minimumpercentage uitgeven aan onderwijs (personeel en materialen).
Dit zorgt ervoor dat uitgaven aan management en huisvesting niet ten koste gaan van waar het eigenlijk om gaat: het geven van onderwijs.
Fusieprikkels in het voortgezet onderwijs worden afgeschaft.
Voor samenwerkende schoolbesturen moet dienstverlening aan scholen centraal staan.
Schooldirecties moeten samen met medezeggenschapsraden om de drie jaar kunnen besluiten over te stappen naar een ander samenwerkend schoolbestuur indien zij ontevreden zijn over de geboden dienstverlening.
D66 pleit voor minder, maar bredere opleidingen in het MBO en hoger onderwijs.
Bredere opleidingen – met een groter budget – kunnen meer mogelijkheden bieden voor specialisatie en verdieping en maken studiekeuze eenvoudiger.
In het MBO maken bredere opleidingen de aansluiting op vervolgonderwijs eenvoudiger.
Om verbreding te stimuleren wil D66 een schaaldrempel instellen voor het minimum aantal studenten in MBO-en hoger onderwijsopleidingen.
Er wordt een halt toegeroepen aan het aantal kleine studierichtingen tenzij er sprake is van inhoudelijk unieke studies.
Kleine studierichtingen die de drempel niet halen worden gebundeld in één opleiding, met behoud van budget.
Het grotere budget kunnen ze besteden aan breder en beter onderwijs of onderzoek.
Nieuwe opleidingen moeten zich eerst ‘bewijzen’ als afstudeerrichting binnen een bestaand programma.
D66 steunt de voorstellen van de Commissie Don voor beter financieel beheer en gescheiden toezicht bij instellingen in het primair en voortgezet onderwijs.
Scholen moeten meer ruimte krijgen om geld te lenen, maar beleggen wordt verboden.
Te hoge reserves worden gekort op het jaarlijkse onderwijsbudget.
D66 wil de bestaande hoge reserves bij scholen eenmalig terugbrengen.
Het geld dat hierbij vrij komt wil D66 inzetten voor versnelde uitbreiding van het aantal brede scholen en voor het aanpakken van achterstallig onderhoud.
In ruil voor de korting op de reserves kan een centraal Waarborgfonds voor onderwijsinstellingen worden gecreëerd.
D66 wil dat de kwaliteit en mate van achterstand van scholen maatgevend zijn bij de verdeling van gelden, niet de vraag of een school openbaar of ‘bijzonder’ onderwijs aanbiedt.
De gemeente kan het geld dan gericht besteden aan de scholen die het echt nodig hebben.
Steeds hoger worden-de ouderbijdragen zijn sluipende barrières die gelijke kansen op onderwijs naar keuze in de weg staan.
D66 wil daarom een maximum stellen aan de vrijwillige bijdrage die scholen kunnen vragen van ouders.
Incidenteel kunnen ouders op individuele basis meer bijdragen.
Daarnaast wil D66 dat alle schoolbesturen de Gedragscode Schoolkosten voor het voortgezet onderwijs onderschrijven.
D66 steunt het advies van de Commissie Sorgdrager om kwaliteit van opleidingen zwaarder te laten wegen in toekenning van het onderwijsbudget.
D66 wil dat het hoger onderwijs meer financiële prikkels krijgt om de kwaliteit te verbeteren.
HBO- en WO-instellingen die zich onderscheiden door een hogere onderwijskwaliteit en minder uitval van studenten moeten hiervoor extra worden beloond.
D66 wil dat onderwijs voor iedereen toegankelijk is.
Tegelijkertijd moet de kwaliteit van het onderwijs verbeterd worden en talent meer gestimuleerd.
D66 wil op termijn de basisbeurs vervangen door een sociaal leenstelsel, onder voorwaarde dat de vrijgekomen gelden worden geïnvesteerd in verbetering van de kwaliteit van het hoger onderwijs.
Maatregelen waar D66 aan denkt zijn bijvoorbeeld meer docenten, talentprogramma’s, masters en meer onderzoeksbanen.
Kinderen die jonger zijn dan 17 en willen deelnemen aan hoger onderwijs, zoals hoogbegaafden, moeten ook in aanmerking kunnen komen voor studiefinanciering of andere financiële ondersteuning ook al zijn zij volgens de huidige wetgeving te jong.
D66 stelt voor de terugbetalingstermijn van studieschulden te verlengen tot twintig jaar, waardoor afgestudeerden maandelijks minder hoeven terug te betalen.
Dat scheelt voor mensen die net beginnen met werken.
D66 wil dat ambitieuze studenten voor het wettelijke collegegeld een tweede studie kunnen volgen.
Hogescholen en universiteiten moeten ook een beloning ontvangen voor studenten die tweede bachelor of master afronden.
Om als werknemer flexibel te blijven in een wereld die verandert, is voortdurende om- en bijscholing nodig.
Leren is een levenslang proces: wat je op je twintigste leert, kan op je dertigste al achterhaald zijn.
Een leven lang leren houdt je een leven lang scherp en aantrekkelijk op een arbeidsmarkt in beweging.
D66 is voorstander van een leeftijdsonafhankelijke leerplicht.
Dat betekent dat iedereen, op het moment dat hij of zij geen werk heeft, verplicht is om door te leren voor een startkwalificatie.
Op die manier wordt gewaarborgd dat mensen aansluiting vinden bij de arbeidsmarkt.
Er wordt een mogelijkheid ingebouwd om personen vrij te stellen van deze eis.
D66 wil de mogelijkheden om vrijwillig bij te scholen verruimen.
Daarvoor is een goed en flexibel aanbod van avond- en weekendonderwijs van groot belang.
Juist in achterstandssituaties moeten mensen voortdurend de kans hebben zich op te werken door nog een diploma te halen op een avond- of weekendschool.
Voor volwassenen moeten er aangepaste lesroosters, toetsmomenten en specifieke afspraken voor praktijkervaring worden gemaakt.
D66 wil dat mensen op latere leeftijd dezelfde leerrechten hebben als mensen onder de dertig jaar.
Hoger onderwijs-instellingen worden aangemoedigd een zo groot mogelijk deel van hun curriculum ook aan te bieden als e-learningmodules om leren op afstand eenvoudiger te maken.
D66 streeft naar een schoon en leefbaar land.
Een land waar het prettig leven is, waar mensen plezierig kunnen wonen, zich vrij en snel kunnen bewegen en kunnen genieten van het landschap om hen heen.
In een dichtbevolkt land als Nederland is een effectieve inrichting van onze leefomgeving cruciaal, zodat wonen, werken en recreëren goed met elkaar kunnen worden gecombineerd.
D66 streeft naar een duurzame samenleving, waarin stad, land en natuur niet los van elkaar worden gezien.
Heldere keuzes zijn nodig.
Wat doen we waar wel en waar niet?
D66 streeft naar een samenleving waarin mensen zich voortdurend bewust zijn van de gevolgen van hun keuzes.
Gevolgen voor henzelf, voor de mensen om hen heen en voor toekomstige generaties.
Ook onze kinderen en kleinkinderen hebben recht op een schone en leefbare omgeving.
Onze leefwijze heeft veel invloed op de omgeving.
Het besef dat we onze natuurlijke omgeving uitputten, dringt steeds meer door.
In sneltreinvaart raken we door onze natuurlijke hulpbronnen heen.
De negatieve effecten daarvan worden steeds beter merkbaar.
Voor ons milieu, onze natuur, onze waterhuishouding, kortom: onze leefomgeving.
In het relatief kleine en dichtbevolkte Nederland ervaren we ook dat er grenzen zijn aan de groei van onze mobiliteit.
We kennen grote drukte op de wegen en op het spoor.
Met als gevolg: op teveel momenten op de dag lange files en overvolle treinen.
Vooral in de Randstad en rond de grote steden elders.
Tegenover teveel drukte rond de steden staat de leegloop in veel landelijke gebieden.
Regio’s in bijvoorbeeld Oost-Groningen, Zeeland en Zuid-Limburg hebben te kampen met bevolkingskrimp en teruglopende voorzieningen.
De veranderende bevolkingsamenstelling en -spreiding vragen om een intelligente herziening van de wijze waarop we onze steden en ons landelijk gebied inrichten.
In dat kader is het ook nodig om de woningmarkt beter te laten functioneren: starters kunnen zich nauwelijks een passend koop- of huurhuis veroorloven en het huidige belasting- en huursubsidie regime staan doorstroom op de woningmarkt in de weg.
Om deze uitdagingen het hoofd te bieden, wil D66 een samenhangende ruimtelijke aanpak.
Samenhang tussen wonen, werken, recreëren, bewegen, produceren en consumeren.
Met goede afstemming tussen het lokale, regionale en (inter-)nationale niveau.
Want een goede inrichting van onze ruimte en infrastructuur is belangrijk voor de economie.
Op lokaal en regionaal niveau gaat het om inrichting van onze steden enerzijds en ons landelijk gebied anderzijds.
D66 wil dat het goed wonen is in elke stad en wijk.
Met voldoende groen, betaalbare en goede woningen en goede verbindingen binnen en buiten de stad.
D66 heeft ook aandacht voor de problemen in steden, vooral in achterstandswijken.
Daar werken overheid, bedrijfsleven, corporaties en onderwijs samen aan de leefbaarheid voor mensen.
In landelijke gebieden ziet D66 in bevolkingskrimp ook kansen.
Kansen om diverser te bouwen, met meer groen.
Kwaliteit in plaats van kwantiteit.
Om ‘Nederland Distributieland’ in beweging te houden en tegelijkertijd onze leefomgeving niet verder aan te tasten, kiest D66 voor duurzame mobiliteit.
Dat wil zeggen: goed openbaar vervoer en een kilometerbeprijzing voor weggebruikers.
De landelijke overheid staat daarbij garant voor richtinggevende investeringen in bijvoorbeeld het hoofd(spoor)wegennet, stedelijke ontwikkeling en de ruimtelijke economische structuur.
De overheid biedt verder bescherming van waardevol landschap, ruimte voor duurzame energieopwekking en beveiliging tegen het water.
En om onze landbouw toekomstbestendig te maken, moeten we ons inzetten voor een duurzame, diervriendelijke voedselketen en alternatieven voor vleesconsumptie.
Een mooi, leefbaar en duurzaam land is in de eerste plaats een grote verantwoordelijkheid voor de mensen die er zelf wonen.
Wijzelf dus.
Ieder individu streeft ernaar werken, wonen en recreëren zo goed mogelijk in te vullen, maar heeft daarbij de plicht om weldoordacht om te gaan met zijn of haar leefomgeving.
Een mooi, leefbaar en duurzaam land is immers niet alleen bedoeld voor wie nu leeft.
We hebben de dure plicht toekomstige generaties niet op te zadelen met de gevolgen van de manier waarop wij nu leven.
Sterker nog, wij hebben een opdracht naar de toekomst: je laat je land achter zoals je het aantrof en liefst iets beter.
Goede inrichting van ruimte en infrastructuur is belangrijk voor de economie.
Ons netwerk van steden functioneert als een uitgestrekte metropool, en vormt een hoofdschakel tussen Europese, trans-Atlantische en Aziatische markten.
Om deze pijlers voor onze welvaart en positie in de wereld sterk te houden en duurzamer te maken zijn grote ruimtelijke investeringen nodig in stedelijke netwerken, vervoerssystemen, zakencentra, industriegebieden en energieknooppunten.
De huidige structuurpolitiek is echter te zeer versnipperd en gericht op kwantiteit.
Ook het structuurbeleid voor de transportsector vraagt een kanteling van kwantiteit naar kwaliteit.
‘Nederland Distributieland’ verlangt een integraal ontwikkelingsprogramma in plaats van vele losse projecten voor de transportsector, de zeehavens, luchthavens, achterlandverbindingen en logistieke centra.
De koers moet worden verlegd naar kwaliteit en samenhang, naar innovatie, duurzame energie en hoogwaardige dienstverlening.
Voor de strategie voor Nederland als aantrekkelijke stadsdelta in Europa moeten nu stappen worden gezet.
De waterveiligheid van Nederland maakt daarvan onderdeel uit.
Onze steden zijn de motoren van de economie en een bron van innovatie en verandering.
D66 wil dat het goed wonen is in elke stad en buurt, met voldoende groen, betaalbare en goede woningen, een rijk cultuurgoed en goede verbindingen binnen en buiten de stad.
De steden kennen grote problemen, vooral in achterstandswijken.
Een tweedeling is ontstaan tussen dynamische groeiwijken en stagnerende probleemwijken.
D66 steunt de plannen voor woonservicewijken in grote steden en ook de bouw van aanleunwoningen bij verzorgingscentra.
Het huidige grondbeleid werkt vertragend en heeft tot gevolg dat winsten op plaatsen komen waar ze niet horen.
De herstructurering, verdichting, maar ook de vergroening die nodig zijn om onze steden dynamisch en aantrekkelijk te houden verlangen grote investeringen.
Hervorming van de grondpolitiek is daarom onontkoombaar.
Middelen moeten daarvoor aan woningcorporaties kunnen worden onttrokken.
Het zelfrealisatieprincipe, dat grondeigenaren bij bestemmingswijziging het alleenrecht geeft op ontwikkeling, moet worden heroverwogen.
De bouwopgave in de groeiende delen van Nederland moet zo worden vormgegeven en gerealiseerd dat het beperken van de woon-werkafstanden, gebruik maken van vormen van duurzame mobiliteit en het ontzien van gebieden met natuurwaarde voorop staan.
Binnenstedelijk bouwen, bouwen in de buurt van OV-knooppunten en bouwen nabij belangrijke bestemmingen zijn de speerpunten van het ruimtelijk ordeningsbeleid.
Ook is de decentralisatie van de ruimtelijke inrichting (te) ver doorgeschoten.
De concurrentie tussen gemeenten moet beteugeld worden door een meer sturende ruimtelijke ordeningshiërarchie waarin de landsdelen (provincies) regie kunnen voeren over het bestemmen van grond voor bijvoorbeeld bedrijventerreinen, waarbij de regio als geheel wordt betrokken in een duurzame maatschappelijke afweging.
D66 wil meer groen in steden.
Bij de bouw van elke woning moet worden gestreefd naar een betere verhouding tussen gebouwen en groen per (nieuwe) woning.
Dat betekent meer stadsparken en meer groen, in kwantitatief -en als dat niet mogelijk is -kwalitatief opzicht.
Meer groen zal vanuit het oogpunt van duurzaamheid en ruimtebeslag in combinatie met hogere stedelijke dichtheden gerealiseerd moeten worden rekening houdende met de lokale karakteristiek.
Bij nieuwe woonwijken mag er niet worden bezuinigd op de groenvoorzieningen en moeten speelvoorzieningen en trapvelden gestimuleerd worden.
Voor het geven van financiële steun aan achterstandwijken wordt samenwerking vereist tussen lokale overheden, corporaties, het onderwijs en de zorgsectoren en participatie van burgers, bedrijven en verenigingen.
Diversiteit in de samenstelling van de bevolking geeft onze steden levendigheid en variatie.
Variatie mag echter geen tweedeling worden.
De overheid heeft wel een rol bij het aanpakken van achterstand, zwak onderwijs en zwakke sociale verbanden.
D66 wil dat regelgeving rondom multifunctionele projecten – op bijvoorbeeld het gebied van wonen en zorg, wonen en onderwijs of wonen en werken- wordt vereenvoudigd, zodat ontwikkelingstrajecten korter worden.
Stedelijke planontwikkeling moet veel meer ruimte bieden aan initiatieven van burgers en bedrijven zelf.
Hier hoort een faciliterende, voorlichtende en initiërende overheid bij.
Bij de ontwikkeling van ruimtelijke plannen ziet D66 een belangrijke rol voor marktpartijen.
Daarvoor moeten de overheden eerst de kaders uitzetten (publiek-publiek) en daarna is er een optimale rol voor het bedrijfsleven weggelegd (publiekprivaat).
Onroerend goedeigenaren moeten via regelgeving en financiële prikkels worden aangespoord tot een actieve bijdrage aan de benodigde stedelijke vernieuwing.
D66 wil ook dat zij nog actiever leegstand tegengaan en investeren in de omzetting van ongebruikte ruimtes (bijvoorbeeld boven winkelpanden) in woningen.
Starters, senioren en mogelijk ook andere woningzoekenden krijgen daarmee meer kans om een woning te vinden.
Bovendien draagt bewoning bij aan de sociale veiligheid.
De middelen die de overheid heeft om leegstand te voorkomen zijn nog niet toereikend.
Zolang deze middelen niet toereikend zijn, vindt D66 het te vroeg om het kraakverbod in te voeren.
Kraken mag niet gecriminaliseerd worden.
De ruimte op de bestaande bedrijventerreinen moet beter worden benut en nieuwe terreinen kunnen alleen bij hoge uitzondering worden aangelegd; alleen als is aangetoond dat het onmogelijk is de behoefte te accommoderen op één van de bestaande terreinen of als daarmee verplaatsing van bedrijven uit de stad mogelijk wordt en er daardoor nieuwe woningen kunnen worden gebouwd.
Een uitwisseling tussen terreinen is vanzelfsprekend ook mogelijk.
Verder wordt gestimuleerd dat gemeenten regionaal meer gaan samenwerken bij het ontwikkelen van bedrijventerreinen.
Veel mensen ervaren de bedrijfsgebouwen op zichtlocaties als ‘lelijke dozen’ die de ruimtelijke kwaliteit en aantrekkelijkheid van het landschap aantasten en het gevoel van ‘volte’ versterken.
D66 vindt het de hoogste tijd deze aantasting tegen te gaan.
Bouwen en de ruimte inrichten doen we voor de zeer lange termijn.
Trends kunnen snel veranderen.
Daarom moeten we wijken, buurten en gebouwen van hoge kwaliteit, lange levensduur, energiezuinig en met zoveel mogelijk flexibiliteit ontwikkelen.
D66 wil het gebruik van spoor-en vaarwegen voor goederen en personen stimuleren, onder meer door stimulering van het gebruik van de Betuweroute voor goederen vanuit vooral de Rotterdamse en Amsterdamse havens.
De internationale bereikbaarheid van Nederland is essentieel voor onze positie als internationaal zaken-en innovatiecentrum.
De luchthaven Schiphol is een vitale schakel in de Nederlandse economie.
Het is een bedrijf met een belangrijke maatschappelijke functie.
D66 wil de mainportfunctie van Schiphol duurzaam versterken.
Hiertoe dient Schiphol zich selectief te ontwikkelen.
Een nieuw milieustelsel waarbinnen de luchtvaart duurzaam kan groeien is hiervoor een randvoorwaarde.
Dit stelsel, dat op hoofdlijnen gereed is, moet operationeel uitvoerbaar, hinder beperkend, innoverend, eenvoudig en voorspelbaar zijn.
D66 hecht eraan dat de doelstelling van Schiphol wordt waargemaakt; dat de luchthaven klimaatneutraal wordt voor de eigen activiteiten, energiebesparing doorvoert en het aandeel duurzame energie vergroot.
Lokale omstandigheden, zoals de kwetsbaarheid van natuur en landschap, de nabije aanwezigheid van buitenlandse luchthavens en draagvlak in de regio, en niet het capaciteitsgebrek op Schiphol, moeten leidend zijn voor een eventuele afwenteling van de druk van Schiphol op regionale luchthavens
De toenemende mobiliteit moet niet ten koste gaan van de duurzaamheid van onze samenleving.
De CO2-uitstoot in de verkeer-en vervoerssector groeit harder dan in welke andere sector dan ook.
Verduurzaming van de luchtvaart is voor D66 een voorwaarde voor verdere groei, dit heeft echter alleen zin in Europese context.
Daarom wil D66 alleen een vliegtax op Europees niveau, en één Europees luchtruim invoeren.
De werkelijke kosten moeten in de vluchtprijs doorberekend worden.
D66 blijft tegen een doorstart van Luchthaven Twente.
Voor een commerciële luchthaven is de beoogde lokatie ongeschikt.
Daarnaast past een nieuwe luchthaven niet binnen de duurzaamheidsgedachte.
Fijnstof, slechte luchtkwaliteit, geluidsbelasting, slaapverstoring, en hoge voltages hoogspanning zijn bewezen risicofactoren voor de gezondheid, met verhoogde kans op ziekte op latere leeftijd.
De overheid moet actief het initiatief nemen tot monitoren van luchtkwaliteit, geluidsoverlast en andere vormen van milieubelasting op die lokaties waar een hoge waarde en mogelijke normoverschrijding verwacht kan worden, zoals bijvoorbeeld bij de geluidsproductie van vliegbewegingen in de ruime omgeving rond Schiphol.
Waarbij ‘meten is weten’ voorop staat, boven schattingen van ingewikkelde rekenmodellen en waarbij open, transparante communicatie over de metingen naar burgers een actieve plicht is van de overheid.
D66 wil de Nederlandse waterhuishouding voortvarend op een duurzame wijze herinrichten.
Onder andere door het grootschaliger afkoppelen van regenwater, meer inzetten op innovatieve sanitatie en snellere herinrichting van watergangen in het landelijk en stedelijk gebied.
D66 wil zich concentreren op het goed uitvoeren van bestaande plannen.
We gaan in Nederland verstandig om met water, en het is van groot belang dat te blijven doen.
Bescherming van Nederland tegen de gevolgen van de klimaatverandering is en blijft in de komende decennia belangrijk.
D66 steunt dan ook de huidige verbetermaatregelen, zoals het Hoogwaterbeschermingsprogramma, het programma Ruimte voor de rivier en de WB-21 maatregelen.
Wel wil D66 de planning voor deze programma’s flexibeler maken tot na 2015, om de kosten beter te spreiden en mogelijkheden voor maatschappelijke meerwaarde en besparende innovaties de kans te geven.
D66 heeft op voorhand bezwaren tegen een verhoging van het IJsselmeerpeil met maximaal 1,5 m.<U+F020>zoals voorgesteld door de Deltacommissie.
Dit vooral vanwege de aantasting die dit zou veroorzaken aan de historische steden, dorpen en landschappen langs de voormalige Zuiderzeekust.
D66 wil eerst zoeken naar alternatieve oplossingen, zoals het tegengaan van verspilling via het hoofdwatersysteem en het terugdringen van watergebruik bij de grootverbruikers.
In het Groene Hart zijn vormen van bosteelt en tuinbouw ingevoerd die zeer hoge eisen stellen aan de waterkwaliteit.
D66 pleit voor onderzoek naar teelten die een hoger zoutgehalte kunnen verdragen.
Pas als genoemde alternatieven geen soelaas bieden en gekeken is naar de effecten op het totale Deltagebied, is een verhoging van het IJsselmeerpeil acceptabel.
Een goede woning voor iedereen.
De woningmarkt is de afgelopen decennia volledig op slot geraakt.
Dit geldt zowel voor de huur-als voor de koopmarkt.
Hierdoor krijgen starters op de woningmarkt geen kans om een goed huis te huren of te kopen en zitten mensen vast in hun woning.
De prijzen van koopwoningen zijn in de afgelopen decennia fors gestegen en de gemiddelde starter kan zich geen koophuis veroorloven.
Daarnaast kampt Nederland met een woningvoorraad die niet voldoet in kwantiteit en kwaliteit.
Het gebrek aan toegang en aan doorstroming leidt niet alleen tot maatschappelijke onvrede, maar ook tot economische schade.
Om de woningmarkt structureel van het slot te halen, zijn volgens D66 grootschalige hervormingen noodzakelijk.
Zowel de huur-als de koopmarkt moeten worden hervormd.
Dus niet alleen de hypotheekrenteaftrek en de overdrachtsbelasting, of alleen de huurtoeslagen en de huurregulering, maar het geheel.
Het vergt eveneens een ander ruimtelijk ordeningsbeleid, een beleid dat gericht is op minder overheidsingrijpen.
Opdat vraag en aanbod beter op elkaar aansluiten en doorstroming op de woningmarkt wordt bevorderd.
Het systeem van de hypotheekrenteaftrek leidt er toe dat de fiscale bevoordeling door de overheid –relatief en absoluut- toeneemt met de stijging van het inkomen.
Tegelijkertijd zorgt het ervoor dat Nederlandse gezinnen hoge hypotheekschulden hebben en weinig aflossen.
D66 wil het systeem hervormen zodat het weer doet waarvoor het is bedoeld: het stimuleren van het kopen van een eigen huis.
De fiscale aftrek zal echter meer gericht worden ingezet, waardoor vooral starters profijt hebben van de regeling.
Bij dit alles past wel een kanttekening: hervormingen op de woningmarkt kunnen alleen voorzichtig en geleidelijk.
Daarom is D66 voorstander van zorgvuldige overgangstermijnen.
Hierbij zal D66 rekening houden met de verwachtingen en de daarop aangegane verplichting van huidige woningbezitters.
In onze voorstellen hanteren wij een aantal uitgangspunten: allereerst voeren wij wijzigingen geleidelijk en voorspelbaar door om onrust op de woningmarkt te voorkomen.
Ten tweede willen wij af van de perverse prikkel om met zo veel mogelijk schulden en een zo laag mogelijke aflossing een huis te financieren.
Ten derde willen we de bevoordeling van mensen met hoge inkomens geleidelijk afbouwen.
De hypotheekrenteaftrek is niet bedoeld voor inkomenspolitiek.
Tenslotte streven wij uiteindelijk naar een versimpeling van de regels.
Daarom stelt D66 een geleidelijke hervorming van de hypotheekrenteaftrek voor.
Uitmondend tenslotte in een stelsel waarbij we fiscaal uitgaan van een aflossing van elke hypotheek in 30 jaar en waarbij alle inkomensgroepen tegen hetzelfde percentage van 30% de hypotheekrente mogen aftrekken.
Op dit moment is er een ‘boete’ op het aflossen van een hypotheek.
Met elke aflossing daalt immers de hoofdsom waarover fiscaal aftrekbare rente wordt betaald.
D66 wil zich niet mengen in de wijze waarop mensen hun hypotheek structureren.
Maar wil wel af van prikkels die leiden tot minder aflossen of tot hypotheekvormen met maximale schulden.
Bij de renteaftrek gaat D66 daarom uit van een aflossing in dertig jaar.
Elk jaar daalt de som waarover rente afgetrokken mag worden met 3,3%.
Fiscaal neemt D66 daarmee een lineaire aflossing in dertig jaar aan.
Dit stimuleert sparen en niet het hebben van schulden.
Voor bestaande hypotheken begint deze lineaire afbouw van het aftrekken van de hypotheekrente bij de inwerkingtreding van deze regeling.
De betrouwbaarheid van de overheid staat aan terugwerkende kracht in de weg.
Voor zover onder deze maatregel geen rente meer mag worden afgetrokken verhuist het corresponderende deel van de schuld naar de sparen en beleggen box (nu box 3).
Om de fiscale bevoordeling van huizenbezitters met hoge inkomens geleidelijk te verminderen wordt over een periode van tien jaar het toptarief waartegen kan worden afgetrokken, nu 52%, jaarlijks met een procent verminderd.
Over tien jaar is daarmee het maximale belastingtarief waartegen hypotheekrente kan worden afgetrokken teruggebracht tot 42%.
Deze geleidelijke aanpassing draagt bij aan duurzame overheidsfinanciën op de langere termijn, maar voorkomt ongewenste korte termijn effecten voor de financiën van woningbezitters.
Als na tien jaar de woningmarkt inderdaad gezonder is, volgt een laatste verandering.
In twaalf opvolgende jaren daalt het hoogste aftrektarief van 42% telkens met een procent, tot uiteindelijk (vanaf nu na 22 jaar) 30%.
Een tarief dat dan geldt voor iedereen, waarna overwogen kan worden om de gehele hypotheekschuld naar box 3 over te brengen.
Daarmee wordt de fiscale behandeling nog eerlijker en simpeler uit te voeren.
Deze hervormingen gelden voor bestaande en nieuwe hypotheken.
Dat moet, want anders gaat de woningmarkt op slot.
D66 is van mening dat bij geleidelijke afbouw van de hypotheekrenteaftrek uiteindelijk ook de overdrachtsbelasting en het eigen woningforfait moeten verdwijnen.
Om starters te helpen wordt de overdrachtsbelasting voor hen met ingang van 2011 afgeschaft.
Gezien de huidige financiële ruimte wordt tijdelijk gewacht met het afschaffen van overdrachtsbelasting en eigen woningforfait.
Het definitieve moment en tempo van afschaffen wordt uiterlijk in 2014 bepaald.
Geleidelijke afschaffing zal in ieder geval niet later plaatsvinden dan gelijktijdig met de verlaging van de hypotheekrenteaftrek van 42% naar 30%.
De eigen woning blijft gedurende deze transitieperiode fiscaal in Box 1.
Door de grote regulering en de doelstellingen die aan de sociale huursector zijn verbonden, is ook de huurmarkt op slot gegaan.
Sociale huurwoningen zijn gesubsidieerd, waardoor mensen niet de werkelijke prijs betalen voor hun woning.
Dit betekent bijvoorbeeld dat een sociale huurwoning in het gewilde centrum van Amsterdam net zo duur is als een zelfde woning in de buitenwijken van de stad.
Daarnaast bestaat er in Nederland nauwelijks een huurmarkt voor huizen in de vrije markt; of er zijn sociale huurwoningen of er zijn heel dure huurwoningen.
Het middensegment ontbreekt in Nederland.
De gevolgen zijn bekend: stagnatie op de woningmarkt, lange wachtlijsten, illegale onderverhuur en tegelijkertijd het achterblijven van de bouw van nieuwe en goede (sociale) huurwoningen.
Voor de starters op de huurmarkt (de ‘outsiders’) is het heel lastig om een goede woning te vinden.
Maar ook de mensen die al huren, kunnen hun positie maar moeilijk verbeteren en stromen niet door naar betere woonruimte.
D66 wil dat de huurtoeslag blijft voor diegenen die het echt nodig hebben.
Bij de waardering van gesubsidieerde woningen wordt beter gekeken wat het woongenot is van de woning en woonomgeving.
Het puntenstelsel wordt hervormd, zodat meer rekening kan worden gehouden met de lokale marktomstandigheden.
Als huren stijgen dan gebeurt dit geleidelijk en wordt als principe de koopkrachtontwikkeling van modale huishoudens gevolgd.
Een groot deel van de sociale huurwoningen wordt bewoond door mensen voor wie deze woningen niet bedoeld zijn.
Dit ‘scheefwonen’ wordt veroorzaakt doordat alleen op het moment van toetreden wordt gekeken naar het inkomen.
Bij veel mensen verbetert gedurende hun carrière de inkomenspositie.
Om scheefwonen tegen te gaan, voert D66 een jaarlijkse inkomenstoets in die voor iedereen geldt.
Op het moment dat mensen in staat zijn om een hogere huur te betalen, kan ook de subsidie op de woning worden verlaagd.
Deze aanpassing wordt geleidelijk ingevoerd en dient in verhouding te staan tot koopkracht-ontwikkeling en het deel van het netto huisinkomen dat besteed wordt aan huur.
Zo komen we geleidelijk tot een meer rechtvaardige situatie, die bovendien meer stimulansen geeft om nieuwe betaalbare huurwoningen te bouwen.
Op dit moment is de positie van de woningcorporaties onduidelijk: zijn het private of publieke organisaties?
D66 is van mening dat de woningcorporaties een maatschappelijke taak hebben en beschouwt hen als publieke organisaties.
D66 vindt dat het aandeel van corporaties in de totale huur-woningvoorraad te groot is (75% van alle huurwoningen).
Door te hervormen blijven minder corporaties bestaan die zich werkelijk richten op hun kerntaak: het aanbieden van goede en betaalbare sociale huurwoningen voor de lagere inkomens.
Voor de corporaties die uittreden uit het bestel van toegelaten instelling geldt dat ze geleidelijk meer ‘normale’ bedrijven kunnen worden die commercieel werken, gewoon belasting betalen over hun winsten en bovendien een prikkel hebben om meer en goede woningen te bouwen.
Door deze maatregelen blijft een kleinere sociale huursector over en wordt de doorstroming bevorderd.
Dan komt eindelijk ook de huurmarkt weer in beweging en zullen de wachtlijsten korter worden.
Woningbouwcorporaties moeten hun belangrijke gemeenschapstaak (nog) beter en transparanter verrichten.
De principes zijn: schoenmaker hou je bij je leest en gelijke monniken gelijke kappen.
De kerntaak is het bouwen en beheren van betaalbare huurwoningen.
Alle activiteiten moeten daar aan gerelateerd zijn.
Het corporatiesysteem wordt meer sociaal en meer transparant.
D66 wil dat de omvang van de sociale huursector meer in lijn wordt gebracht met de doelgroep.
Dit kan door corporaties de mogelijkheid te bieden om uit te treden uit het bestel van toegelaten instelling.
Aangezien de corporaties vooral vermogen hebben opgebouwd dankzij de actieve steun van de overheid, moeten uittredende corporaties dat vermogen wel afdragen aan de overheid.
Naast verbetering van de markt voor koop-en huurwoningen zijn maatregelen nodig om de kwantiteit en kwaliteit van het woningaanbod beter aan te laten sluiten bij de behoeften.
D66 wil af van de rigide quota voor sociale woningen bij nieuwbouw.
De woningbouw ligt achter op schema.
Het aanbod blijft achter bij de vraag.
Vooral starters kunnen moeilijk een geschikte woning vinden.
D66 wil dat falen herstellen door bij de verkoop van bouwgrond als voorwaarde te stellen dat binnen een vaste termijn werkelijk wordt gebouwd.
Daarbij moet veel aandacht zijn voor de kwaliteit van de bouw.
Vooral in achterstandswijken wil D66 dat er divers wordt gebouwd zodat ook mensen met hoge en middeninkomens er een passend huis kunnen vinden.
Segregatie in het onderwijs en achterstanden op de arbeidsmarkt nemen toe als buurten eenzijdig zijn samengesteld.
D66 wil vergroting van de sociale samenhang en leefbaarheid in dorpen, wijken, buurten en straten, door invulling te geven aan het woonaspect van de Wet Maatschappelijke Ondersteuning (WMO).
D66 wil dat splitsen en samenvoegen van woningen makkelijker wordt gemaakt.
Bestaande woningen moeten makkelijker gerenoveerd kunnen worden.
Omdat dit leidt tot beter passende woonruimte, maar ook omdat dit een bijdrage levert aan de verhoging van de kwaliteit en duurzaamheid van bestaande woningvoorraad.
De bureaucratische remmingen om woningen te splitsen en samen te voegen moeten worden beperkt.
D66 wil hervormingen in de huisvesting voor tijdelijke werknemers.
Niet-gecertificeerde uitzendbureaus stoppen tijdelijke werknemers vaak weg in te kleine woningen.
Wij willen dat de gemeente meer initiatieven neemt voor zogenoemde short-stay huisvesting.
Daarmee kan erop worden toegezien dat de problemen zich niet in één wijk -concentreren.
Nederland kenmerkt zich door een dicht netwerk van steden en dorpen en daarbij horende verplaatsingen op korte afstand.
Door het groeiend aantal auto’s en gereden kilometers bereiken we de grenzen van ons wegennet.
Voor een duurzame samenleving is goed openbaar vervoer onontbeerlijk.
De reistijden in het openbaar vervoer moeten concurrerend zijn met die van de auto.
Trein, tram, lightrail, bus en OV-fiets moeten samen zorgen voor een aantrekkelijk snel, hoogfrequent en eenvoudig toegankelijk transportnetwerk.
Goed openbaar vervoer is meer dan een verzameling lijnen, het is een systeem en moet dus veel meer dan nu in samenhang worden bekeken.
Voor D66 heeft een goede aansluiting van trein, metro, tram, bus en fiets prioriteit.
In de dienstregeling maar ook op terreinen als betaling, tarieven en marketing.
De tarieven van het openbaar vervoer moeten niet uit de pas lopen met autokosten.
Om meer (spits-)reizigers naar het openbaar vervoer te lokken is D66 voor het tot stand brengen van hoogwaardige, hoogfrequente ‘metro-achtige’ treinverbindingen tussen de (grote) steden.
Met hogere frequenties worden vertragingen als minder hinderlijk ervaren.
Dit betekent een snelle uitvoering van het programma ‘frequent spoor’ en prioriteit voor spoorverdubbeling op trajecten zoals tussen Den Haag en Rotterdam.
Voor alle grote steden wordt ingezet op snelle onderlinge openbaar vervoer verbindingen, evenals uitbreiding van het NS-nachtnet.
De trein nemen kan ook op andere manieren aantrekkelijker gemaakt worden, onder andere door bijvoorbeeld gratis internet aan te bieden en te zorgen voor schone treinen.
Ook in het internationaal treinvervoer dient geïnvesteerd te worden.
Verbindingen met de hogesnelheidsnetwerken in het zuiden en in Duitsland vormen hier een onderdeel van.
Nederland moet zich internationaal hard maken voor een rechtstreekse HSL-verbinding tussen Amsterdam-Brussel-Londen en Amsterdam-Groningen-Hamburg-Berlijn, zo veel mogelijk over bestaand HSL-spoor.
Het openbaar vervoer moet voor iedereen toegankelijk zijn.
D66 wil toegankelijkheid van haltes en opstapplaatsen voor minder validen.
Dit toegankelijk maken en houden moet worden versneld.
Wij willen geen plafond voor het goedkoop reizen per OV voor gehandicapten en chronisch zieken.
Bij NS en bij vervoerders in het stads- en streekvervoer moet het reizigersbelang een prominente plaats innemen.
De overheid stimuleert klantgericht ondernemerschap bij deze vervoerders door het stellen van de juiste kaders en door de inzet van sterke financiële prikkels op reizigersgroei en klanttevredenheid.
D66 wil het netwerk van fietsverbindingen verbeteren.
Ook moeten er meer stallingvoorzieningen komen, in stadcentra, bij algemene voorzieningen en bij bedrijven.
D66 wil blijven investeren in de gouden combinatie fiets-trein door het aantal fietsparkeerplekken bij stations verder uit te breiden (100.000 erbij in komende 10 jaar) en het succes hiervan te verbreden naar het regionaal openbaar vervoer.
D66 wil de verkeersveiligheid voor fietsers verbeteren door het stimuleren van inrichtingsmaatregelen en technische hulpmiddelen in vrachtauto’s en personenauto’s.
Een gebalanceerde mix van uitbreiding van wegennet, oplossing van knelpunten, beprijzen van weggebruik en terugdringen van milieubelasting is noodzakelijk.
D66 wil dat transport en mobiliteit in Nederland veel schoner en zuiniger wordt (brandstoffen, slimme technologie, elektrisch, het nieuwe werken).
D66 wil in Europese wet- en regelgeving een helder stappenplan voor schonere auto’s.
Milieudifferentiatie/ vergroening in belastingen voor auto’s, en straks in de kilometerprijs, is succesvol en dient te worden doorgezet.
Datzelfde geldt voor het gebruik van hybride en elektrische auto’s (en andere voertuigen), omdat het leidt tot het versneld schoner maken van het Nederlandse wagenpark.
In de zoektocht naar alternatieven voor olie en het terugdringen van de CO2-uitstoot en fijnstof spelen biobrandstoffen een belangrijke rol.
D66 onderschrijft het advies dat de Commissie Duurzaamheidsvraagstukken Biomassa (ook wel de Commissie Corbey genoemd) heeft uitgebracht.
Het blijft daarbij van belang kritisch te kijken naar de nadelen van de winning van biobrandstoffen, zoals de gevolgen van landverschuivingseffecten.
Voor biomassa en biobrandstoffen moeten scherpe, bindende duurzaamheidscriteria worden vastgelegd.
De Cramer-criteria (2007) zijn hiertoe een goede eerste aanzet.
In 2020 moet minimaal 50% van alle biobrandstoffen gewonnen worden uit afval (tweede generatie) en uit algen (derde generatie).
D66 steunt het besluit dat in 2020 10% van de brandstoffen in de transportsector op een duurzame manier verkregen moet zijn.
Deze doelstelling moet leiden tot een transitie naar een duurzame transportsector met een belangrijker plaats voor elektrische voertuigen.
D66 houdt vast aan het voornemen dat mensen betalen voor het gebruik, niet voor het bezit van een auto en ziet mogelijkheden voor een slimme, groene en eerlijke kilometerheffing zonder dat daarbij de privacy van de autorijder in het geding komt.
D66 wil daartoe de bestaande belasting op auto’s verlagen zodat mensen minder betalen voor het bezit, maar meer voor het gebruik er van.
D66 wil zo snel mogelijk een kilometerbeprijzing invoeren.
Het in te voeren systeem moet vooral simpel en doeltreffend zijn.
Daartoe moet vooral dicht aan de bron worden belast.
Dus gebruik van drukke wegen op drukke tijden.
Extra toeters en bellen als differentiatie naar milieubelasting, schade aan wegen of inkomenseffecten kunnen elders worden geïmplementeerd en leiden in de kilometerheffing alleen maar tot vertraging, complicatie en verlies aan effectiviteit.
Daarnaast gaan vuile auto’s per kilometer meer betalen dan schone auto’s.
Doordat vaste belastingen – de motorrijtuigenbelasting en de BPM op de aanschaf van auto’s - worden verminderd, blijven de totale lasten voor de automobilisten gelijk.
Bij ieder systeem van kilometerbeprijzing dient de privacy van de automobilist gewaarborgd te zijn.
Een andere belangrijke manier om de filedruk in de spits te verminderen is slimmer om te gaan met woon-werk verkeer.
De ingezette trend naar het ‘nieuwe werken’, met flexibele werktijden, thuis werkfaciliteiten, autodelen, bevordering van fietsgebruik en combi’s met OV, moet worden versneld en binnen bereik van grotere groepen mensen worden gebracht.
Voor D66 is verbetering van bestaande wegen eerste keus, en nieuwe wegen mogen alleen als deze echte meerwaarde voor het functioneren van netwerken opleveren.
Concreet betekent dit dat D66 kiest voor vergroten van de capaciteit van het bestaande hoofdwegennet en opwaarderen van belangrijke regionale wegen.
Hierbij wordt rekening gehouden met de effecten van kilometerbeprijzing op de behoefte aan wegen.
D66 wil aan de slag met creatieve en andere echt ontlastende oplossingen, zoals tunnels, waarbij in een vroeg stadium gelet wordt op het ontzien van natuur en mens.
Het rijkswegennet wordt in Nederland intensief gebruikt voor relatief korte lokale en interlokale verplaatsingen.
Daarom wil D66 het rijkswegennet ontlasten door aan betere benutting op netwerkniveau te werken: regionaal verkeer meer over het regionale netwerk, doorgaand verkeer over doorgaande routes.
Verbeteringen in het netwerk die dit ondersteunen krijgen voorrang.
D66 wil meer P+R voorzieningen op strategische locaties in het wegennetwerk waar goede overstapmogelijkheden beschikbaar zijn (naar trein, metro of snelle bus), zodat de toegangswegen tot de kerngebieden van het stedelijk netwerk kunnen worden ontlast en goed bereikbaar blijven.
Daartoe wil D66 één aanpak van rijk, stadsregio’s en steden ontwikkelen.
Verder wil D66 de verbetering en onderhoud van belangrijke corridors als één geheel aanpakken, waarbij uitwisseling met OV extra aandacht krijgt.
Veel plattelandskernen hebben of krijgen te maken met bevolkingskrimp.
Net als in het stedelijk gebied, heeft ook het landelijk gebied te maken met achterstandssituaties.
Een adequate ruimtelijke en sociaal-economische ontwikkelingsstrategie is nodig.
Dat is in eerste instantie een verantwoordelijkheid voor het lokaal bestuur, maar het rijk moet hen daarin bijstaan.
Met investeringen in de economische structuur, zoals in ecologische landbouw en toerisme, en door het stimuleren van innovatie, zoals vervoer op maat en slimme netwerken voor zorg en onderwijs.
Krimpgebieden moeten voldoende verbinding houden met vitale groeigebieden.
Krimp is overigens lang niet altijd erg.
Krimp is ook een kans.
Er is minder druk op schaarse goederen, en meer fysieke ruimte voor bouwen en groen.
Veel agrarische ondernemers zoeken naar verbindingen tussen agrarische productie en ander bedrijvigheden zoals recreatie, zorg of educatie.
Dit zijn belangrijke ontwikkelingen.
Ze dragen bij aan de verbinding tussen stad en land, genereren extra inkomsten voor meer kleinschalige landbouw in de buurt van steden en dragen creatieve en duurzame oplossingen aan voor problemen van de grote stad.
D66 wil deze ontwikkelingen ondersteunen door flexibilisering van overheidsgelden en het wegnemen van belemmerende regels, bijvoorbeeld op het gebied van kampeervoorschriften.
Vergrijzing en inkrimping van de bevolking in de landelijke gebieden heeft consequenties voor bouwplannen en bereikbaarheid.
Bouwplannen met te forse ambities moeten worden bijgesteld.
Er moet diverser worden gebouwd, het accent moet van kwantiteit naar kwaliteit.
Er moet regionale afstemming komen over bouwafspraken.
D66 vindt daarnaast dat de bereikbaarheid van het landelijk gebied op peil moet blijven.
Slechte ontsluiting vormt een knelpunt voor bedrijven en werknemers.
Ook moet deeltijdwonen worden benut, werp geen belemmeringen op -zoals sommige gemeenten doen -met specifieke verordeningen voor tweede woningen.
In een dichtbebouwd land als Nederland is het makkelijk te vergeten dat ons land ook weidse landschappen en schitterende natuur kent.
De uitdaging is om op korte en lange termijn voldoende ruimte te kunnen bieden aan economische groei én aan waardevol landschap en natuur.
D66 pleit voor nieuwe economische dragers voor het landelijk gebied, waar mogelijk gekoppeld aan de klimaatopgave van Nederland.
In een aantal gebieden staat de economie en de leefbaarheid toenemend onder druk.
D66 ziet daar mogelijkheden voor combinaties van windenergie, waterberging, verbetering van de waterkwaliteit, biomassaproductie, aanlevering van schoner grondwater, vervening, duurzame recreatie en nieuwe natuur.
Deze ontwikkelingen kunnen op maat plaatsvinden in de regio’s, zoveel mogelijk ‘business based’, en waar nodig met ondersteuning van publieke middelen.
Hiermee worden kosteneffectief meerdere duurzaamheids-en leefbaarheidsdoelen gediend.
In het landelijk gebied ziet D66 ook de mogelijkheid het aandeel van de biologische voedselproductie te verhogen.
D66 is voorstander van het project Natura 2000, een Europees samenhangend netwerk van beschermde natuurgebieden.
De interpretatie van Natura 2000 brengt echter veel onrust teweeg onder alle betrokkenen bij de ontwikkeling van nieuwe natuur.
D66 wil helderheid voor de vele ondernemers in de buurt van Natura 2000-gebieden.
D66 wil daarom dat conform onze Europese verplichtingen de natuurgebieden in Nederland dit jaar nog definitief worden aangewezen.
D66 wil de bestaande nationale parken en landschappen, zoals de Veluwe, De Biesbosch en De Utrechtse Heuvelrug, nadrukkelijk beschermen tegen versnippering en verstedelijking.
Bij het beheer is vooral aandacht nodig voor verzuring, overbemesting en natuurlijk waterbeheer.
De Nationale Parken zijn parels van de Nederlandse natuur, waar duurzame recreatie en toerisme bij uitstek passen.
D66 wil extra investeren in de kwaliteit van de ecologische hoofdstructuur.
D66 geeft daarbij prioriteit aan het verwerven van de ontbrekende schakels tussen natuurgebieden.
Natuurgebieden zijn van belang voor het herstel van de biodiversiteit.
De overheid moet ruilgronden in haar bezit inzetten waar het kan, maar bereid zijn om te onteigenen waar dat moet.
D66 wil waar mogelijk natuur combineren met andere doelen, zoals waterberging en duurzaam toerisme.
Door de realisatie van natuur aan maatregelen uit het Delta-programma te koppelen kan geld bespaard worden.
D66 wil de huidige snelheid van realisatie vasthouden.
D66 wil investeren in Nederlands Landschap.
D66 steunt initiatieven, zoals het Deltaplan voor het landschap en het Akkoord van Apeldoorn van het Landschapsmanifest voor de verbetering en instandhouding van de kwaliteit en kwantiteit van de landelijke gebieden in Nederland.
Biodiversiteit, cultuurhistorie en recreatieve ontsluiting vormen daarbij richtsnoeren om de eigenaren en beheerders in staat te stellen (bijvoorbeeld door de instelling van een fonds) deze extra landschapszorg duurzaam voor hun rekening te nemen.
De aanleg van groene recreatiegebieden rondom steden (en dorpen) blijft achter.
Een forse inhaalslag is nodig.
Dat geldt ook voor de toegankelijkheid van deze voorzieningen die met name voor fietsers en wandelaars achterblijft.
Daartoe dienen eigenaren en beheerders van het landelijke gebied in deze gebieden actief benaderd en gestimuleerd te worden om aaneengesloten netwerken van groene corridors en toeristischrecreatieve routes over boerenland vorm te geven.
Dit versterkt de stad-land relatie, waaraan het oprichten van stadsboerderijen ook bijdraagt.
D66 is voorstander van het aanleggen van nieuwe bossen, vooral ten behoeve van recreatie in stedelijke gebieden.
Bos heeft daarnaast waarde op het gebied van natuur, CO2-opslag, fijnstof en als buffer tussen steden en groen.
Niet alleen de natuur op het land behoeft bescherming.
Ook de waternatuur staat onder druk.
Om haar te beschermen moet de visserij verduurzaamd worden
en is het nodig de meest kwetsbare, en belangrijkste, gebieden te beschermen.
D66 wil binnen de EU een strenger Gemeenschappelijk Visserij Beleid voor het drastisch terugdringen van de bevissing van kwetsbare vissoorten zodat deze soorten zich kunnen herstellen.
Als deze afspraken niet gehandhaafd worden, dreigt er een economische en ecologische ramp.
De principes van het Gemeenschappelijk Visserij Beleid zijn ook daar waar Europese schepen en bedrijven vissen buiten Europese wateren van toepassing.
Om de visstand of de natuurwaarden te herstellen, worden sommige gebieden voor langere tijd voor alle visserij gesloten.
In overleg met onze partners in de EU en daarbuiten stellen we zeereservaten in om de kraamkamers en meest kwetsbare gebieden (zoals delta’s, zandbanken, wadden en riffen) te beschermen.
In onze nationale wateren wijzen we deze gebieden versneld aan en zien er op toe dat er stevige maatregelen worden genomen.
Ook bij andere activiteiten in de Noordzee, zoals de aanleg van windparken, wordt rekening gehouden met de zeenatuur.
Alle financiële middelen van het visserij-beleid worden aangewend om te investeren in de visbestanden en niet in het vistuig.
De Nederlandse landbouwsector is zeer gevarieerd: met kennisintensieve agribusinesses en biologische veeteelt, maar ook met meer traditionele intensieve veeteeltbedrijven.
D66 wil innovatie van agribusiness de ruimte geven, maar stelt grenzen aan ontwikkelingen die ten koste gaan van volksgezondheid, dierenwelzijn, natuur en landschap.
D66 wil dit bereiken door haar visie te vertalen in landelijke regie op agrarische bedrijvigheid.
Het dier, een levend wezen waar respectvol mee omgegaan dient te worden, lijkt nu productiemiddel of schadepost te zijn geworden, iets wat D66 afkeurt.
Veel functies van natuur en landschap zijn van groot belang voor onze samenleving.
We genieten van mooie houtwallen, natuurlijke oevers, koeien met roomblanke of mokkabruine dijen in de wei of rietvelden.
Daarnaast zijn er nog vele andere eco-systeemdiensten, zoals biodiversiteit, biobrandstoffen, CO2-opslag of waterbeheer.
D66 wil boeren belonen als ze deze maatschappelijke functies combineren met hun werk.
Er zijn veel nieuwe duurzame verdienmodellen en rood-voor-groen financieringen in ontwikkeling.
D66 wil dat, naast de bestaande fiscale faciliteiten omtrent investeringen in milieuvriendelijke aanpassingen, ook ingrepen ten behoeve van de diervriendelijkheid fiscaal aantrekkelijk worden.
Om toekomstige generaties niet op te zadelen met de manier waarop wij leven, is het noodzakelijk om onze voedselketen te verduurzamen en de groei van vleesconsumptie te remmen.
In het verlengde hiervan pleit D66 voor vernieuwing van het Europees landbouwbeleid, waarbij Europese gelden worden gekoppeld aan maatschappelijke diensten in de landbouw.
Dit betekent dat boeren worden betaald op basis van de maatschappelijke prestaties die ze leveren, zoals landschap, cultuurhistorie, koeien in de wei, weidevogels, biodiversiteit, waterbeheer, energie, klimaat, educatie of recreatie.
D66 wil de bestaande kracht van de Nederlandse land-en (glas)tuinbouw verder versterken door duurzame oplossingen te bevorderen zoals de inzet van aardwarmte voor energieneutrale kassen.
D66 ziet in de ontwikkeling van biotechnologie en het veredelen van gewassen kansen voor innovatie en verduurzaming.
De introductie van nieuwe gewassen moet niet meer afhankelijk zijn van een Europees veto.
Wel is het van belang dat individuele consumenten zelf de keuze kunnen maken om wel of niet genetisch gemodificeerde producten te kopen.
Voor D66 is in Nederland alleen toekomst voor duurzame, diervriendelijke voedselproductie.
De producenten kunnen variëren van kleinschalige biologische bedrijven tot high-tech agroparken waar verschillende agrarische bedrijvigheden op een innovatieve, duurzame en diervriendelijke wijze gecombineerd worden.
Milieuwinst ontstaat door gebruik te maken van elkaars afvalstromen.
D66 staat in principe niet negatief tegenover agroparken
en wel negatief tegenover megastallen zonder extra garanties voor de volksgezondheid en investeringen in dierenwelzijn en milieu.
Ook het landschappelijke effect van megastallen is ongewenst gezien het schaarse open landschap dat Nederland kent.
Het RIVM doet op dit moment onderzoek naar risico’s van grote intensiteit van vee voor de volksgezondheid en diergezondheid.
D66 wil dat de resultaten van dit onderzoek zwaar worden meegewogen bij het formuleren van de landbouwmaatregelen.
Omdat agroparken zich slecht verhouden tot woonkernen moet op zoek worden gegaan naar meer passende locaties, bijvoorbeeld in de buurt van havens of bedrijventerreinen.
D66 is tegen het dierenleed in de bio-industrie.
D66 wil concrete verbeteringen in de veelteelt, zoals het fors vergroten van de hokken voor dieren, het buiten laten grazen van runderen, het verbieden van onverdoofd castreren van varkens en het aan banden leggen van diertransporten langer dan vier uur of verder van 300 kilometer.
Boeren moeten voor deze verbeteringen gebruik kunnen maken van een aftrekregeling om hun gelijk speelveld te behouden.
De jacht op en handel in beschermde diersoorten moet worden aangepakt.
D66 wil dat mensen die dieren mishandelen, hoge boetes, een houdverbod en eventueel een celstraf opgelegd kunnen krijgen.
Een beschaafde samenleving behoort fatsoenlijk en veilig om te gaan met dieren.
D66 wil dat op alle dierlijke producten een label komt waarop eenvoudig af te lezen is wat de graad van dierenwelzijn is geweest.
Zo worden consumenten in staat gesteld een verantwoorde keuze te maken.
Hierbij kan worden ingespeeld op de vele initiatieven waar supermarkten, veehouderijbedrijven en dierenbescherming al mee bezig zijn.
Veel dieren worden met uitsterven bedreigd door vernietiging van hun leefgebied, overbejaging en dierenhandel.
D66 wil een strengere controle op -en handhaving van -de handel in Nederland en Europa.
D66 wil dat energie schoon, betrouwbaar, betaalbaar en voor iedereen toegankelijk is.
Om dat te bereiken moeten we nu durven te kiezen voor een radicale omslag voor overgang naar een duurzame energiehuishouding.
Nederland dient zich hier ook in Europa voor in te zetten.
Onze samenleving moet in 2050 geheel zonder fossiele brandstoffen kunnen (‘Verklaring van Utrecht’).
Deze omslag levert Nederland vele voordelen op: langere termijn zekerheid van betaalbare energie, prijsstabiliteit, terugdringen van onze afhankelijkheid van het energie-infuus vanuit instabiele regio’s als het Midden-Oosten en een drastische vermindering van onze broeikasgasuitstoot en andere vervuiling.
Deze omslag levert ook nieuwe werkgelegenheid op door innovatie in de energiesector.
Met nieuwe kansen voor bedrijven om opgedane kennis en ervaring te exporteren.
Daarmee bereiken we duurzame welvaart, die niet ten koste gaat van toekomstige generaties.
D66 is in de regel voor een bescheiden overheid, maar hier zal de overheid de regie in handen moeten nemen.
De ‘markt’ kan en zal deze problematiek namelijk niet alleen oplossen.
De overheid zorgt voor een stimulerend en richtinggevend investeringsklimaat, zodat investeringen in hernieuwbare energie voor lange tijd kunnen worden gerealiseerd.
De overheid stelt scherpe eisen en strenge normen, in combinatie met redelijke termijnen, waaraan de markt moet voldoen.
De overheid zorgt voor een gelijk speelveld, waardoor valse concurrentie geen belemmerende rol kan spelen.
De overheid zorgt voor vergroening van ons belastingsysteem.
D66 ziet dat de gewenste energietransitie tot op heden te langzaam op gang komt.
Er is bij consumenten nog te weinig bewustzijn over het belang van energiebesparing en te weinig kennis over hoe dat te bereiken.
Slim omgaan met energie krijgt te weinig prioriteit, ook doordat er vanuit de overheid onvoldoende over de lange termijn wordt nagedacht.
Daardoor is het huidige systeem te ambtelijk, subsidies te zeer versnipperd, en beleid inconsistent.
Het gevolg is investeringsonzekerheid, doordat de overheid geen betrouwbare partner is voor burgers en bedrijven.
D66 ziet dat onze huidige welvaart en economische ontwikkeling vooral gebaseerd zijn op de goedkope beschikbaarheid van olie, kolen en gas.
Wij naderen het punt waarop deze belangrijke fossiele energiebronnen uitgeput raken.
Bovendien brengen we met het gebruik van deze brandstoffen onomkeerbare en onherstelbare schade toe aan ons leefmilieu, aan het klimaat en aan de biodiversiteit op onze aarde.
Toenemende schaarste van essentiële fossiele energiebonnen zal ook leiden tot grotere politieke instabiliteit.
D66 ziet dat Nederland bij de ontwikkeling van een duurzame energiehuishouding al jaren achterblijft bij een groot aantal andere Europese landen, zoals Duitsland, Denemarken, Spanje en Portugal.
Nederland zal alles uit de kast moeten halen om in 2020 het - in Europa afgesproken - verplichte aandeel van minimaal 14% hernieuwbare energie te verwezenlijken.
De breed gedragen Nederlandse ambitie van 20% vereist dat echt alle zeilen bij worden gezet.
D66 ziet dat de wereld er niet in slaagt gezamenlijk bindende afspraken te maken.
In een houdgreep van besluiteloosheid strompelden we naar de klimaattop in Kopenhagen om daar, na weken onderhandelen, zonder tastbaar resultaat weer uit elkaar te gaan.
Dat falen heeft de noodzaak van harde, internationale overeenkomsten met betrekking tot duurzame energieproductie verder vergroot.
Het realiseren van een duurzame energiehuishouding is van groot belang.
Daarvoor is nodig: direct en aanzienlijk beperken van onnodig energiegebruik, versneld gebruik gaan maken van hernieuwbare energiebronnen en - waar fossiele energie nog onvermijdelijk is - deze zo efficiënt en duurzaam mogelijk opwekken.
Volgens D66 gaat dit gepaard met een omslag van centrale naar duurzame lokale opwekking.
Behalve overheid en bedrijfsleven heeft ook het individu een rol in de transitie naar een duurzame samenleving.
Sterker nog, juist consumenten hebben directe invloed op het bewerkstelligen van werkelijke veranderingen.
Ieder individu draagt een eigen verantwoordelijkheid voor de omgeving waarin hij of zij leeft.
Het is daarom belangrijk dat fors wordt geïnvesteerd in de verdere bewustwording van consumenten, in kennis over energiebesparing, en in gedragverandering.
Dit alles kan niet gerealiseerd worden zonder bindende klimaatdoelstellingen over grenzen heen.
Nu is de kans om, vanuit de kleine gebaren, de grote slagen te maken.
Als het aan D66 ligt wacht Europa niet langer op de Verenigde Staten en China, maar nemen we de vlucht naar voren: Europa-breed kiezen voor schone energie.
Wind, water en zon in plaats van olie, kolen en gas.
D66 is voor het principe ‘de vervuiler betaalt’.
Dat geldt op alle niveaus: voor het individu, voor bedrijven en voor overheden.
Het creëren van een gelijk speelveld voor ‘vuile’ en ‘schone’ technologieën betekent onder meer dat de maatschappelijke (ecologische) kosten van energieproductie en –gebruik moeten worden toegerekend aan de bron.
D66 is voor een actieve rol voor de overheid om de transitie in goede banen te leiden en de economie structureel te verduurzamen.
We moeten weg van de vrijblijvende convenanten en intentieverklaringen, en met meer durf en ambitie dwingender afspraken maken.
D66 staat voor de belangen van volgende generaties.
De aarde is niet van ons.
Energiebesparing, duurzame energieproductie en vergroening van onze economie zijn niet alleen noodzakelijk om de aarde in de nabije toekomst leefbaar te houden.
Ook de kinderen van de toekomst hebben recht op een schone wereld.
D66 pleit ervoor duidelijke langjarige randvoorwaarden voor een succesvolle versnelde omslag naar volledig hernieuwbare energie in 2050 vast te leggen in een Deltawet Nieuwe Energie, Binnen die voorwaarden krijgen overheid, burgers en bedrijven volop ruimte voor initiatieven en innovaties.
Veel energiebesparingsmaatregelen in en rond woningen verdienen zichzelf snel terug.
Vaak zonder subsidies.
Toch worden veel verbeteringen niet doorgevoerd en blijven veel subsidies ongebruikt.
D66 wil energiebesparing als hoogste prioriteit stellen.
Geld ter beschikking stellen alleen is niet voldoende: om energiebesparing echt een succes te laten worden moet de overheid op een breed front inzetten en door een combinatie van financiële prikkels en verplichtingen investeringen op gang brengen.
Voor nieuw te bouwen woningen en kantoren zullen strenge normen gelden, maar met alleen het verduurzamen van nieuwbouw gaat de transitie te langzaam.
Er staan ongeveer 7 miljoen woningen en gebouwen in Nederland; het is noodzakelijk om de bestaande woningvoorraad prioriteit te geven.
Ongeveer 35% van de bestaande woningvoorraad in Nederland is sociale woningbouw en is in bezit van woningcorporaties.
D66 wil de woningmarkt hervormen: het verduurzamen van de sociale woningbouw is daar een belangrijk onderdeel van.
D66 wil daarom een CO2--reductieverplichting vaststellen voor woningcorporaties.
D66 wil de sociale huursector verplichten om in de periode tot 2020 de woningen met de laagste energielabels met drie labelklassen te verbeteren.
Ook hier geldt dat op niet-naleving sancties staan.
Een probleem is dat wanneer woningcorporaties investeren in de isolatie van huizen, zij dit niet eenvoudig kunnen terugverdienen door de huur te verhogen.
Het is hierdoor voor hen niet rendabel om deze investeringen te doen.
D66 wil deze problematiek oplossen door de introductie van een ‘totale woonlasten’ aanpak.
In dat geval kunnen woningcorporaties de investeringen in energiebesparing verrekenen met het verhogen van de huur, terwijl de totale woonlasten voor de bewoner niet omhoog gaan omdat de energiekosten dalen.
Om de besparingen te realiseren moeten woningcorporaties meer samenwerken met energiebedrijven voor technische ondersteuning, met gemeenten voor snelle uitvoering en met banken om de investeringen te financieren.
Tevens moet de wet aangepast worden zodat huurders deze investeringen niet kunnen blokkeren.
Ook koopwoningen moeten energiezuiniger worden.
Ieder huis dat aangekocht wordt is reeds verplicht om een energielabel te hebben.
D66 stelt voor kopers van een huis te verplichten de energiehuishouding van hun nieuwe woning te verbeteren tot ten minste energielabel B.
Deze verplichting geldt alleen als de daarvoor noodzakelijke investering binnen 7 jaar kan worden terug verdiend.
Met name slecht geïsoleerde woningen (G-label) moeten zo snel mogelijk naar het B-niveau worden getild.
De extra investeringen kunnen (‘groen’) gefinancierd worden via de hypotheek.
Voor bijzondere gebouwen zoals monumenten kan een uitzondering worden gemaakt.
Particuliere huiseigenaren stuiten vaak op administratieve en organisatorische lasten bij het isoleren van hun huis.
D66 pleit voor instappaketten waarbij huiseigenaren eenvoudig kunnen intekenen en waarbij de overheid de administratieve lasten en vergunningen overneemt.
Onze huidige consumptiemaatschappij heeft een groot effect op ons energieverbruik.
Juist de burger/consument heeft directe invloed om werkelijke veranderingen te bewerkstelligen: het is daarom belangrijk dat fors wordt geïnvesteerd in de verdere bewustwording van consumenten.
De uitdaging is om mensen als consument en burger te betrekken bij het energievraagstuk.
Gedragsveranderingsprogramma’s zoals EcoTeam, of Global Action Plan sorteren effect en verdienen navolging.
D66 is voorstander van certificering van bedrijven op het gebied van duurzaamheid en maatschappelijk verantwoord ondernemen, analoog aan bestaande ISO-systemen.
Via het BTW-tarief kan de overheid gericht de groei in de consumptie van bepaalde belastende producten zoals vlees ontmoedigen.<U+F020>(Zie ook het hoofdstuk ‘Anders verdienen en verdelen’).
D66 wil dat energierekeningen eenvoudiger worden.
De wildgroei aan gecompliceerde energiecontracten moet worden verminderd door in samenspraak met de sector het aantal contractvormen te beperken.
Zo kunnen consumenten makkelijker aanbiedingen vergelijken en bewuster omgaan met hun energieverbruik.
D66 wil de belasting op arbeid verlagen en de belasting op milieubelastende consumptie verhogen.
De Nederlandse industrie is goed voor een derde van ons totale energieverbruik.
Wat D66 betreft valt hier nog veel te winnen als het gaat om energiebesparing.
Daarbij zullen wij nadrukkelijk rekening moeten houden met de concurrentiepositie van deze bedrijven.
D66 wil deze bedrijven de prikkels geven om zo zuinig mogelijk met energie om te gaan, maar hen daarbij niet benadelen ten opzichte van concurrenten die zonder beperking mogen vervuilen of verspillen.
Het huidige systeem van energieheffing is niet eerlijk.
Wie het minst gebruikt, betaalt het meest.
Voor bedrijfstakken die internationaal opereren worden lastenverzwaringen in Europese context ingevoerd, of in Nederland ingevoerd met compensatie via andere belastingen.
D66 wil dat emissierechten zo snel mogelijk worden geveild in plaats van gratis toegekend.
Momenteel vallen de zware industrie en energiebedrijven onder het Europese emissiehandelssysteem (ETS).
Het ETS zet een plafond op de uitstoot van CO2; indien een bedrijf meer wil uitstoten dan dit plafond, moet het emissierechten kopen van een bedrijf dat teveel heeft, bijvoorbeeld omdat dat bedrijf geïnvesteerd heeft in schonere productie.
Het grote nadeel van emissiehandel is dat de prijs volatiel is.
Dit schrikt investeringen in schone technologieën af, omdat deze gebaat zijn bij een stabiele CO2-prijs.
D66 wil daarom dat Nederland zich inspant om in Europees verband te pleiten voor een prijsvloer voor emissierechten, al dan niet in combinatie met een CO2-belasting.
D66 wil dat de energiebelastingtarieven van klein- en grootverbruikers worden gelijkgetrokken door schijf twee en drie gelijk te stellen aan schijf één.
Tevens moet een betere differentiatie naar CO2-uitstoot plaatsvinden.
Nu gelden nog fiscale kortingen voor met name de energie-intensieve industrie, bijvoorbeeld voor bedrijven die zich aangesloten hebben bij een meerjarenafspraak.
D66 wil deze uitzonderingen geleidelijk en gefaseerd afschaffen.
Voor alle bedrijven die niet onder het Europese emissiehandelssysteem vallen, dient de aangepaste energieheffing te gelden en daarnaast een CO2-component te worden berekend.
De vergroening van de belastingen mag echter niet tot te grote negatieve concurrentie-effecten leiden.
Daarom is Europese afstemming noodzakelijk, of compensatie binnen de CO2-boekhouding waarbij bedrijven die teveel CO2 produceren rechten moeten kopen van hen die beneden de norm werken.
D66 wil de hoogte van de OZB mede afhankelijk maken van het gebouw toebedeelde Energielabel, waardoor deze belastingen gediversifieerd worden in zuinigheidscategorieën.
Gezien de lokale diversiteit van de hoogte van de OZB, kunnen steeds vanuit het lokaal vastgestelde middentarief de overige categorieën tarieven berekend worden op basis van een landelijk geldende staffel met procentuele toeslagen en kortingen.
De invoering hiervan is afhankelijk van een efficiënt en effectief administratief systeem.
Als alternatief kan het eigen woningforfait mede afhankelijk worden gemaakt van het energielabel.
Verbranding werd lange tijd gezien als dé oplossing voor het afvalprobleem in Nederland.
D66 stelt zich achter het nieuwe Landelijk Afvalbeheerplan, het zogeheten LAP2 dat stelt dat verbranden alleen nog mag als niets anders meer kan.
Hergebruik en upcycling is de norm, het gaat om het langdurig behouden van grondstoffen in de gebruiksfase.
Uiteindelijk is het tekort aan grondstoffen zelfs voor de energievoorziening de grootste bedreiging.
D66 zet in op decentrale energieopwekking.
Hier is veel potentieel en als bijkomend effect raken burgers en bedrijven zo meer betrokken bij energieproductie en – consumptie.
Daarnaast blijft grootschalige energieopwekking nodig, maar moet deze duurzamer.
D66 kiest voor grootschalige energieopwekking met wind op zee, voor grootschalige zonne-energie en voor flexibele gascentrales als overgangsbrandstof.
Van de eindige fossiele brandstoffen vindt D66 aardgas de meest geschikte “transitiebrandstof” als tijdelijke overbrugging naar een volledig duurzame energiemix.
D66 heeft een ambitieuze energieagenda en wil de Nederlandse ambitie niet loslaten.
Om deze ambitie te verwezenlijken voor de energiemix warmte, transport en elektriciteit, moet elektriciteit de grootste transitie realiseren.
Om hernieuwbare energie te stimuleren, moeten alle energieleveranciers in Nederland wettelijk verpicht worden een toenemend minimum aandeel hernieuwbaar opgewekte elektriciteit in hun energiemix te hebben, met als targets: 10% in 2010, 15% in 2015, 30% in 2020, 95% in 2040 en 100% in 2050.
Daarnaast is energiebesparing een belangrijk onderdeel van het energietransitiebeleid, met als doelstelling 3% besparing per jaar.
Meer dan de helft van de Nederlandse energiesubsidies blijft onbenut.
Potentiële investeerders worden afgeschrikt door een onaantrekkelijke combinatie van rendement en risico, bureaucratie en onvoorspelbaarheid van de overheid.
Met name kleine projecten vinden geen doorgang.
De financiering van duurzame energie moet voorspelbaar, transparant en simpel zijn en worden losgekoppeld van de rijksbegroting.
D66 wil een zogeheten Feed-in tarief instellen met het volgende doel: het betrekken van burgers en ondernemers bij deze energietransitie en het stimuleren van innovatie van kleinschalige projecten.
Dit houdt in dat de kleinverbruiker die zelf energie opwekt, bijvoorbeeld met zonne-panelen, zijn overtollige stroom tegen een tevoren vastgesteld tarief terug mag leveren aan het net.
Dat tarief wordt jaarlijks door de overheid vastgesteld op basis van de dan geldende tarieven voor grijze stroom en geldt voor een periode van 20 jaar.
Stroomleveranciers moeten wettelijk verplicht worden om, wanneer hun particuliere klanten overschakelen van consument naar producent van groene elektriciteit, hen de groene stroom aan te laten kopen tegen een technologie-specifiek basistarief dat voor 20 jaar vast ligt.
Dit geeft een investeringszekerheid, die bijvoorbeeld in Duitsland tot een sterke groei van groene stroom heeft geleid.
Het goedkoper worden van de technologie maakt het de overheid mogelijk om de basistarieven voor elektriciteit uit nieuwe investeringen jaarlijks naar beneden bij te stellen.
De regeling moet een open einde kennen zodat burgers en vooral fabrikanten en installateurs die projecten bouwen meer zekerheid hebben.
In eerste instantie is de regeling bedoeld voor zonne-energie, wind-op-land, en biogas, maar nieuwe veelbelovende technologieën moeten in de toekomst ook kunnen profiteren.
Veel duurzaam potentieel, bijvoorbeeld in wind-op-land, wordt niet gerealiseerd doordat projecten vastlopen in vergunningverlening of afstemming met lokale overheden.
Veel mogelijke opwekkingslocaties worden niet ontwikkeld.
De overheid dient een meer sturende rol te spelen, met concrete doelstellingen.
D66 pleit verder voor één vergunningenloket met een bepaling dat als de aanvraag voor een vergunning niet binnen drie maanden na indiening is behandeld, de vergunning automatisch goedgekeurd is.
Nederland moet voorop lopen in de ontwikkeling van wind-op-zee.
De procedures voor locaties/kavels, inclusief vergunningen en subsidies, moeten geïntegreerd uitgegeven worden door één departement.
De veiligheidsvoorschriften en milieuregels voor wind-op-zee zijn aan herijking toe.
Door starre en achterhaalde regels worden windparken nu onnodig ver uit de kust gerealiseerd.
Nederland moet volop gaan deelnemen aan het North Seas Countries Offshore Grid Initiative voor de aanleg van een grensoverschrijdend netwerk in de Noordzee en de kuststaten.
D66 wil dat de Europese Unie een verdrag sluit met Noord-Afrikaanse landen over investeringen in zonne-energie daar en terugleververgoedingen van zonnestroom aan het elektriciteitsnet.
Deze zonnestroom kan via hoogspanningsnetten op basis van gelijkstroom efficiënt naar Noordwest-Europa getransporteerd worden.
Nederland moet actief gaan deelnemen aan het Zonne-Energie Plan van de Mediterrane Unie en Nederlandse bedrijven dienen te worden gestimuleerd om deel te nemen aan het DESERTEC consortium voor de toekomstige bouw van tot 100 GW aan zonnecentrales in Noord-Afrika.
Voor D66 is aardgas de meest geschikte ‘transitiebrandstof’ in de overgang naar een echt duurzame energiehuishouding.
Aardgas stoot ruim de helft minder CO2 uit dan kolen en kan bovendien in toenemende mate bijgestookt worden met biogas.
Dit is belangrijk wanneer de betekenis van weersafhankelijke energiedragers (vooral wind en zon) toeneemt.
Een belangrijk voordeel van gasgestookte centrales is de grote flexibiliteit.
D66 wil geen vergunningen meer verlenen aan de nieuwbouw van energiecentrales die meer dan 350 gram CO2 per kWh elektriciteit uitstoten.
Vanaf 2020 zullen bovendien alle in operatie zijnde energiecentrales bij wet verplicht worden om aan deze 350 gram norm te voldoen, eventueel door – indien bewezen veilig en rendabel – het afvangen en opslaan van CO2.
Voordat langjarige ervaring met de ondergrondse opslag van CO2 opgedaan is, vindt geen opslag onder woongebieden plaats.
Vanuit het principe dat de vervuiler betaalt, zal de overheid na de beginfase geen subsidie meer verstrekken voor de ontwikkeling van CO2-opslagtechnologie.
Vanwege consequente fiscale vergroening dient ook het vrijstellen van accijnzen voor kolen afgeschaft te worden door stapsgewijze invoering van een jaarlijks stijgende kolenaccijns.
In eerste instantie in Europees verband, mocht dit mislukken dan neemt Nederland zijn eigen verantwoordelijkheid hierin.
Kernenergie kan alleen een optie worden in een samenhangend plan voor energietransitie, pas nadat Nederland tot het uiterste is gegaan in energiebesparing en bovendien hernieuwbare energiebronnen niet of onvoldoende in de resterende energievraag kunnen voorzien.
Energieoverschotten uit ons omringende landen moeten daarbij nadrukkelijk meegewogen worden.
Vanwege problemen met nucleair afval, de zeer lange bouwduur (meer dan 15 jaar), de hoge base-load, eindige uraniumvoorraden en het verdringen van duurzame energie, is kernenergie geen goede transitiebrandstof.
Mocht onverhoopt, na alle andere inspanningen, kernenergie toch noodzakelijk zijn, dan kan dit alleen als het zich in een ‘fair level playing field’ kan handhaven.
Dus in concurrentie met alternatieven en alleen in combinatie met wettelijke afspraken over verduurzaming van de overige energievoorziening.
D66 is daarbij tegen elke vorm van verkapte staatsteun aan kernenergie.
Ook de kosten voor bijvoorbeeld de beveiliging, de verzekering van risico’s voor de samenleving,en de kosten van transport, verwerking en opslag van nucleair afval dienen volledig door de exploitant gedragen te worden.
D66 verwacht van de overheid een stimulerende rol in het opbouwen van nieuwe industriesectoren in duurzame energie.
De overheid kan een faciliterende rol spelen in vergunningverlening, in het steunen en opstarten van kleinschalige pilots en door het bevorderen van de kennisinfrastructuur rond WO/HBO/MBO.
Op basis van biogas uit mestvergisting, in combinatie met vergisting van andere reststromen, heeft de Nederlandse veehouderij een potentie van circa 10 % van ons nationale aardgasverbruik.
Mestvergisting levert ook een belangrijke bijdrage aan het verduurzamen van de veehouderij, o.a. door beperking van diverse emissies en een betere mineralenhuishouding.
D66 bepleit dan ook adequate feed-in regelingen die rendabele exploitatie van vergisters mogelijk maken.
Bij ontwikkelingen en valorisatie van duurzame, vernieuwende ontwikkelingen vormen bestaande wet- en (subsidie)regelgeving regelmatig een belemmerende factor.
D66 wil vernieuwing en verduurzaming versnellen door tijdelijke ontheffing van die belemmerende regelgeving te verlenen.
Omdat de opwekking van energie zowel ‘grootschalig centraal’ als ‘kleinschalig decentraal’ zal plaatsvinden, wordt de behoefte aan intelligent transport en slimme opslag groter.
Er moeten in de komende decennia miljarden euro’s geïnvesteerd worden in onze verouderde netwerken.
Met de inzet van netwerktechnologie en informatietechnologie moeten we de energiesystemen ‘slimmer’ maken.
D66 wil met het lokale bestuur afspraken maken over de besteding aan dit soort slimmere netwerken van de opbrengsten van de vervreemding van de aandelen in NUON en Essent.
D66 is voor het gebruik van slimme meters.
Consumenten krijgen met deze meters meer controle over hun eigen energieverbruik.
In plaats van alleen een piek- en een daltarief zijn er dan meerdere tarieven en tariefperioden.
De investering voor ‘slimme meters’ is betrekkelijk gering in verhouding tot de totaal benodigde investeringen in de elektriciteitssector.
Deze investering zal zichzelf terugverdienen: netcapaciteit zal beter worden benut en investeringen in extra elektriciteitsproductie zullen worden verminderd.
D66 wil voldoende garanties voor de waarborging van de privacy van afnemers.
De transitie van centrale naar meer lokale en ook lange afstandsopwekking van elektriciteit, zal gevolgen hebben voor de optimale inrichting van het elektriciteitsnet.
Netwerkbedrijven zullen de netwerken moeten aanpassen.
Een (geleidelijke) transitie naar ‘slimme’ netten zal nodig zijn.
Daarbij speelt ook de keuze tussen gelijkstroom en wisselstroom als technologie.
In overleg met de (inter-)nationale netbeheerders wil D66 verder onderzoeken of het op de langere termijn verstandig is over te stappen op gelijkstroom.
Voor elektriciteitstransport via hoogspanning- en laagspanningnetten biedt gelijkstroom waarschijnlijk een beter alternatief ten opzichte van wisselstroom, dat voor middenspanningnetten de meest economische oplossing blijft.
Juist voor energie uit hernieuwbare bronnen (zoals bij windparken op zee en grootschalige zonne-energie uit Zuid Europa of Noord Afrika) zijn ‘high voltage direct current’-HVDC-verbindingen uitstekende oplossingen.
D66 wil op korte termijn nadere pilots organiseren om de besparingsmogelijkheden van gelijkstroom op laagspanning niveau te ontwikkelen.
De overheid moet met netbeheerders investeren in pilots met gelijkstroomnetten, beginnend op lokaal niveau, om uiteindelijk een betrouwbare structuur op te bouwen.
Door de inrichting van actieve ‘slimme netten’ kunnen netbeheerders ook de opwekking en het verbruik van elektriciteit bij consumenten bijsturen.
Nederland speelt een belangrijke rol in transport, opslag en distributie van gas in Noordwest-Europa.
Middels pijplijnen en LNG-faciliteiten kan deze rol uitgebouwd worden tot die van een zogenaamde gasrotonde.
D66 onderschrijft deze ambitie omdat deze verder bijdraagt aan energie-zekerheid en energie-onafhankelijkheid.
Daarbij blijft de ambitie van D66 om Nederland in 2050 volledig onafhankelijk van fossiele brandstoffen te maken uiteraard wel overeind.
Europa wordt steeds belangrijker, ook als het gaat om energie - en milieu-beleid.
D66 spant zich in voor een snellere ontwikkeling van één Europese energiemarkt, mede omdat de omslag naar duurzame energie door samenwerking efficiënter gerealiseerd kan worden.
De energiemarkt is allang niet meer nationaal georiënteerd; onze gas- en elektriciteitsnetwerken zijn sterk verweven met andere landen in Noordwest-Europa.
D66 wil zich inzetten om meer inter-connecties, zoals de NorNed-kabel van Noorwegen naar Nederland, te krijgen.
Europa moet internationale samenwerkingsverbanden creëren om ook investeringen in grootschalige energieopwekking uit hernieuwbare bronnen buiten de EU te stimuleren.
Meer daadkracht en minder bureaucratie vragen ook om bestuurlijke vernieuwing.
D66 wil dat Energie en Klimaatbeleid in één hand komt, zoals in landen als Denemarken, Verenigd Koninkrijk, en Duitsland.
Door bundeling van werkvelden en de daaruit volgende bestuurlijke slagkracht kan de centrale overheid de transitie maken van het formuleren naar het realiseren van ambities.
D66 vindt dat het tijd is om het toezicht en de regulering van de energiemarkten naar een hoger niveau te brengen.
Leveranciers en netbeheerders opereren in de praktijk al op Noordwest Europese schaal.
D66 wil dat in de komende kabinetsperiode een concreet en integraal transitieplan wordt geformuleerd met als doel in 2050 geen fossiele brandstof meer te gebruiken.
D66 gaat uit van een samenleving die gebouwd is op vertrouwen.
Vertrouwen in mensen, in de keuzes die zij maken en in de verantwoordelijkheden die zij kunnen dragen.
Een maatschappij voor en door mensen zelf.
Een maatschappij, waarin mensen zoveel mogelijk zelf bepalen hoe hun leven en hun land worden ingericht.
En dat betekent dat we mensen vaker dan eens in de vier jaar om hun mening vragen.
De overheid heeft een dienende rol.
Zij is er voor de burgers, niet andersom.
De overheid moet een betrouwbare partner zijn, transparant en overzichtelijk.
De overheid als hulp, niet als belemmering.
En als het fout gaat, dan erkent de overheid dat en is zij aanspreekbaar.
In zo’n samenleving hebben burgers en overheid een gedeelde verantwoordelijkheid om – met duidelijke afbakening van taken – de grote -problemen van deze tijd aan te pakken.
Burgers worden vaak teleurgesteld in een overheid die belemmeringen opwerpt, in plaats van wegneemt.
Teleurstelling over politieke partijen die verwachtingen scheppen, maar deze niet inlossen.
Teleurstelling over politici die van alles beloven, maar hun beloftes niet nakomen.
D66 maakt zich zorgen over een overheid die haar status als betrouwbare partner verloren heeft.
Verloren, door stuntelende, niet afrekenbare bestuurders, door onbereikbare loketten en door een ondoordringbare bureaucratie.
Een bureaucratie, in stand gehouden door teveel bestuurslagen.
Daardoor zijn verantwoordelijkheden versnipperd geraakt.
Er wordt zelden of nooit iets afgeschaft in Nederland.
D66 maakt zich zorgen over de verouderde staat van onze democratie.
De spelregels van onze democratische rechtstaat zijn geschreven met de ganzenveer en moeten zien te overleven in de tijd van internet.
Met als gevolg: kiezers die zich niet meer vertegenwoordigd voelen door bestuurslichamen die daar door de jaren heen voor zijn opgericht.
D66 wil onze democratische rechtstaat vernieuwen; niet als doel op zich, maar als middel.
Een middel om de macht – en de controle daarop – zoveel mogelijk neer te leggen bij de burger.
D66 staat voor een democratisch gelegitimeerd en dienstbaar openbaar bestuur.
Mensen geven bestuurders verantwoordelijkheid, maar ook de bevoegdheden en middelen om maatschappelijke problemen echt aan te pakken.
Het toezicht en de controle daarop organiseren mensen ook zoveel mogelijk zelf.
D66 gaat uit van een overheid, die haar beperkingen kent, maar goed presteert op kerntaken.
Daarvoor is een grondige herziening van de omvang en de taken van de verschillende bestuurslagen noodzakelijk.
Wat lokaal kan, doen we lokaal.
Wat nationaal moet, voeren we nationaal uit.
Wat in Europa kan, doen we Europees.
Dit heeft gevolgen voor de omvang van de rijksoverheid.
Al deze democratische structuren zijn continu betwistbaar.
Deelbelangen mogen nooit de overhand krijgen.
En bovenal geldt, voortdurend: burgers bepalen en bestuurders zijn aanspreekbaar.
Vrije en verantwoordelijke mensen staan aan de basis van een samenleving die gebaseerd is op vertrouwen, niet op wantrouwen.
Zij organiseren macht en tegenmacht, de transparantie van macht en de controle op die macht.
Die mensen kiezen hun vertegenwoordigers.
Democratisch.
Die vertegenwoordigers vormen namens de burgers het bestuur.
Niet ver weg van die burgers achter gesloten deuren, maar dicht bij de mensen, toegankelijk en transparant.
Het bestuur in Nederland is versnipperd, ondoorzichtig, inefficiënt en niet aanspreekbaar.
D66 wil een bestuur dat dienstbaar en wendbaar is, en zich richt op het aanpakken van de maatschappelijke problemen van deze tijd.
Dat vraagt een grondige herziening van de omvang, schaal en taken van alle bestuurslagen.
D66 vindt dat de gemeente het eerste gezicht moet zijn van de overheid.
