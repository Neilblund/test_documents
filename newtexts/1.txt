LA NOSTRA RIVOLUZIONE CIVILE
La lotta per l’eliminazione della mafia e della corruzione non è solo un obiettivo e un impegno per la legalità e la civiltà del paese, ma la precondizione per il suo rilancio economico.
Dobbiamo liberare l’economia e lo sviluppo dalla criminalità organizzata, colpendola sia nelle strutture finanziarie che nell’intreccio con gli altri poteri, a partire da quello politico.
PER USCIRE DALLA CRISI
La crisi economica che stiamo vivendo non è piovuta dal cielo.
È la conseguenza delle politiche neoliberiste di tre decenni in cui attraverso la piena libertà di circolazione dei capitali, le deregolamentazioni e le privatizzazioni, si sono volutamente indeboliti i poteri pubblici a favore delle grandi concentrazioni di potere economico e finanziario privato.
È cresciuta così un’economia di carta, utile solo alle speculazioni di pochi contro la grande maggioranza della popolazione.
A causa di queste scelte, il lavoro ha perso diritti, reddito e potere, diventando sempre più precario, e le disuguaglianze sociali sono cresciute esponenzialmente: nei paesi Ocse, dal 1976 al 2006, dieci punti di Pil sono passati dai redditi da lavoro a profitti e rendite.
Invece di costruire un’inversione di tendenza, in Europa, dall’esplosione della crisi, si sono messe in campo politiche ancora più liberiste, inique e recessive.
La Banca Centrale Europea non ha contrastato la speculazione, operando come tutte le banche centrali del mondo da “prestatore di ultima istanza”, comprando cioè direttamente i titoli degli stati membri a bassi tassi di interesse.
Ha invece fornito oltre 1000 miliardi alle banche private al tasso dell’1%, mentre le stesse banche prestavano agli stati a tassi fino al 6%, lucrando sulle differenze.
Niente è stato fatto per la ripresa economica e l’occupazione, mentre gli stati europei si sono indebitati non per la spesa sociale, ma per gli oltre 4.500 miliardi di euro messi a disposizione per il salvataggio del sistema finanziario, cioè di quei grandi centri speculativi all’origine della crisi.
Il Fiscal Compact vuole ora far pagare il debito accumulato alle lavoratrici, ai lavoratori e alla stragrande maggioranza della popolazione.
La conseguenza è (sarebbe) il passaggio dalla recessione ad una vera e propria depressione, con la chiusura di migliaia di imprese e una disoccupazione strutturale di massa.
Per questo è necessaria una rivoluzione civile, un cambio radicale di rotta.
Vanno fatte politiche:
di regolazione, che contrastino la speculazione finanziaria;
redistributive, per ridurre drasticamente le diseguaglianze e salvaguardare i diritti sociali;
per una nuova alleanza tra lavoro, ambiente, conoscenza: beni comuni da cui dipende il nostro futuro.
Va costruito un piano per creare occupazione attraverso un nuovo intervento pubblico che investa in ricerca e sviluppo, in politiche industriali che innovino il nostro apparato produttivo e riconvertano l’economia nel segno della sostenibilità ecologica.
È il nostro “nuovo corso”.
Che non a caso fa riferimento a quel New Deal con cui negli Stati Uniti si rispose positivamente alla grande crisi del 1929, mentre l’Europa visse allora la sua stagione più buia con regimi che andarono al potere anche sull’onda della crescita della disoccupazione e disperazione sociale.
È il nostro “nuovo corso” per attuare il principi di uguaglianza, libertà, democrazia della Costituzione Repubblicana ed antifascista e per costruire un’alternativa tanto all’iniquità e alla corruzione del ventennio berlusconiano, quanto alla distruzione dei diritti sociali, del lavoro e dell’ambiente che ha caratterizzato il governo Monti.
1. PER UN’EUROPA DEI DIRITTI
CONTRO L’EUROPA DELLE OLIGARCHIE ECONOMICHE E FINANZIARIE
L'Europa della moneta, della finanza e delle banche ha fallito.
La crisi lo ha dimostrato oltre ogni dubbio.
L'unificazione doveva garantire a oltre 500 milioni di cittadini europei condizioni di vita migliori.
Le politiche di austerity volute da Bce, Fmi e Commissione Europea, hanno invece portato disoccupazione di massa, smantellamento del welfare, eliminazione brutale dei diritti dei lavoratori, povertà per milioni e milioni di persone.
Oggi, dopo cinque anni di durissima crisi, tutta la Ue si trova alle prese con una recessione economica senza prospettive.
Da questo vicolo cieco si esce con un'Europa dei popoli e non delle banche, con un'Europa democratica e non oligarchica.
Berlusconi e Monti
Le politiche imposte dall'Europa con la lettera diktat dell'estate 2011 sono state messe in opera da Berlusconi prima ancora che da Monti.
Se le centrali di potere europee hanno voluto il cambio della guardia non è perché il governo della destra si opponesse ai loro ordini ma perché ritenevano, a ragione, che un governo sedicente tecnico e non screditato come quello di Berlusconi sarebbe stato più efficiente nell'applicare quel diktat.
L'esperienza del governo Monti dimostra che avevano purtroppo ragione.
Alla fine del 2011, in condizione di recessione già conclamata, il Pil registrava -0,7%.
Dopo un anno di rigore montiano è balzato al -2,1%, mentre il debito è passato dal 120,6% al 126,26% (in rapporto al Pil), con un tasso di disoccupazione reale che supera abbondantemente il 13%.
La nostra Europa
Vogliamo un’Europa che realizzi il benessere e la giustizia sociale entro i suoi confini,
e che promuova una pace vera nel mondo.
Vogliamo che si renda autonoma dai poteri finanziari e che si doti di veri organismi istituzionali democraticamente eletti da tutti i cittadini dell'Unione.
Contro la speculazione la BCE deve operare come “prestatore di ultima istanza”, comprando titoli di stato sul mercato primario, senza sottoporre gli stati già in difficoltà a condizioni capestro.
Va complessivamente ri-regolata la finanza, ad esempio tornando alla separazione tra banche di credito e banche di investimento.
La piena e buona occupazione deve diventare l’obiettivo prioritario delle politiche europee attraverso investimenti per la riconversione ecologica dell’economia.
Vanno realizzate politiche di convergenza fiscale e salariale, riaffermati i diritti del lavoro.
Siamo contrari al Fiscal Compact che taglia di 47 miliardi l’anno per i prossimi vent’anni la spesa, pesando sui lavoratori e sulle fasce deboli, distruggendo ogni diritto sociale, con la conseguenza di accentuare la crisi economica.
Il debito pubblico italiano deve essere affrontato con scelte economiche eque e radicali, finalizzate allo sviluppo, partendo dall’abbattimento degli alti tassi di interesse pagati.
Siamo per l’audit sul debito
e per politiche che, attraverso il contrasto alla corruzione, all’evasione, all’economia illegale, reperiscano risorse da destinare allo sviluppo economico, diminuendo per questa via il rapporto tra debito e Pil.
L'Italia dovrà battersi per estendere al perimetro dell'Unione le norme contro la grande evasione, il riciclaggio e l'esportazione di capitali illeciti.
Proponiamo che accanto al Pil si crei un indicatore del benessere sociale e ambientale come criterio sul quale misurare lo sviluppo e il progresso umano.
In sintesi:
La Bce deve diventare “prestatore di ultima istanza”;
Va istituita una vera Tobin tax;
Vanno  separate le banche di credito da quelle di investimento;
Va promosso l’audit sul debito;
Va rinegoziato il Fiscal compact;
Vanno utilizzate le risorse derivanti dalla lotta all’evasione, alla corruzione, all’economia illegale per politiche di sviluppo che diminuiscano il rapporto tra debito e Pil;
Va  sostenuta la riconversione ecologica dell’economia, favorendo le attività a basso consumo di risorse ed ad alta intensità occupazionale;
Vanno  promosse politiche di convergenza fiscale e salariale;
Va  creato un indicatore del benessere sociale e ambientale.
2. PER UNA GIUSTIZIA PIÙ EQUA E UNA POLITICA ANTIMAFIA CHE VOGLIA ELIMINARE LA MAFIA
CONTRO TUTTE LE MAFIE
La criminalità organizzata non è più solo il cancro che uccide l'economia del Meridione d'Italia.
Si è estesa a tutto il Paese.
Affligge il nord come il sud d'Italia.
Secondo l’ultimo dato ufficiale disponibile l’economia sommersa, nel totale, ha toccato il 31,1% del Pil (18,5% del Pil dell’economia che fugge al fisco e il 12,6% legata a chi fugge dalla legge per ragioni criminali) e da allora la percentuale è certamente aumentata.
Quando il crimine mette in gioco capitali così immensi, ovviamente non tassabili, diventa un macigno che affonda più che mai tutti i conti pubblici italiani.
L’economia che sfugge alle statistiche ufficiali sfiora i 457 miliardi di euro, 270 dei quali dovuti all’evasione fiscale e contributiva e circa 187 all’economia criminale legata alla prostituzione e alla vendita di stupefacenti.
Per le imprese oneste, poi, competere con quelle malavitose è giocoforza impossibile.
Ieri la mafia era un problema enorme sul piano della legalità e dell'etica.
Oggi lo è anche su quello dell'economia e dei conti pubblici.
Sconfiggere la criminalità organizzata e la corruzione a tutti i livelli è questione di vita o di morte, e non per modo di dire. Alla lettera.
La guerra per finta contro la mafia
Per quattro anni il governo Berlusconi si è vantato di aver combattuto la mafia come nessun altro esecutivo aveva fatto.
Non è vero.
Berlusconi e Maroni affermano di aver arrestato molti latitanti, colpendo così l'apparato militare delle organizzazioni mafiose.
L'ex premier e l'ex Ministro dell'interno, dopo aver inferto pesanti tagli alla Sicurezza e alla Giustizia, si sono attribuiti il merito di questi arresti che spetta, invece, alla magistratura e alle forze dell'ordine.
È stata colpita esclusivamente la struttura militare della mafia, che è quella più facile da ricostruire, e Berlusconi e Maroni si sono ben guardati dallo scalfire gli interessi mafiosi o dal prendere di mira i vertici, la struttura finanziaria della criminalità organizzata e gli intrecci con gli altri poteri, a partire da quello politico.
Al contrario, mentre da un lato si vantavano della cattura di qualche latitante, dall'altro varavano leggi che rendevano la vita più facile a mafiosi e corrotti.
Il governo Monti ha proseguito sulla stessa strada, confermando quelle leggi e aggiungendone altre, ma senza cambiare linea politica.
Una linea politica di convivenza, di fatto, con la mafia.
Una battaglia da vincere
La battaglia contro la criminalità organizzata e la corruzione non è di quelle che possono finire in parità.
Bisogna vincerla e vincerla è possibile.
Il nostro obiettivo non è circoscrivere le mafie per limitare il danno.
È debellare criminalità e corruzione.
Per questo bisogna innanzitutto recuperare le armi eliminate dal governo Berlusconi, ovvero il falso in bilancio, e dal governo Monti, la concussione per induzione.
Bisogna aggiungere strumenti nuovi e moderni, ad esempio l’inserimento nel codice penale dei reati contro l’ambiente e le fattispecie di reato come l'autoriciclaggio, figura, quest'ultima, che va inserita in un nuovo Testo Unico della legislazione antiriciclaggio.
Occorre, soprattutto, colpire senza pietà ogni intreccio tra criminalità e potere politico, mettendo finalmente la magistratura in grado di fare luce su quei legami senza più essere ostacolata e spesso fermata dalla politica.
Va per ciò reso efficace l'articolo "416 ter" del codice penale (scambio elettorale politico-mafioso), punendo il politico che promette favori al mafioso in cambio dell'appoggio elettorale.
Altro impegno riguarda la riduzione dei tempi dei processi.
Nessuno, finora, ha mai proposto una seria riforma della giustizia in grado di affrontare tale questione nodale, ovvero i tempi del processo.
Troppe volte l'Italia è stata condannata dalla Corte Europea dei Diritti Umani per la durata biblica del processo e gli investitori stranieri si guardano bene dal venire nel nostro Paese, a causa dell'inefficienza della giustizia civile.
Noi saremo i primi ad affrontare tale problema, ripristinando la regola dei tempi ragionevoli del processo, garantendo così alle vittime dei soprusi e agli imputati una sentenza definitiva in tempi ragionevoli.
Occorre inoltre abolire alcuni formalismi che non aggiungono nulla in termini di garanzia, ma che, piuttosto, aggravano i tempi.
Occorre anche la riforma del sistema delle impugnazioni che contribuisce ad appesantire ulteriormente la durata del processo.
Dobbiamo avere un processo breve e una prescrizione lunga, prescrizione che si deve interrompere non appena inizia il processo.
Va fatta una robusta depenalizzazione degli illeciti minori con funzione deflattiva della giustizia penale così sfoltendo il carico di lavoro di procure e tribunali che potranno meglio concentrarsi sugli illeciti più gravi.
D'altra parte va restituita efficacia al sistema delle sanzioni amministrative che possono avere effetti non meno dissuasivi.
La lotta per la legalità, per la giustizia uguale per tutti, è l’opposto della logica di uno Stato “forte con i deboli e debole con i forti”.
Siamo per l’introduzione del reato di tortura, in coerenza con la Convenzione dell’Onu.
Siamo perché sia garantita la trasparenza e la responsabilità di tutte le forze di polizia verso il proprio operato.
Va risolto il sovraffollamento carcerario, non solo con provvedimenti tampone come la legge di amnistia, purché limitata ai reati meno gravi e non estendibile in alcun modo alla categoria dei colletti bianchi,
ma anche attraverso interventi di sistema come, ad esempio, la radicale revisione delle normativa in materia di stupefacenti, che oggi ingiustamente equipara droghe leggere e droghe pesanti, e l'abrogazione della legge Bossi-Fini che ha riempito le carceri di immigrati.
In sintesi:
Colpire  la mafia nelle strutture finanziarie e nell’intreccio con la politica;
Ripristinare  i reati di falso in bilancio e concussione per induzione ed abrogare le leggi ad personam;
Introdurre i reati contro l’ambiente e l’autoriciclaggio;
Introdurre il reato di tortura;
Garantire  la trasparenza dell’operato delle forze di polizia;
Sostenere  i processi di depenalizzazione e tutelare i diritti della popolazione carceraria;
Riformare il processo penale e il processo civile per renderli più celeri nel rispetto delle garanzie.
3. PER LA LAICITÀ E LE LIBERTÀ
Vogliamo vivere in uno Stato rispettoso di ogni religione ma laico di fatto e non solo a parole, nel quale tutti abbiano gli stessi diritti e le stesse libertà indipendentemente dal colore della pelle, dal popolo a cui si appartiene, dalle identità di genere e dagli orientamenti sessuali, dalla religione.
Vogliamo vivere in un Paese in cui l’autodeterminazione delle donne sulle proprie vite e i propri corpi sia una realtà concreta: un paese in cui società e istituzioni siano permeate dall’intreccio tra uguaglianza e libertà di donne e uomini.
La Costituzione dice che l'Italia deve essere un Paese così, libero, laico e che difende i diritti di tutti.
Siamo per una cultura che valorizzi le differenze.
La realtà è ben diversa.
Lo sanno bene gli omosessuali e le omosessuali che vorrebbero sposarsi e non possono, le donne che incontrano mille ostacoli se chiedono di ricorrere alla fecondazione assistita, i figli di immigrati che, pur essendo nati in Italia, cittadini italiani non sono.
Per tutti loro, e per molti altri ancora, il nostro non è un Paese laico, non è un Paese libero, non è un Paese che rispetta la sua Costituzione.
Berlusconi – Monti: diverso stile, stessa subalternità alle gerarchie vaticane
Per tutti costoro, per tutti questi cittadini per un verso o per l'altro di serie B, non c'è stata alcuna differenza nel passaggio dal governo Berlusconi a quello Monti.
Entrambi si sono opposti alla legge sulle unioni omosessuali e a quella che voleva permettere di porre fine alla propria vita in caso di malattia non più sopportabile.
Entrambi hanno tolto soldi alla scuola pubblica e riempito di finanziamenti quelle private.
Nessuno di loro si è preoccupato di garantire ai lavoratori immigrati i diritti che gli spettano.
La nostra proposta
La laicità dello Stato, le libertà individuali e collettive non sono discorsi vuoti.
Sono fatti da scelte precise e concrete.
Sono una via lastricata dalle leggi che noi ci impegniamo ad approvare: quella che regolerà le unioni civili riconoscendo alle coppie omosessuali il diritto al matrimonio e ad avere bambini;  quelle che permetterà realmente di ricorrere alla fecondazione medicalmente assistita;  quella che darà piena attuazione alla legge sull'interruzione di gravidanza, inclusa la somministrazione della pillola Ru486 e della contraccezione d’emergenza; quelle sul testamento biologico, sulle cure mediche, sul fine vita e sulla piena libertà della ricerca scientifica.
Riteniamo necessario un cambiamento complessivo in materia di immigrazione che recida le storture del passato che spesso hanno assunto caratteri xenofobi.
Nella società italiana di oggi e in quella che si va costruendo ci sono ormai milioni di uomini, donne e minori migranti che ne costituiscono una parte integrante dal punto di vista economico, sociale e culturale.
Si deve intervenire in termini di modalità di ingresso e soggiorno, di mercato del lavoro, di libertà civili e sociali, di rapporti paritari con i paesi di emigrazione.
Per rinsaldare legami e reti relazionali e di costruire un nuovo e plurale progetto culturale.
In sintesi:
Riconoscere  le unioni civili delle coppie omosessuali, incluso il diritto al matrimonio e all’adozione;
Garantire la piena attuazione della Legge 194.
Occorre una nuova legge sulla fecondazione medicalmente assistita;
Regolamentare  il testamento biologico e il fine vita;
Abrogare la legge Bossi-Fini, chiudere i CIE, nuova legislazione in materia di immigrazione, che abolisca il reato di clandestinità.
Legge per i diritto d’asilo e cittadinanza ai nati in Italia.
4. PER IL LAVORO
I lavoratori italiani hanno salari tra i più bassi d'Europa.
Pagano tasse fra le più alte della Ue.
Gli ultimi governi con il drammatico aumento della disoccupazione (al massimo storico con l’11,1% e 36,5% quella giovanile con punte del 50% nelle aree del mezzogiorno) e della cassa integrazione (oltre 1 miliardo di ore nel 2012 con una perdita di salario di circa 7.000 l’anno per ogni lavoratore) dimostrano l'incapacità di mettere in opera una seria politica industriale.
L’assenza dello Stato dai settori strategici per lo sviluppo industriale ci consegna il problema dell’estrema debolezza del nostro apparato produttivo.
I lavoratori, i precari e i pensionati vivono sotto ricatto e sono costretti a sacrificare continuamente una parte dei loro diritti.
È grave la condizione di discriminazione che le donne continuano a subire: per incidenza della precarietà, bassi livelli retributivi, per un tasso di occupazione femminile che ci vede al penultimo posto nell’Europa a 27.
Si va in pensione sempre più tardi, anche dopo aver passato la vita a fare lavori usuranti, e così è ancora più difficile per le giovani generazioni, la "missione impossibile" di trovare un lavoro stabile, non precario né sottopagato, tale da permettergli di avere un futuro.
La riforma Fornero colpisce le donne in maniera intollerabile, e impedisce di andare in pensione a circa un milione di persone nei prossimi tre anni (2012/2014).
È un blocco del turnover senza precedenti.
Di conseguenza almeno 800mila giovani (calcolando che il 20% che se ne va non venga sostituito) in procinto di trovare lavoro, rimarranno disoccupati.
È questa la realtà del lavoro oggi in Italia.
È questa l’emergenza del Paese.
Così come costituisce un’emergenza il quadro che si è determinato in violazione dei diritti e delle libertà sindacali previsti dalle leggi e dalla Costituzione repubblicana.
Berlusconi-Monti: un’aggressione senza precedenti al mondo del lavoro
Per i lavoratori, tra Berlusconi e Monti c'è stata una sola differenza.
Il secondo ha proseguito coerentemente l'opera del primo, ma grazie all'appoggio di una maggioranza bulgara è riuscito laddove l'altro aveva fallito.
Ha portato a termine una controriforma delle pensioni che ha distrutto milioni di progetti di vita e lasciato senza lavoro né pensione centinaia di migliaia di persone.
Ha cancellato l'art.18 dello Statuto dei lavoratori, permettendo così alle aziende di licenziare chi vogliono senza dover restituire il posto di lavoro neppure dopo una sentenza della magistratura.
Non ha senso chiedersi quale dei due governi è stato un po' peggiore dell'altro.
Sono stati la stessa cosa.
La nostra proposta
Rimediare ai danni profondissimi provocati dalle controriforme dei governi Berlusconi e Monti è la priorità assoluta.
Vogliamo che i lavoratori abbiano il contratto nazionale di lavoro e intendiamo ripristinare l’art. 18.
Sono i referendum che abbiamo promosso, raccogliendo centinaia di migliaia di firme, i primi provvedimenti che prenderemo oltre all’abrogazione della riforma delle pensioni.
Vogliamo approvare la legge sulla rappresentanza e la democrazia nei luoghi di lavoro, per consentire ai lavoratori di votare sempre gli accordi, i contratti che li riguardano e i loro rappresentanti.
Vogliamo che le retribuzioni italiane aumentino, a partire dal recupero del fiscal drag e dalla detassazione delle tredicesime.
Per contrastare sul serio la precarietà cancelleremo tutti i contratti atipici lasciati in vigore dalla Riforma Fornero facendo dell’apprendistato il contratto di avvio al lavoro principale.
I giovani in cerca di occupazione devono poter contare, come in quasi tutta l'Europa, su un reddito minimo garantito e tutte le donne devono poter contare su un assegno universale di maternità.
Occorre un Piano straordinario per il lavoro.
Va promosso un nuovo intervento pubblico con investimenti in ricerca e sviluppo, politiche industriali che difendano i settori strategici, dalla chimica alla siderurgia, innovino il nostro apparato produttivo e riconvertano l’economia nel segno della sostenibilità ecologica.
La spesa per ricerca e sviluppo va progressivamente raddoppiata: oggi è al 1,26% del Pil, noi intendiamo portarla almeno a livello di quella francese, al 2,2%.
Efficienza energetica e politiche per la produzione di energia da fonti rinnovabili, mobilità sostenibile attraverso le autostrade del mare e lo sviluppo della cantieristica, trasporto pubblico su ferro e per le città, rete idrica, gestione dei rifiuti, messa in sicurezza del territorio: sono questi i settori in cui si possono creare posti di lavoro che guardino al futuro.
Il settore dei green jobs (lavori verdi) rappresenta oggi un volano per creare occupazione e uscire dalla crisi.
In questo senso è necessario creare anche un "cuneo fiscale ecologico" che preveda un abbassamento della fiscalità sul lavoro in base ai vantaggi per il sistema paese ottenuti, ad esempio dalla diminuzione della CO2, dell'inquinamento e dei consumi energetici, colpendo invece chi inquina.
Va promossa la “filiera corta” dell’industria, contrastando le delocalizzazioni attraverso una legge che preveda la restituzione dei contributi pubblici ricevuti dalle imprese, in caso di delocalizzazione produttiva.
Va salvaguardato il lavoro nei servizi essenziali a partire dalla stabilizzazione dei precari nella pubblica amministrazione, contrastando la falsa affermazione che il settore pubblico sia sovradimensionato rispetto alla media europea.
In sintesi:
Ripristinare l’articolo 18, cancellare l’articolo 8 e la riforma delle pensioni
Approvare  la legge sulla democrazia nei luoghi di lavoro
Cancellare  la precarietà, istituire un Reddito minimo garantito per i giovani e un assegno di maternità universale le donne
Piano  straordinario per il lavoro, nei settori del risanamento idrogeologico, della manutenzione ed efficientamento del patrimonio pubblico, della mobilità sostenibile
Aumentare la spesa per ricerca e sviluppo
Stabilizzare i precari della scuola e della Pubblica Amministrazione
5. PER LE PICCOLE E MEDIE IMPRESE E LE ATTIVITÀ ARTIGIANALI E AGRICOLE
La frammentazione delle piccole e medie imprese e il ridimensionamento della grande industria italiana mettono in luce i limiti del nostro sistema: dalla dimensione alla capitalizzazione e alla capacità di ricerca.
Le piccole e medie imprese sono la spina dorsale dell'economia italiana, luogo di creatività e intraprendenza del nostro sistema industriale.
Possono essere un volano di ripresa se sostenute da governi capaci di mettere in campo politiche e strategie industriali lungimiranti.
Invece le Pmi sono vittime di un sistema che da decenni favorisce gli interessi delle banche, punisce quelli dell'economia reale e vengono continuamente tirate a fondo dal peso della burocrazia, dalla mancanza di credito e da una fiscalità che non riconosce gli investimenti in innovazione.
Berlusconi -Monti: più tasse a chi produce e regali a banche e finanza
I governi Berlusconi e Monti non sono stati capaci di intervenire su nessuna delle emergenze denunciate dai piccoli e medi imprenditori e dagli artigiani.
I tempi della burocrazia, della giustizia civile e dei pagamenti da parte della Pubblica amministrazione sono rimasti lunghissimi.
La palla al piede della corruzione è diventata più pesante.
Non si è fatto nulla per creare alternative industriali ai settori in crisi, né per favorire l’aumento della dimensione di impresa e la costruzione di filiere o per sostenere il “saper fare” italiano, cioè la manifattura di qualità e le filiere della green economy, della moda, dell’agricoltura, del turismo e del grandissimo patrimonio artistico.
La piaga peggiore è stata l'assenza di credito da parte delle banche, che hanno usato le decine di miliardi di euro prestategli dalla Bce a condizioni di estremo favore per coprire i buchi dei propri bilanci invece che per intervenire a favore delle imprese e dell'economia reale.
La conseguenza è che tra il 2010 e il 2013 hanno chiuso decine di migliaia di piccole e medie imprese.
La nostra proposta
La priorità numero uno è sbloccare l'accesso al credito per i piccoli e medi imprenditori e artigiani che continuano a investire e produrre in Italia.
È fondamentale liberare l’economia reale dalla corruzione e dall’infiltrazione criminale e bonificare con la massima drasticità la palude burocratica.
Riteniamo che lo Stato debba fare la sua parte nelle scelte di politica industriale e creditizia riattivando gli investimenti pubblici nei settori portanti della conoscenza, del risanamento del territorio e dell’ambiente e nelle infrastrutture fondamentali quali la banda larga per tutti.
I tempi di pagamento dei fornitori da parte dei committenti pubblici e privati devono allinearsi a quelli europei.
Infine, vanno premiate fiscalmente le imprese che investono in ricerca, innovazione e creano occupazione a tempo indeterminato.
Serve un programma forte di "Agricoltura bene comune”, dall'agricoltura contadina che valorizza la biodiversità, che dice no agli OGM, che racchiude all’interno dei propri obiettivi anche il paesaggio e la sua preservazione.
Lo sviluppo equilibrato di agricoltura contadina, turismo, cultura, gastronomia, è la chiave di volta per la valorizzazione del territorio, contro monocolture, turismo irresponsabile, svendita del territorio.
Per difendere la terra, e chi ci lavora e ci abita, dallo sfruttamento della grande distribuzione, dalle multinazionali dell'agroindustria e dall'agrofarma.
Insomma un programma forte e alternativo.
Oggi l’agricoltura deve essere rimessa al centro come fece Giuseppe Di Vittorio con la sua Rivoluzione civile attraverso la riforma agraria.
In sintesi:
Snellire le procedure burocratiche, sbloccare il credito alle imprese e i pagamenti da parte della Pubblica Amministrazione,
Intervenire  sulla PAC per sostenere la valorizzazione delle filiere di qualità sul solco della green economy
Investire sulla banda larga gratuita per tutti
Sostenere  la tutela e la valorizzazione del paesaggio, l’agricoltura, la biodiversità
5.  Premiare  le  imprese  che  investono  in  ricerca,  innovazione  e  creano  occupazione  a  tempo  indeterminato.
6.  PER  L’AMBIENTE
L'AMBIENTE È  IL FUTURO
Difendere l'ambiente significa scegliere l’opposto di un modello di sviluppo distruttivo basato sullo sfruttamento senza limiti delle risorse.
L'ottimizzazione dell'uso delle risorse, riducendo gli sprechi, rappresenta una strada obbligata per ridare competitività al nostro settore produttivo.
L'Italia è al bivio fra il declino e il rilancio.
Occorre riportare gli impatti ecologici del nostro modello di produzione e di consumo entro i limiti della sostenibilità.
Ciò significa ridurre la nostra impronta ecologica e la dipendenza verso l'estero per l'approvvigionamento di materie prime o intermedie.
Lo straordinario successo dei referendum del giugno 2011 contro il nucleare e per l'acqua pubblica ci indica quale nuovo modello di sviluppo sostenere con l'azione di governo, per rilanciare imprese innovative e posti di lavoro stabili, tutelare la salute e limitare il consumo di suolo e di risorse.
Berlusconi-Monti
I governi dell'ultima legislatura hanno condiviso la stessa ispirazione iperliberista e arcaica di fronte alla modernità ambientale.
Entrambi hanno penalizzato lo sviluppo delle rinnovabili e il riciclaggio dei rifiuti, né hanno saputo mettere in programma interventi in materia di risanamento ambientale e valorizzazione del paesaggio.
Hanno tentato lo sciagurato ritorno al nucleare, bloccato solo dal referendum, e rilanciato le trivellazioni.
Ma il governo Monti ha superato tutti i precedenti con il decreto anticostituzionale che, aggirando la legge, permette all'Ilva di continuare ad avvelenare i lavoratori e i cittadini di Taranto.
La sfida della modernità è nella conversione ecologica del sistema industriale italiano
La difesa dell'ambiente e quella dell'economia e dell’occupazione non sono obiettivi in conflitto tra loro.
Al contrario, si tratta di un'unica sfida.
Vogliamo archiviare opere come la Tav in Val di Susa e il Ponte sullo Stretto di Messina.
Vogliamo investire sul risparmio energetico, sulle rinnovabili, sulla salvaguardia dai rischi idrogeologici, sulla politica dei rifiuti ispirata alla prevenzione al riuso e al riciclo, per difendere l'ambiente dai cambiamenti climatici e dalle conseguenze letali dell'effetto serra con un sostegno alla fase due del Protocollo di Kyoto.
Dobbiamo impedire che la nostra industria e il nostro sistema produttivo restino indietro rispetto a quelli dei Paesi concorrenti.
Occorre promuovere la riconversione ecologica come nuovo modello di sviluppo, in tutte le sue applicazioni: all'urbanistica, all'edilizia, alle infrastrutture e ai trasporti.
La difesa idrogeologica deve diventare la più grande opera pubblica italiana, all’interno di un “grande piano delle piccole opere” che crei occasioni di lavoro diffuse nel nostro paese, garantendo la sicurezza della popolazione.
Abbiamo bisogno di una lotta senza quartiere ai crimini ambientali e alla penetrazione in questo campo delle organizzazioni criminali di stampo mafioso.
Occorre rivedere il piano energetico nazionale, indirizzandolo verso la decarbonizzazione e stabilendo obiettivi di eliminazione delle emissioni dei gas climalteranti.
Vogliamo dare attuazione e risorse alla Strategia nazionale per la biodiversità e renderla pervasiva in tutti i comparti produttivi.
Riteniamo infine necessario un cambiamento complessivo della legislazione in materia di territorio e urbanistica:
-Imponendo un stop al consumo del suolo;
-Uscendo dalle pratiche derogatorie degli strumenti di pianificazione pubblica generale.
-Rendendo le VAS (Valutazione Ambientale Strategica) degli strumenti di pianificazione generale di lungo periodo, sovraordinate e cogenti rispetto ai provvedimenti attuativi.
-Sancendo l'interesse legittimo dei cittadini a ricorrere a tutela della qualità urbana e ambientale, dando piena attuazione alla Convenzione di Aarhus ed incentivando le forme di partecipazione attiva alle formazione delle scelte insediative e progettuali su città e territorio.
Dobbiamo anche adottare una normativa che assicuri un'effettiva tutela dei diritti degli animali e per il superamento della vivisezione per costruire una società rispettosa di tutti gli esseri viventi.
Il Ministero dell'ambiente negli ultimi 4 anni ha subito un taglio dei finanziamenti pari al 75%.
È stato il più colpito dalle politiche di rigore.
Occorre rifinanziare il suo bilancio per consentire di promuovere la riconversione ecologica dell'Italia e investire sulla tutela del nostro patrimonio naturale.
Lo stesso deve avvenire per il Ministero dei beni culturali e ambientali che ha subito durante lo stesso periodo una decurtazione degli stanziamenti di circa il 66%.
In sintesi:
No alla Tav e al Ponte sullo Stretto di Messina
Investire  sulla prevenzione del rischio idrogeologico e su un Piano delle piccole opere
Lotta contro i crimini ambientali
Adottare  una road map per l'uso efficiente delle risorse, come è stato fatto dall'Unione Europea
Archiviare  la stagione delle deroghe agli strumenti di pianificazione urbanistica
Sostenere i green jobs in tutte le filiere produttive
Aumentare  gli stanziamenti del Ministero dell'ambiente.
7. PER L’UGUAGLIANZA E I DIRITTI SOCIALI
UNA SOCIETÀ GIUSTA ED EQUA
Già prima della crisi la nostra società era diventata sempre più ingiusta.
Nella crisi la situazione è peggiorata, perché a pagarne le spese sono stati e sono quelli che avevano poco.
Chi aveva molto o moltissimo, invece, è stato difeso e protetto.
L'Italia è un Paese ricco con molti poveri che stanno diventando moltissimi perché metà della ricchezza è in mano al 10% delle popolazione e l'altro 90% deve dividersi la metà restante.
Il 20% degli italiani (12 milioni di persone circa), rientrano nella fascia di povertà o quasi povertà.
La diseguaglianza sociale è stata la causa prima della crisi.
Il tentativo di sanarla con gli stessi sistemi che l’hanno provocata ha solo provocato altri disastri.
È ora di invertire la direzione di marcia.
È ora di tornare a una società equa e giusta.
Robin Hood al contrario
Berlusconi e Monti sono stati due Robin Hood al contrario.
Hanno preso ai poveri e donato ai ricchi.
Il primo ha depredato la scuola pubblica per rimpinzare quella privata.
Il secondo ha creato gli esodati ma ha salvato gli scudati, gli evasori che, grazie al condono di Berlusconi, avevano riportato in Italia i capitali depositati illegalmente all'estero senza pagare quasi niente.
Le pensioni d'oro sono rimaste intatte, i poveracci hanno dovuto rimandare la pensione di anni e anni.
Le tasse hanno spremuto come limoni i proprietari di una sola casa.
I grandi patrimoni non sono stati toccati e le banche hanno anzi ricevuto miliardi.
Lo Stato sociale è stato tagliato con l'accetta da tutti e due i governi, senza alcuna distinzione.
Per la giustizia fiscale
Vogliamo eliminare l’IMU sulla prima casa, estenderla invece agli immobili commerciali della Chiesa e delle fondazioni bancarie.
Vogliamo una patrimoniale progressiva che colpisca le grandi ricchezze immobiliari e finanziarie ed in particolar modo il 5% della popolazione super ricca.
Vogliamo alleggerire la pressione fiscale sul lavoro e sull’impresa ed aumentarla sulle rendite e i grandi patrimoni.
Vogliamo contrastare l’evasione fiscale.
L’Italia ha un’evasione doppia rispetto a Francia e Germania e quadrupla rispetto a Austria e Olanda.
L’evasione fiscale è straordinariamente iniqua: penalizza chi deve pagare integralmente le tasse come i lavoratori dipendenti e i pensionati, e penalizza le imprese e i lavoratori autonomi onesti.
Il recupero, anche solo della metà dell’evasione fiscale e anche solo della metà dei costi della corruzione, consentirebbe quasi 100 miliardi di maggiori entrate,
che potrebbero essere destinate sia allo sviluppo e al welfare,
sia alla diminuzione della pressione fiscale,
sia alla riduzione del debito.
Vogliamo rimodulare le aliquote, diminuendo il prelievo fiscale per i redditi medio-bassi.
Siamo contrari all’aumento della tassazione indiretta che colpisce in maniera non progressiva, e dunque colpisce di più chi ha di meno.
Per il diritto alla salute, alla casa, alle prestazioni sociali.
Vogliamo difendere e rafforzare il sistema sanitario pubblico e universale.
Per questo è necessario invertire la politica dei tagli, oltre 30 miliardi di euro negli ultimi anni.
La spesa va migliorata, vanno controllati rigorosamente gli accreditamenti.
Va rilanciata la sanità territoriale e l’integrazione socio-sanitaria, sviluppata l’assistenza domiciliare.
Le liste d’attesa vanno ridotte delimitando la pratica ambigua dell’intramoenia.
Vogliamo ridurre i ticket, divenuti insopportabili per le fasce più deboli.
Vogliamo affermare il diritto alla casa.
650.000 nuclei familiari in graduatoria per una casa popolare sono senza risposta perché non esiste più finanziamento dell’edilizia residenziale pubblica, mentre sono state azzerate le risorse per il contributo all’affitto per i redditi bassissimi.
Tutto questo mentre crescono gli sfratti, oltre 200.000 nel prossimo triennio, e in particolare quelli per morosità, divenuti il 90%.
Per questo abbiamo l’obiettivo strategico di portare l’Italia nella media europea nel campo delle abitazioni sociali, prioritariamente attraverso il recupero del patrimonio pubblico esistente.
Vanno sospesi gli sfratti, rifinanziato il fondo sociale.
Vanno riportate le politiche sociali al centro dell’agenda politica.
I tagli dei governi Berlusconi e Monti, oltre 2 miliardi di euro ai fondi sul sociale e 20 miliardi agli enti locali, stanno causando la chiusura dei servizi.
Va rilanciato un sistema di servizi e prestazioni sociali, partendo dalla definizione dei livelli essenziali di assistenza per rendere esigibili i diritti uniformemente sul territorio nazionale.
Va definito un piano sulla non autosufficienza e rifinanziato il fondo per le politiche sociali.
Va permesso ai comuni di svincolare dal patto di stabilità gli investimenti sul sociale per rafforzare la rete dei servizi, dall’assistenza alle persone con disabilità agli asili nido.
Va sostenuta l'attività del terzo settore votata alla solidarietà, alla tutela dell'ambiente, alla cooperazione, all'educazione, all'assistenza delle categorie disagiate.
A tale scopo si deve stabilizzare il 5x1000 sulla base dell'effettiva imposizione fiscale.
In sintesi:
1. Redistribuire la ricchezza, attraverso le politiche fiscali, del lavoro e del welfare;
2. Eliminare l’IMU sulla prima casa estendendola agli immobili commerciali della Chiesa e delle fondazioni bancarie, istituire una patrimoniale sulle grandi ricchezze;
3. Contrastare evasione e elusione fiscale;
4. Nel complesso, alleggerire il carico fiscale sui redditi medio-bassi, il lavoro, l’impresa, aumentandolo su rendite e grandi patrimoni.
No all’aumento della tassazione indiretta;
5. Rafforzare la sanità pubblica, finanziandola adeguatamente, ridurre tickets e liste di attesa.
Rilanciare la sanità territoriale;
6. Adeguare l’Italia alla media europea nel campo delle abitazioni sociali, sospendere gli sfratti, rifinanziare il fondo per l’affitto.
7. Definire i livelli essenziali di assistenza, rifinanziare il fondo per le politiche sociali, definire un piano per la non autosufficienza, svincolare gli investimenti sul sociale dei Comuni dal patto di stabilità.
8. Stabilizzare il 5x1000 per le ONLUS.
8. PER LA CONOSCENZA E LA CULTURA, PER UN’INFORMAZIONE LIBERA
La conoscenza, la cultura e l’informazione sono beni comuni, patrimonio di tutti, non privatizzabili e non mercificabili:  sono diritti fondamentali e inalienabili.
A tutti va garantito il diritto all’istruzione, il diritto di accesso all’informazione, alla produzione e alla fruizione della cultura.
Solo l’intervento pubblico può garantire un reale pluralismo e una reale indipendenza della produzione e dell’offerta di cultura e di informazione.
Anche su questo si misurano oggi disuguaglianza e deficit di democrazia in Italia: non solo tra chi ha e chi non ha, ma anche tra chi sa e chi non sa.
SCUOLA: TORNARE ALLA COSTITUZIONE
Le controriforme varate dal ministro Gelmini a partire dal 2008 hanno rappresentato il più profondo ed organico attacco alla scuola pubblica, disegnando un sistema scolastico impoverito - nelle risorse, nel tempo e nella qualità – di ispirazione apertamente classista.
Esse si iscrivono in un disegno, che viene da lontano, di frantumazione del sistema scolastico e di distruzione dei suoi fondamenti costituzionali portato avanti anche dal governo Monti, con il concorso delle forze politiche che lo hanno sostenuto.
Non è un caso che l'Italia sia uno dei Paesi europei che spende sempre meno per l'istruzione in rapporto alla ricchezza prodotta.
Sul versante parlamentare, la maggioranza PD-PDL-UDC si è resa responsabile, con l'approvazione alla Camera del disegno di legge ex-Aprea, di una ulteriore spinta verso la privatizzazione del sistema scolastico, la sua frammentazione e la negazione della democrazia scolastica.
Un nuovo inizio
Vogliamo invertire questa tendenza.
Nell'immediato, devono essere recuperati i pesanti tagli operati dai governi Berlusconi e Monti, mentre vanno eliminati i finanziamenti pubblici, diretti ed indiretti, alle scuole private.
Vanno ritirate le riforme Gelmini e il blocco degli organici imposto dalle ultime leggi finanziarie, diminuito il numero di alunni per classe, restituito alla scuola primaria quanto le è stato sottratto a partire dal tempo pieno e dalla eliminazione del maestro unico, accrescendo contemporaneamente l'offerta formativa.
Occorre fermare definitivamente qualsiasi progetto di privatizzazione del sistema di istruzione, come era stato tentato dal governo Monti.
La scolarizzazione fino al 18° anno di età è condizione imprescindibile per garantire a tutte e a tutti un livello di formazione adeguato per essere cittadini consapevoli.
Vogliamo riportare subito il Fondo nazionale per il diritto allo studio ai livelli anteriori al 2008 e incrementarlo progressivamente per estendere la platea dei beneficiari.
Vogliamo che sia rispettato il limite di 25 alunni per classe, 20 in presenza di alunni con disabilità, e che si torni indietro dalla costituzione di mega-istituti scolastici, ingovernabili e didatticamente inadeguati.
È indispensabile garantire alle nostre scuole stabilità degli organici per contrastare la discontinuità didattica e la conseguente dispersione scolastica, partendo dalla stabilizzazione del personale precario che, da anni, garantisce il funzionamento delle nostre scuole, e valorizzare la professionalità dei docenti e del personale ATA.
Vogliamo, perciò, introdurre l'organico funzionale.
Occorre, inoltre, istituire percorsi di formazione e reclutamento, trasparenti e strettamente connessi tra loro, in modo da evitare la formazione del nuovo precariato scolastico e fornire a nuove generazioni di insegnanti la garanzia di un impiego stabile nella scuola.
La libertà di insegnamento, garantita dalla Costituzione, è sempre più esposta al rischio di interferenze esterne ed ai condizionamenti di valutazioni come i test INVALSI.
Essa deve, invece, potersi esplicare pienamente, nell'ambito e nei limiti delle scelte didattiche adottate  collegialmente.
La scuola pubblica deve rimanere luogo di incontro e di confronto tra le diverse culture.
Vogliamo perciò che recuperi fino in fondo la sua ispirazione pluralista, contro ogni ingerenza confessionale e qualsiasi forma di discriminazione.
Vogliamo ridare ruolo e poteri agli organi collegiali a tutti i livelli per un governo democratico e partecipato delle scuole e dell'intero sistema.
UNIVERSITÀ E RICERCA
L’università pubblica, disegnata dalla Costituzione, è un presidio insostituibile di democrazia.
Allo stesso modo il carattere pubblico della ricerca deve essere garantito in quanto asse strategico di sviluppo.
Vogliamo una radicale inversione di tendenza, politiche costruite sulle proposte dei soggetti che nell’università lavorano e studiano e che in questi anni si sono mobilitati contro i tagli.
Gelmini-Profumo: la continuità nella distruzione
La “riforma Gelmini” dell’università - avversata da un grande movimento di studenti, precarie e precari, ricercatori - ha introdotto nuovi e pesantissimi elementi di precarizzazione, e privatizzazione.
Il ruolo dell’Anvur, e una discutibile interpretazione della valutazione, rischia di essere, assieme alla precarizzazione, un altro grimaldello per disciplinare e subordinare la ricerca a criteri di mercato.
Monti ha solo aggravato la politica dei tagli e della sudditanza al mercato e oggi siamo al rischio default per molte università
Un’altra università è possibile
Occorre un’altra idea di università, fondata sul sapere bene comune e sull’investimento di risorse sulla conoscenza.
L'Italia ha bisogno di buone università, non di poche università "eccellenti" e magari private: occorre un piano pluriennale di investimenti, che adegui il FFO alla media OCSE e lo ripartisca equamente, garantendo una periodicità almeno triennale dei finanziamenti ordinari e sospendendo l'applicazione della quota premiale del fondo di finanziamento che negli scorsi anni ha coperto la politica dei tagli e penalizzato non le università peggiori, ma le università più povere, invertendo l’impianto neoliberista del Processo di Bologna e della strategia di Lisbona.
Proponiamo la difesa del valore legale del titolo di studio;
l’istituzione di un ruolo unico della docenza;
lo sblocco del turn-over;
un piano straordinario per il reclutamento;
l’elevamento del fondo per il diritto allo studio, per coprire tutti gli aventi diritto e l’abolizione del prestito d’onore;
l’introduzione di una sola tipologia contrattuale a tempo determinato;
la radicale riforma degli organismi di autogoverno universitario, escludendo qualsiasi presenza di privati;
il blocco immediato dei finanziamenti alle università private.
Vogliamo il ripensamento radicale dell’ANVUR e delle politiche di valutazione: ossia un sistema di valutazione, partecipato e condiviso, che serva a orientare gli investimenti e migliorare il sistema.
Vogliamo soprattutto riaprire le porte dell'università ai nuovi docenti, oggi costretti a un precariato senza fine o addirittura al lavoro gratuito (bisogna eliminare i dottorati senza borsa e le assistenze gratuite di cattedra), avviando procedure di selezione del corpo docente trasparenti, comparabili e fondate sulla legalità, eliminando ogni conflitto di interesse
Sugli enti pubblici di ricerca
Occorre, inoltre, tornare a investire sulla ricerca pubblica e sugli enti pubblici di ricerca, salvaguardando in primo luogo la committenza sociale della ricerca stessa, la ricerca libera, quella fondamentale.
La ricerca degli enti ha, infatti, la funzione di monitorare e fornire elementi per rendere più efficaci le politiche istituzionali sul territorio.
È essenziale la stabilizzazione dei precari e una riforma della governance degli enti pubblici di ricerca.
PER  LA CULTURA e UN’INFORMAZIONE LIBERA.
I governi Berlusconi hanno portato un attacco di inaudita violenza alla cultura e all’informazione, perché la cultura e l’informazione servono a rendere le persone “cittadini consapevoli”.
Il Fondo unico dello spettacolo è stato ridotto alla metà circa: da 500 milioni di euro in totale - cifra che in Francia serve a finanziare il solo cinema - è stato portato a poco più di 200 milioni.
Si sono messe pesantemente “le mani” sul servizio pubblico radiotelevisivo portandolo verso una lenta privatizzazione e accentrando enormemente i poteri nelle sole mani del direttore generale.
In Italia la spesa per la cultura è di 1 miliardo e ottocentomila euro, pari allo 0,2 % del Pil, mentre la Francia stanzia 12 miliardi di euro l’anno, la Germania 8,6 miliardi, la Gran Bretagna 5,3.
Un nuovo inizio per la cultura e il sistema delle comunicazioni
Dobbiamo portare l’investimento nella cultura almeno all’1% del Pil.
I settori della produzione culturale devono essere finanziati tramite la fiscalità generale e la fiscalità di scopo.
Per tutti i settori culturali (teatro, cinema, musica, spettacolo viaggiante, artisti di strada, editoria libraria e carta stampata) vogliamo leggi di sistema che garantiscano risorse certe e pluralismo dell’offerta culturale e delle strutture produttive,
sostegno alla produzione e distribuzione indipendente,
normative antitrust,
formazione professionale e del pubblico,
sostegno all’associazionismo culturale,
rilancio delle istituzioni culturali pubbliche.
Vogliamo leggi che garantiscano finalmente ai lavoratori della cultura i diritti di tutti i lavoratori: ammortizzatori sociali, malattie professionali, infortuni sul lavoro, maternità, diritto alla pensione, e riconoscano il carattere “intermittente” del loro lavoro.
Vogliamo la defiscalizzazione degli investimenti in cultura e l’Iva al 4% per tutte le opere e le attività culturali.
Proponiamo leggi di tutela, conservazione e valorizzazione dei beni culturali ed artistici da parte dello Stato e delle strutture pubbliche che garantiscano, tra l’altro, investimenti certi per la riconversione del nostro territorio e la sua messa in sicurezza.
E nell’immediato un piano straordinario di manutenzione ordinaria del patrimonio culturale con lo sblocco delle assunzioni per le sovraintendenze e il riconoscimento di tutte le professionalità del settore del restauro e dell’archeologia.
Leggi che tutelino da un lato la possibilità di scaricare opere audiovisive o musicali dalla rete ad uso personale e dall’altro il diritto d’autore come compenso economico del lavoro creativo ed artistico e come diritto morale a difesa dell’integrità e del destino della propria opera.
Per quanto riguarda il sistema delle comunicazioni vogliamo innanzitutto la legge sul conflitto di interessi e una legge antitrust che rompa gli attuali oligopoli, riapra il mercato della pubblicità e impedisca la nascita di nuove posizioni dominanti lesive della concorrenza e del pluralismo.
Una riforma che ribadisca la centralità del servizio pubblico radiotelevisivo e che garantisca una gestione democratica e partecipata, pluralista e decentrata della Rai.
Eliminare l’ingerenza dei partiti nominando i membri del Cda su curricula e progetti editoriali scelti tra personalità della cultura, del lavoro, dell’informazione, della produzione culturale.
Assunzioni per concorso pubblico sia nelle reti che nelle testate.
In sintesi:
1. Riaffermare che conoscenza, cultura, informazione sono beni comuni, diritti fondamentali non privatizzabili e mercificabili;
2. Difendere la libertà di insegnamento minacciata da procedure arbitrarie di valutazione (Invalsi, Anvur)
3. Abrogare le controriforme Gelmini di scuola e università.
Aumentare i finanziamenti a scuola, università, ricerca pubbliche, recuperando i tagli operati da Berlusconi e Monti, eliminare i finanziamenti agli istituti privati.
Bloccare ogni tentativo di privatizzazione e frammentazione del sistema scolastico-universitario e riaffermare la democrazia interna.
4. Innalzare l’obbligo scolastico a 18 anni
5. Introdurre l’organico funzionale, stabilizzare il personale precario nelle scuole di ogni ordine e grado, nelle università e negli enti pubblici di ricerca.
6. Portare l’investimento nella cultura almeno all’1% del Pil,
sostenere la produzione e distribuzione indipendente e le istituzioni culturali pubbliche,
varare un piano straordinario di manutenzione del patrimonio culturale con lo sblocco delle assunzioni
7. garantire ai lavoratori della cultura i diritti di tutti i lavoratori, dagli ammortizzatori sociali alle malattie professionali, dagli infortuni sul lavoro al diritto a maternità e pensione.
Riconoscere il carattere “intermittente” del loro lavoro
8. Rompere gli oligopoli nel sistema della comunicazione, varando la legge sul conflitto di interessi e una legge antitrust.
Ribadire la centralità del servizio pubblico radiotelevisivo, eliminando l’ingerenza dei partiti, e garantendo una gestione democratica e partecipata della Rai.
Assunzioni per concorso pubblico.
9. PER I DIRITTI UMANI, LA PACE E IL DISARMO
Vogliamo tagliare le spese militari, bloccare tutti i programmi di acquisto di nuove armi come i cacciabombardieri F35 e destinare le risorse risparmiate al lavoro e alla lotta contro la povertà.
Vogliamo far rispettare ed attuare l’articolo 11 della Costituzione, e ritirare immediatamente le nostre Forze Armate dall’Afghanistan.
Vogliamo passare dalla sicurezza militare alla sicurezza umana, dalla sicurezza nazionale alla sicurezza comune.
Contro la legge Di Paola che ipoteca più di 230 miliardi nei prossimi 12 anni, il Parlamento deve riappropriarsi del diritto di riorganizzare in senso riduttivo le nostre forze armate tenuto conto della situazione internazionale e delle necessità di contenimento della spesa pubblica, mettendo fine agli sprechi, ai privilegi e agli scandali che investono la Difesa e riducendo le basi militari americane presenti sul nostro territorio, a partire dalla base di Vicenza.
L’Italia non deve dare alcun sostegno militare all’intervento francese in Mali.
Al contrario l’Italia deve sostenere tutte le forze che stanno operando per ottenere l’immediato cessate il fuoco e creare le condizioni per una soluzione politica.
L’Italia deve inviare aiuti umanitari alle centinaia di migliaia di profughi causati dalla guerra.
L’intervento dell’Onu deve essere trasparente e slegato dagli interessi delle potenze ex coloniali.
Vogliamo reinserire l’Italia nella comunità delle nazioni che cooperano per la soluzione dei gravi problemi globali aperti (fame, miseria, ambiente, diritti umani, democrazia…), per la prevenzione dei conflitti e la loro risoluzione pacifica, per un’economia di giustizia, per l’equa gestione dei beni comuni globali e che vogliono costruire nuovi rapporti di giustizia e fratellanza tra gli stati e tra i popoli.
Vogliamo progettare e organizzare il Sistema-Italia della cooperazione internazionale approvando una nuova legge e promuovendo la cooperazione comunitaria, partecipata e diffusa.
Vogliamo che l’Italia s’impegni con grande determinazione per: costruire la pace in Medio Oriente a partire dal riconoscimento dello Stato Palestinese secondo quanto previsto dal diritto internazionale e dalle risoluzioni delle Nazioni Unite.
Due Stati per due popoli: stessa dignità, stessi diritti, stessa sicurezza;
costruire un’Europa dei cittadini, solidale e nonviolenta;
costruire la Comunità del Mediterraneo che trasformi quest’area di grandi crisi e tensioni in un mare di pace e benessere per tutti;
promuovere la riforma e la democratizzazione delle Nazioni Unite e delle istituzioni finanziarie internazionali;
promuovere la cooperazione per la lotta contro la grande criminalità organizzata transnazionale, anche in vista della creazione di organismi di coordinamento internazionale per una antimafia globale contro la globalizzazione delle mafie.
Vogliamo rafforzare le istituzioni internazionali dei diritti umani e creare le istituzioni nazionali per i diritti umani a cominciare dalla Commissione diritti umani e dal Difensore civico nazionale secondo i principi raccomandati dalle Nazioni Unite, dal Consiglio d’Europa e dall’Unione Europea.
Con lo stesso spirito ci impegniamo a realizzare l’Agenda dei diritti umani proposta da Amnesty International.
In sintesi:
1. No all’acquisto degli F35, No al DdL Di Paola- Monti sulla riforma delle Forze Armate
2. Ritiro immediato delle truppe italiane da tutte le missioni di guerra.
No all’intervento militare in Mali.
3. Riduzione delle basi militari sul territorio italiano.
4. Nuova legge sulla cooperazione
5. Riconoscimento dello Stato Palestinese.
Due Stati per due popoli.
10. PER UNA NUOVA QUESTIONE MORALE ED UN’ALTRA POLITICA
UNA POLITICA SENZA PIÙ CASTE
Neppure ai tempi di Mani pulite, la politica era stata sommersa da una simile ondata di giustificato discredito.
Gli scandali esplosi a ritmo quotidiano hanno dimostrato che grazie alla cultura berlusconiana si è diffusa in tutti i partiti una classe politica sempre attenta ai propri interessi e mai a quelli dei cittadini.
Il Parlamento si è riempito di indagati in percentuale molto superiore a quella dei quartieri più malfamati.
Mentre i cittadini si impoverivano sempre di più, i privilegi dei politici e gli sprechi della politica sono stati tutt'al più scalfiti ma spesso neppure sfiorati.
La situazione ha superato di tanto il livello di guardia da rappresentare ormai una minaccia per la tenuta stessa della democrazia.
L'immobilismo di Berlusconi e il falso movimento di Monti
Di fronte al proliferare degli scandali e alle proteste per i privilegi dei politici e gli sprechi della politica Berlusconi e Monti hanno seguito strategie opposte per raggiungere il medesimo obiettivo.
Il primo ha negato che il problema esistesse e non ha mosso un dito.
Il secondo ha preso impegni fragorosi e poi o non ha fatto nulla o ha varato leggi morbidissime spacciandole per severe.
I privilegi della politica sono tutti al loro posto, stipendi di parlamentari e consiglieri regionali ed auto blu incluse.
La sua legge sull'ineleggibilità dei condannati è tanto dura che permette praticamente a tutti i condannati a meno di due anni, a tutti i condannati con sentenze non ancora definitive e a tutti quelli che hanno patteggiato di candidarsi.
Tutti no, però quasi tutti sì.
Ripulire le istituzioni
Le istituzioni, prima fra tutte il Parlamento, devono essere ripulite.
Devono diventare al di sopra di ogni sospetto, non al di sotto come sono oggi.
I condannati non devono potersi candidare e così i rinviati a giudizio per reati gravi, finanziari o contro la Pubblica amministrazione.
Indagati e inquisiti non devono poter ricoprire cariche di governo né nazionale né locale.
La diaria per i parlamentari, un doppio stipendio di fatto, va abolito.
I compensi dei rappresentanti, sia parlamentari che consiglieri regionali, devono essere drasticamente diminuiti.
Vogliamo introdurre per legge il limite di due mandati per parlamentari e consiglieri regionali.
In particolare va aggredita la clientela, colpendo le consulenze inutili e la pletora di consigli d'amministrazione fatti solo per foraggiare amici e clienti.
La politica deve smettere di essere il regno degli interessi privati e tornare ad essere passione civile.
Va costruita una nuova stagione di protagonismo dei movimenti, delle associazioni, delle tante forme di partecipazione e cittadinanza attiva, con spazi pubblici permanenti.
In sintesi:
1. incandidabilità dei condannati e dei rinviati a giudizio per gravi reati contro la pubblica amministrazione;
2. abolizione della diaria dei parlamentari;
3. diminuzione drastica dei compensi di parlamentari e consiglieri regionali
4. limite di due mandati per parlamentari e consiglieri regionali.
5. taglio drastico di consulenze d’oro
6.e consigli di amministrazione inutili.
costruzione    di spazi di partecipazione permanenti, valorizzando la democrazia diretta e partecipativa.
A PROMUOVERE E REALIZZARE ENTRO LA XVII LEGISLATURA I SEGUENTI PUNTI PROGRAMMATICI
NOI CI IMPEGNIAMO A PROMUOVERE E REALIZZARE ENTRO LA XVII LEGISLATURA I SEGUENTI PUNTI PROGRAMMATICIPER LA FAMIGLIA E PER IL FUTURO DEI GIOVANI PER LO SVILUPPO DELLE IMPRESE E DEL LAVORO PER LA RIDUZIONE DEI COSTI DELLO STATO E DELLA POLITICA PER COSTRUIRE ISTITUZIONI PIU’ MODERNE PER UNA GIUSTIZIA DEGNA DI UN PAESE CIVILE
Votare il dimezzamento degli emolumenti dei parlamentari.
Votare una legge che azzeri il finanziamento pubblico ai partiti.
Approvare la riforma della Costituzione con il dimezzamento del numero dei parlamentari.
PROMETTO SOLENNEMENTE DI:
Non tradire il mandato degli elettori, passando ad altro gruppo parlamentare.
Impegnarmi alla totale trasparenza sulla mia attività e sui miei redditi.
Impegnarmi al servizio del Paese per non più di due legislature, a partire da questa.
1 Istituzioni adeguate e moderne favoriscono lo sviluppo del paese
Elezione diretta e popolare del Presidente della Repubblica
Rafforzamento dei poteri del Governo
Riforma del bicameralismo,
Senato federale,
dimezzamento del numero dei parlamentari e delle altre rappresentanze elettive
Revisione dei regolamenti parlamentari e snellimento delle procedure legislative, con tempi certi per l’approvazione delle Leggi
Riordino e ulteriore semplificazione della legislazione vigente
Abolizione delle Province tramite modifica costituzionale
Con la piena entrata in vigore della riforma costituzionale sul pareggio di bilancio e della relativa Legge rafforzata, superamento del Patto di Stabilità interno per gli enti locali
2 Dimezzamentodei costi della politica
Abolire il finanziamento pubblico dei partiti (nessun fondo pubblico ai partiti)
Dimezzare tutti i costi della politica
3 Più Europa dei Popoli, meno euro-burocrazia
Superamento di una politica europea di sola austerità
Accelerazione delle quattro unioni: politica, economica, bancaria, fiscale
Attribuzione alla Bce del ruolo di prestatore di ultima istanza, sul modello della Federal Reserve americana
Euro-bond e project-bond per una rete europea di sicurezza e di sviluppo
Esclusione delle spese di investimento dai limiti del patto di stabilità europeo
Elezione popolare diretta del Presidente della Commissione europea,
e ampliamento della potestà legislativa del Parlamento europeo
Costituzione di una agenzia di rating europea
Centralità dell’Italia nella politica Europea, nella Alleanza atlantica, nel dialogo euro-mediterraneo, nel rapporto con l’Est
L’Italia in Europa e nel mondo a difesa della libertà, della democrazia, dei diritti umani, e delle libertà religiose
4 Per un’Italia federale e unita:Nord, Centro e Sud protagonisti
Piena attuazione della riforma federale come da Legge 42 del 2009
I costi per i beni e i servizi, ivi compreso il costo per il personale, in tutte le regioni e gli enti pubblici, devono essere quelli relativi al valore più basso (costi standard)
Abolizione degli enti inutili
Entro la fine della legislatura: a) Istituzione di macroregioni attraverso le intese di cui all’art. 117 penultimo comma della Costituzione
b) Attribuzione e utilizzo in ambito regionale, prevedendo la riduzione della pressione fiscale, di risorse in misura non inferiore al 75% del gettito tributario complessivo degli Enti di cui all’art. 114 della Costituzione prodotto nel singolo territorio regionale e che le risorse prodotte dal restante 25% del gettito tributario complessivo siano utilizzate dallo Stato per sostenere le spese dell’Amministrazione relative a funzioni non territorializzabili (p. es.: politica estera e interessi debito pubblico) e quelle relative alla perequazione nazionale
Rilancio del Piano Nazionale per il Sud voluto e implementato dal Governo Berlusconi
Riordinare le priorità: turismo;
infrastrutture
e ambiente;
università e istruzione;
innovazione, ricerca e competitività
Utilizzare tutti i fondi comunitari disponibili attraverso il Piano di Azione e Coesione evitando sprechi e mancati impegni delle risorse, applicando gli stessi meccanismi sanzionatori, per le amministrazioni inadempienti, già previsti nell’ambito del federalismo fiscale
5 Famiglia
a)  La persona e la famiglia sono al centro del nostro programma.
La difesa e il sostegno alla famiglia, comunità naturale fondata sul matrimonio tra uomo e donna, la promozione della dignità della persona e la tutela della vita, della libertà economica, educativa e religiosa, della proprietà privata, della dignità del lavoro, la solidarietà e la sussidiarietà saranno i punti di riferimento della nostra azione legislativa
Un fisco favorevole alla famiglia: a parità di reddito paghino meno tasse le famiglie più numerose (quoziente familiare)
Bonus bebè
Piano di sviluppo degli asili nido
Buono (o credito di imposta) per scuola, università per favorire libertà di scelta educativa delle famiglie
Rendere totalmente detraibili dall’imponibile fiscale le spese per l’educazione e l’istruzione dei figli
Sostegni straordinari alle famiglie per l’assistenza ai disabili e agli anziani non autosufficienti
6 Riforma fiscale
a) Abbassare le tasse è fondamentale per lo sviluppo del paese:
Eliminazione dell’IMU sulla prima casa
No alla patrimoniale
No all’aumento Iva
Tendenziale azzeramento (in 5 anni) dell’Irap, a partire dal lavoro, con priorità alle piccole imprese e agli artigiani
Diminuzione della pressione fiscale di 1 punto all’anno (5 punti in 5 anni)
Detassazione degli utili reinvestiti in azienda
Innalzamento limite uso del contante, con riferimento ai livelli medi europei
Fiscalità di vantaggio come politica di sviluppo economico territoriale
b) Fisco amico e non nemico del contribuente: Assistenza preventiva degli uffici finanziari
“Contrasto di interesse” i contribuenti possono scaricare dall’imponibile fatture e ricevute
Concordato fiscale preventivo
Revisione e riduzione dei poteri di Equitalia
Revisione radicale del redditometro
Costituzionalizzazione dei diritti del contribuente
Compensazione tra crediti verso la PA e debiti fiscali, per le famiglie e per le imprese
Generale semplificazione degli adempimenti fiscali delle PMI, degli artigiani e dei lavoratori autonomi senza struttura o con struttura di piccole dimensioni
7 Le banche hanno avuto tantissimo,ora diano
Irrevocabilità di mutui e finanziamenti già erogati
Moratoria su rate di mutuo non pagate negli ultimi 18 mesi, con adeguamento del piano di ammortamento alle capacità economiche del debitore
Favorire nuovo accesso al credito per famiglie, giovani e imprese
I finanziamenti della Banca Centrale Europea alle banche italiane devono essere destinati prioritariamente al credito per famiglie, giovani e imprese
Separazione e/o specializzazione tra banche di credito e banche di investimento, anche attraverso opportuni incentivi e disincentivi fiscali
Rivedere Basilea III: parametri troppo rigidi alimentano la stretta creditizia
Favorire le nuove forme di finanziamento e sostegno alle imprese: private equity, venture capital
Valorizzare i Confidi con relativa patrimonializzazione dei fondi di garanzia
Eventuali salvataggi bancari devono essere solo a tutela dei risparmiatori e non degli azionisti di controllo
Valorizzazione del sistema bancario a vocazione territoriale
8 Dalla parte delle imprese, dalla parte del lavoro, dalla parte delle professioni
Riconoscimento alle imprese, per le nuove assunzioni di giovani a tempo indeterminato, di una detrazione (sotto forma di credito d’imposta) dei contributi relativi al lavoratore assunto, per i primi 5 anni
Centralità delle PMI nel modello di sviluppo italiano
Sostituzione dell’attuale sistema dei sussidi alle imprese con contestuale ed equivalente riduzione delle tasse sul lavoro e sulla produzione
Passaggio dalle autorizzazioni ex ante ai controlli ex post
Pagamenti più rapidi della pubblica amministrazione, in applicazione della direttiva europea sui ritardi di pagamento
Utilizzo della Cassa Depositi e Prestiti, con particolare attenzione alle vocazioni territoriali degli azionisti, per finanziare l’innovazione e garantire i crediti alle esportazioni
Sviluppo dei distretti e delle reti d’impresa
Tutela e valorizzazione delle imprese commerciali di piccola dimensione, al fine della salvaguardia e della coesione sociale delle comunità locali
Apertura al mercato dei settori chiusi, in particolare dove persistono monopoli o oligopoli statali, a partire da scuola, università, poste, energia e servizi pubblici locali
Sviluppo di meccanismi concorrenziali e di vigilanza per contrastare accordi di cartello nel settore assicurativo
Favorire le imprese di giovani imprenditori: per 3 anni, vantaggi fiscali per le imprese di under 35
Valorizzare le libere professioni, riconoscendone le funzioni sussidiarie di pubblico interesse
Ritorno alla Legge Biagi per uno “Statuto dei Lavori”
Risoluzione della questione esodati
Sviluppo della contrattazione aziendale e territoriale (ex art. 138 D.L. 138/2011)
Detassazione del salario di produttività
Sostegno all’occupazione giovanile attraverso la totale detassazione dell’apprendistato fino a 4 anni
Buoni dote per la formazione
Maggiore trasparenza per i sindacati su iscrizioni e bilanci
Tetto alle pensioni d’oro
Incoraggiamento a indirizzare quote di risparmio su pensioni integrative
Sviluppo del telelavoro
Partecipazione agli utili da parte dei lavoratori
Revisione dei premi Inail, con particolare riferimento alle PMI e agli artigiani, in funzione del rischio reale, sulla base di un criterio bonus-malus
9 Infrastrutture
Uso della leva fiscale (sotto forma di credito d’imposta) per lo sviluppo delle infrastrutture e project financing
Piano generale per la mobilità urbana sostenibile
Potenziamento della logistica e del trasporto merci
Nuova legge obiettivo “Infrastrutture per l’Italia”: azioni mirate per snellire le procedure e approvare più velocemente le infrastrutture necessarie per il paese
Progetto “Adotta una infrastruttura”: chi finanzia un progetto infrastrutturale, di un elenco stabilito dallo Stato, può detrarre dalle imposte il 90% del contributo e partecipare alle attività di controllo della realizzazione dello stesso
Realizzazione, nei tempi europei, delle linee ferroviarie ad alta velocità, a partire dalla Torino-Lione e potenziamento della rete ferroviaria nazionale
Completamento del processo di regionalizzazione dell’ANAS
Rilancio dell’iniziativa di liberalizzazione e privatizzazione delle reti infrastrutturali e dei pubblici servizi, come da D.L. 138 del 13 agosto 2011
10 Turismo: il nostro petrolio
Abbassamento dell’IVA nel settore turistico, coerentemente con la normativa comunitaria
Valorizzazione e stabilizzazione delle concessioni balneari al fine di garantire il rilancio degli investimenti
Politica più incentivante dei visti turistici
Sviluppo del turismo sociale, favorendo la destagionalizzazione
Strategia strutturata Stato-regioni per la promozione turistica all’estero
11 Agricoltura
Eliminazione dell’IMU sui terreni e i fabbricati funzionali ad attività agricole
Rilancio della imprenditoria giovanile in campo agricolo attraverso la riduzione fiscale per i giovani che aprono imprese agricole e attribuzione di appezzamenti del demanio agricolo per creare nuove imprese
Maggior tutela degli interessi italiani nel negoziato per la Politica Agricola Comune (PAC)
Tutela delle produzioni italiane tipiche dalla contraffazione
12 Pubblica Amministrazione
Favorire le progressioni di carriera per merito rispetto a quelle per anzianità
Semplificare le procedure delle gare d’appalto e dissuadere i ricorsi immotivati
Incentivare la produttività nella Pubblica Amministrazione  e definire sanzioni per il mancato rispetto dei tempi di risposta a famiglie e imprese
Appalti a km zero, a parità di costo, soprattutto per le PMI
Piena applicazione delle norme attinenti la mobilità obbligatoria nel pubblico impiego
Previsione, anche per la PA, solo di mandati dirigenziali a tempo determinato rinnovabili
13 Energia
Piano energetico nazionale: deve tenere conto dello sviluppo delle fonti rinnovabili, dello stato della rete, degli impianti previsti
Diminuzione delle tasse (accise) che incidono sul costo dell’energia
Nuove azioni per favorire la concorrenza nel settore energetico e contrastare gli oligopoli
Sviluppo del sistema di incentivi per le energie rinnovabili evitando di creare rendite di posizione dannose
Più incentivi per gli investimenti in nuove tecnologie finalizzate alla riduzione dei consumi energetici
Incrementare gli investimenti per la realizzazione della smart grid, finalizzati ad aumentare l’efficienza delle reti di trasmissione di energia elettrica
14 Ambiente, green economye qualità della vita
Nuovo piano per il riassetto idrogeologico del Paese
Messa in sicurezza del patrimonio immobiliare, da realizzare attraverso benefici fiscali e finanziamenti agevolati
Rifiuti: realizzare cicli integrati regionali di smaltimento, con l’obiettivo dell’autosufficienza;
incentivare la raccolta differenziata e la riduzione della produzione dei rifiuti
Valorizzare il sistema dei parchi e delle aree protette, attraverso l’uso della leva fiscale, per favorire nuove imprese e occupazione
Green economy: puntare su quattro settori strategici: eco-innovazione, fonti rinnovabili, riciclo dei rifiuti e mobilità sostenibile
Tutela degli animali da compagnia e affezione e cancellazione delle spese relative agli stessi dal redditometro
Misure contro gli abbandoni degli animali come strumento di lotta al randagismo
Smart Cities: dare impulso allo sviluppo delle città “intelligenti”, coinvolgendo capitali privati e utilizzando stimoli fiscali
Nuovo rapporto sinergico ambiente-turismo
Scuola, università e ricerca
Raddoppio detassazione utili reinvestiti in ricerca
Credito di imposta automatico sugli investimenti relativi a innovazione di prodotti, processi, organizzazione
Piena implementazione del Fondo per la concessione di un credito di imposta per la ricerca e lo sviluppo istituito con l’ultima Legge di Stabilità, con particolare riferimento alle PMI
Prestito d’onore - credito allo studio
Esenzione fiscale totale sulle borse di studio sia per il beneficiario che per chi le finanzia
Autonomia delle scuole nella scelta degli insegnanti, negli organici e nella gestione efficiente dell’offerta scolastica e formativa
Valutazione di scuole, docenti e università al fine di favorire la meritocrazia
Avvio e sviluppo dell’agenda digitale nella scuola
Favorire rapporto scuola-impresa anche sostenendo i percorsi di formazione professionale, sul modello delle scuole tecniche tedesche
Razionalizzare la distribuzione territoriale degli istituti e degli insegnamenti universitari
Agganciare la distribuzione del fondo di finanziamento ordinario per le università a parametri strutturati di qualità
Inizio del percorso educativo a 5 anni
Sviluppo e valorizzazione dell’inglese come linguadi insegnamento nei corsi di laurea
16 Welfare
Modello di welfare basato sulla tradizione sussidiaria italiana e incentrato sul valore della persona, della famiglia, del lavoro e del rapporto con il territorio
Buono-dote o credito di imposta per la libera scelta nei servizi del welfare
Stabilizzazione e raddoppio del 5 per mille
Misure per favorire la conciliazione dei tempi di vita e lavoro delle famiglie
Revisione e potenziamento degli strumenti previsti dalla Legge 328 del 2000, tramite incremento dei fondi ad essi destinati
Revisione Legge 180 del 1978 (emergenza salute mentale)
Ripristino delle opportunità di accesso ai servizi pubblici a domanda individuale per i cittadini italiani
Casa e edilizia
Favorire l’acquisto e il riscatto da parte degli inquilini delle case degli enti pubblici
Nuovo piano casa: a) realizzare alloggi di edilizia convenzionata, popolare, libera, in affitto agevolato attraverso incentivi fiscali, premi volumetrici, semplificazione delle procedure per il recupero di aree già edificate o dismesse
b) incentivare e agevolare il recupero del patrimonio immobiliare italiano per l’adeguamento a criteri di risparmio e di efficienza energetica e messa in sicurezza antisismica
Ripristino delle condizioni di parità per i cittadini italiani nelle assegnazioni degli alloggi di edilizia residenziale pubblica
Sospensione per due anni dell’imposta di registro sulla vendita tra privati di immobili utilizzati come prima casa e dimezzamento per gli altri immobili
Agenda digitale 2013-2017
Piena applicazione, a ogni livello della PA, del Codice dell'Amministrazione Digitale
Scuola: compimento progetto “Scuola 2.0”
Rivedere i criteri per la definizione di start up  innovative e creazione di zone franche urbane nei capoluoghi di provincia dotati di adeguate infrastrutture
Libero accesso alle reti
Realizzare il portale “Italia intelligente: il modello italiano”, dove raccogliere le migliori esperienze italiane e straniere
Portare a compimento la strategia di Open government e Open data avviata dal governo Berlusconi nell'ottobre 2011
Portare a compimento la realizzazione del principio generale di trasparenza assoluta della Pubblica Amministrazione, con il coinvolgimento attivo dei cittadini
Promuovere l'utilizzo del cloud computing nella pubblica amministrazione, per ridurre i costi dell’ICT e avere capacità di erogare servizi online a tutti
Diffondere capillarmente la banda larga e larghissima
Fatturazione elettronica
19 Giustizia
Separazione delle carriere tra magistrati inquirenti e giudicanti
Vera responsabilità civile dei magistrati
Carriera dei magistrati basata più sul merito che sulla anzianità.
Norme più liberali e garantiste su intercettazioni
Divieto di pubblicazione delle intercettazioni
Inappellabilità delle sentenze di assoluzione
Revisione e limitazione degli incarichi extragiudiziari dei magistrati
Limitazione della carcerazione preventiva, maggior dignità per i cittadini detenuti e incentivazione del lavoro nelle carceri
Piena e totale implementazione dell’informatizzazione della giustizia e processo telematico
Riduzione dei tempi della giustizia civile, penale e tributaria
Attuazione del giusto processo, con pari dignità tra accusa e difesa
Potenziamento della legislazione sui reati contro il patrimonio (furti in appartamenti e ville, rapine)
Istituzione di una sezione distaccata del Consiglio di Stato al Nord
20 Sicurezza
Prosecuzione dell’opera del Governo Berlusconi nel contrasto totale alla criminalità organizzata e piena e totale implementazione dell’Agenzia per i beni confiscati
Incremento della lotta per la legalità, per il contrasto ai fenomeni della immigrazione clandestina, della criminalità predatoria
Potenziamento delle forze dell’ordine, assicurando il massimo sostegno sia economico che logistico e attuando la specificità per gli operatori della sicurezza
Realizzazione di un efficace presidio del territorio, attraverso il coinvolgimento di regioni ed enti locali nei “Patti territoriali per la sicurezza”
Valorizzazione della risorsa tecnologica sia per le forze dell’ordine sia incentivando i privati e gli enti locali
Rafforzamento degli accordi bilaterali fra stati per l’attuazione di politiche di rimpatrio effettivo degli immigrati clandestini e definizione degli accordi bilaterali per scontare la pena detentiva nei paesi d’origine
Nuova legislazione per combattere il degrado nelle aree metropolitane e incentivazione della cooperazione tra tutte le forze di polizia presenti con programmi di prevenzione situazionale
Maggiore impegno dello Stato sul fronte del reintegro sociale di chi è sinceramente intenzionato a cambiare condotta e a scegliere in maniera definitiva la via della legalità
Cultura, sport e spettacolo
Non può esserci un taglio indiscriminato delle risorse pubbliche, ancora essenziali nel settore, ma neppure una irragionevole chiusura all’apporto dei privati
Finalizzare gli introiti prodotti dai beni culturali agli investimenti sulla cultura
Valorizzare “l’esistente invisibile”: i musei italiani svuotino le cantine
Avviare la sperimentazione dell’affidamento in concessione ai privati dei musei più in difficoltà
Riforma organica della fiscalità delle associazioni sportive dilettantistiche per la promozione dello sport di base
Agevolazioni fiscali per investimenti di privati nella costruzione di impianti sportivi di riconosciuto interesse generale
Separazione tra cultura e spettacolo nell’assegnazione di risorse pubbliche
22 Grande attacco al debito pubblico.Far dimagrire lo Stato, i cittadini danno già troppo: per la sostenibilità delle proposte programmatiche sopra esposte
In 5 anni, rapporto debito-Pil sotto quota 100%
Attacco complessivo al debito pubblico da 400 miliardi, basato su: vendita di immobili pubblici; messa sul mercato anche di partecipazioni azionarie pubbliche sia statali che locali; valorizzazione delle concessioni demaniali;
convenzioni fiscali con la Svizzera per le attività finanziarie detenute in quel Paese
Tendenziale dimezzamento degli oneri del servizio del debito in 5 anni
Costituzione di un grande fondo obbligazionario a cui lo Stato conferisca parte del suo patrimonio pubblico
A tutela degli interessi nazionali, rigoroso criterio di reciprocità con gli altri Paesi, per evitare attacchi a danno delle aziende strategiche; privatizzare sì, svendere no
23 Piano di attacco alla spesa pubblicaeccessiva e improduttiva
Intervento di forte riduzione della spesa pubblica, per unrisparmio di almeno 16 miliardi all’anno
Riduzione di una quota pari al 3% delle attualiTax expenditures
Ogni legge di spesa deve avere una scadenza(Sunset legislation)
Questo programma è il nostro impegno nella legislatura2013-2018 per promuovere lo sviluppo,la crescita e la modernizzazione del Paese.
Cominciamo dalla buona politica
Proponiamo che i rimborsi  elettorali siano legati  esclusivamente alle spese  effettivamente sostenute  per l’attività politica e la partecipazione dei cittadini.
La necessità di una nuova  legge elettorale
e pensiamo  che sia necessaria una  revisione del vecchio titolo  V della Costituzione che dia  senso alle sfide che abbiamo  di fronte in tempi di crisi.
La buona politica è quella che vive attraverso la  partecipazione diffusa e diretta dei cittadini, che si  dà regole e controlli trasparenti e che nega anche il  minimo privilegio di casta proprio perché realizza  la sobrietà nelle proprie pratiche ed azioni come  condizione del suo unico scopo: essere lo strumento per l’affermazione della cosa pubblica.
Per  questo non c’è buona politica senza democrazia paritaria, rappresentanza di uomini e donne.
Va immediatamente posto un tetto alle spese elettorali di  ogni ordine e grado che, come accade ad esempio in  Francia, preveda pene per i trasgressori, tra le quali  la perdita del seggio.
Il controllo delle spese elettorali andrà esteso almeno ai novanta giorni che precedono il voto.
Proponiamo, con scadenza annuale,  la pubblicità dei bilanci e dei rimborsi di ciascun  partito sui siti dei diversi movimenti politici e su  quelli di Camera e Senato, nonché la pubblicazione  sui medesimi siti di tutte le contribuzioni superiori ai 5 mila euro annui.
Da parte della Corte dei Conti  vi dovrà essere il controllo anno per anno sui conti  dei movimenti politici, dei gruppi parlamentari e di quelli consiliari regionali.
Si dovrà premiare la  capacita di autofinanziamento di un movimento  politico riducendo al contempo quella legata al risultato elettorale.
Va immediatamente applicata  la cessazione del finanziamento per quei partiti e  movimenti che non svolgono più attività politica.
Uno dei limiti per l’utilizzo dei rimborsi elettorali,  insieme a quelle relative le spese per il personale e  la gestione ordinaria,  riguarderà l’assoluto divieto  di una loro utilizzazione per investimenti di tipo  finanziario e immobiliare, neppure nel caso d’acquisto delle sedi di partito.
Si opererà una riduzione  dei benefici fiscali per le aziende che intendono  finanziare la politica e favorire i finanziamenti  da parte di persone fisiche.
Accanto alla riduzione delle indennità si attuerà la soppressione dei  vitalizi dei parlamentari e dei consiglieri regionali,  contestualmente al taglio radicale della dotazione  e dell’uso di auto blu per comprovate ragioni di  sicurezza.
Questi provvedimenti si inquadrano nel  contesto della diminuzione del numero di deputati  e senatori, che non dovranno superare complessivamente i cinquecento componenti rispetto ai  più di novecento attuali;
al superamento delle  province, trasferendo competenze e organici in  capo a comuni e regioni;
alla riduzione drastica dei  consigli di amministrazione, attraverso la nomina  dell’amministratore unico, di tutte quelle società  pubbliche attualmente controllate dagli enti locali.
Al Governo per la conversione ecologica dell’economia e dellasocietà italiana
Primo, il lavoro
Il lavoro è la leva dello  sviluppo della persona,  la chiave di accesso  alla cittadinanza,  l’espressione più reticolare  della democrazia.
Una  cittadinanza senza lavoro  è priva sia di reddito che  di partecipazione alla  produzione della ricchezza  nazionale.
Non si esce dalla crisi, non si rimette in moto  un grande paese come l’Italia senza conversione  ecologica dell’economia, senza investimenti in  istruzione e ricerca, senza innovazione e cambiamento del modello di specializzazione, senza  qualità del lavoro.
Servono 50 miliardi di euro da  investire per creare nuova occupazione.
In questi  anni invece si è imboccata la strada contraria, verso  l’ambiente come verso il lavoro, riducendo diritti  sociali, occupazione, in particolar modo giovanile  e femminile, retribuzioni.
La precarietà permea  ormai di sé un intero ordine sociale e investe tutta  una generazione.
Soprattutto le giovani donne su cui agisce una doppia esclusione: generazionale e  di genere.
La disoccupazione giovanile è pari al 37%  della popolazione e al sud arriva fino al 50%.
Noi proponiamo un Piano Verde per il lavoro che crei occupazione buona e qualificata, con investimenti pubblici capaci di stimolare quelli privati per  la messa in sicurezza del territorio, delle scuole,  per l’efficientamento energetico degli immobili,  per la cura del nostro paesaggio e la riqualificazione  urbana delle città.
Una grande campagna per la difesa del suolo, la  prevenzione del rischio sismico, il mitigamento  delle conseguenze dei cambiamenti climatici: sono  questioni vitali attraverso sui passa una revisione strategica e innovativa del concetto delle vere  “grandi opere” che servono all’ammodernamento  del nostro paese.
Quaranta miliardi di euro nei  prossimi dieci anni consentiranno di rimettere in  sesto il nostro bene comune più prezioso: il territorio in cui viviamo.
E al contempo questi interventi  innescheranno la creazione di decine di migliaia di  nuovi posti di lavoro, specie per i giovani, in ogni  parte d’Italia.
Un’altra “grande opera” che proponiamo è la “costruzione” di città sostenibili, per  interrompere il devastante ciclo di espansione edilizia e di consumo del suolo (ben 70 ettari al giorno  negli ultimi dieci anni), investendo viceversa sulla  città come bene comune, città nelle quali sostenibilità sociale e sostenibilità ambientali diventino inscindibili.
Passa per questa via quel nuovo  modello urbano in grado di far crescere l’albero delle  nuove professioni verdi (i bio-architetti, gli esperti  di mobilità sostenibile, di riqualificazione energetica, di recupero dei centri storici) e dei nuovi stili di  vita (dagli orti urbani ai trasporti “dolci”, dagli spazi  a misura dei bambini ai luoghi animal-friendly).
Oggi l’85% delle assunzioni avviene con contratti  precari.
Il supermercato delle forme di assunzione  ha peggiorato la vita delle persone, ha abbassato la  produttività delle imprese, allontanato gli investimenti in formazione e innovazione.
Noi proponiamo di combattere la precarietà nell’ingresso al  lavoro, riducendo alle necessità vere, delle persone  e dei processi produttivi, le tipologie di contratti  possibili.
Chi fa un lavoro stabile deve avere un  contratto stabile, chi fa un lavoro subordinato deve  avere un contratto subordinato e chi fa lo stesso  lavoro deve avere la stessa retribuzione oraria.
Va combattuto radicalmente il lavoro nero, forma assoluta di precarietà, anche attraverso il ripristino degli indici di congruità, rivelatori dell’esistenza di  occupazione in nero.
Si stima (dati Istat) che l’economia sommersa  valga 275 miliardi di euro, cioè il 17,5% dell’intera  ricchezza (Pil) prodotta dal paese.
I lavoratori irregolari sono stimati nell’ordine di 2,5 milioni.
Noi proponiamo di combattere la precarietà durante il lavoro attraverso l’abrogazione della  norma (articolo 8 della Legge 138 del luglio 2011)  che consente la deroga ai contratti sulla base di  accordi locali e determina quindi lo svuotamento del contratto nazionale e dello Statuto dei  Lavoratori;
il ripristino dell’articolo 18 (sui licenziamenti senza giusta causa e giustificato motivo) ela sua estensione alle aziende al di sotto dei quindici dipendenti;
una legge efficace contro le dimissioni in bianco e l’estensione dei diritti fondamentali a tutti i rapporti di lavoro, dal diritto di voto, a quello di sciopero, alla malattia;
una legge quadro  per la democrazia sindacale, per il diritto di voto  delle persone sugli accordi sindacali e la legge sulla rappresentanza sindacale per il diritto di ciascun  lavoratore di eleggere propri rappresentanti.
Ai lavoratori indipendenti con partite Iva va favorito l’accesso al credito e ai finanziamenti per  progetti d’impresa con agevolazioni fiscali ad hoc.
Chi oggi perde il lavoro, sia temporaneamente  che in via definitiva, viene tutelato diversamente  a seconda dei settori produttivi in cui lavora e del tipo di contratto di lavoro.
Questa diseguaglianza  non solo non è stata risolta con i provvedimenti  assunti dal ministro Fornero ma anzi essi hanno  creato una nuova situazione drammatica per le  persone che, espulse dai processi produttivi, non  hanno ancora raggiunto l’età della pensione.
Migliaia di donne e uomini senza reddito alcuno  dopo una vita spesa lavorando, definiti con lo  sgradevole termine di “esodati”.
Noi proponiamo di combattere la precarietà quando si esce dal  lavoro, attraverso l’estensione in senso universale  degli ammortizzatori sociali a tutte le tipologie dei  rapporti di lavoro e di affrontare in modo strutturale il problema degli esodati applicando loro  le condizioni previdenziali esistenti al momento  dell’uscita dal lavoro.
Il lavoro precario determina, insieme alle strutturali carenze del nostro sistema di welfare, forme  di vera e propria precarietà esistenziale che finisce  per lasciare da sole le persone e addossare alle  donne l’intero peso dell’assenza di servizi sociali  adeguati.
Il sistema di welfare italiano, in parte lavoristico (dove i diritti sono riconosciuti in base al  lavoro svolto e finanziati attraverso il versamento  di contributi da parte di lavoratori e di imprese) e  in parte universalistico (dove i diritti riguardanti la  sanità, l’istruzione, l’assistenza vengono finanziati  dalla fiscalità generale) manifesta una struttura ormai inadeguata nel rispondere alle nuove  domande, alle nuove e crescenti diseguaglianze e  povertà, all’esclusione dei giovani, all’invecchiamento delle persone.
Noi proponiamo di investire sullo stato sociale: esso  prima di tutto non è un costo, bensì una condizione  essenziale allo sviluppo e alla coesione sociale.
Per  consentire alle ragazze e ai ragazzi l’autonomia e la  libertà di sottrarsi al ricatto della precarietà proponiamo il reddito minimo garantito di 600 euro.
Per garantire un futuro previdenziale ai giovani,  oggi negato, proponiamo una riforma del sistema  previdenziale che rivaluti le pensioni; che definisca  età pensionabili differenti a seconda dei differenti  lavori; che riconosca contributi figurativi per la  cura dei figli e l’assistenza alle persone.
L’aumento dell’occupazione femminile è in grado  di determinare un aumento del PIL fino al 7%,  come sostiene la Banca d’Italia.
Occorre per questo investire in infrastrutture  sociali come gli asili nido, istituire congedi di paternità obbligatori di due settimane, dare sostegno  fiscale alle imprese che aiutano la condivisione  delle responsabilità familiari tra donne e uomini  per mezzo della flessibilità degli orari di lavoro,  fornire incentivi all’occupazione delle donne ed  estendere l’indennità di maternità obbligatoria.
Perché uscire dalla crisi e da questa lunga stagione  recessiva dell’economia è possibile prima di tutto  con il lavoro delle donne.
L’economia e il fisco
In Italia si pagano troppe  tasse e i servizi non  funzionano.
Lo squilibrio  del nostro sistema fiscale,  oltre che la sua cronica  incapacità di contrastare  i comportamenti illeciti, deve puntare a una riforma di sistema che preveda  l’imposta patrimoniale e  riduca la pressione fiscale  sui soggetti che oggi  contribuiscono onestamente.
La pressione fiscale nel nostro paese è cresciuta,  ma sono aumentate anche evasione ed elusione, fattori di ingiustizia e di inefficienza poiché  vengono sottratti all’erario centinaia di miliardi  di risorse e perché a pagare oltre l’80% delle tasse  sono i redditi da lavoro dipendente e dei pensionati.
La via d’uscita è una riforma del sistema che  allarghi la base imponibile e riduca la pressione  fiscale sui soggetti che oggi contribuiscono onestamente.
La pressione fiscale va ridotta anche per le  imprese, attraverso un sistema premiale.
Il fenomeno dell’elusione e dell’evasione non  esiste in nessun altro paese avanzato come in  Italia.
Le inefficienze del nostro sistema hanno  favorito la creazione di zone d’ombra che oggi difendono con protervia la loro rendita di posizione.
Occorre intervenire per rendere il prelievo fiscale  uno strumento giusto e la prima riforma dovrà  essere quella di rendere efficienti i metodi di  riscossione, a partire da una integrazione tecnologica di tutte le banche dati che possono incrociarsi per accertare l’entità effettiva dei redditi e  dei patrimoni.
La vera rivoluzione fiscale sarà quella che consentirà alla maggioranza degli italiani di pagare meno  imposte grazie alle risorse prelevate da chi non ha  mai pagato quanto avrebbe dovuto.
Per raggiungere questo scopo avanziamo proposte strutturali  che potranno modificare sensibilmente il sistema  fiscale italiano.
Proponiamo l’introduzione di una imposta patrimoniale che gravi sugli attivi finanziari, essendo  quelli reali, le abitazioni, già colpiti dall’IMU.
La patrimoniale sostituirà totalmente le imposte  di bollo che attualmente gravano sui conti correnti e sui depositi amministrati di titoli.
Ai fini del  computo della base imponibile dell’imposta, sono  state considerate le seguenti categorie di attivi finanziari: depositi bancari, risparmio postale, titoli  pubblici e privati (obbligazioni delle aziende e titoli  di Stato), azioni e partecipazioni in società di capitali, fondi di investimento.
Stando ai dati del 2010  la somma dei valori di queste categorie ammonta a  2.488,3 miliardi di euro.
Si può stimare, come indicano i dati della Banca d’Italia, che la ricchezza del  paese sia distribuita in maniera tale che il 10% delle  famiglie più ricche detiene il 45% della ricchezza  e il 50% delle famiglie più povere ne detiene poco  meno del 10%.
La nostra proposta intende esonerare totalmente  il 50% più povero della popolazione, assoggettare  all’aliquota massima ipotizzata il 10% più ricco e  individuare un’aliquota agevolata per il rimanente.
Risulteranno esenti i patrimoni al di sotto dei 700  mila euro.
Proponiamo di tassare i grandi patrimoni all’1,5% e quelli meno cospicui a due aliquote  agevolate alternative tra loro: lo 0,15% e lo 0,30.
In questa ipotesi il gettito si attesta intorno ai 20  miliardi di euro annui, che verrebbe ridotto di circa 5 miliardi per l’abolizione delle imposte di bollo.
Vogliamo proporre un sostanziale riequilibrio del  prelievo in favore delle classi meno abbienti.
E ciò si può ottenere spostando in parte l’imposizione del reddito al patrimonio e modulando le aliquote delle imposte dirette.
Proponiamo  la revisione della curva delle aliquote, con l’inserimento di nuovi scaglioni al di sopra dei 150-200  mila euro annui e l’abbassamento di quelli  mediani, per redistribuire la pressione fiscale.
Altre  misure sono: l’introduzione, al pari della dichiarazione dei redditi, anche di quella per il patrimonio,  così da rendere più rapidi ed efficaci i controlli sulla  eventuale discrepanza tra reddito e patrimonio,  chiaro indice di possibile evasione;
la reintroduzione del falso in bilancio;
della soglia massima  di contante a 300 euro;
l’elenco telematico clienti  fornitori per ogni impresa di qualsiasi dimensione;
l’obbligatorietà del sistema di pagamento elettronico in tutti gli esercizi e le attività professionali e  il conseguente abbattimento sino a zero dei costi  di intermediazione bancaria per l’attivazione dei  POS;
l’ICI sugli immobili di proprietà della Chiesa;
introduzione di maggiori sanzioni per la seconda  rata dei condoni IVA spariti e una maggiorazione  d’imposta (dal 5 al 20%) sui capitali scudati;
rafforzamento dell’attività di contrasto e di indagine  in capo alla Corte dei Conti (la stima corrente della  corruzione ammonta a perdite pari a 50 miliardi di  euro all’anno);
negoziazione con la Svizzera e con  altri paesi di convenzioni tendenti a fare emergere i  beni dei residenti italiani sul territorio non italiano  (ciò comporta un gettito stimato tra i 20 e 30 miliardi di euro);
allargamento della base imponibile  dell’IRPEF per comprendere i redditi tassati con  aliquota sostitutiva;
abolizione dell’IMU per fasce  di reddito basse e abbassamento delle aliquote  per le altre destinando interamente il gettito ai  Comuni;
abolizione delle addizionali regionali e  comunali;
ripristino dell’aliquota IVA del 20% e  reintroduzione di quella sui beni di lusso al suo  ultimo livello prima dell’abolizione (38%).
Famiglie ed imprese meritano dal punto di vista  fiscale una maggiore attenzione.
Per le famiglie  si propone la creazione di una “no tax area”  che  cresca in funzione dei carichi familiari, in luogo  dell’area “no tax” prevista attualmente dalla  struttura Irpef che non ha nessuna relazione con i carichi familiari.
I nuclei familiari che non raggiungono la “no tax” area di riferimento vedranno  trasformato il differenziale tra reddito dichiarato e  la loro “no tax area” in un sussidio.
La tassazione  delle imprese avrà come scopo il rafforzamento della loro struttura patrimoniale.
Per questo  proponiamo la drastica diminuzione dell’aliquota  dell’Ires, in particolare per chi assume, per chi  investe in innovazione di prodotto e di processo e  per lo startup.
Proponiamo di spostare la tassazione sui dividendi e sui capital gains, mentre siamo  contrari agli interventi indiscriminati per ridurre il  cosiddetto cuneo fiscale.
L’esempio dei 6 miliardi di euro dati alle imprese nel 2006 dal Governo  Prodi, che non hanno generato né occupazione né  innovazione, dimostrando che è molto più efficace  l’intervento mirato a premiare le buone pratiche (come l’assunzione, l’innovazione, l’aumento  dimensionale, l’internalizzazione).
Il debito pubblico dell’Italia ha avuto origine come disavanzo del bilancio dello Stato accumulato nel  tempo.
Per decenni le spese dello Stato sono risultate superiori alle entrate e la differenza è stata  colmata attraverso l’emissione di titoli del debito  pubblico come BTP, CCT, CTZ, sottoscritti sia dai  risparmiatori italiani che esteri.
È necessario risolvere alla radice la questione del debito, risolvendo  la causa che lo genera: il disavanzo del bilancio  dello Stato.
È un obiettivo che si potrebbe, semplicemente, risolvere con l’aumento delle entrate  e limitando le uscite.
Verso le entrate la direzione  non può che essere quella di aumentare la pressione fiscale sui più abbienti;
verso le uscite la spesa  può essere compressa e resa più produttiva senza  sacrificare i servizi sociali.
Le nostre prime azioni  saranno: il taglio delle pensioni d’oro, a partire  da quelle che superano i 50 mila euro l’anno;
il  contenimento della spesa militare e la immediata  cancellazione del programma F 35;
la limitazione  dell’outsourcing della Pubblica Amministrazione  (taglio drastico delle consulenze esterne e degli  incarichi professionale);
l’ottimizzazione della  spesa sanitaria principalmente attraverso la revisione delle convenzioni con la sanità privata e la revisione della spesa diagnostica e farmaceutica;
la riduzione drastica dei costi della politica (tema  trattato in altra parte di questo programma).
Lo stock di debito può essere ridotto anche attraverso la vendita di beni patrimoniali di proprietà dello  Stato.
Per questo proponiamo una decisa azione  d’intervento tramite la creazione di una agenzia  specifica sul modello e l’esperienza della tedesca  Treuhandanstalt, con il compito di alienare il patrimonio pubblico non strumentale e non strategico e  con il vincolo che le risorse ottenute dovranno essere  destinate alla riduzione del debito pubblico.
Da ormai cinque anni il nostro paese è colpito dalla  recessione economica, al pari delle più importanti  economie mondiali.
Questa situazione comporta, attraverso la riduzione del prodotto interno  lordo, un costante e continuo impoverimento della  popolazione, particolarmente acuto per le classi di  reddito più basse.
Sono fin qui state adottate regole  di austerità che non hanno fatto altro che deprimere ulteriormente l’economia e la società.
Noi vogliamo difendere l’euro e l’integrazione  europea, al punto che proponiamo un processo  politico che conduca ad una federazione europea,  gli Stati Uniti d’Europa.
Per farlo riteniamo che  vadano contrastate le politiche di austerità e che, al contrario, vadano incentivate forme di maggiore integrazione delle politiche fiscali.
L’austerità  fiscale incide pesantemente sulla riduzione del  prodotto interno lordo che, a sua volta, fa peggiorare gli indici di solvibilità del paese, aumentando la sfiducia degli investitori.
Una riprova di  ciò sta nel fatto che solo interventi esterni, come  i recenti sviluppi nella politica di acquisto di titoli  della BCE e il via libera al fondo salva stati riescono a mitigare la sfiducia.
Dopo un anno di stretta  austerità i risultati sono sotto gli occhi di tutti:  il prodotto interno lordo è in forte contrazione e  l’aggiustamento grava principalmente sulle classi  meno abbienti.
Noi riteniamo che per affrontare  realmente la crisi e migliorare di conseguenza il  funzionamento dell’intera eurozona, siano opportune le seguenti misure: porre fine alle misure  di austerità, senza naturalmente che ciò comporti  la sregolatezza fiscale del passato;
accompagnare  gradualmente le economie deboli su un sentiero di  raggiungimento fiscale sostenibile socialmente;
esigere un ruolo più attivo della banca centrale sia,  come già ottenuto, attraverso il sostegno diretto  ed illimitato ai titoli di stato dei paesi in difficoltà, sia attraverso la riforma del suo mandato che  prevede tra gli obiettivi  “la piena occupazione, la  stabilità dei prezzi e tassi di interesse moderati nel  lungo termine”;
attuare una maggiore integrazione a livello di bilancio pubblico dei paesi membri  dell’eurozona con la creazione di un “euro tesoro”  sottoposto al controllo degli organi democraticamente eletti dai cittadini europei;
avviare un processo costituente federale e un new deal europeo  che rilanci la dimensione europea della spesa per  gli investimenti.
Infine noi consideriamo limitativo continuare a  misurare la ricchezza e il benessere della popolazione tramite il prodotto interno lordo (PIL).
Ci impegniamo a modificare questo indicatore e ad  introdurre il Prodotto nazionale sapere e il Prodotto  nazionale salute (PNS) come indicatori del futuro di  una società.
Salute e conoscenza nell’ambito delle  società contemporanee sono determinanti per il  loro livello di reale benessere.
La finanza
La nostra proposta in materia di sistema finanziario si  basa sull’assunto contenuto  nell’articolo 47 della nostra  Costituzione, che recita:  “La Repubblica incoraggia  e tutela il risparmio in tutte  le sue forme; disciplina,  coordina e controlla l’esercizio del credito”.
Gli scandali finanziari di Cirio e Parmalat hanno  messo in evidenza le debolezze strutturali del  mercato finanziario italiano, oltre che comportamenti illeciti dei protagonisti di avventure speculative.
La nostra proposta in materia di sistema  finanziario si basa sull’assunto contenuto nell’articolo 47 della nostra Costituzione: “La Repubblica  incoraggia e tutela il risparmio in tutte le sue  forme: disciplina, coordina e controlla l’esercizio del credito.”
Ritenere che i mercati finanziari  possano essere totalmente liberi e pertanto non  responsabili nei confronti della collettività è  un’idea che va contro il principio costituzionale  ed è una delle ragioni che spiegano il perché della  crisi in cui ci troviamo.
La protezione del risparmiatore, specie quello che ha meno dimestichezza  con i mercati, è il primo punto di qualsiasi riforma  del sistema.
Occorre frenare ogni forma di speculazione, di cui soprattutto i piccoli risparmiatori  sono le prime vittime.
Alcune recenti iniziative  vanno verso la direzione giusta, come il positivo  divieto di negoziare i credit default swap (CDS) e  le posizioni di vendita allo scoperto, ovvero senza  avere il possesso titolo sottostante.
Vogliamo una  Tobin tax, con modalità diverse da quelle proposte  dal governo Monti.
Il suo ideatore, giustamente, la  pensò come una “tassa globale”, anche per evitare  i rischi di “arbitraggio fiscale”, ovvero di spostare  la transazione finanziaria in uno dei paesi senza  Tobin tax, finalizzata in particolare a compensare  gli squilibri tra nord e sud del mondo attraverso  il finanziamento di programmi di investimento  verso paesi meno sviluppati.
Oggi, con l’esplosione  del mercato finanziario, la tassa sulle transazioni  finanziarie è diventata una necessità, almeno per  aree regionali vaste come l’Unione europea e introdurre questa tassa in ogni paese significa fare pressione su quei paesi non disponibili come il Regno  Unito, la maggior piazza finanziaria continentale.
Riteniamo che l’aliquota applicata sulla transazione debba essere inversamente proporzionale  alla durata dell’investimento.
Per investimenti di  breve durata, tipicamente speculativi, l’aliquota  dovrebbe essere ai massimi livelli, mentre dovrebbe tendenzialmente essere uguale a zero per gli  investimenti di lunga durata.
L’agricoltura
L’agricoltura è un  settore decisivo per il  raggiungimento dei complessivi obiettivi della  strategia EU 2020 in termini  di crescita intelligente e  sostenibile.
In Italia i giovani  possono appassionarsi e  lavorare in un settore a lungo bistrattato se l’agricoltura  diventa innovativa e qualificata.
Per noi l’agricoltura è una porta aperta verso il  futuro.
Il futuro di un’economia sana della terra,  di nuova occupazione e nuova imprenditorialità  per i giovani, di una qualità del cibo e dunque della salute, del rispetto e dell’equilibrio del territorio.
Già oggi in Italia il settore agroalimentare costituisce il secondo comparto economico per entità di  valore aggiunto e si possono aprire spazi enormi  se la politica, come noi proponiamo, metterà in  atto un vero e proprio progetto strategico rivolto  all’agricoltura.
Esso consiste prima di tutto in un  piano nazionale per contrastare l’abbandono delle  campagne.
I punti principali del piano dovranno  essere: una franchigia fiscale totale per i giovani  agricoltori che si insediano nelle aree demaniali  in stato di abbandono;
una moratoria del consumo  di suolo agricolo, obiettivo che si persegue con  una legge urbanistica nazionale che fissa un tetto  inderogabile e decrescente al consumo del suolo;
difendendo il reddito degli agricoltori, burocrazia e in primo luogo del credito, principale causa  dell’indebitamento che sta strangolando la nostra  agricoltura.
Il vero salto di qualità dell’agricoltura  italiana si chiama cooperazione, aggregazione e  integrazione delle imprese agricole, tracciabilità  delle produzioni agroalimentari ed eticità delle  tecniche di produzione, trasparenza delle informazioni sulla formazione dei prezzi, promozione della  filiera corta, tutela delle risorse idriche.
In ambito  europeo occorre portare a compimento la battaglia per l’etichettatura di origine degli alimenti e portare l’Italia nel gruppo dei Paesi OGM free,  valorizzando così l’enorme patrimonio enogastronomico di cui disponiamo attraverso la garanzia  dell’assenza di organismi geneticamente modificati nell’intero settore agroalimentare.
L’acqua bene comune
L’acqua è un bene  comune.
Indietro non  si torna.
Dobbiamo  ripensare i suoi modelli  di gestione, favorendo la  pubblicizzazione delle reti e  dei sistemi di gestione.
Quei beni necessari ed essenziali per proteggere e  promuovere una vita degna per ognuno ed ognuna, l’acqua, il cibo, l’aria, la conoscenza, non possono  essere messe a disposizione del mercato, ma riconosciuti come beni comuni.
Questo ce lo hanno  detto quei  milioni di persone che nel nostro paese  hanno votato nel referendum contro la privatizzazione dell’acqua, un risultato senza precedenti che  impone al nostro Paese  un radicale ripensamento  delle politiche di gestione dell’acqua.
In primo luogo riaffermeremo con forza che l’acqua  è un bene comune ed un diritto umano da garantire alle generazioni attuali e future.
L’ONU, con la  risoluzione del 28 luglio 2010, ha dichiarato l’acqua  un diritto umano universale inviolabile, naturale e  coerente estensione del diritto alla vita, come segue:  “dichiara il diritto all’acqua potabile e sicura ed ai  servizi igienici un diritto umano essenziale al pieno  godimento della vita e di tutti i diritti umani”.
È necessario, inoltre, proteggere l’acqua come bene  comune,  costruendo forme di tutela nei confronti  dei numerosi interessi speculativi che gravitano nel  settore.
Dobbiamo ripensare ai modelli di gestione  della risorsa acqua, favorendo la pubblicizzazione  delle reti e dei sistemi di gestione.
In tale contesto è necessario sancire il diritto  dell’accesso al quantitativo minimo a tutte le  fasce sociali, pensando a forme di welfare per i  soggetti più deboli.
Il prossimo governo di centrosinistra si dovrà  impegnare  in una gigantesca opera di razionalizzazione dell’acqua incentivando il risparmio idrico, la  lotta agli sprechi, il riuso nei settori industriali ed  agricoli.
Andranno ripensate le città ed i contesti  edilizi in tale direzione, mettendo al centro l’efficienza nell’uso delle risorse idriche.
Le rinnovabili e l’efficienza energetica
La strategia energetica  nazionale proposta dal  governo Monti è nata vecchia  e sembra orfana del nucleare.
Cerca in ogni modo di dare  un futuro ai combustibili  fossili che un futuro non lo  potranno avere.
La diffusione delle energie rinnovabili elettriche può trasformare  l’Italia in un paese libero dal  ricatto – politico, oltre che  economico – di carbone ed  energie fossili.
L’emergenza climatica e la necessità di assicurare  sovranità energetica richiamano il nostro paese ad  un ripensamento radicale della strategia energetica  nazionale proposta dal governo Monti, che appare  ancora ancorata ad un modello anacronistico  centrato sull’ampliamento delle attività di estrazione di combustibili fossili.
Né offre spazio per un  ripensamento sull’energia nucleare.
Crediamo invece che si debba imprimere una netta  inversione di rotta, verso lo sganciamento dalla dipendenza dai combustibili fossili.
Pensare ancora  a trivellare per il petrolio o per il fracking (fatturazione idraulica) e cercare di imporre nuovi siti per  centrali a carbone è l’esatto contrario di quanto un  paese come l’Italia deve fare.
Nei nostri mari non  vogliamo nuove trivelle per il petrolio e per il gas.
Per contro la struttura geologica e geoclimatica del nostro paese indica la possibilità di un futuro  esclusivamente rinnovabile.
Una possibilità che aprirà opportunità di nuovo  impiego, rispetto della vocazione dei territori,  riduzione delle emissioni, riduzione dei costi di  produzione di energia, rispetto dell’ambiente.
Ed al  contempo trasformare l’Italia in un paese libero dal  ricatto – politico, oltre che economico – di carbone ed energie fossili.
Si tratta di recuperare un patrimonio di conoscenza  e competenza che è andato disperso in seguito alle  politiche dissennate del governo Berlusconi e del  governo Monti, che hanno innescato una profonda crisi nel settore delle energie rinnovabili, con   decine di migliaia di cassa integrati nel settore e  molte imprese a rischio di chiusura.
Attraverso politiche di sostegno al solare termico  e la geotermia a bassa entalpia (sfruttamento del  calore della terra con sistemi ad alta capacità di  mantenimento) ed a strategie di cogenerazione anche del metano sarà possibile nei prossimi  cinque anni a ridurre del 50% il costo della bolletta  energetica per riscaldamento.
La diffusione delle  energie rinnovabili elettriche può trasformare  l’Italia in un paese libero dal ricatto – politico, oltre  che economico – di carbone ed energie fossili.
Crediamo che sia stato doveroso ridurre gli incentivi al solare fotovoltaico limitando drasticamente  gli impianti sui suoli agricoli produttivi.
Però è  completamente sbagliato pretendere di bloccare  il cambiamento verso le energie rinnovabili con  politiche di contingentamento produttivo che mai  sono state applicate a altre forme di energia (il  sistema dei registri).
Per l’oggi e il futuro occorre per il fotovoltaico puntare sulla generazione di energia elettrica distribuita su tutto il territorio nazionale, liberalizzare lo scambio di energia rinnovabile tra produttori  e consumatori, sostenere gli stoccaggi di energie  rinnovabili, occorre una politica delle smart grid  delle reti locali a partire dal condominio interconnettendo l’Italia come un grande alveare democratico.
Così sarà possibile produrre e scambiare  energia nel rispetto del paesaggio liberandosi dal giogo delle bollette.
Accanto al fotovoltaico dovrà essere incentivata  l’energia eolica con la partecipazione al capitale  delle comunità locali, sviluppando possibilità dell’eolico in mare nel rispetto dei paesaggi, la diffusione  del mini e microeolico e il sostegno alla ricerca dei  sistemi di eolico senza pale o di quello troposferico.
Andrà inoltre valorizzare l’idroelettrico su piccola  scala rispettando le portate minime dei fiumi e  l’ittiofauna, portare in produzione tutti gli invasi  esistenti svuotandoli dai fanghi e integrandoli con  i sistemi fotovoltaici anche con la ricarica notturna dei bacini.
La geotermia a impatto zero dovrà  essere l’obiettivo  da perseguire per la riconversione della geotermia  attualmente esistente nel nostro paese.
Per quanto  riguarda le produzioni di energia da biomasse agricole di scarto e da deiezioni animali con il sistema  del biogas queste dovranno essere su piccola scala  e diffuse nel territorio.
Le produzioni agricole dedicate devono avvenire in territori marginali per le  produzioni alimentari e essere prodotte senza uso di  fosfati e pesticidi e contigue alla centrale.
L’utilizzo  del legno e delle potature deve essere anch’esso  previsto per piccole centrali collocate nei luoghi di  produzione del legno stesso e prevedere il coinvolgimento attivo dei coltivatori del bosco.
Si dovrà lavorare per rendere permanente lo  sgravio fiscale per chi ristruttura (più alto) e per chi  costruisce (più basso) edifici a risparmio energetico  e a sicurezza dai terremoti.
Dovranno essere sburocratizzati tutti i sistemi di risparmio energetico per  famiglie ed imprese, riconoscendo ai condomìni  che vogliono migliorare l’efficienza del loro edificio  la possibilità di agire anche senza l’unanimità.
Per ogni ristrutturazione o nuova costruzione andrà  reso obbligatorio l’uso dei sistemi di risparmio  energetico sostituendo tutta la produzione di calore  da gas con la cogenerazione di calore ed energia  elettrica.
Tutto il patrimonio pubblico andrà  ristrutturato, ed ogni investimento pubblico in  energie rinnovabili, purché redditizio per il risparmio anche economico, andrà sottratto dal computo  dei paramenti del patto di stabilità.
Vanno promosse le reti elettriche di ricarica dei  veicoli elettrici, promuovendo mobilità a minor costo e minor inquinamento partendo dalle strade  del mare ovviamente partendo anche dal cambiamento anche delle motorizzazioni marine da diesel  a GNL (metano liquido).
La gestione dei rifiuti
Vogliamo varare una strategia nazionale di  prevenzione finalizzata alla  riduzione della produzione e  della pericolosità dei rifiuti.
Lo Stato risulta da anni latente in tema di gestione dei rifiuti.
Dimostrazione ne è l’alto numero  di regioni in difficoltà in materia (basti in tal  senso vedere i commissariamenti e le situazioni di  emergenza in materia), la crisi periodica di Napoli  ed una sostanziale assenza di regolamentazione e  controllo in materia di rifiuti speciali. Risulta indispensabile varare una strategia nazionale di prevenzione finalizzata alla riduzione della  produzione e della pericolosità dei rifiuti, al riciclaggio ed al riutilizzo.
Gli obiettivi europei ci impongono una reale svolta, anche attraverso l’introduzione di specifiche misure (riduzione imballaggi,  introduzione cauzione per contenitori riutilizzabili,  ecc.) che abbia a riferimento la “strategia rifiuti  zero”.
È necessario, anche qui, ripensare il modello  di sviluppo disancorando il vecchio principio per  il quale il benessere è ancorato alla produzione di  beni e, quindi, a quella dei rifiuti.
La crescita, oggi, va ripensata ed intesa in modo  sostenibile e durevole valorizzando prodotti e  merci che garantiscono un tempo di vita più lungo.
A ciò va aggiunta una robusta pianificazione industriale che consenta il rafforzamento della filiera  del recupero di materia, soprattutto nelle aree del  Sud del Paese ed una politica che incentivi l’utilizzo  dei materiali provenienti dal recupero.
In secondo luogo è importante riprendere il ruolo  dello Stato nella definizione di regolamenti e linee  guida attuative che riducano al minimo la possibilità di interpretazioni che permettano di favorire l’ingresso del malaffare nel settore.
Infine, occorre garantire una piena attuazione  del controllo, attraverso i più moderni sistemi  informativi, in grado di “tracciare” il percorso dei  rifiuti speciali.
Al Governo per il sapere come leva di un nuovo sviluppo
La formazione
Nella classifica OCSE sugli  investimenti e sullo stato  di salute del sistema della  Formazione nei paesi più  industrializzati nel mondo,  l’Italia occupa le ultime posizioni.
Siamo penultimi,  al 31° posto su 32.
I dati parlano drammaticamente chiaro: l’Italia spende per l’istruzione solo il 9% del totale della  spesa pubblica, quando la media dei paesi industrializzati è superiore al 13%.
Nella classifica  OCSE sugli investimenti e sullo stato di salute del  sistema della Formazione nei paesi più industrializzati del mondo siamo penultimi, al 31° posto su  32.
Le leggi finanziarie degli ultimi anni, che hanno utilizzato le risorse della scuola per fare cassa, e  la controriforma delle Gelmini, cioè il più grande  tentativo di distruzione del sistema di formazione  pubblica e di demonizzazione degli insegnanti,  hanno portato a questo risultato.
Chi è venuto dopo, il ministro Profumo, ha operato  in piena continuità: aumento delle risorse alle  scuole private e tagli per gli enti pubblici di ricerca,  blocca i concorsi universitari e proroga i rettori,  indice un “concorsone” in cui i titoli accumulati  non hanno alcun valore, lascia irrisolto il problema  di chi nella scuola lavora da anni in totale precarietà e si propone di ridurre gli Organi Collegiali.
Il sistema delle barriere d’accesso, tasse alte e  numero chiuso, ha ridotto la qualità della formazione e la quantità di persone laureate.
Così l’università attuale non è più uno strumento  per poter migliorare la propria condizione sociale.
Lo stesso accesso ai gradi superiori della formazione è un continuo percorso ad ostacoli: dottorati senza borse, contratti a salario zero, corsi di  formazione post-laurea spesso inutili, mortificante  dipendenza dall’ordinariato, scollegamento totale  con il mondo del lavoro.
Assistiamo ogni giorno  al processo di dequalificazione e di scarsa valorizzazione delle capacità di chi entra nel sistema  della formazione.
Siamo l’unico paese nel mondo  industrializzato che non considera il finanziamento  alla formazione pubblica come strumento anticiclico, per contrastare la crisi e frenare gli effetti della  precarizzazione del mondo del lavoro.
Noi proponiamo una riforma del sistema della  formazione che punti in primo luogo ad equiparare  le risorse e gli investimenti per l’istruzione italiana  a quelli della media europea, in linea con quel che richiede l’Europa attraverso il programma europeo  per la ricerca e l’innovazione Horizon 2020.
Nella scuola che vogliamo il tempo pieno è garantito a tutti.
Abbiamo urgenza di abbattere la dispersione scolastica che in alcune aree del paese supera  il 20%. Per questo è necessario introdurre l’obbligo  scolastico fino ai 18 anni.
E abbiamo bisogno di  scuole pubbliche di qualità in tutto il territorio  nazionale, che operino in reale autonomia.
Proprio  per questo è indispensabile garantire Organi  Collegiali democratici, aperti, che abbiano pieno  riconoscimento e diritto d’intervento nella didattica e negli aspetti organizzativi.
Una delle priorità  è il programma di edilizia scolastica, perché non  possiamo più vivere tragedie come quelle di San  Giuliano, non possiamo più pensare che i nostri  figli passino la maggior parte della loro giornata  dentro strutture pericolanti, fatiscenti, con barriere  architettoniche che limitano l’accesso ai diversamente abili e privi di connettività.
Attraverso il  taglio delle spese per l’acquisto degli inutili aerei  da guerra F 35 possiamo recuperare risorse da investire in un forte programma di edilizia scolastica in  tutto il territorio nazionale che rinnovi le strutture  e le adegui alla normativa antisismica, le doti di  connettività, di laboratori e degli altri strumenti  necessari.
C’è bisogno di nuovi insegnanti.
Ben tre  generazioni di insegnanti sono intrappolati nella  vergognosa gabbia della precarietà.
Per questo noi  proponiamo un piano pluriennale di immissione in ruolo dei precari, fino ad esaurimento delle  graduatorie, coprendo tutti i posti disponibili nelle  scuole.
Oggi l’organico scolastico è fortemente sottodimensionato rispetto alle necessità: sono infatti  ben 81 mila i posti disponibili per docenti e più di  12 mila quelli per il personale ATA.
È necessario  stabilire regole certe di reclutamento, sulla base  delle reali esigenze di formazione degli studenti.
Bisognerà per questo reintrodurre il tempo pieno e  le ore di laboratorio che Gelmini aveva cancellato  e garantire la presenza di insegnanti di sostegno,  secondo il bisogno certificato.
La soluzione praticabile è il concorso periodico che copra il fabbisogno  a partire dalla percentuale degli organici funzionali.
La formazione dei docenti deve essere garantita  e obbligatoria durante tutto il percorso lavorativo,  attraverso le unità territoriali di supporto pedagogico-didattico.
La formazione, come sappiamo,  inizia dalla nascita e le famiglie italiane, ed in  particolare le donne gravate dal doppio compito del lavoro e della cura, necessitano con urgenza di  nuovi nidi pubblici, che garantiscano un numero  di posti pari almeno al 30% dei bambini fino a tre  anni.
La scuola deve formare alla vita: recuperiamo le ore sottratte da Gelmini e lavoriamo per  l’unificazione dei cicli liceali e tecnico-professionali, investendo maggiormente nella materie professionalizzanti.
È così che la scuola potrà  esercitare un ruolo preminente nell’organizzazione  della società, della produzione e della formazione  delle generazioni.
La qualità delle nostra scuola  va costantemente valutata e misurata.
Per questo  intendiamo istituire un percorso di valutazione  complessivo del sistema scolastico, così da verificarne l’adeguatezza e la rispondenza alle necessità  espresse dagli studenti e dai cambiamenti sociali e  culturali in atto.
La valutazione verrà affidata ad un  ente autonomo, non di diretta nomina ministeriale,  dovrà avere finalità compensative e di supporto alle  realtà scolastiche in difficoltà, e utilizzerà modalità statistiche con indicatori e parametri misurabili e quantificabili.
La valutazione coinvolgerà il  Consiglio di Istituto e il Collegio dei Docenti.
Ma la scuola è anche degli studenti, mentre oggi il  diritto allo studio è fortemente messo in discussione dall’aumento delle tasse, dai costi non più  sostenibili delle famiglie per l’acquisto dei libri di  testo e del materiale scolastico, dall’erosione delle  borse di studio.
Vanno messe in campo con urgenza  le risorse necessarie a garantire le borse di studio,  forme di reddito indiretto come la mobilità gratuita per gli studenti, e strumenti fiscali come la deducibilità delle spese per la scuola.
Università e ricerca devono essere considerati beni  pubblici essenziali, mentre nel corso di questi anni  l’una e l’altra sono state sistematicamente indebolite e messe sotto controllo le istituzioni pubbliche  dedicate all’alta formazione con i tagli ai finanziamenti, con l’impoverimento del personale e il  blocco del turnover, con la revisione in senso autoritario degli statuti, con meccanismi mortificanti  contro i precari.
Gruppi di potere interni sono stati  consolidati, si è limitato l’accesso alla formazione  con il forte aumento delle tasse, si è spostato il  potere degli organi di indirizzo scientifico e politico  democraticamente eletti (come il Senato accademico e il Consiglio scientifico) ad organi di mera  gestione economica.
Le nuove norme di pseudo  valutazione introdotte dal Governo Monti, fondate  sulla retorica della meritocrazia e lo strumento  della indicizzazione bibliometrica per orientare  la carriera e gli studi dell’accademia, finiscono  per dare più valore alle pubblicazione su riviste  hanno posizioni liberiste (come in economia e nella  materie giuridiche), mortificando così il pensiero  autonomo ed indipendente a favore di quello unico.
E si sono in tal modo dischiude le porte del mercato  al business della formazione privata, indirizzando  il Paese verso uno sviluppo basato su un lavoro  scarsamente qualificato, sottopagato e ricattabile  in quanto facilmente sostituibile.
Invertire subito  la rotta significa garantire la possibilità di formazione a tutti, cancellando il numero chiuso come  metodo di accesso all’università.
Significa rifinanziare l’intero sistema di diritto allo studio, sia per  le borse di studio, in particolare per gli studenti  di dottorato il finanziamento deve essere sempre  garantito, sia per le residenze studentesche, e parte  delle risorse possono essere reperite da coloro  che ne hanno beneficiato eludendo fin qui il fisco.
Vanno definiti i livelli essenziali di prestazioni,  prendendo ad esempio i migliori esempi regionali, a cominciare da quello pugliese, garantendo a  monte la copertura totale degli idonei.
Bisognerà  svincolare la possibilità di ottenimento della borsa  di studio dalla sede universitaria prescelta, la  contribuzione studentesca deve essere progressiva  in base alle condizioni economiche e patrimoniali,  senza penalizzare gli studenti fuori corso, part-time e lavoratori.
Va garantito il rispetto effettivo  del vincolo di legge del tetto del 20% di contribuzione studentesca rispetto al fondo di investimento  ordinario e vanno potenziati tutti i programmi di  formazione presso altre università europee.
Occorre ripristinare un livello minimo e certo  di finanziamento dell’università e della ricerca.
Il finanziamento ordinario, di lungo termine,  deve essere utilizzato per il funzionamento delle  strutture, la ricerca, i servizi essenziali per gli  studenti.
Nell’immediato è necessario eliminare  il blocco del turnover, recentemente inasprito  dalla spending review.
I fondi resi disponibili dal pensionamento andranno utilizzati, per  una quota del 50%, per un piano straordinario  per l’immissione in ruolo di ricercatori a tempo determinato attraverso uno speciale programma  di assunzione.
La quasi totale assenza di finanziamenti privati nella ricerca, in particolare quella sviluppata in proprio, è un fattore penalizzante  per tutto il sistema e ciò comporta l’incapacità da  parte delle imprese di assorbire figure a qualifica  più alta, come ad esempio i dottorati.
Ecco allora  che bisogna favorire la creazione di spin-off dalla  ricerca pubblica, semplificare le start-up, puntare  a progetti di finanziamento di consorzi misti pubblico/privato con un sostanziale cofinanziamento  da parte del privato e garantire agevolazioni fiscali  per la promozione degli investimenti dei privati in  una ricerca di qualità.
È fuori di dubbio che l’università con il “sistema  del 3 più 2 si è licealizzata, chiudendosi in una netta  divisione dei saperi che l’ha condotta a specialisti e  microspecialismi, buoni solo per garantire cattedre  e rendite assicurate al sistema di gestione attuale.
Invece l’università deve essere l’istituzione del  sapere complesso, deve mettere in campo strategie che non seguano il mercato del lavoro italiano,  lo stesso che in questi anni ha rifiutato giovani  formati e specializzati, ma piuttosto che costituiscano a svecchiarlo,  puntando sulla innovazione e  la creatività.
L’emanazione di un testo unico su università e  ricerca può fare ordine dentro il confuso quadro  normativo attuale e modificare gli aspetti più  deleteri delle ultime controriforme.
Bisognerà  dare potere agli organi democraticamente eletti,  ampliandone al contempo la base estendendo  il potere elettivo al personale con contratto a  termine.
Occorre garantire la trasparenza nella  gestione dei fondi, sia nell’assegnazione che nei  concorsi.
Puntiamo per questo al ruolo unico della  docenza e della ricerca, garantendo ai ricercatori assunti con contratti a termine di concorrere  direttamente per l’assegnazione di fondi legati  a progetti.
Vanno infine aperte le commissioni  valutatrici a tutti i ruoli.
Il liberismo ha contagiato gli istituti di formazione e tutta la pubblica amministrazione raccontando la favola del modello aziendale come quello funzionale e vincente su tutto.
Di fatto si  sono semplicemente privatizzate le istituzioni  del sapere, tanto nella governance quanto nella  valutazione.
Ed invece valutare università e ricerca  è un punto fondamentale per garantire sia il giusto  livello dei servizi, sia per migliorare la didattica.
L’ANVUR manca dell’indipendenza necessaria ad  una corretta valutazione, come manca di equità  nel considerare i differenti ambiti disciplinari e di  apertura verso lo stesso mondo della ricerca.
I suoi costi, inoltre, sono stati sin qui esorbitanti  e assolutamente ingiustificati.
La valutazione va  dunque ripensata, nei criteri e negli scopi, così da  essere indipendente, equa, inclusiva, garantendo  all’insieme della comunità scientifica la possibilità  di partecipazione e rendendo pubblici i criteri di  valutazione, nonché accessibili i risultati.
Essa potrà  in tal modo identificare e correggere le criticità del  sistema universitario e della ricerca italiana, aprendosi agli studenti alla società in generale, scongiurando il rischio di autoreferenzialità.
Essa deve  partire dal sistema nel suo complesso, poi riguardare le strutture e infine le persone nei loro ruoli  decisionali.
Deve tenere in considerazione le specificità, premiando che con poche risorse e con eticità  professionale riesce a produrre buoni risultati.
Le culture
Se vogliamo che il futuro non  sia lasciato al caso o diventi  un qualcosa di cui avere  paura è necessario tornare  a credere nel valore delle idee.
Le idee sono la causa di  tutto ciò che ci circonda e la cultura è la loro unione.
In Italia esistono 4.340 musei, 46.025 beni architettonici vincolati, 12.375 biblioteche, 34.000  luoghi di spettacolo, 47 siti UNESCO, l’Italia è il  paese col maggior numero di siti protetti dall’UNESCO nel mondo ed Ercolano è uno di questi.
A  fronte di questo enorme patrimonio, l’investimento pubblico annuo destinato alla Cultura è di 1,42  miliardi di euro, pari allo 0,19% del bilancio statale  (0,11% del PIL).
L’investimento pubblico in cultura è necessario  perché il mercato non investe dove non ci sono  margini immediati.
Lo dobbiamo a noi stessi e alle  generazioni che verranno.
Investire in cultura,  tanto più nei momenti di crisi economica, salva il  Paese dal degrado morale e dalla deriva economicista, perché cultura significa innovazione e creatività.
Innovare per allargare la base produttiva,  creando ricchezza da redistribuire.
Sono infinite,  a pensarci bene, le possibilità di investire per i  privati nelle applicazioni delle nuove tecnologie e  della produzione culturale.
Perché anche le imprese  hanno compreso che l’unico modo per farcela è  dare all’Italia una vocazione “glocale”, che faccia  leva sulla ricchezza del patrimonio storico, ambientale, architettonico, artistico, paesaggistico, trasformandolo in fattore di conoscenza, competenza e promozione della propria unicità nel mondo.
Se vogliamo che il futuro non sia lasciato al caso o  diventi un qualcosa di cui avere paura è necessario  tornare a credere nel valore delle idee.
Le idee sono  la causa di tutto ciò che ci circonda e la cultura è la  loro unione.
Oggi l’Italia non considera il sapere e la conoscenza  come un bene comune, necessario al progresso e  al benessere di tutti.
Al contrario dobbiamo fare in  modo che gli italiani tornino a respirare la bellezza,  a desiderare di essere amati nel mondo per il loro  cinema, per una tv di qualità, per una letteratura capace di esportare sapere e valori universali.
C’è un’Italia che non si vede ma che vive nella realtà  di internet e nel luogo possibile della Rete in cui un  numero indefinito di persone dialoga, si scambiano  esperienze facilitando la conoscenza e la naturale  predisposizione dell’essere umano all’empatia.
La Rete consente l’estensione delle capacità delle  donne e degli uomini e preme per l’attuazione di  forme di democrazia partecipata, in cui ognuno  è chiamato al proprio compito di cittadino del  mondo.
E la politica, le Istituzioni, cosa possono  fare per sviluppare queste occasioni, garantendo  profitti per le imprese e buoni salari per i lavoratori, arricchimento culturale per i cittadini, rispetto  per l’estetica, democrazia.
La politica deve, innanzitutto, schiarire il campo dai  fumi della distrazione di massa, stimolando la creatività e non la piatta comunicazione unidirezionale,  moltiplicando i luoghi di partecipazione collettiva al  lavoro creativo, tramite, ad esempio, il co-working  (lavoro indipendente ad ambiente condiviso).
Gli occupati nel settore artistico-culturale sono  585.000, che salgono a oltre 1,4 milioni considerando l’intero comparto della “industria culturale  e creativa”.
Per tutti questi motivi noi introdurremo il  “Ministero per la creatività”, cancellando il Mibac  e con l’accorpamento di tutte le deleghe oggi sperse nei mille rivoli di altrettanti ministeri, per  uscire dalla trappola della sola conservazione dei  beni culturali ai fini della promozione turistica e  introdurre l’idea d’industria creativa.
L’insieme, cioè, di originalità, etica, cultura, estetica e identità  che vanno favoriti in ogni processo produttivo e  istituzionale.
È un cambiamento possibile, basta  iniziarlo.
Basta ricordare, infatti, che il 3% dei lavoratori europei – circa 7 milioni di addetti – sono  impegnati in un’attività creativa o culturale.
I beni culturali
I beni artistici e culturali italiani sono ammalati  quasi terminali di burocrazia e d’inedia degli enti  pubblici.
Incuria, mancato rispetto per la storia  antica e moderna, disinteresse diffuso per l’importanza della traccia storica nel passaggio del  tempo sono sintomi di un Paese che si perde ogni  giorno di più.
Per questo noi pensiamo sia necessario: snellire le norme in materia di appalti per  restauro, manutenzione e rilancio dei beni  artistici e culturali;
introdurre una normativa chiara e puntuale sulle sponsorizzazioni per rendere appetibili e  trasparenti i bandi e consentire la defiscalizzazione per gli investitori privati nel settore;
rendere le sovrintendenze strumenti efficienti  di effettiva tutela e valorizzazione e non di  mera e spesso cieca conservazione;
rivoltare la logica secondo la quale i fondi pubblici rappresentano una voce di spesa e non,  invece, d’investimento nel futuro;
valorizzare, fare emergere dalla precarietà e  formare le innumerevoli risorse di addetti al  settore: archivisti, archeologi, addetti museali,  giovani manager culturali sono alcune delle  decine di migliaia di professionalità di cui  l’Italia ha bisogno.
Oppure è meglio chiuderlo  questo Paese.
L’editoria
L’educazione alla lettura non può prescindere dal  confronto con i nuovi strumenti e con la società dei  consumi.
È tuttavia necessario utilizzare i nuovi  strumenti in maniera più consapevole, evitandone  le trappole implicite: banalizzazione o omologazione del giudizio, mancanza di prospettiva storica  e appiattimento dei valori.
Ripensare il rapporto  tra libri, autori, pubblico, editoria, distribuzione,  mercato.
Ognuno di questi anelli della catena ha  varie e grandi difficoltà che ricadono sul lettore  disorientato tra le vendite online, la ricerca degli  sconti, la pubblicità martellante, il protagonismo  televisivo, la quantità enorme di libri sul mercato,  le scarse risorse a disposizione, eppure mai come in  questi anni registriamo forte la voglia di leggere, di  ascoltare, partecipare.
È necessario pertanto:promuovere l’imprenditorialità diffusa, favorire gli editori puri, la cultura d’impresa e di  management allo scopo di aiutare l’emersione di un nuovo pubblico per nuove imprese e  nuovi contenuti;
democratizzare l’accesso alle fonti culturali,  rendendo diffuse le attività di formazione  attraverso la promozione di una collaborazione più intensa, sistematica e ampia tra le arti,  le istituzioni accademiche e scientifiche e le  sinergie pubblico-privato;
ispirandoci ad uno speciale esperimento  avviato in alcune prigioni del Brasile dalla  presidente Dilma Rousseff, proponiamo una  legge che perfezioni l’equivalenza universale  tra i libri e la libertà.
La proposta consiste nel  ridurre di quattro giorni la pena per ogni libro  letto dai detenuti per un massimo di 48 ogni  anno.
Ogni detenuto potrà leggere un libro al  mese di letteratura, filosofia o scienza e farne  una relazione scritta per dimostrare di averlo  compreso.
In Italia sono allestite 153 biblioteche su 206 istituti di pena nei quali abitano  68mila detenuti.
Sarebbe una straordinaria  novità se, anche in Italia, l’opportunità di  leggere si trasformasse in redenzione attraverso la lettura proprio come in Brasile;
ripensare al ruolo delle biblioteche investendo  in progetti di riqualificazione, ampliamento,  riconversione o costruzione ex novo di edifici e  biblioteche per rilanciarne il ruolo e la centralità culturale e sociale.
Ciò anche attraverso  l’implementazione di nuovi servizi digitali per  il pubblico, la trasformazione e l’attrattività degli spazi dedicati, la costruzione di servizi e  relazioni culturali con l’utenza anche tramite  il web e i sistemi di catalogazione integrata in  rete.
La musica
Il patrimonio musicale italiano va considerato come un vero e proprio sistema composto da  artisti, case discografiche, produttori, distributori,  organizzatori e istituzioni, come accade da molti  anni in altri paesi europei.
Un sistema musicale  basato sulla valorizzazione sostenibile delle risorse  materiali e immateriali del Paese, che coinvolga sia  la sfera artistica e culturale, sia la capacità imprenditoriale ed organizzativa dei soggetti produttivi.
Vogliamo realizzare:Un articolato intervento legislativo per potenziare e consolidare la presenza e la competitività del “Sistema Musicale Italia” nei mercati  nazionali ed esteri;
riconoscere la produzione discografica come  bene culturale e non di lusso, ponendo in  sede EU la riduzione dell’iva al 4% al pari ad  esempio delle produzioni letterarie;
Aumentare la quantità e la qualità degli spazi  per la musica dal vivo con incentivi che favoriscano la realizzazione, su scala urbana o  metropolitana, di strutture adeguate come il  Parco della Musica di Roma, il Barbican Center  di Londra o la Cité de la Musique di Parigi;
Istituire un fondo per la ricerca e lo sviluppo  dedicato ai giovani talenti con incentivi premianti per la loro programmazione su radio/tv;
Inserire nei programmi di promozione del  Made in Italy anche il prodotto musicale,  attraverso la partecipazione a fiere, eventi  internazionali ecc.
Innovazione tecnologica del sistema musicale  con strumenti finanziari e legislativi mirati alle  imprese che intendano investire nel passaggio  al digitale e innovare il prodotto culturale;
Integrante dei programmi didattici facendo della musica uno dei pilastri della formazione  e creando un fondo per facilitare l’acquisto di strumenti musicali per i più giovani.
L’audiovisivo
Oggi viviamo immersi nel mondo delle immagini e della rete, pertanto per permettere ai nostri  ragazzi di orientarsi e di apprendere altre lingue,  dobbiamo passare dalla nozione di cinema a quella  più europea di audiovisivo (cinema, tv, prodotti  crossmediali).
Preliminare, a qualunque discorso sull’audiovisivo,  sarà il varo di una seria normativa antitrust che  disciplinerà la materia del conflitto di interessi in  tutti campi economici, non solo l’audiovisivo.
La nostra legge affermerà che nessun operatore  economico, pubblico o privato, possa detenere  complessivamente quote superiori al 20% di un  trust orizzontale o verticale.
Nelle scuole di ogni ordine e grado introdurremo  lo studio obbligatorio dei linguaggi audiovisivi.
L’obiettivo è di incrementare il numero di biglietti  di cinema staccati in un anno, portandoli in 5 anni  da 120 a 200 milioni.
La Rai deve rimanere pubblica e occuparsi di informare, educare e innovare linguaggi favorendo lo sviluppo di un vero mercato concorrenziale di produttori indipendenti.
Essa va liberata dai partiti,  abolendo la Legge Gasparri e la proposta che noi  sposiamo è quella di MoveOn:
La Rai è di proprietà dello Stato e le fonti di  nomina del CdA, per un massimo di cinque  componenti, sono il Parlamento, le Regioni,  gli utenti e i lavoratori della Rai.
Il Consiglio di  Amministrazione della Rai è caratterizzato da  una governance duale, composta da un comitato di gestione e un comitato di controllo;
Il Contributo al servizio pubblico audiovisivo  della Rai va pagato tramite il modello UNICO  ogni anno;
Favoriremo la programmazione del cinema  italiano ed europeo per ciascuna rete generalista e la trasmissione di film in lingua originale  con sottotitoli italiani.
L’esercizio cinematografico è centrale in ogni  politica del settore.
Il cinema, e soprattutto il cinema italiano, vive nella sala e la sala è momento  di aggregazione, centro di cultura.
Esso va però  ammodernato con una maggiore diffusione del  digitale (siamo ancora, assurdamente, solo al  50% di schermi digitalizzati)4.
Puntiamo a snellire la catena distributiva e a formare gli esercenti  affinché scelgano il prodotto di qualità sul quale  applicare particolari condizioni di favore.
Una sala  cittadina che chiude impoverisce la qualità della  vita delle nostre città;
In Italia non esiste un libero mercato dell’audiovisivo: da dieci anni vediamo solo film “made in Rai”  o “made in Medusa”.
Nell’ottica antitrust, anche  la Rai va ridimensionata e orientata alla qualità.
La Rai rappresenta tuttora la giustificazione del  potere di Mediaset
. Senza danneggiare nessun  network, vogliamo favorire la concorrenza leale  con un sistema di regole.
Per cercare di scardinare l’attuale oligopolio è opportuno prevedere  seri obblighi d’investimento da parte dei network  televisivi.
Ad esempio rivolgersi direttamente alle  produzioni indipendenti per l’acquisizione dei  diritti legati al reale sfruttamento del prodotto  audiovisivo così da permettere una reale capitalizzazione delle imprese del settore;
Per favorire lo sviluppo del nostro paese e renderlo  attrattivo dobbiamo introdurre le licenze creative commons, sviluppare gli open data e l’uso di  software aperto, attrarre le produzioni straniere,  sviluppare un mercato dei diritti nazionale che  aiuti produttori e registi a realizzare storie universali, in tale ottica cercare cooperazioni rafforzate  all’interno dell’Europa, anche con la creazione di  fondi specifici che favoriscano i progetti transnazionali e le coproduzioni.
Inoltre istituiremo il  Centro nazionale per l’Audiovisivo (CNA) finanziato da una tassa di scopo integrale su tutta la  filiera che si occupi di erogare risorse e costruire un  sistema nazionale come fanno oggi le migliori film  commission sui territori, oltre che di promuovere il  nostro prodotto nazionale.
Il sistema dello spettacolo dal vivo
Il sistema dello spettacolo dal vivo (teatro, danza,  musica) attende una Legge quadro nazionale.
Nel  mondo del lavoro e nei consumi culturali, manca  una visione del futuro adeguata ai mutamenti che  da anni attraversano la creazione artistica e l’offerta di servizio culturale.

Per questo è urgente una  Legge quadro che, applicando il dettato costituzionale dell’art.117, stabilisca:che il Fondo Unico per lo Spettacolo assuma il  carattere di fondo di investimento pluriennale;
le competenze concorrenti fra Stato e Regioni,  introducendo strumenti di concertazione  istituzionale (quali accordi di programma e  convenzioni) per il sostegno statale e regionale  dei soggetti e delle attività;
nuovi indicatori e parametri per rimuovere gli ostacoli normativi che da oltre un decennio,  mentre confermano “rendite di posizione”  non più giustificate di soggetti e attività che ha  esaurito il proprio ruolo, impediscono il ricambio generazionale, artistico e organizzativo;
la concreta attuazione del riconoscimento,  operato dall’art. 51-bis del Decreto Legge  n.83/2012, dello status di micro, piccola e  media impresa agli organismi dello spettacolo  dal vivo;
tuteli i lavoratori dello spettacolo in materia di  contributi, salari e stagionalità del loro lavoro;
ristrutturi la governance dei fondi pubblici per  lo spettacolo che sono oggi erogati in modo  assai discutibile;
favorire in ogni modo le cooperative e le compagnie che aggregano talenti e investimenti  anche estendendo il tax credit per investitori  esterni alla filiera.
Al Governo per la difesa dei diritti
I diritti della persona
L’Italia è un paese in cui  c’è il “problema” degli  omosessuali, il “problema”  delle coppie non sposate,  il “problema” del fine  vita, il “problema” della procreazione assistita.
Vogliamo sostituire la  parola problema con libertà.
Vogliamo un paese in cui  i diritti siano interi e non  dimezzati dai pregiudizi.
Il progresso dell’Italia è cresciuto grazie alle grandi  conquiste di civiltà e di libertà.
Eravamo il paese  del delitto d’onore e delle mammane, fino a quando  uno straordinario movimento di donne rivoluzionò  il concetto di morale e consentì che si approvassero  leggi, poi confermate dalle vittorie referendarie, che riconobbero il diritto al divorzio e all’aborto.
Eravamo il paese della segregazione manicomiale, fino a quando Franco Basaglia e un cavallo di  cartapesta di nome Marco sfondarono il muro  dell’ignoranza e consentirono l’introduzione della  legge 180, la più avanzata al mondo.
L’Italia, con  quelle conquiste, divenne un paese d’avanguardia per i diritti civili, che fondarono l’idea stessa di  cittadinanza nel nostro Paese.
Poi venne la lunga  stagione del conservatorismo, opaco ed ipocrita,  quello che ogni giorno cerca di riportarci indietro, com’è segno l’esplosione dell’obiezione di  coscienza tra i ginecologi e la campagna omofoba  per impedire il riconoscimento dei diritti delle  persone omosessuali.
Noi vogliamo vivere in un  paese in cui i diritti civili siano interi, non dimezzati da pregiudizi.
Siamo l’unico paese in Europa in  cui la “libertà di coscienza”, in particolare quella  ipocrita dei legislatori, è diventata lo strumento di alcuni per impedire la libertà di altri.
Per  noi, la sinistra, scegliere il primato della laicità  e della libertà degli individui è un fondamento  della propria identità politica e civile.
La stessa  Unione europeo, e non solo quella progressista, ha  segnalato spesso all’Italia la necessità di adeguare con urgenza la propria legislazione.
Per questo  consideriamo fondamentale che, al pari dei diritti  sociali e ambientali, vengano introdotte in Italia  leggi che ci riportino tra i paesi più avanzati per i  diritti di libertà.
La nostra prima proposta consiste  nell’abolizione della pessima legge Bossi-Fini e le  leggi successive che hanno peggiorato sempre più  la condizione dei migranti, violando fondamentali  diritti umani, come quello che ha istituito il reato  di clandestinità.
Vogliamo abolire i Cie e cancellare  i vergognosi accordi con la Libia;
vogliamo che sia  scritta la legge sui diritti di asilo, attuando in tal  modo l’articolo 10 della Costituzione.
Vogliamo  che i bambini migranti nati in Italia divengano cittadini italiani e che siano più brevi i tempi per  l’ottenimento della cittadinanza.
Vogliamo che  sia introdotto il permesso di soggiorno per cercare  lavoro e che siano garantiti i diritti dei migranti con  permesso di soggiorno, a partire dal pieno esercizio  di voto per le elezioni amministrative.
Vogliamo  una legge che riconosca la cultura e i diritti delle  popolazioni Rom e Sinti.
Perché per far crescere  l’Italia occorre sconfiggere la cultura xenofoba.
Insostenibile è diventata nel nostro Paese la situazione dei detenuti: il sovraffollamento, la mancanza di tutele sanitarie adeguate, la crescita degli  atti di autolesionismo impongono di ricondurre ai  principi costituzionali la privazione della libertà  personale.
La pena deve tendere alla rieducazione e  al reinserimento sociale, L’intero sistema giudiziario deve evitare che si protraggano oltre ogni  ragionevolezza i tempi di detenzione dei detenuti in  attesa di giudizio, in gran parte poveri e migranti,  spesso privi di mezzi per garantirsi adeguate difese.
Non vogliamo nuove carceri ma misure alternative  ed efficaci per ridurre l’impatto delle azioni criminali.
La civiltà di un paese si misura in primo luogo  dal livello di civiltà delle sue carceri.
In tal senso  sarà anche nostro impegno quello di abolire le leggi  “riempi carceri”, dalla Bossi-Fini contro i migranti  alla Fini-Giovanardi contro i tossicodipendenti,  espressioni entrambe di una cultura securitaria che  oltre ad offendere la dignità delle persone, sortisce  effetti criminogeni.
La cultura proibizionista, incarnata dalla Fini-Giovanardi è una finzione inutile  e pericolosa che produce solo un consumo illegale  e incontrollato di sostanze.
Per questo intendiamo  proporre una legislazione che sia rispettosa dei  diritti di scelta delle persone e che contribuisca a  perseguire duramente le organizzazioni criminali.
Proponiamo di estendere ai reati di omofobia e  transfobia la Legge Mancino, strumento giuridico  italiano per sanzionare, sia sul piano giuridico sia  su quello morale, i crimini dell’odio.
Anche la triste vicenda di Eluana Englaro ha fatto  emergere la necessità di colmare un vuoto legislativo importante: il diritto di ogni essere umano a  decidere della propria vita.
È indispensabile una  legge che stabilisca con norme chiare ed efficaci  le condizioni del rapporto tra il paziente e il suo  diritto a ricevere delle cure, per garantire davvero la piena libertà dell’individuo fino all’ultimo giorno  della sua esistenza.
I limiti dell’attuale Legge 40  sono continuamente confermati dai tanti ricorsi  vinti dalle coppie che fanno ricorso ai tribunali  per vedersi riconoscere un principio fondamentale  di libertà e di giustizia e a seguito di un ricorso di  una coppia di cittadini anche la Corte Europea dei  Diritti Umani ha bocciato la legge.
È dunque necessario scrivere una legge nuova e giusta.
La riforma  del diritto di famiglia in Italia risale ormai al 1975.
Nel frattempo la società è cambiata e alla “famiglia” si sono sostituite “le famiglie” e i molteplici  modi di relazionarsi tra le persone.
Le relazioni  sono alla base della società moderna, esse vanno  regolate con attenzione e delicatezza.
Un’urgente  riforma del diritto di famiglia dovrà riguardare: il divorzio breve, un modo nuovo di regolare la genitorialità, la tutela dei soggetti deboli all’interno  delle coppie.
Così potremo, finalmente, colmare  quel vuoto che ostacola le nostre relazioni.
Il numero di coppie che scelgono di costruire una  famiglia rinunciando al matrimonio è in costante  aumento: le famiglie “di fatto” sono una realtà  sociale importante e consolidata, non più marginale.
Queste coppie hanno diritto a un trattamento omogeneo a quello assicurato dalla legge alla  coppia coniugata.
Bisogna per questo equiparare  le famiglie di fatto ai coniugi in materia di successioni, di diritto al lavoro, di disciplina fiscale e  previdenza.
Le coppie omosessuali devono avere  gli stessi diritti e doveri delle coppie eterosessuali.
Il primo riconoscimento di questi diritti passa dall’  estensione del matrimonio civile anche alle coppie  omosessuali.
Le coppie di persone omosessuali  devono veder riconosciuto il diritto all’omogenitorialità, ovvero al legame, di diritto o di fatto, con uno o più bambini, sia figli biologici sia adottati.
Il diritto alla salute
La salute è un diritto tutelato  dalla nostra Costituzione  per questo dev’essere  garantito da un sistema  sanitario nazionale pubblico  e universalistico.
Noi  difendiamo questo principio  e contrastiamo i tagli alla  spesa sanitaria.
Vogliamo  una sanità di qualità per  tutti, ricchi e poveri.
La salute è un diritto tutelato dalla nostra  Costituzione ed è un interesse della collettività.
Per questo dev’essere garantito da un sistema  sanitario nazionale pubblico e universalistico,  sostenuto dalla fiscalità generale.
Noi difendiamo  questo principio e contrastiamo i tagli alla spesa  sanitaria.
Proponiamo una riduzione e rimodulazione dei tickets secondo criteri di maggiore equità  basati sul reddito e sulla gravità della malattia.
Vogliamo una sanità di qualità per tutti, ricchi e  poveri, pertanto siamo contrari alla proposta dei  governi di centrodestra (prima Sacconi e dopo  Monti) di incentivare il ricorso alle assicurazioni  individuali o collettive per ridurre la spesa sanitaria pubblica.
Siamo contrari per due validi motivi:  perché in questo modo il diritto alla salute non  sarebbe esigibile da tutti in eguale misura e perché  non condividiamo l’allarme lanciato sulla presunta  insostenibilità economica del sistema sanitario nazionale.
Il livello attuale di spesa sanitaria italiana  resta in linea con quello medio dei principali paesi  occidentali, ma al di sotto di quanto spendono francesi e tedeschi.
I maggiori esperti di economia del welfare ritengono che la spesa pubblica  non costituisca una minaccia per l’equilibrio del  bilancio nazionale.
I tagli lineari alla spesa sanitaria operati in questi  anni e previsti per quelli futuri (30 miliardi di  euro in meno nel periodo 2011-2015) non hanno prodotto una maggiore efficienza ma solo riduzione  di servizi e maggiori costi per il singolo cittadino.
Con l’incremento dei tickets, ad esempio, già oggi  si stima che il 55% delle visite ambulatoriali siano  pagate privatamente.
Il nostro obiettivo non è  dunque ridurre la spesa sanitaria bensì stabilizzarla, razionalizzarla, renderla più efficace, cioè  maggiormente capace di produrre salute.
Questo  obiettivo fondamentale si raggiunge agendo su  tre livelli: determinanti generali di salute come  inquinamento, ambiente  di vita e di lavoro, assetto  urbano, stress; organizzazione della sanità territoriale; rete ospedaliera.
Per questo occorrono azioni  che vanno nella direzione di: investire maggiormente sulla prevenzione collettiva della sicurezza  alimentare alla salute e della sicurezza dei lavoratori;
potenziare i servizi sul territorio coordinando il lavoro dei medici di famiglia con quello dei medici e degli specialisti ospedalieri tramite  strutture come le case della salute (proponiamo  di realizzarne minimo una per ogni distretto)
e  rafforzando i servizi di salute mentale e quelli per  la salute delle donne.
I comuni dovranno essere il  punto di riferimento fondamentale per la programmazione, la gestione, l’erogazione dei servizi  sanitari.
Bisogna inoltre riorganizzare l’intera  rete ospedaliera, non solo per mezzo della riduzione dei posti letto che va sempre compensata  dall’aumento dei servizi territoriali e comunque  non può andare oltre la dotazione di 3,5 posti per  ogni mille abitanti, ma concentrando gli investimenti necessari e moltiplicando le possibilità di  diagnostica e di terapia domiciliare.
Per quanto  riguarda il sistema di governo del servizio sanitario  nazionale proponiamo di: superare l’aziendalizzazione delle ASL che ha prodotto una prevalenza  degli obiettivi economici su quelli della salute;
separare nettamente la spesa pubblica da quella  privata nella sanità, per esempio impedendo il  doppio rapporto di lavoro con strutture pubbliche  e private e rivedendo anche le regole per l’esercizio di attività privata nelle strutture pubbliche;
ridefinire i criteri di nomina dei direttori generali  delle ASL e dei primari per renderli più trasparenti  e non più sottoposti al potere politico;
contrastare  la generalizzazione dei rapporti di lavoro precario,  che non hanno prodotto risparmi ma piuttosto demotivazione degli operatori e minore qualità della  prestazione;
promuovere una partecipazione degli  operatori e dei cittadini alle scelte organizzative.
Il diritto alla mobilità
Nell’era del villaggio globale l’Italia è chiamata a giocare  un ruolo importante nel ridisegnarsi delle mappe dei  trasporti e della mobilità.
Invece proprio in questo  settore sconta un deficit  strutturale.
Il settore dei  trasporti e della mobilità  sostenibile è cruciale nella  sfida per la modernizzazione  del Paese e la riconversione  ecologica, non solo per le  ricadute ambientali, ma per l’impatto determinante sulla  qualità della vita di ogni singola persona.
Trasporti e mobilità sostenibile sono aspetti  cruciali della nostra proposta di riconversione  ecologica.
Per le ricadute immediate in termini  di emissioni clima alteranti e per l’impatto sulla  qualità della vita di ogni singola persona, nonché  su quella del territorio urbano e delle nostre città.
Per noi valorizzare il trasporto pubblico vuol dire  offrire una risposta concreta alla crisi in corso.
Partiamo da una situazione nella quale il settore dei  trasporti, quello pubblico in particolare, affianca al  suo storico deficit strutturale gli arretramenti arrecati dai tagli che si sono susseguiti in questi ultimi  anni, tra leggi finanziarie e patti di stabilità che lo hanno praticamente azzerato.
Inoltre, le privatizzazioni delle più importanti aziende di trasporto  pubblico hanno finito per peggiorare sia il rapporto  tra tariffe e qualità, sia la distribuzione geografica  dei servizi offerti.
Basti pensare a Trenitalia e al  taglio dei treni, concentrato particolarmente al Sud,  e ha portato all’eliminazione di molti treni, in specie  notturni ed economici, nord-sud e viceversa.
La sfida della mobilità sostenibile si gioca principalmente nelle grandi aree urbane, dove si concentrano i 2/3 della domanda degli spostamenti.
Occorrono politiche di mobilità urbana sostenibile  che si attuano investendo in finanziamenti mirati  allo sviluppo di politiche di mobility management;  rifinanziando la legge (211/92) per il trasporto  rapido di massa; aumentando gli spostamenti sul  trasporto pubblico urbano almeno del 30%; mettendo a disposizione biciclette per uffici pubblici,  studenti, aziende; promuovendo (con una legge  ordinaria nazionale) i servizi innovativi di mobilità  come i taxi collettivi e il bus a chiamata, il car-sharing e il car-pooling, la mobilità ciclistica e pedonale in ambito urbano; realizzando nuove linee di  metropolitana e del servizio ferroviario pendolare;  pianificando parcheggi di scambi periferici alla  città per persone e merci; puntando ad una riconversione del parco mezzi (auto e bus) da benzina  e gasolio a biocarburanti; promuovendo una legge  quadro sui trasporti e i tempi delle città che armonizzi i mezzi di trasporto con scuole, aziende, uffici  pubblici con i tempi delle donne.
Occorre un piano per spostare su rotaie almeno  il 15% del traffico merci, e ri-orientare il sistema  degli incentivi, oggi quasi esclusivamente concentrato sull’autotrasporto su gomma, verso il ferro, il  cabotaggio costiero, i sistemi integrati ed intermodali.
Così come occorre incrementare il trasporto  pendolare attraverso il ripristino e l’aumento delle  risorse per il trasporto pubblico regionale con l’acquisto di almeno mille nuovi treni per i pendolari.
Bisogna inoltre attuare politiche per la sicurezza  delle lavoratrici e dei lavoratori e di chi viaggia attraverso un’accurata opera di manutenzione dei  sistemi di sicurezza ferroviari.
Noi intendiamo  risolvere l’annoso problema della carenza di reti  ferroviarie al Sud, a cominciare dalla Bari-Napoli e  al collegamento sud-nord e viceversa con la dorsale  adriatica,
rinunciando alle opere faraoniche e di grave impatto ambientale oltre che di scarsa utilità  come la Torino-Lione e il Ponte sullo Stretto
. Sarà necessario coordinare e armonizzare il ruolo  dei porti italiani, con una seria pianificazione dei  porti e delle loro funzioni, migliorandone l’accesso attraverso adeguati collegamenti con altri  mezzi di trasporto.
Le auto tradizionali devono cedere il passo a  vetture alimentate da energie alternative e questa  può essere una buona occasione occupazionale  e di freno ai licenziamenti nelle varie industrie.
Occorre recuperare le innumerevoli competenze in  cassa integrazione dando loro una funzione verso il  nuovo mercato occupazionale dell’ibrido e dell’elettrico.
Il futuro dell’auto urbana è rappresentato  da mezzi piccoli e leggeri in luogo degli attuali in  gran parte grandi e pesanti.
La sicurezza stradale è una delle priorità.
La crescita esponenziale di incidenti e decessi sulle strade  italiane provoca danni e conseguenze legate alla  perdita di persone care e accresce i costi sociali che  ne derivano.
Per questo vanno promosse campagne nazionali atte ad evitare, ad esempio, la guida  in stato di ebbrezza, in collaborazione stretta con  l’associazionismo che promuovere queste finalità e  con le forze dell’ordine.
Il diritto alla qualità urbana: le smart cities
In Italia si consumano  giornalmente più di cento  ettari di suolo al giorno, è in  aumento il fenomeno degli sprofondamenti nei centri  urbani, altro indicatore della fragilità delle nostre città.
Per trasformare le città e  promuovere l’innovazione  è necessario investire sulla  centralità delle Smart  Cities o Città intelligenti,  promuovendo processi  partecipativi.
Per trasformare le nostre città, renderle vivibili nella quotidianità, è necessario investire sulla  centralità delle Smart Cities, come del resto chiede  da oltre 10 anni l’Unione europea.
Una città è smart se viene amministrata con una visione sistemica  del governo del proprio territorio e se si promuovono i processi partecipativi dei cittadini partendo  dall’idea che una città è intelligente se promuove  le opportunità offerte da una tecnologia effettivamente rivolta al servizio del cittadino e della città,  per migliorare la qualità dell’abitare e del vivere.
È improrogabile intraprendere una transizione  verde nello sviluppo urbano, pena il peggioramento  della situazione e l’incontrollabilità degli impatti  sull’ecosistema.
Abbiamo la necessità di contenere i costi collettivi generati dall’eccessiva dilatazione degli  insediamenti e ridurre l’impatto sull’ambiente  determinato dalla progressiva sottrazione di suoli  agricoli e naturali.
Si tratta di immettere risorse per  riqualificare il nostro vivere quotidiano, ma anche  di una concreta possibilità di rilanciare l’economia  e l’occupazione.
La riqualificazione energetica del  patrimonio edilizio esistente è l’elemento essenziale del percorso di rigenerazione urbana: intervenire  sul costruito – residenziale e non residenziale –  garantendo maggior durata e migliori prestazioni  energetiche all’organismo edilizio.
In questo ambito  sarà sempre più “intelligente” l’edificio che viene  realizzato o ristrutturato con sistemi innovativi non  solo di efficienza energetica, ma anche di processi  progettuali e costruttivi che coinvolgono il mondo  professionale e imprenditoriale.
Un aspetto decisivo per il recupero di una qualità  delle nostre città è la manutenzione urbana, a  partire dal patrimonio edilizio, e poi delle reti  impiantistiche, dei sistemi fognanti, delle aree  sondabili dei fiumi, a partire da quelli che attraversano le città.
Una mole di interventi di manutenzione ordinaria che, se praticata, ridurrebbe l’emergenza,  riqualificherebbe il territorio e creerebbe innumerevoli posti di lavoro.
Solo mettendo in moto  il mercato delle riqualificazioni energetiche degli  edifici pubblici si potrebbero creare 30 mila nuovi  posti di lavoro.
La gestione innovativa e integrata  dei rifiuti, rifiutando il modello che pretende di   incenerire gli scarti, ma puntando alla differenziata integrale porta a porta;
il risanamento del  territorio e politiche innovative sull’acqua e i beni  comuni, preservando la funzione e la struttura societaria pubblica degli acquedotti, sono un ulteriore  elemento della intelligenza delle città.
Ce lo chiedono il buon senso e il rispetto del nostro  futuro, non solo l’Europa.
Il diritto alla qualità ambientale: i parchi e le biodiversità
Le aree protette non  sono solo uno strumento  formidabile per la conservazione della  biodiversità ma anche un  volano per lo sviluppo.
La perdita di Parchi  comprometterebbe non solo  l’equilibrio dell’ecosistema  ma sarebbe anche un danno  economico.
Vogliamo  impedire che venga messa in  discussione la sopravvivenza  stessa del sistema delle  aree protette che per noi costituiscono un patrimonio  irrinunciabile per la costruzione materiale del  paese.
Aree protette non sono solo uno strumento formidabile per la conservazione della biodiversità, del  paesaggio, ma anche volano di uno sviluppo sostenibile delle comunità locali e rurali, occasione di  lavoro, di attività e opere eco-compatibili in agricoltura, nella ricezione turistica, nella ristorazione,  nel turismo finalizzato alla migliore conoscenza  del nostro patrimonio ambientale e culturale.
Insomma sono parte essenziale di un Green New  Deal che risponda alle vocazioni dei territori ed  all’urgenza di assicurarne la tutela.
Va infatti sottolineato che la progressiva perdita di questi valori  compromette non solo l’equilibrio dell’ecosistema e quindi la stessa sopravvivenza della specie  umana, ma rappresenta anche un danno economico, mettendo a repentaglio le attività agricole e le attività connesse alla fruizione turistica.
La situazione del comparto è drammatica: il personale complessivo dei 24 Parchi Nazionali è ridotto  a sole 750 unità e con il decreto sulla “spending   review” subirà un’ulteriore riduzione del 20%.
La riduzione al minimo degli stanziamenti avrà  effetti gravissimi e causerà un’ ulteriore perdita  di risorse, perché i Parchi non avranno le risorse  per partecipare ai progetti comunitari in cofinanziamento.
Se ciò non bastasse, il decreto  Semplificazioni del governo Monti ha introdotto  una norma che consente di edificare opere in aree  sottoposte a vincolo se gli Enti preposti alla tutela  non si esprimono entro 45 giorni con il conseguente rischio di ulteriore cementificazione selvaggia.
Per impedire che venga messa in discussione la sopravvivenza stessa del sistema delle aree protette,  patrimonio irrinunciabile per la costruzione materiale del paese Sinistra Ecologia e Libertà proporrà:l’introduzione di criteri di valutazione della  perdita di biodiversità all’interno di indicatori  socio-economici.
lo stanziamento di finanziamenti certi e organici adeguati per la crescita ed il rafforzamento  del sistema delle aree protette
lo svolgimento di una valutazione delle spese  già sostenute e dei numerosi finanziamenti  erogati e non spesi.
Il diritto di vivere in una società libera: la legalità
La lotta alle mafie e alla  corruzione deve diventare  una chiave di lettura dei processi sociali e non  essere solo un capitolo delle  politiche di sicurezza.
Essa  è parte di un progetto di  società che propone una  riforma sociale e morale del  Paese.
La lotta alle mafie e alla corruzione è parte essenziale di un grande e forte progetto di ricostruzione dei diritti sociali e delle politiche pubbliche.
Trasparenza, legalità, rigore etico sono le condizioni che danno credibilità all’azione delle istituzioni e delle forze politiche e rendono possibile  una profonda riforma sociale e morale del Paese.
Solo in questo quadro potranno avere efficacia  le diverse politiche di sicurezza.
Per questo noi  poniamo al primo punto del nostro programma  sulla legalità il contrasto ai capitali e ai patrimoni dei corrotti e dei mafiosi per un loro riutilizzo  sociale.
In questo senso raccogliamo e facciamo  nostra la proposta avanzata dall’Associazione  Libera per un forte rilancio della Legge La Torre e  per una effettiva utilizzazione a scopo sociale dei  beni confiscati.
Riteniamo del tutto inadeguata l’attuale legge anticorruzione, nella quale mancano i capitoli decisivi  del falso in bilancio e dei reati di auto riciclaggio e  corruzione tra privati.
Per non parlare delle pene  previste e dei termini di prescrizione rimasti  gli stessi della legislazione precedente e che possono addirittura risultare più favorevoli di  prima per i corrotti.
Noi proponiamo di rendere immediatamente pubblica l’anagrafe patrimoniale dei rappresentanti  delle istituzioni e il bilancio elettorale delle liste e  dei candidati.
Le istituzioni dovranno devono essere  parte attiva nella lotta ai raket, scegliendo di sostenere le imprese, gli imprenditori e i cittadini che  hanno collaborato denunciando estorsori e usurai.
Proponiamo la riscrittura dell’articolo 416 ter riguardante il reato di voto di scambio politico mafioso e  per tutti i reati di mafia riteniamo che la soglia di  incandidabilità debba essere il rinvio a giudizio.
Consideriamo indispensabili la riduzione dei tempi  di pagamento delle stazioni appaltanti, il contrasto alla pratica del massimo ribasso, l’istituzione  di stazioni uniche appaltanti specializzate e prive  della presenza di amministratori pubblici.
Un ruolo centrale per il recupero del senso di legalità, per l’apprendimento e il rispetto delle regole del  vivere sociale, per il rafforzamento della coesione e  il contrasto ai fenomeni di devianza e di marginalità  è senz’altro quello della scuola pubblica e dei luoghi  della formazione di una coscienza democratica.
Il diritto di vivere in una società giusta
Bisogna abbandonare  la logica dell’intervento d’urgenza e realizzare una  riforma di sistema che possa  garantire, finalmente, una  giustizia più efficiente e  veloce.
Vogliamo dire basta a una giustizia tollerante fino  all’impunità per i potenti, spietata per i migranti e gli  emarginati.
Troppe cose non vanno nella Giustizia del nostro  paese.
I temi sono noti: lunghezza dei processi,  eccessi di custodia cautelare, emergenza carceraria,  leggi ad personam.
Sono temi fondamentali per la  tutela dei cittadini e per il rispetto delle garanzie  della persona.
Occorre abbandonare ogni logica  propria dell’intervento d’urgenza e lavorare immediatamente ad una riforma del sistema, il cui primo  impegno consista nel recuperare rapporto e fiducia  del cittadino, chiudendo il capitolo dell’imposizione di leggi ad personam voluto in questi anni dalla  destra all’unico scopo di salvare Silvio Berlusconi  dai processi nei quali è stato imputato.
Questo ha  portato ad un attacco incessante non solo all’autonomia e all’indipendenza della magistratura, ma  a tutto l’impianto di garanzie e di bilanciamento  tra i poteri che deriva dalla nostra Costituzione.
Noi ribadiamo di essere favorevoli ad una più netta  separazione delle funzioni e non alla separazione  delle carriere in magistratura, per una fondamentale ragione di garanzie dell’intero sistema della  nostra giustizia.
Garanzie che ci portano anche ad essere fermamente contrari al tentativo di imputare ai giudici una responsabilità risarcitoria  diretta, che ne renderebbe più difficile l’esercizio  della funzione, e alla limitazione degli strumenti di  indagine, a partire dalle intercettazioni.
La destra  al governo ha imposto, con alcune leggi come la  Bossi-Fini e la legge Giovanardi, un modello discriminante di giustizia: tollerante sino all’impunità  per i potenti e i privilegiati e spietato e razzista  verso gli stranieri e gli emarginati.
La spaventosa  condizione delle carceri italiane è figlia di questa  politica, classista e securitaria, che ha prodotto il  degrado degli istituti di pena, con la reclusione dei  migranti nei centro di espulsione e la persecuzione  dei tossicodipendenti, con la mortificazione dei  richiedenti asilo.
Otto anni è ormai la durata media di un procedimento penale e quasi vent’anni quello civile, tempi  che determinano forti e giuste sanzioni da parte  dell’Unione europea verso il nostro Paese.
Quanto ai  processi civili, cittadini e imprese, italiane e internazionali, non vedranno mai risolte in tempo utile  le proprie controversie, lasciando il Paese arretrato  nelle sue strutture economiche.
Una riforma che non può essere ancora rinviata è  quella che riguarda l’avvocatura.
Essa deve dotarsi  di uno Statuto improntato prima di tutto all’etica,  al diritto e alla giustizia, ma mai alla concorrenza e  alle altre regole del mercato.
Punti di forza devono  essere l’autonomia e la formazione della figura e  della professione dell’avvocato.
Servono interventi  radicali in materia di difesa d’ufficio e patrocinio  per i meno abbienti, dove si registra una clamorosa disparità di condizioni sociali nell’accesso alla  giustizia, non degne di un paese civile.
Intendiamo  intervenire per colmare tutte le vistose lacune, le  storture e le contraddizioni della Legge Severino in  materia di lotta alla corruzione.
Una svolta radicale serve anche nella situazione  carceraria, oggi al collasso.
In carcere oggi ancora si  muore, i sucidi e gli atti di autolesionismo stanno  lì a testimoniare che la fase dell’esecuzione della  pena è attuata in condizioni disumane.
Occorre limitare il flusso in entrata, favorendo al contempo, nei limiti della legge, il deflusso.
I diritti fondamentali dell’individuo vanno sempre garantiti,  anche con interventi di edilizia carceraria affinchè  le strutture detentive siano idonee ad assicurare  il rispetto della dignità umana.
Si deve giungere  alla cancellazione delle leggi di segregazione, dalla  Bossi-Fini, alla Fini-Giovanardi, alla ex Cirielli.
Intendiamo applicare la logica del diritto penale minimo che ha ispirato tutte le migliori proposte di  riforma del codice penale, ancora in attesa di trasformazione in legge.
Per questo bisogna potenziare il ricorso alle misure alternative alla detenzione,  sia nella fase ultima del trattamento, al fine di favorire il reinserimento nella società, sia ab origine  per i reati meno gravi.
La stessa intenzione deve  pervadere la indispensabile riforma delle misure  di custodia cautelare, vera e propria sciagura del  nostro sistema che viene a privare la persona dei  diritti fondamentali e della stessa dignità personale trattenendo il detenuto oltre il tempo ragionevole alle esigenze cautelari.
Va invece introdotto nel nostro ordinamento il  reato di tortura, la cui assenza fin qui, in molti  casi di maltrattamento e di violenza, da Bolzaneto  all’uccisione di Stefano Cucchi, ha garantito l’impunità ad esponenti delle forze di sicurezza.
Il diritto degli animali
Ogni animale del creato è dotato di una propria  autonoma sensibilità, di  provare la stessa sofferenza  degli animali umani.
Le  sperimentazioni sugli  animali e le pratiche di vivisezione, che li  considerano alla stregua  di oggetti inanimati da manipolare a piacimento, sono l’indice di una  concezione incapace di  custodire il pianeta e il  vivente.
Portiamo anche qui  il bisogno di cambiamento.
Ogni animale è un essere senziente, dotato di una  propria autonoma sensibilità di provare la stessa  sofferenza degli animali umani e di esigenze  etologiche precise ed irrinunciabili.
Gli interessi economici legati all’uso indiscriminato degli  esseri viventi non umani e l’indifferenza e l’incuria  rendono spesso questa sensibilità dolente, e mortificano le vite di migliaia di animali.
Le sperimentazioni sugli animali e le pratiche di vivisezione, che  li considerano alla stregua di oggetti inanimati da  manipolare e spezzare a piacimento, sono l’indice  di una concezione antropocentrica troppo distante dal senso del limite e incapace di custodire il  pianeta ed il vivente.
Porteremo il bisogno di cambiamento anche nel  riconoscimento dei diritti degli animali, ed in un  nuovo rapporto tra viventi.
Che esso sia maturo  lo dice l’esperienza, una pratica che cresce.
Sono  le persone, i cittadini, le famiglie spesso quelle  delle fasce più deboli, che sempre più trovano  negli animali una forma di compagnia.
Nella quale  si scopre un diverso rapporto con la natura e con  l’ambiente, di vicinanza solidale, di rispetto che  porta a riconsiderare i confini con le specie viventi.
Il cambiamento richiede, anche in questo caso  l’intervento della buona politica.
Di un progetto ed  un impegno, che abbia la forza di affermarsi come  parte centrale di quel grande capitolo dei diritti da riscrivere nel nostro paese.
Inizieremo dall’educazione nelle scuole, favorendo  lo sviluppo della sensibilità e del contatto verso gli  animali fin dall’infanzia, accompagnando le generazioni più giovani al bisogno di vicinanza verso la  natura e l’ambiente.
I programmi scolastici per la  conoscenza e il rispetto degli animali esistono da  tempo, ma non sono diventati patrimonio concreto  dell’educazione scolastica.
Interverremo sui circuiti illegali smascherando i  colossali interessi economici di un crescente traffico degli animali ormai secondo commercio fuori  legge esistente oggi al mondo.
Contrasteremo le  forme di zoomafia, delle macellazioni clandestine, della pesca illegale, delle corse di animali per  scommesse: reati gestiti dalla malavita, contro gli  animali e contro noi tutti.
Ci adopereremo per sintonizzarci finalmente con  l’Europa, nella corretta e concreta applicazione di  quella parte del Trattato di Lisbona che impegna  ogni Stato dell’Unione a tenere conto nell’attuazione delle proprie politiche, delle esigenze “in  materia di benessere degli animali”.
Proporremo misure volte a ripensare l’intero  sistema di allevamento odierno, crudele, per gli  animali e non propriamente salutare per gli umani,  come dimostrano le esperienze della mucca pazza e  dell’influenza aviaria che on possiamo permetterci  di dimenticare.
Lavoreremo all’adeguamento in senso europeo del nostro Codice Civile e quello Penale per garantire  quei diritti oggi negati agli animali che dobbiamo saper vedere sempre più come interlocutori indispensabili all’essere umano.
La sperimentazione sugli animali andrà superata,  mettendo fine alla pratica della vivisezione e investendo nella ricerca scientifica più avanzata e nei  metodi sostitutivi, come già avviene in molti paesi  europei e negli Stati Uniti.
Andrà rotta la connessione tra randagismo e guadagni facili e non controllati, incentivando le buone pratiche pubbliche di gestione del randagismo, ed obbligando gli enti locali alla costruzione  di canili e gattili come centri di servizi socio-sanitari aperti alla collaborazione con le associazioni  di volontariato.
Chiederemo più investimenti nella  prevenzione delle sterilizzazioni per contrastare il  randagismo, nel quadro di un riconoscimento della  rilevanza sociale alla cura dei randagi, con lo scopo  di favorire la diffusione di nuove professionalità e  nuove pratiche eticamente sostenibili di gestione  del fenomeno.
Al Governo per l’Europa che vogliamo
La pace
Vogliamo che la mission  internazionale del  nostro Paese sia fondata  sull’opzione nonviolenta  e sulla cooperazione.
Vogliamo essere protagonisti  di nuovi strumenti a  servizio della pace tra  i popoli: dal sostegno  attivo alla prevenzione dei  conflitti alle mediazioni  politico-diplomatiche, fino all’interposizione  nonviolenta dei corpi civili di pace.
Ogni giorno abbiamo davanti agli occhi i drammi della guerra.
Oggi la Siria e il Mali, ieri la Libia,  l’altro ieri la Somalia e i Balcani, mentre sono  ancora drammaticamente attuali l’Iraq, l’Afghanistan, il Sahara occidentale e il perdurante conflitto israelo-palestinese.
Non possiamo rimanere indifferenti di fronte alle tragedie del mondo, ma dobbiamo proporre un approccio differente, fondato  sull’opzione nonviolenta.
Ispirati all’articolo 11 della Costituzione, vogliamo essere protagonisti di  nuovi strumenti per costruire la pace tra i popoli:  dal sostegno attivo alla prevenzione dei conflitti  alle mediazioni politico-diplomatiche, fino all’interposizione nonviolenta dei corpi civili di pace.
Metteremo al primo posto la prevenzione e la  ricerca di una soluzione politica e diplomatica  del conflitto, la tutela dei diritti delle popolazioni civili beneficiarie dell’intervento, la legalità  internazionale considerando l‘eventuale uso della  forza solo in funzione di polizia internazionale e  di interposizione, attraverso l’autorizzazione del  Consiglio di Sicurezza.
La partecipazione dell’Italia  a iniziative autorizzate dal Consiglio di Sicurezza  delle Nazioni Unite, sarà caratterizzata dalla dimensione civile e di cooperazione, e la diplomazia  popolare e nonviolenta.
Ci impegneremo per il rientro immediato delle  truppe dall’Afghanistan prima della scadenza  naturale del mandato prevista per il 2014.
L’Italia  sosterrà le iniziative volte a rafforzare il protagonismo della società civile, la promozione dei diritti  umani e delle donne, la cooperazione dal basso volta  a creare le premesse per un processo di riconciliazione nazionale, e all’accesso ai servizi essenziali.
Sosterremo la riduzione drastica delle spese militari nel nostro paese e di quelle a livello internazionale.
Vogliamo partire dalla cancellazione del programma per la costruzione del cacciabombardiere  di ultima generazione Joint Strike Fighter ed utilizzare i fondi così liberati in sostegno a politiche di  welfare, buona occupazione, conversione ecologica  dell’economia, cura del territorio e del patrimonio artistico-culturale.
Tale dibattito andrà sviluppato  anche a livello europeo, al fine di identificare modalità di ridurre drasticamente le spese del comparto  difesa e di riconvertire l’industria bellica in sostegno alla conversione ecologica dell’economia e la promozione della piena e buona occupazione.
Siamo per il disarmo nucleare e convenzionale,  attraverso il sostegno ad una convenzione internazionale sulla messa al bando delle armi nucleari,  la denuclearizzazione delle dottrine della NATO.
L’Italia seguirà l’esempio di altri paesi NATO decidendo di non ospitare sul loro territorio nazionale  ordigni nucleari tattici USA come quelli presenti a  Ghedi ed Aviano.
L’Italia dovrà inoltre dotarsi di  strumenti incisivi per il controllo, regolamentazione e monitoraggio del commercio di armi.
Crediamo che l’Europa debba dotarsi, nella logica  dell’articolo 11 della Costituzione italiana, di  una forza dell’Unione il cui unico mandato, oltre  eventuali compiti difensivi, sia quello di operare  a supporto delle iniziative delle Nazioni Unite e in  conformità con la Carta dell’’ONU, sempre e solo  con funzioni di polizia internazionale, interposizione, tutela dei civili, e supporto a processi di  mediazione e di risoluzione diplomatica e nonviolenta dei conflitti.
Rilanciamo una proposta  di riforma dei modelli di governo globale e per la democratizzazione delle Nazioni Unite, attraverso una profonda revisione del funzionamento del  Consiglio di Sicurezza e un ruolo più significativo  dell’Assemblea Generale nel definire le iniziative  relative alla pace ed alla giustizia internazionale.
L’Italia dovrà insieme agli altri paesi dell’Unione  promuovere processi di pace, prevenzione diplomatica e non violenta dei conflitti, e sostegno a  corpi civili di pace, con particolare attenzione al  Mediterraneo e Medio Oriente.
Accanto alla proposta per la creazione di un’Agenzia Euromediterranea  per la pace e la solidarietà internazionale ci impegneremo per il rilancio del negoziato internazionale  per la soluzione del conflitto israelo-palestinese e  per un’iniziativa europea ed internazionale di mediazione nel conflitto siriano.
La cooperazione internazionale
La lotta alla povertà e  all’esclusione sociale,  l’impegno per la conversione  ecologica dell’economia sono  la proiezione dell’Italia al di  là dei confini nazionali, come  attore responsabile in Europa  e nel mondo.
Il rilancio  della cooperazione può  essere un’opportunità per  contribuire alla costruzione  dell’Europa politica.
In un mondo attraversato da molteplici crisi,  da quella ambientale-climatica a quella economico-finanziaria a quella alimentare, emerge  l’esigenza di un rinnovato impegno dell’Italia  nella lotta alla povertà e all’esclusione sociale,  e per la conversione ecologica dell’economia.
Contemporaneamente sarà urgente aprire una fase  di ripensamento sulle modalità e le strategie di  cooperazione internazionale.
A questa rinnovata  urgenza  fa da contraltare il calo vertiginoso dei  contributi alla lotta alla povertà da parte dei paesi  una volta definiti del Nord del mondo, con l’Italia  ormai fanalino di coda
. La cooperazione è stata poi  trasformata in strumento ancillare dell’intervento  militare e del sostegno delle imprese italiane.
I temi dei diritti umani, della sovranità, della  sicurezza umana nell’ambito della cooperazione  andranno perciò affrontati in un’analisi congiunta,  giacché permeano tutta la discussione sul ruolo  dei governi, delle comunità locali nello sviluppo, nonché delle varie declinazioni di un approccio allo  sviluppo fondato sul rispetto e la promozione dei  diritti fondamentali, un approccio che può trasformare i cosiddetti Obiettivi del Millennio da mete  quasi irraggiungibili ad impegno per la promozione dei diritti fondamentali, economici, sociali ed  ambientali dei popoli.
Andrà pertanto riaffermato con forza il superamento di un approccio alla  cooperazione che la riduce ad  aspetto “emergenziale”, esaltandone invece la natura “relazionale”  tra culture e modi di vita.
La cooperazione dovrà  così essere strumento di trasformazione politica ed  economia delle cause della povertà, e di rafforzamento del protagonismo diretto delle popolazioni,  attraverso la costruzione di economie solidali,  modelli innovativi, “demercificando” la cooperazione e aumentando gli investimenti per istruzione, formazione, educazione, riconoscendo un ruolo  cardine allo scambio culturale.
Il rilancio della cooperazione, oltre a riqualificare il  profilo internazionale dell’Italia, può anche essere  un’opportunità per contribuire alla costruzione  dell’Europa politica, attraverso una maggior partecipazione dei soggetti di cooperazione italiani alla  gestione e utilizzo di questi fondi e alla definizione  delle strategie.
Il tema quindi è essenzialmente  politico, riguarda il modello economico globale, la crescita esponenziale delle dinamiche di diseguaglianza, ed esclusione sociale (e non solo più nel  vecchio “terzo mondo” ma anche a casa nostra),  il riconoscimento delle persone come soggetti e  non oggetti di tutela, la riaffermazione dei diritti  economici e sociali, un approccio fondato sui diritti  umani, sulla tutela dei beni comuni, e dei beni  pubblici globali.
Metteremo al centro delle politiche di cooperazione un approccio allo sviluppo fondato sul rispetto  e la promozione dei diritti fondamentali, per una  cooperazione nuova fondata sul soddisfacimento  dei bisogni e la promozione dei diritti economici,  sociali, culturali, ambientali attraverso il protagonismo diretto dei supposti destinatari, i partenariati locali, la cooperazione decentrata e forme di  cooperazione tra territori e comunità che facciano  leva su modelli di “altraeconomia”, finanza solidale, innovazione tecnologica, creazione di piena  e buona occupazione, tutela e promozione dei beni  comuni, in particolare in Africa e Mediterraneo;
Daremo maggior protagonismo al nostro paese  nella cooperazione allo sviluppo europea, assicurando una maggior partecipazione dei soggetti di  cooperazione italiani alla gestione ed utilizzo di  questi fondi ed alla definizione delle strategie;
Separeremo la cooperazione civile da ogni attività  militare, reindirizzando i fondi per l’integrazione a  iniziative volte alla promozione dei diritti di cittadinanza per i migranti, la tutela dei diritti umani,  sostenendo programmi di co-sviluppo attraverso  i quali i migranti potranno affermare le proprie  progettualità e ipotesi di soluzione delle cause che  sono alla base della loro scelta migratoria;
a livello internazionale sosterremo procedure eque  e trasparenti per la rinegoziazione e cancellazione del debito, il riconoscimento della priorità dei  diritti al cibo, all’acqua, alla salute, alla casa, alla  terra in tutti gli ambiti rilevanti, dalle politiche di lotta alla povertà della Banca mondiale a quelle  commerciali dell’Organizzazione Mondiale del  Commercio, al sostegno a strumenti innovativi  per prevenzione delle speculazioni finanziarie ed il  finanziamento dello sviluppo, tra cui la tassa sulle  transazioni finanziarie, fino alla riforma dei meccanismi di governo globale al fine di aumentarne la  democraticità e assicurare maggior protagonismo  alla società’ civile ed agli altri nuovi attori globali
Al fine di assicurare maggior coordinamento delle  attività di cooperazione, facendo tesoro dell’importante precedente della nomina per la prima volta nella storia di un ministro per la cooperazione,  proporremo la creazione di  una figura  di governo di alto livello per la cooperazione, di  un’Agenzia come strumento operativo di supporto  coordinamento e valutazione, con sedi in loco, e di  un Fondo unico per assicurare una gestione unitaria dei fondi di cooperazione.
Ci impegneremo affinché l’Italia tenga fede ai suoi  impegni di stanziamento di fondi per la lotta alla  povertà, sia a livello di cooperazione bilaterale che multilaterale, a partire dalla ricapitalizzazione del  Fondo Globale contro Aid, Malaria, TBC, fino al  sostegno al Fondo Globale per il Sahel proposto  dall’inviato speciale ONU per il Sahel, Romano Prodi.
La nostra idea di Europa
L’Italia deve tornare a  essere protagonista della  formazione degli Stati Uniti  d’Europa con al centro  politiche fiscali eque che  contribuiscano a ridistribuire la ricchezza e rilanciare un  piano europeo per la buona e piena occupazione, per la  conversione dell’economia  e dei cicli produttivi, per politiche di welfare  e di cittadinanza, per il  reddito minimo su scala  continentale.
Crediamo nell’Europa, quella di Altiero Spinelli,  quella dei diritti, del modello sociale, di un  continente fatto di stati che superando i confini  della politica nazionale si federano in nome di un  ideale alto di pace, giustizia sociale ed ambientale.
Quel progetto di Stati Uniti d’Europa oggi rischia  di soccombere di fronte alla crisi economica e  finanziaria, sotto le politiche di austerità imposte  da un modello di governo tra governi, nel quale gli interessi nazionali prendono il sopravvento  rispetto agli obblighi di solidarietà.
Il dramma del  popolo greco, le mobilitazioni che attraversano  le piazze dei Sud del continente, la contrazione  inaccettabile delle spese sociali, dall’istruzione alla  sanità, la privatizzazione dei profitti delle banche  e del settore finanziario ci chiamano ad una sfida irrinunciabile.
Allo spread dei mercati finanziari  causa della progressiva accumulazione di debito  sociale ed ecologico per queste generazioni e quelle  a venire, dobbiamo contrapporre il rilancio di un progetto politico federale, giacché la crisi piuttosto  che economica è crisi politica.
É una crisi di vocazione e di democrazia: la crisi di istituzioni quali  il Parlamento Europeo, incapace di esercitare un  potere di indirizzo nei confronti della Commissione e della Banca Centrale Europea.
L’Europa oggi sconta il prezzo di gravi ritardi e  contraddizioni.
Il prezzo di un progetto limitato all’adozione di una valuta comune, l’euro, al  quale non è seguita la costruzione dei fondamenti  politici, di un sistema davvero europeo di governo e  di produzione di regole comuni.
Così quel modello  sociale europeo risultato delle mobilitazioni e delle  proposte dei movimenti operai, dei movimenti  sociali di tutto il continente oggi soccombe a fronte  dell’imperativo di tutelare gli interessi del mercato  e della finanza.
Trilioni di euro sono stati spesi per  operazioni di salvataggio delle banche europee  esposte nei confronti di paesi indebitati quali la  Grecia e la Spagna creando una spirale perversa di  ulteriore indebitamento e contrazione delle attività  produttive e dell’economia reale.
Le condizioni  imposte in cambio dell’accesso a pacchetti di aiuto  da parte della BCE hanno inoltre contribuito a precipitare milioni di persone nella spirale drammatica della povertà e dell’esclusione sociale.
Questa situazione rappresenta il brodo di coltura  per ideologie xenofobe e populiste, secondo le quali  l’unico antidoto alla crisi sarebbe il ritorno identitario all’interno dei confini degli stati nazionali.
A queste regressioni, allo spread sociale e culturale,  andrà contrapposto il rilancio del processo costituente europeo per gli Stati Uniti d’Europa.
L’Italia  come paese fondatore dell’Unione Europea deve  tornare a essere protagonista non solo attraverso la  costruzione di un’architettura di governo fondata  sulla partecipazione diretta dei cittadini,
ma anche  e soprattutto attraverso il sostegno a politiche  fiscali eque, che contribuiscano a redistribuire la  ricchezza e rilanciare un piano europeo, un  Green  New Deal, che costruisca le basi per la buona e  piena occupazione, per la conversione dell’economia e dei cicli produttivi, per politiche di welfare  e di cittadinanza, per il reddito minimo su scala  continentale.
Al Fiscal Compact contrapporremo  pertanto un patto dei cittadini per la democrazia, i  diritti sociali, il reddito minimo, i diritti dei lavoratori, l’equità e la giustizia.
Perseguiremo quest’obiettivo assieme alle forze della sinistra e socialiste  europee, convinti che la costruzione dell’Europa  debba passare attraverso un rinnovato protagonismo delle forze progressiste, dei sindacati e dei  movimenti sociali.
Per ridare anima a un progetto  rimasto a metà strada, non ci si potrà limitare a  operare a livello di governi, ma dovremo alimentare e partecipare ad un processo dal basso, su scala  transnazionale, che potrà avere occasione di esprimersi anche nelle prossime elezioni europee del  2014 per le quali ci impegneremo alla costruzione  di liste transnazionali come primo passo verso un  Parlamento Europeo più forte, espressione della  volontà, del mandato e del voto di cittadini europei.
Lavoreremo con i governi e le forze progressiste europee per una rinegoziazione delle politiche comunitarie e modificare l’intero impianto  recessivo di matrice merkeliana;
Daremo sostegno ad un’Assemblea Costituente  ed un processo di revisione dei Trattati nel  quale il Parlamento Europeo eletto nel 2014  avrà un ruolo centrale.
Un’Europa federale  per ridefinire le priorità di sviluppo sociale  rispetto a quelle di rigore fiscale e di bilancio.
Il Parlamento Europeo avrà il potere legislativo  e il mandato e obiettivi della Banca Centrale  Europea verranno profondamente rivisti e  corretti.
La BCE dovrà sostenere i paesi in crisi  operando come prestatore di ultima istanza  per i titoli di Stati, ed emettendo eurobond;
Sosterremo il rafforzamento e l’effettiva attuazione di misure di tassazione sulle  transazioni finanziarie, allargando il numero  di paesi sostenitori e utilizzando il gettito per  obiettivi di tipo nazionale (welfare, politiche  del lavoro etc) e internazionale (cooperazione allo sviluppo, lotta ai cambiamenti climatici)  nell’ottica di un maggior coordinamento a livello europeo;
•  Chiederemo la rinegoziazione del Patto di  Stabilità fissando i parametri secondo i quali  definire come produttivi specifici capitoli di  spesa (welfare, conversione ecologica, spese per  occupazione, innovazione, cultura) ed impegno  alla revisione della Golden Rule al fine di escludere tali spese dal Patto di Stabilità;
•  Chiederemo che il governo italiano sostenga  nel Consiglio dell’Unione Europea la revisione della direttiva “della vergogna” degli  accordi di riammissione, a politiche europee  per i diritti civili, diritti GLBQT e contro la  discriminazione;
•  Sosterremo  un processo di integrazione  mediterranea, di cooperazione internazionale, di  scambi culturali e commerciali, libera circolazione delle persone, e promozione di energie  rinnovabili e su piccola scala.
Noi, cittadine e cittadini democratici e progressisti, ci riconosciamo nella Costituzione repubblicana, in un progetto di società di pace, di libertà, di eguaglianza, di laicità, di giustizia, di progresso e di solidarietà.
Vogliamo contribuire al cambiamento dell’Italia, alla ricostruzione delle sue istituzioni, a un forte impegno del nostro Paese per un’Europa federale e democratica.
Crediamo nel valore del lavoro, nello spirito solidaristico e nel riconoscimento del merito.
Vogliamo sconfiggere ogni forma di populismo.
In nome di questi valori ispirati al Bene comune dell’Italia e per raggiungere questi obiettivi abbiamo promosso le elezioni primarie che il 2 dicembre 2012 hanno indicato il segretario del Partito Democratico Pier Luigi Bersani come il candidato dei democratici e dei progressisti alla guida del governo del nostro Paese.
Ci candidiamo come alternativa politica e civica al lungo periodo berlusconiano, responsabile di aver lasciato un cumulo di macerie nel Paese e un contesto sociale gravemente deteriorato.
I ripetuti scandali hanno sconvolto la coscienza civile del Paese e fatto crescere il distacco dei cittadini dalla politica.
Si chiede giustamente un rinnovamento profondo, non di facciata.
Non è solo una questione generazionale, ma si rende necessaria una rivoluzione morale e civica che deve penetrare in profondità la politica e i partiti.
Questo è il vero rinnovamento che impone la piena attuazione dell’art. 49 della Costituzione che richiama la disciplina giuridica delle formazioni politiche.
Oggi siamo noi i protagonisti del cambiamento e ne sentiamo la responsabilità.
La politica non è tutta uguale.
Vogliamo che i nostri rappresentanti siano scelti per le loro capacità e per la loro onestà.
Chiediamo che i candidati al Parlamento rispettino gli impegni contenuti nella Carta d’Intenti e nel Codice etico che seguono.
La prossima legislatura dovrà affrontare tre compiti decisivi.
Guidare l’economia fuori dalla crisi.
Ridare autorità, efficienza e prestigio alle istituzioni e alla politica, ripartendo dai principi della Costituzione.
Rilanciare l’unità e l’integrazione politica dell’Unione Europea.
Noi non crediamo alle bugie delle promesse facili, quelle vendute nel decennio disastroso della destra.
Crediamo, invece, in un risveglio della fiducia, a cominciare dai giovani e dalle donne.
I problemi sono enormi e il tempo per aggredirli si accorcia.
Le scelte da compiere non sono semplici né scontate.
Ma la speranza che ci muove vive tutta nella convinzione che si possano combinare cambiamento e affidabilità, uguaglianza e rigore nelle scelte.
Il nostro posto è in Europa.
Noi collocheremo sempre più saldamente l’Italia nel cuore di un’Europa da ripensare su basi democratiche.
In “casa” dovremo colmare la faglia che si è scavata tra cittadini e politica.
Qui non bastano le parole.
Serviranno i comportamenti, le azioni, le coerenze.
Faremo in modo che buona politica e riscossa civica procedano affiancate.
Il traguardo è ricostruire quel patrimonio collettivo che la destra e i populismi stanno disgregando: la qualità della democrazia, la legalità, la cittadinanza, la partecipazione.
La realtà è che mai come oggi nessuno si salva da solo.
E nessuno può stare bene davvero, se gli altri continuano a stare male: è questo il principio base del nostro progetto, sia nella sfera morale e civile che in quella economica e sociale.
Vogliamo che il destino dell’Italia sia figlio della migliore civiltà europea e vogliamo sentirci vicino a chi nel mondo si batte per la libertà e l’emancipazione di ogni essere umano.
Oggi, in un mondo in subbuglio, pace, cooperazione, accoglienza devono ispirare di nuovo l’agire politico.
Nella coscienza delle donne e degli uomini come nella diplomazia degli Stati.
Con questa visione noi, democratici e progressisti, ci candidiamo alla guida dell’Italia.
Europa
L’immagine e la credibilità dell’Italia nel mondo sono state lesionate dalla cupa stagione berlusconiana.
Proseguire nell’azione di recupero pieno del ruolo e del prestigio che compete al nostro Paese è un dovere civico e politico che ci consente di guardare al futuro con la convinzione di poter esprimere compiutamente la grande tradizione europeista dell’Italia fino al suo approdo federale, come postulato con visione profetica da Alcide De Gasperi, Luigi Einaudi e Altiero Spinelli.
Dalla crisi non si esce con le ricadute nell’euroscetticismo, ma con più Europa.
Attraverso, dunque, il governo dell’Euro e la sua stabilizzazione; attraverso la sottolineatura che non può esserci benessere senza lavoro; attraverso la capacità reale di mettere la finanza sotto controllo, perché gli affari non possono essere condotti senza regole:  sono questi i termini di una visione europeista moderna e solidale che giustifica una razionale e misurata cessione di sovranità nazionale.
La crisi che scuote il mondo mette a rischio l’Europa e le sue conquiste di civiltà.
Ma noi siamo l’Europa, nel senso che da lì viene la sola possibilità di salvare l’Italia: le sorti dell’integrazione politica coincidono largamente col nostro destino.
Non c’è futuro per l’Italia se non dentro la ripresa e il rilancio del progetto europeo.
La prossima maggioranza dovrà avere ben chiara questa bussola: nulla senza l’Europa.
Per riuscirci agiremo in due direzioni.
In primo luogo, rafforzando la piattaforma dei progressisti europei.
Se l’austerità e l’equilibrio dei conti pubblici, pur necessari, diventano un dogma e un obiettivo in sé – senza alcuna attenzione per occupazione, investimenti, ricerca e formazione – finiscono per negare se stessi.
Adesso c’è bisogno di correggere la rotta, accelerando l’integrazione politica, economica e fiscale, vera condizione di una difesa dell’Euro e di una riorganizzazione del nostro modello sociale.
In secondo luogo, bisogna portare a compimento le promesse tradite della moneta unica e integrare la più grande area economica del pianeta in un modello di civiltà che nessun’altra nazione o continente è in grado di elaborare.
Salvare l’Europa nel pieno della crisi significa condividere il governo dell’emergenza finanziaria secondo proposte concrete che abbiamo da tempo avanzato assieme ai progressisti europei.
Tali proposte determinano una prospettiva di coordinamento delle politiche economiche e fiscali.
E dunque nuove istituzioni comuni, dotate di una legittimazione popolare e diretta.
A questo fine i progressisti devono promuovere un patto costituzionale con le principali famiglie politiche europee.
Anche per l’Europa, infatti, la prossima sarà una legislatura costituente in cui il piano nazionale e quello continentale saranno intrecciati stabilmente.
Una legislatura nella quale l’orizzonte ideale degli Stati Uniti d’Europa dovrà iniziare ad acquistare concretezza in una nuova architettura istituzionale dell’eurozona.
Qui vive la ragione più profonda che ci spinge a cercare un terreno di collaborazione con le forze del centro liberale.
Per questo i democratici e i progressisti s’impegnano a promuovere un accordo di legislatura con queste forze, sulla base della loro ispirazione costituzionale ed europeista e di una responsabilità comune di fronte al passaggio storico, unico ed eccezionale, che l’Italia e l’Europa dovranno affrontare nei prossimi anni.
Collocare il progetto di governo italiano nel cuore della sfida europea significa costruire un progetto alternativo alle regressioni nazionaliste, anti-europee e populiste, da sempre incompatibili con le radici di un’Europa democratica, aperta, inclusiva.
Democrazia
Dobbiamo sconfiggere l’ideologia della fine della politica e delle virtù prodigiose di un uomo solo al comando.
E’ una strada che l’Italia ha già percorso, e sempre con esiti disastrosi.
Per noi il populismo è il principale avversario di una politica autenticamente popolare.
In questi ultimi anni esso è stato alimentato da un liberismo finanziario che ha lasciato i ceti meno abbienti in balia di un mercato senza regole.
La destra populista ha promesso una illusoria protezione dagli effetti del liberismo finanziario innalzando barriere culturali, territoriali e a volte xenofobe.
La sola vera risposta al populismo è la partecipazione democratica.
La crisi della democrazia non si combatte con “meno” ma con “più” democrazia.
Più rispetto delle regole, una netta separazione dei poteri, una vera democrazia paritaria e l’applicazione corretta e integrale di quella Costituzione che rimane tra le più belle e avanzate del mondo.
Siamo convinti che il suo progetto di trasformazione civile, economica e sociale sia vitale e per buona parte ancora da mettere in atto.
L’autonomia, la responsabilità e la libertà femminile sono una leva per la crescita e una risposta alla crisi democratica.
C’è un nesso strettissimo tra il maschilismo e l’offesa alla dignità delle donne incarnati in questi anni dal berlusconismo e il degrado delle istituzioni democratiche.
Il riconoscimento della soggettività femminile e l’attuazione del principio della democrazia paritaria sono oggi condizioni essenziali per la ricostruzione del Paese.
Vogliamo dare segnali netti all’Italia onesta che cerca nelle istituzioni un alleato contro i violenti, i corruttori e chiunque si appropri di risorse comuni mettendo a repentaglio il futuro degli altri.
Per noi ciò equivarrà alla difesa intransigente del principio di legalità, a una lotta decisa all’evasione fiscale, al contrasto severo dei reati contro l’ambiente, al rafforzamento della normativa contro la corruzione e a un sostegno più concreto agli organi inquirenti e agli amministratori impegnati contro mafie e criminalità, vero piombo nelle ali per l’intero Paese.
Vogliamo contrastare tutte le mafie, reprimendone sia l’azione criminale che l’immensa forza economica.
La presenza dei capitali mafiosi, a maggior ragione in un momento di crisi, è un elemento devastante per ogni prospettiva di rilancio del Paese.
Va reciso ogni legame o sospetto di complicità di alcuni rappresentanti politici.
La rigorosa applicazione del codice etico approvato dalla Commissione antimafia è per noi inderogabile per le candidature a tutti i livelli.
Sulla riforma dell’assetto istituzionale, siamo favorevoli a un sistema parlamentare semplificato e rafforzato, con un ruolo incisivo del governo e la tutela della funzione di equilibrio assegnata al Presidente della Repubblica.
Riformuleremo un federalismo responsabile e bene ordinato che faccia delle autonomie un punto di forza dell’assetto democratico e unitario del Paese.
Sono poi essenziali norme stringenti in materia di conflitto d’interessi, legislazione antitrust e libertà dell’informazione.
Daremo vita a un percorso riformatore che assicuri concretezza e certezza di tempi alla funzione costituente della prossima legislatura.
Infine, ma non è l’ultima delle priorità, la politica deve recuperare autorevolezza, promuovere il rinnovamento, ridurre i suoi costi e la sua invadenza in ambiti che non le competono.
Ad esempio, attraverso una riforma profonda dei servizi pubblici locali bisogna avere l’attenzione di incidere su di un sistema di potere assai consolidato che alimenta e incoraggia i costi perversi della politica.
Serve una politica sobria perché se gli italiani devono risparmiare, chi li governa deve farlo di più.
A ogni livello istituzionale non sono accettabili emolumenti superiori alla media europea.
Ma anche questo non basta.
Va approvata una riforma dei partiti, che alla riduzione del finanziamento pubblico
affianchi una legge di attuazione dell’articolo 49 della Costituzione, che assicuri la democrazia dei e nei partiti, che devono riformarsi per essere strumento dei cittadini e non luogo opaco di interessi particolari.
Bisogna agire per la semplificazione e l’alleggerimento del sistema istituzionale e amministrativo.
Occorrono piani industriali per ogni singola amministrazione pubblica al fine di produrre efficienza e risparmio.
Riconoscere il limite della politica e dei partiti significa anche aprire il campo alle richieste d’impegno e mobilitazione che maturano nella società e alle competenze che si affermano.
Tutto ciò dovrà essere messo in atto a cominciare dalle nomine in enti, società pubbliche e autorità di sorveglianza e da rinnovati criteri di selezione nelle funzioni di governo.
Lavoro
La nostra visione assume il lavoro come parametro di tutte le politiche.
Cuore del nostro progetto è la dignità del lavoratore da rimettere al centro della democrazia, in Italia e in Europa.
Questa è anche la premessa per riconoscere la nuova natura del conflitto sociale.
Fulcro di quel conflitto non è più solo l’antagonismo classico tra impresa e operai, ma il mondo complesso dei produttori, cioè delle persone che pensano, lavorano e fanno impresa.
E questo perché anche lì, in quella dimensione più ampia, si stanno creando forme nuove di sfruttamento.
Il tutto, ancora una volta, per garantire guadagni e lussi alla rendita finanziaria.
Bisogna perciò costruire alleanze più vaste.
La battaglia per la dignità e l’autonomia del lavoro, infatti, riguarda oggi la lavoratrice precaria come l’operaio sindacalizzato, il piccolo imprenditore o artigiano non meno dell’impiegato pubblico, il giovane professionista sottopagato al pari dell’insegnante o della ricercatrice universitaria.
Il primo passo da compiere è un ridisegno profondo del sistema fiscale che alleggerisca il peso sul lavoro e sull’impresa, attingendo alla rendita dei grandi patrimoni finanziari e immobiliari.
Quello successivo è contrastare la precarietà, rovesciando le scelte della destra nell’ultimo decennio e in particolare l’idea di una competitività al ribasso del nostro apparato produttivo, quasi che, rimasti orfani della vecchia pratica che svalutava la moneta, la risposta potesse stare nella svalutazione e svalorizzazione del lavoro.
Il terzo passo è spezzare la spirale perversa tra bassa produttività e compressione dei salari e dei diritti, aiutando le produzioni a competere sul lato della qualità e dell’innovazione, punti storicamente vulnerabili del nostro sistema.
Quarto passo è mettere in campo politiche fiscali a sostegno dell’occupazione femminile, ancora adesso uno dei differenziali più negativi per la nostra economia, in particolare al Sud.
Serve un grande piano per aumentare e migliorare l’occupazione femminile, contrastare la disparità nei redditi e nelle carriere, sradicare i pregiudizi sulla presenza delle donne nel mondo del lavoro e delle professioni.
A tale scopo è indispensabile alleggerire la distribuzione del carico di lavoro e di cura nella famiglia, sostenendo una riforma del welfare, politiche di conciliazione e condivisione e varando un programma straordinario per la diffusione degli asili nido.
Anche grazie a politiche di questo tipo sarà possibile sostenere concretamente le famiglie e favorire una ripresa della natalità.
Insomma sul punto non servono altre parole: bisogna fare del tasso di occupazione femminile e giovanile il misuratore primo dell’efficacia di tutte le nostre strategie.
Infine, il lavoro è oggi per l’Italia lo snodo tra questione sociale e questione democratica.
Fondare sul lavoro e su una più ampia democrazia nel lavoro la ricostruzione del Paese non è solo una scelta economica, ma l’investimento decisivo sulla qualità della nostra democrazia.
Occorre una legge sulla rappresentanza che consenta l’esercizio effettivo della democrazia per chi lavora.
Non possiamo consentire né che si continui con l’arbitrio della condotta di aziende che discriminano i lavoratori, né che ci sia una rappresentanza sindacale che prescinda dal voto dei lavoratori sui contratti.
Uguaglianza
L’Italia è divenuta negli anni uno dei Paesi più diseguali del mondo occidentale.
La crisi stessa trova origine  negli Stati Uniti come in Europa da un aumento senza precedenti delle disuguaglianze.
E dunque esiste, da tempo oramai, un problema enorme di redistribuzione che investe il rapporto tra rendita e lavoro, mettendo a rischio i fondamenti del welfare.
Sull’altro fronte, la ricchezza finanziaria e immobiliare è diventata sempre più inafferrabile, capace com’è di sfuggire a ogni vincolo fiscale e solidale.
Non si esce dalla crisi se chi ha di più non è chiamato a dare di più.
È la crisi stessa a insegnarci che la giustizia sociale non è pensabile come derivata della crescita economica, ma ne costituisce il presupposto.
Ciò significa che la ripresa economica richiede politiche di contrasto alla povertà, anche in un Paese come il nostro dove il fenomeno sta assumendo caratteri nuovi e dimensioni angoscianti.
I “nuovi poveri”, per altro, continuano ad assistere allo scandalo di rendite o emolumenti cresciuti a livelli indecenti, a ricchezze e proprietà smodate che si sottraggono a qualunque vincolo di solidarietà.
A tutto questo bisogna finalmente mettere un argine.
Per noi parlare di uguaglianza significa guardare la società con gli occhi degli “ultimi”.
Di coloro che per vivere faticano il doppio: perché sono partiti da più indietro o da più lontano o perché sono persone con disabilità.
Se poi guardiamo alle generazioni più giovani, il tema dell’uguaglianza si presenta prima di tutto come possibilità di scelta e parità delle condizioni di accesso alla formazione, al lavoro, a un’affermazione piena e libera della loro personalità.
Superare le disuguaglianze di genere è indispensabile per ricostruire il Paese su basi moderne e giuste.
Non a caso, ancora una volta, il simbolo più forte di una riscossa civica e morale è venuto dal movimento delle donne.
Su questo piano la politica, il Parlamento e il governo devono assumere la democrazia paritaria come traguardo della democrazia tout court.
Nessun discorso sull’uguaglianza sta in piedi se non si rimette il Mezzogiorno al centro dell’agenda.
L’Italia è cresciuta quando Sud e Nord hanno scelto di avanzare assieme.
Viceversa quando la forbice si è allargata, l’Italia tutta si è distanziata dall’Europa.
Sostenere, come la destra ha fatto per anni, che il Nord poteva farcela da solo si è rivelato un grave errore, che ha impoverito il Sud e il Nord insieme.
Tutt’altra cosa è combattere sprechi e inefficienze con una nuova strategia nazionale d’intervento.
Il punto è farlo assieme al senso di responsabilità di tante amministrazioni e movimenti meridionali, per correggere le storture di vecchi regionalismi e localismi clientelari e per promuovere legalità, civismo e lavoro.
Anche le politiche sociali ed economiche incentrate sulla difesa dei più deboli e sulla promozione di un sistema di pari opportunità richiedono che il merito diventi la bussola di una competizione positiva sul terreno della responsabilità e che ogni cittadino sia chiamato a corrispondere ai doveri fiscali in relazione al proprio patrimonio con fermezza e severità.
Infine, al capitolo dell’uguaglianza è legata a filo doppio la questione di una giustizia civile e penale al servizio del cittadino.
Su questo piano è superfluo ricordare che gli anni della destra al governo hanno sprangato ogni spiraglio a un intervento riformatore.
Diciamo che si sono occupati pochissimo dello stato di diritto e molto del diritto di uno soltanto che si riteneva proprietario dello Stato.
Ma così a pagare due volte sono stati i cittadini più deboli: quelli che hanno davvero bisogno di una giustizia civile e penale rapida, imparziale, efficiente.
Nella prossima legislatura il tema dovrà essere affrontato dal punto di vista della dignità e dei diritti di tutti e non più dei potenti alla ricerca d’impunità.
Libertà
Per noi libertà è anzitutto la possibilità concreta per le giovani generazioni di costruire il proprio progetto di vita e realizzare le proprie vocazioni.
Il nostro progetto non sarà retoricamente per i giovani, ma dovrà essere soprattutto dei giovani.
Quegli stessi che oggi, pur ricchi di talento ed energie, trovano le strade sbarrate e sono sistematicamente esclusi.
Il tema del merito non può essere contrapposto a quello dell’eguaglianza delle opportunità.
Libertà dei progetti di vita e valorizzazione del merito sono i presupposti di una società più aperta ed eguale.
Attraverso l’introduzione di misure più incisive, ciò deve valere nel campo delle professioni, della scuola e dell’università, dell’amministrazione pubblica e dell’impresa privata.
Negli anni del berlusconismo l’appello alla libertà è stato utilizzato a difesa di privilegi e vantaggi privati.
Noi vogliamo liberare le energie della creatività e del merito individuale contro le chiusure corporative e familistiche della società italiana.
Consideriamo essenziali il rispetto della libertà e della responsabilità delle donne.
Occorre superare gli aspetti giuridicamente insostenibili della legge 40 in materia di procreazione assistita
e garantire piena applicazione alla legge 194 sull’interruzione volontaria di gravidanza.
Su temi che riguardano la vita e morte delle persone, la politica deve coltivare il senso del proprio limite e il legislatore deve intervenire sempre sulla base di un principio di cautela e di laicità del diritto.
Per evitare i guasti di un pericoloso “bipolarismo etico” che la destra ha perseguito in questi anni, è necessario assumere come riferimento i principi scolpiti nella prima parte della nostra Costituzione e, a partire da quelli, procedere alla ricerca di punti di equilibrio condivisi, fatte salve la libertà di coscienza e l’inviolabilità della persona nella sua dignità.
Sapere
La dignità del lavoro e la lotta alle disuguaglianze s’incrociano nel primato delle politiche per l’istruzione e la ricerca.
Non c’è futuro per l’Italia senza un contrasto alla caduta drammatica della domanda d’istruzione registrata negli ultimi anni.
È qualcosa che trova espressione nell’abbandono scolastico, nella flessione delle iscrizioni alle nostre università, nella sfiducia dei ricercatori e nella demotivazione di un corpo insegnante sottopagato e sempre meno riconosciuto nella sua funzione sociale e culturale.
In questo caso più che dalle tante indicazioni programmatiche, conviene partire da un principio: nei prossimi anni, se vi è un settore per il quale è giusto che altri ambiti rinuncino a qualcosa, è quello della ricerca e della formazione.
Dalla scuola dell’infanzia e dell’obbligo alla secondaria e all’università: la sfida è avviare il tempo di una società della formazione lunga e permanente che non abbandoni nessuno lungo la via della crescita, dell’aggiornamento, di possibili esigenze di mobilità.
Solo così, del resto, si formano classi dirigenti all’altezza, e solo così il sapere riacquista la sua fondamentale carica di emancipazione e realizzazione di sé.
A fronte di questo impegno, garantiremo processi di riqualificazione e di rigore della spesa, avendo come riferimento il grado di preparazione degli studenti e il raggiungimento degli obiettivi formativi.
La scuola e l’università italiane, già fiaccate da un quindicennio di riforme inconcludenti e contraddittorie, hanno ricevuto nell’ultima stagione un colpo quasi letale.
Ora si tratta di avviare un’opera di ricostruzione vera e propria.
Nella prossima legislatura partiremo da un piano straordinario contro la dispersione scolastica, soprattutto nelle zone a più forte infiltrazione criminale, dal varo di misure operative per il diritto allo studio,
da un investimento sulla ricerca avanzata nei settori trainanti e a più alto contenuto d’innovazione.
Tutto ciò nel quadro del valore universalistico della formazione, della promozione della ricerca scientifica e della ricerca di base in ambito umanistico.
Sviluppo sostenibile
Sviluppo sostenibile per noi vuol dire valorizzare la carta più importante che possiamo giocare nella globalizzazione, quella del saper fare italiano.
Se una chance abbiamo, è quella di una Italia che sappia fare l’Italia.
Da sempre la nostra forza è stata quella di trasformare con il gusto, la duttilità, la tecnica e la creatività, materie prime spesso acquistate all’estero.
Il decennio appena trascorso è stato particolarmente pesante per il nostro sistema produttivo.
L’ingresso nell’Euro e la fine della svalutazione competitiva hanno prodotto, con la concorrenza della rendita finanziaria, una caduta degli investimenti in innovazione tecnologica e nella capitalizzazione delle imprese, con l’aumento dell’esportazione di capitali.
Anche in questo caso è tempo di cambiare spartito e ridare centralità alla produzione.
Una politica industriale “integralmente ecologica” è la prima e più rilevante di queste scelte.
Noi immaginiamo un progetto-Paese che individui grandi aree d’investimento, di ricerca, di innovazione verso le quali orientare il sistema delle imprese, nell’industria, nell’agricoltura e nei servizi.
La qualità e le tipicità, mobilità sostenibile, risparmio ed efficienza energetica, le tecnologie legate alla salute, alla cultura, all’arte, ai beni di valore storico e alla nostra tradizione, l’agenda digitale.
Bisogna inoltre dare più forza e prospettiva alle nostre piccole e medie imprese aiutandole a collegarsi fra loro, a capitalizzarsi, ad accedere alla ricerca e alla internazionalizzazione.
Beni comuni
Per noi salute, istruzione, sicurezza, ambiente, sono campi dove, in via di principio, non deve esserci il povero né il ricco.
Perché sono beni indisponibili alla pura logica del mercato e dei profitti.
Sono beni comuni  di tutti e di ciascuno e definiscono il grado di civiltà e democrazia del Paese.
I referendum del 2011 hanno affermato il principio dell’acqua come bene non privatizzabile.
L’energia, il patrimonio culturale e del paesaggio, le infrastrutture dello sviluppo sostenibile, la rete dei servizi di welfare e formazione, sono beni che devono vivere in un quadro di programmazione, regolazione e controllo sulla qualità delle prestazioni.
Per tutto questo, introdurremo normative che definiscano i parametri della gestione pubblica o, in alternativa, i compiti delle autorità di controllo a tutela delle finalità pubbliche dei servizi.
In ogni caso non può venir meno una responsabilità pubblica dei cicli e dei processi, che garantisca l’universalità di accesso e la sostenibilità nel lungo periodo.
La difesa dei beni comuni è la risposta che la politica deve a un bisogno di comunità che è tornato a manifestarsi anche tra noi.
I referendum della primavera del 2011 ne sono stati un’espressione fondamentale.
È tramontata l’idea che la privatizzazione e l’assenza di regole siano sempre e comunque la ricetta giusta.
Non si tratta per questo di tornare al vecchio statalismo o a una diffidenza preventiva verso un mercato regolato.
Il punto è affermare l’idea che questi beni riguardano il futuro dei nostri figli e chiedono pertanto una presa in carico da parte della comunità.
In questo disegno la maggiore razionalità e la valorizzazione del tessuto degli enti locali sono essenziali, non solo per la funzione regolativa che sono chiamati a svolgere, ma perché il presidio di democrazia, partecipazione e servizi che assicurano è in sé uno dei beni più preziosi per i cittadini.
Superare le duplicazioni, riqualificare la spesa, devono perciò accompagnarsi a un nuovo e rigoroso investimento sul valore dell’autogoverno locale che, soprattutto nella crisi, non va visto, così come ha fatto la destra, come una specie di malattia, ma piuttosto come una possibile medicina.
A sua volta l’autogoverno locale deve offrire spazi e occasioni alla sussidiarietà, alle forme di partecipazione civica, ai protagonisti del privato sociale e del volontariato.
Diritti
Il principio della dignità inviolabile della persona e il rispetto dei diritti umani fondamentali sono la cornice generale entro cui trovano posto tutte le nostre scelte di programma.
In particolare, noi ci sentiamo al fianco della lotta di popoli interi per la difesa dei diritti umani, a iniziare da quelli delle donne.
Crediamo sia compito dei democratici e dei progressisti affermare l’indivisibilità dei diritti  politici, civili e sociali e di farlo valorizzando il principio costituzionale della laicità dello Stato.
Nel nostro caso questo significa l’impegno a perseguire il contrasto verso ogni violenza contro le donne, un fenomeno che affonda le sue radici in modelli inaccettabili del rapporto tra i generi e che costituisce una vera e propria violazione dei diritti umani.
Sul piano dei diritti di cittadinanza l’Italia attende da troppo tempo una legge semplice ma irrinunciabile: un bambino, figlio d’immigrati, nato e cresciuto in Italia, è un cittadino italiano.
L’approvazione di questa norma sarà simbolicamente il primo atto che ci proponiamo di compiere nella prossima legislatura.
Daremo sostanza normativa al principio riconosciuto dalla Corte Costituzionale, per il quale una coppia omosessuale ha diritto a vivere la propria unione ottenendone il riconoscimento giuridico.
È inoltre urgente una legge contro l’omofobia.
Siamo per il rispetto della vita umana e quindi vogliamo che la condizione dei detenuti sia rispettosa della Costituzione.
Responsabilità
L’Italia ha bisogno di un governo e di una maggioranza stabili e coesi.
Di conseguenza l’imperativo che democratici e progressisti hanno di fronte è quello dell’affidabilità e della responsabilità.
Per questa ragione, nel momento stesso in cui chiamiamo a stringere un patto di governo movimenti, associazioni, liste civiche, singole personalità e cittadini che condividono le linee di questo progetto, vogliamo assumere insieme, dinanzi al Paese, alcuni impegni espliciti e vincolanti.
Le forze della coalizione, in un quadro di lealtà e civiltà dei rapporti, si dovranno impegnare a: sostenere in modo leale e per l’intero arco della legislatura l’azione del premier scelto con le primarie;
affidare a chi avrà l’onere e l’onore di guidare la maggioranza, la responsabilità di una composizione di governo snella, sottratta a logiche di spartizione e ispirata a criteri di competenza, rinnovamento e credibilità interna e internazionale;
vincolare la risoluzione di controversie relative a singoli atti o provvedimenti rilevanti a una votazione a maggioranza qualificata dei gruppi parlamentari convocati in seduta congiunta;
assicurare la lealtà istituzionale agli impegni internazionali e ai trattati sottoscritti dal nostro Paese, fino alla verifica operativa e all’eventuale rinegoziazione degli stessi in accordo con gli altri governi;
appoggiare l’esecutivo in tutte le misure di ordine economico e istituzionale che nei prossimi anni si renderanno necessarie per difendere la moneta unica e procedere verso un governo politico-economico federale dell’eurozona.
L'ITALIA E L'EUROPA CHE VOGLIAMO
VISIONE, MISSIONE E PROGRAMMA DEL CENTRO DEMOCRATICO
LA NOSTRA VISIONE
L’Italia si appresta a una campagna elettorale che senza enfasi è paragonabile a quella del 1948.
Ora come allora il Paese si trova a doversi risollevare dalle macerie di una stagione politica e sociale lacerante, che oltre ad averlo spinto nella retroguardia delle economie avanzate, ne ha minato alla base i principi dell’etica pubblica.
E ora come allora gli italiani saranno chiamati a scegliere tra diverse idee di democrazia, di progresso e di futuro.
Da una parte, un blocco conservatore, ispirato a una concezione leaderistica, tecnocratica e liberista, che vede primeggiare una persona sola al comando, con l’unico compito di tenere in ordine i conti pubblici e di lasciare fare al libero mercato ciò che lo Stato non può più permettersi.
Dall’altra, un polo riformatore, animato da un’idea partecipativa della dimensione politica, che vede nei diritti e nelle libertà, coniugati assieme ai doveri e alle responsabilità, la chiave di volta per ricostruire un tessuto civile degno di un Paese moderno.
La scelta che abbiamo dinanzi è quella tra un’Italia chiusa in se stessa, gelosa della propria sovranità e prigioniera dei propri egoismi – territoriali, generazionali, economici e sociali -, e un’Italia aperta, protagonista in Europa e nel mondo e portavoce di un nuovo modello di sviluppo responsabile e solidale.
E’ la scelta tra un modello di sviluppo che guarda alle generazioni future e vuole cambiare in profondità un sistema di produzione e consumo che non garantisce né un’equa distribuzione della ricchezza, né un uso oculato dei beni della terra, e un modello incentrato solo sul profitto e la competizione, che considera ineluttabile il perpetrarsi di un capitalismo ove la finanza ha occupato il posto dell’economia e l’economia ha eroso gli spazi propri della politica.
Oggi la democrazia e la politica italiana sono fragili perché hanno smarrito l’orizzonte globale entro il quale si collocano le grandi questioni che determinano il destino dei popoli, e così facendo hanno perso le proprie radici.
Le migliori tradizioni politiche, popolari, socialdemocratiche, liberali e riformiste, sono state relegate in un cono d’ombra da un ventennio in cui al centro della politica e della società è stato posto l’interesse individuale, più spesso quello personale, l’interesse delle lobby e delle corporazioni, piuttosto che l’interesse generale.
La crisi dell’Italia, prima ancora che una crisi economica, è, in questo senso, una crisi politica, culturale e morale.
Una crisi che nasce da un bipolarismo muscolare, connotato da una forte vis polemica tra le coalizioni avversarie, che ha avuto l’unico esito di dividere e frammentare, piuttosto che unire, le migliori energie del paese.
Un bipolarismo che ha svilito la politica a un semplice elenco domestico di cose da fare nell’interesse di singoli blocchi sociali, perdendo di vista l’orizzonte globale e, con esso, i problemi strutturali dell’economia e della società italiana.
La politica è stata una cattiva maestra, che ha preferito perseguire convenienze di breve respiro, anziché essere d’esempio e di stimolo alla crescita, spirituale e materiale, della collettività nazionale.
Il ventennio berlusconiano ha esaltato l’individualismo esasperato, l’utilitarismo, la furbizia e, non da ultimo, il qualunquismo.
La sua politica ha parlato, illudendola, alla sola “pancia” del paese, diffondendo un modello culturale e sociale che in modo più o meno subdolo ha tentato di legittimare la violazione dei più elementari precetti della convivenza civile: pagare le tasse e rispettare le sentenze della magistratura.
Lentamente, è come se si fosse cercato, grazie anche un sistema dei media assai poco libero e indipendente, di minare la capacità di pensare degli italiani e di rendere normale ciò che, nei paesi avanzati, è semplicemente illegale.
Allo stesso tempo, la politica ha troppo a lungo sottovalutato i problemi dell’economia, rinviando continuamente le riforme strutturali necessarie a ricondurre l’Italia su un sentiero di crescita.
L’avvento del Governo Monti ha spezzato il cortocircuito etico e finanziario in cui si era avvitato il Paese, restituendo all’Italia quell’affidabilità internazionale senza la quale oggi saremmo stati travolti dalla speculazione dei mercati.
I sacrifici chiesti agli italiani hanno consentito di consolidare un percorso di risanamento dei conti pubblici che è, tuttavia, tutt’altro che concluso.
Nei prossimi anni ci aspettano ancora scelte difficili.
Il macigno del debito pubblico e della spesa per gli interessi limiterà molto gli spazi di manovra, mentre dovremmo fronteggiare gli esiti di una crisi che ha intaccato pesantemente, talvolta in modo permanente, le capacità produttive del Paese.
Il lavoro impostato dal professor Monti, integrato da una forte spinta sociale, poteva costituire una valida base da cui ripartire, cui certamente anche il centro-sinistra avrebbe dato il suo contributo positivo.
Ma così, purtroppo, non è stato, perché la cosiddetta “agenda Monti”, facendosi parte, è diventata un simbolo della contesa elettorale.
E in ogni caso crediamo che per vincere le sfide che ci aspettano, non basteranno il buon senso e un approccio tecnocratico.
Serietà, professionalità, rigore, sono necessari per ripristinare le basi essenziali dell’etica pubblica, ma non sufficienti per avviare una stagione di autentico cambiamento.
Il Paese, per voltare pagina e ricominciare a prosperare, ha bisogno di una rivoluzione culturale.
Ha bisogno di cambiare mentalità e di scrollarsi di dosso comode abitudini, per affermare l’idea che il benessere è legato al lavoro e non alla furbizia, che gli affari non si possano condurre senza regole e senza etica, che i diritti camminano sulle gambe dei doveri.
Ha bisogno di trasformare propria la scala dei valori e di abbracciare nuovi stili di vita e abitudini di consumo.
E soprattutto ha bisogno, per realizzare tutto questo, di una buona Politica, che oltre a dare risposte puntuali ai problemi dei cittadini, sappia infondere ottimismo e speranza e imprimere un forte slancio morale al cambiamento.
Il CENTRO DEMOCRATICO intende delineare una cornice ideale e programmatica, che nel solco delle grandi culture politiche liberali e riformiste possa arricchire il confronto, integrando e completando l’agenda Monti per offrire agli italiani una solida e credibile prospettiva di governo di centro-sinistra.
L’ITALIA IN CUI CREDIAMO
In un contesto di persistente e severa crisi economica, lo scenario politico e sociale è caratterizzato, rispetto al passato, da una sempre più intensa disaffezione alla politica e da una crescente insicurezza, sul piano individuale e collettivo, che generano fenomeni inversi: da un lato forti pulsioni populistiche, volte a destrutturare il sistema, anche in chiave antieuropeista;
dall’altro, nuove istanze di mobilitazione della società civile, alimentate da un ritorno di impegno civico e da una forte richiesta di soluzioni e risposte chiare e nette – “si si”, “no no”, - sulle grandi questioni  che determinano il destino della comunità (economia, lavoro, povertà, istruzione, ambiente).
Il CENTRO DEMOCRATICO nasce per dare una rappresentanza e una voce autorevole a quella parte della società civile che non si lascia incantare dalle sirene della demagogia, né si limita a protestare rifugiandosi nell’astensionismo, ma che è invece disposta a mettersi in gioco per rifondare, in modo radicale, le istituzioni politiche, sociali ed economiche del Paese.
Noi crediamo, infatti, che esista un’Italia che vuole parlare il linguaggio della verità e dell’onestà, che non si fa ingannare dalle bugie e dalle false promesse e che non intende rimanere silenziosa spettatrice del malcostume dilagante.
Noi crediamo in un’Italia saggia, che vuole impegnarsi per difendere i valori della Costituzione, della vita, della famiglia, del rispetto del pianeta.
Noi crediamo in un’Italia che non vuole privilegi e rendite di posizione e non si rassegna alla legge del più forte e alla precarietà dei diritti.
Noi crediamo nell’Italia che non specula, ma produce ricchezza, paga le tasse, sostiene il volontariato, investe i propri denari in società che rispettano le persone e l’ambiente e che protegge e mette a frutto l’immenso capitale artistico che ha ereditato.
Nonostante i pessimi esempi offerti da una parte della classe politica che ha perso ogni pudore e dignità, noi crediamo che esista ancora un’Italia concreta, che chiede a gran voce una nuova stagione di partecipazione democratica per reagire a un declino che non è inesorabile.
E’ a questa Italia che il CENTRO DEMOCRATICO vuole rivolgersi, per indicare una via, possibile e praticabile, per rimettere in moto le energie dormienti del Paese.
LA NOSTRA MISSIONE
Tra le tante cose venute a mancare dopo questi lunghi anni di bipolarismo muscolare, ciò che colpisce maggiormente è la scomparsa di un comune senso d’appartenenza alla nazione e la totale assenza di una visione politica capace di unire, piuttosto che di dividere.
L’artificiosa e rozza divisione della politica tra “tifosi” di due opposti schieramenti ha impedito l’emergere di una strategia innovativa, originale e condivisa di valorizzazione delle risorse, delle energie e dei talenti straordinari di cui l’Italia è ricca.
Una strategia che può nascere solo dalla consapevolezza di come di fronte alla complessità del mondo globalizzato del XXI° secolo, i paradigmi, le icone e le tradizionali categorie politiche siano ormai superati.
Ciò non significa, certo, che siamo destinati a essere governati da tecnocrazie prive di principi ideali e di legittimazione democratica, quanto piuttosto che oggi mondi e dimensioni apparentemente distanti - come Stato e mercato, capitalismo e solidarietà, economia ed ecologia, finanza ed etica, pprofit  e no  profit  -possono abbracciarsi in modo nuovo, perseguendo sinergicamente obiettivi comuni.
Le moderne politiche pubbliche sono assai più sofisticate del passato e richiedono un approccio integrato e multidisciplinare, che porta a sintesi, senza annullarle, le differenti sensibilità di stampo ideologico.
In Italia le resistenze al cambiamento nascono da un sistema politico in cui ciascuna parte assume aprioristicamente una bandiera, protegge un determinato interesse, si fa portavoce di un segmento della società e dell’economia, prescindendo da una visione strategica complessiva.
Ed è così che c’è chi sposa acriticamente il metodo della concertazione sindacale, e chi, altrettanto acriticamente, considera il mondo del lavoro e dei sindacati come un blocco conservatore da tenere a bada per non frenare la crescita e lo sviluppo.
In tutte le questioni politiche il confronto sembra minato da un pregiudizio.
Lo sviluppo economico e la solidarietà sociale sono troppo spesso trattati in modo disgiunto, come se l’uno potesse prescindere dall’altra.
Analogamente, anche le questioni ambientali, da cui dipende larga parte del nostro futuro, sono da alcuni ritenute solo un insieme di vincoli e oneri impropri a carico del mondo produttivo, e da altri come la panacea di tutti i mali e l’unico fattore di modernizzazione dell’economia.
La missione del CENTRO DEMOCRATICO è spezzare questi schemi di sterile contrapposizione ideologica e ricondurre gli ideali della politica alla realtà dei fatti.
La politica senza principi è un pragmatismo senza speranza.
Ma la politica senza soluzioni, concrete e praticabili, rende il futuro senza speranza.
E’ con questa filosofia che il CENTRO DEMOCRATICO, assieme alle altre forze della coalizione di centro-sinistra, si candida a far ripartire l’Italia.
Una ripartenza che riguarderà il modo di essere dell’Italia in Europa e nel mondo e che interesserà trasversalmente i diversi comparti dell’economia e della società italiana: dall’ammodernamento dello Stato Sociale all’energia, dal fisco alla finanza, dalla giustizia all’istruzione, dai trasporti all’edilizia, dal turismo alla cultura, dall’agricoltura alle infrastrutture, passando per tutte le diverse articolazioni della pubblica amministrazione.
E’ in tutti questi comparti che vogliamo realizzare le grandi opere di cui il paese ha davvero bisogno.
Grandi opere che possono essere attuate solo attraverso politiche di sviluppo che assumano l’equità, l’efficienza e la sostenibilità come principi guida della regolazione.
Noi crediamo, infatti, che vincoli di bilancio ed esigenze di rilancio dell’economia, politiche d’inclusione e coesione sociale e di sostenibilità ambientale, non siano tra loro in conflitto, ma possano invece integrarsi in modo nuovo, per generare un valore aggiunto per il sistema paese e avviare una nuova stagione di cambiamento.
Ed è su queste fondamenta, incentrate sul principio, d’ispirazione comunitaria, dello Sviluppo Responsabile, che si basa il Programma del CENTRO DEMOCRATICO.
Un Programma fatto di soluzioni e impegni concreti, e coerente con la strategia per la crescita e l’occupazione dell’Unione Europea, che prevede, fin dagli inizi della prossima Legislatura, una terapia d’urto, tesa a ristabilire quel clima di fiducia, tra i cittadini e nei mercati, e di speranza nel futuro, indispensabile per far ripartire l’Italia che vogliamo.
Il PROGRAMMA DEL CENTRO DEMOCRATICO
CCOSTRUIAMO  INSIEME  IL  GIORNO  MIGLIORE
IL GIORNO MIGLIORE
1. Quando l’Europa è più unita, solidale e democratica
Il Centro Democratico crede che un futuro prospero per l’Italia possa realizzarsi solo all’interno della cornice europea e che ogni pulsione antieuropeista fa male al paese e disonora le nostre stesse radici storiche, culturali e religiose.
Cionondimeno, non possiamo far finta di non accorgerci che l’Unione europea è ancora purtroppo percepita da larga parte degli italiani solo come una tecnocrazia inflessibile, che assume le vesti di un guardiano severo dei nostri conti pubblici.
Una tecnocrazia che chiede continuamente sacrifici agli italiani, assolutizzando la dimensione della disciplina di bilancio e del rispetto di rigide regole sul deficit, il debito e la spesa pubblica.
Tale percezione non è del tutto priva di basi oggettive, poiché, almeno fino a pochi mesi fa, l’obiettivo di costruire un’Unione europea unita, solidale e democratica, capace di assicurare una crescita economica sostenuta, sostenibile e inclusiva, promuovere la competitività e potenziare l'occupazione, è stato posto in secondo piano rispetto a una logica monetarista, tesa esclusivamente a ripristinare la stabilità dei mercati finanziari sulla base di ricette di politica economica improntate al rigore e all’austerità di bilancio.
Ricette che hanno contribuito ad attenuare, in via emergenziale, il circolo vizioso, all’origine dell’attuale crisi, tra finanza privata e debiti pubblici, ma che non hanno impedito la caduta in una profonda recessione dell’economia dell’eurozona, con tutte le conseguenti ricadute sul piano sociale.
Di fronte a questa realtà, essere europeisti non significa, per noi, aderire acriticamente a tutti gli indirizzi che hanno sinora governato i processi decisionali dell’Unione.
Noi riteniamo, infatti, che nel corso della crisi economico-finanziaria siano emerse tutte le fragilità della costruzione europea:a) sul piano politico, perché l’Unione ha reagito in ritardo e in modo ondivago al contagio che aveva colpito paesi come la Grecia, mostrandosi, agli occhi del mondo e dei mercati, come un insieme di Stati nazione privi di un vincolo solidaristico e di una solida architettura istituzionale e finanziaria;
b) sul piano economico, perché l’UE, nel tentativo di superare le turbolenze sui mercati e le tensioni sui debiti sovrani, ha imposto ai paesi membri più fragili, tra cui l’Italia, l’adozione di manovre di consolidamento dei conti pubblici drastiche e accelerate, che in prima battuta hanno inibito il potenziale di crescita del prodotto e amplificato tendenze recessive già in atto.
Manovre che sono state invocate senza tenere adeguatamente conto del fatto, evidenziato da recenti e qualificati studi di politica economica, che soprattutto per le economie in recessione e che registrano, come l’Italia, elevati oneri sul debito pubblico, sono di gran lunga preferibili aggiustamenti dei conti morbidi e graduali, rispetto a risanamenti aggressivi concentrati nel breve periodo, poiché in questi casi la chiave del successo del risanamento è favorire la crescita del prodotto, che è il comune denominatore dei parametri di finanza pubblica.
Noi crediamo che questa impostazione, politica ed economica, dell’Unione europea, non abbia agevolato una più rapida uscita dalla crisi e che l’Italia abbia pagato in termini di spread i timori degli operatori finanziari relativi alla tenuta dell’euro, ovvero alla possibilità che l’Unione europea, prigioniera degli egoismi degli Stati nazionali, rinunciasse a una moneta unica e si frammentasse in un continente a diverse velocità.
La speculazione finanziaria che ha colpito il nostro Paese nel novembre del 2011 non è derivata da una congiura internazionale orchestrata da chissà quali oscuri poteri forti, ma è il frutto di un freddo calcolo, che ha condotto gli operatori ad aggredire le parti marginalmente più deboli di un sistema politico, istituzionale ed economico – l’UE - che nel complesso non è percepito come coeso e solidale e in cui si sente la mancanza di forti istituzioni politiche, democraticamente legittimate e presidiate una banca centrale che assuma funzioni di garanzia e vesti di prestatore di ultima istanza, sul modello della Federal reserve statunitense.
Per queste ragioni noi crediamo che oggi sia quanto mai necessario rilanciare, con molta più ambizione, il cammino dell’integrazione europea, per costruire una vera Unione politica, economica, fiscale e monetaria.
I recenti progressi compiuti con l’introduzione del Semestre europeo e il rafforzamento della governance e delle procedure per il coordinamento delle politiche economiche degli Stati membri e la vigilanza comune del sistema bancario, vanno consolidati e affinati, ma occorre avere chiara la prospettiva di medio termine.
All’avvio di una più intensa e comune disciplina di bilancio - determinato dalla riforma del Patto di stabilità e crescita, dalle nuove modalità di sorveglianza multilaterale e coordinamento delle politiche (i c.d. “six pack” e “two pack”) e, da ultimo, dall’approvazione del c.d. Fiscal Compact -deve corrispondere, simmetricamente, l’impegno di tutti gli Stati membri a proseguire sul sentiero dell’unificazione delle politiche e di una maggiore solidarietà.
Il nostro Paese non può accettare di cedere ulteriori spazi di sovranità se non all’interno di un progetto politico complessivo e condiviso di superamento delle logiche intergovernative e di rilancio dell’Unione europea su basi federali, volto a conferire una piena legittimazione democratica alle sue Istituzioni e a dotarle di nuovi strumenti operativi per l’attuazione delle politiche di bilancio, monetarie, fiscali, per la condivisione dei rischi, per la difesa comune, la coesione sociale e la sostenibilità ambientale.
La prospettiva degli Stati Uniti d’Europa, guidati da istituzioni scelte da cittadini e sostenute da una solida e autorevole banca centrale, è l’unica via percorribile non solo per sterilizzare gli attacchi speculativi sui debiti sovrani dei singoli Stati, ma, soprattutto, per preservare il modello sociale europeo e rilanciare, in tutto il continente, una crescita sostenibile e duratura.
In assenza di questa prospettiva, l’Italia si ritroverebbe, nei prossimi anni, a dover semplicemente negoziare con le burocrazie europee, entro margini contabili sempre più ristretti, la propria politica economica e di bilancio, e anche il colore dei governi di volta in volta eletti perderebbe di significato, non potendo imprimere il proprio originale indirizzo politico.
Per evitare che ciò accada occorre fin d’ora impostare le basi di un lavoro costituente della nuova Europa, che dovrà essere portato a compimento nella prossima legislatura, per far si che il nobile obiettivo dell’Unione di diventare un'economia intelligente, sostenibile e solidale, indicato nella Strategia Europa 2020, non rimanga scritto solo sulla carta.
Nell’immediato, il consolidamento dell'Unione economica e monetaria presuppone non solo che ne sia completata l'architettura, ma anche che siano perseguite politiche di bilancio differenziate e volte a promuovere la crescita.
A tal fine, compatibilmente con il principio del pareggio di bilancio, che dal 2014 assumerà una valenza costituzionale, il Governo che noi sosterremo dovrà far valere maggiormente in sede europea le ragioni dello sviluppo e della coesione sociale, sfruttando tutte le possibilità offerte dal vigente quadro normativo dell'UE per:a)  armonizzare la disciplina di bilancio con l’esigenza di far ripartire investimenti pubblici produttivi nei settori delle infrastrutture, della formazione, della ricerca, dell’innovazione e della cultura, escludendo dal computo del saldo rilevante ai fini del rispetto del Patto di stabilità e crescita e dall’aggregato di riferimento della regola sulla spesa, tutte le nuove spese destinate a tali finalità;
b)   negoziare la possibilità, a fronte di un quadro congiunturale ancora recessivo, di discostarsi temporaneamente di almeno un punto percentuale dal proprio obiettivo di medio termine – ossia il pareggio di bilancio in termini strutturali – per realizzare una grande riforma strutturale del sistema tributario – da discutere ex ante  con le istituzioni UE - volta ad allargare le basi imponibili e ridurre le aliquote, per rilanciare consumi e investimenti e ridimensionare l’evasione fiscale e contributiva, con la previsione di un contestuale piano di rientro e di un meccanismo automatico di reversibilità dell’intervento qualora dallo stesso non discendessero gli esiti attesi in termini di crescita del prodotto e di mantenimento del gettito;
c)  ottenere la facoltà, in particolare per sostenere il Mezzogiorno e le altre aree sottoutilizzate, di istituire ulteriori zone franche, di introdurre forme più estese e differenziate di fiscalità di vantaggio e di utilizzare in modo più flessibile i fondi strutturali europei;
d)  negoziare la possibilità di escludere temporaneamente ed entro determinati limiti dalla nuova regola del debito le passività connesse alle garanzie statali accordate a banche e istituzioni finanziarie, quali ad esempio la Cassa depositi e prestiti, per la concessione di finanziamenti per l’attuazione di investimenti ambientali e macro progetti di sviluppo sostenibile, in particolare nei settori dell’energia e del ciclo delle acque e dei rifiuti.
Queste richieste prioritarie, coerenti con la Strategia Europa 2020, dovrebbero essere avanzate subito dall’Italia in sede comunitaria, senza sbattere i pugni, ma a testa alta e con la consapevolezza di presentarsi con tutte le carte in regola: con un bilancio in pareggio strutturale e stabilizzato nel breve come nel lungo termine, anche grazie alla sostenibilità del suo sistema previdenziale e all’introduzione nella Costituzione del principio dell’equilibrio tra le entrate e le spese;
con un sistema bancario assai più solido rispetto a quello di altri paesi;
con un patrimonio pubblico molto vasto, un debito privato, di famiglie e imprese, inferiore del 20 per cento alla media europea, e un livello di ricchezza netta privata che è il quadruplo del suo debito pubblico e tra i più alti delle economie avanzate;
con un sistema produttivo fatto di migliaia d’imprese, con una forte vocazione all’export, e con nicchie di eccellenza che tutto il mondo ci invidia nell’innovazione e nella ricerca scientifica e tecnologica.
L’Italia non deve avere paura di far valere le proprie ragioni e di difendere un interesse nazionale che è perfettamente compatibile con quello dell’Europa.
Ed è su queste fondamenta, ideali e programmatiche, che vogliamo riaffermare il prestigio e la leadership dell’Italia per una nuova Europa in un mondo che cambia.
IL GIORNO MIGLIORE
2. Quando c’è più coesione sociale nello sviluppo
Le politiche che intendiamo adottare a livello nazionale riflettono direttamente la nostra concezione dell’Europa.
Noi crediamo che il benessere e il progresso dei popoli non si misurino solo attraverso il livello del PIL.
Così come il livello di civiltà e le virtù di una nazione non si risolvono nella sua capacità di tenere in ordine i conti pubblici.
Le finanze pubbliche sane sono la premessa essenziale e inderogabile per assicurare la crescita del prodotto, ma entrambi non bastano per realizzare una società giusta e costruire un’economia moderna e sostenibile, rispettosa delle persone e dell’ambiente e con lo sguardo sempre rivolto alle generazioni future.
Per questa ragione il nostro Programma di governo vuole imprimere una svolta radicale, per cambiare in profondità il modello di sviluppo e una politica che ha cumulato solo debiti, senza riuscire a fornire servizi pubblici efficienti e di qualità, senza ridurre le sempre più intense disuguaglianze sociali, e senza a garantire a tutti, e in particolare ai giovani e alle donne, opportunità di lavoro e crescita professionale.
Per compiere questa svolta occorre agire in sintonia con l’Europa e valorizzarne tutte le potenzialità.
L’Europa che vogliamo e in cui ci riconosciamo non è fatta solo di rigore, di vincoli e di parametri di finanza pubblica, ma sottende una nuova idea di progresso e di futuro, che vuole coniugare assieme, in modo nuovo, capitalismo e solidarietà, economia ed ecologia, finanza ed etica.
Un’idea che mira a realizzare una società aperta e coesa, attraverso l’affermazione di un modello di sviluppo responsabile in cui la crescita economica sia intelligente, grazie a investimenti più efficaci nell'istruzione, la ricerca, l'innovazione e la cultura;
sostenibile, grazie alla scelta decisiva a favore di un'economia a basse emissioni di Co2, per combattere i cambiamenti climatici e favorire la competitività dell'industria;
e, soprattutto, solidale, ossia concentrata in via prioritaria a creare posti di lavoro e a ridurre le tuttora vaste sacche di povertà.
Come ha scritto il Presidente della Repubblica nel suo ultimo messaggio alla nazione, “una rinnovata visione dello sviluppo economico non può eludere il problema del crescere delle diseguaglianze sociali”, perché “si riconosce ormai, ben oltre vecchi confini ideologici, che esso è divenuto fattore di crisi e ostacolo alla crescita proprio nelle economie avanzate”.
Ed è proprio in questa nuova dimensione di Sviluppo Responsabile che il CENTRO DEMOCRATICO intende agire, per realizzare politiche pubbliche innovative, che sappiano tradurre concretamente nell’ordinamento italiano i principi di civiltà e di progresso che fin dalle origini sono alla base della costruzione europea.
Di fronte alla grave crisi che attanaglia ancora il paese, intendiamo definire, all’inizio della prossima Legislatura, un pacchetto di riforme strutturali incisivo, che tenendo assieme esigenze di sviluppo, coesione sociale e vincoli di finanza pubblica, possa dare una scossa al Paese, invertire le aspettative negative e avviare una stagione di rinascita.
Il Programma di governo s’incentrerà su sei assi strategici, nel quadro di un processo di complessivo ammodernamento delle Istituzioni e delle Amministrazioni pubbliche:
1. Politica di Bilancio: rispetto dei vincoli UE, razionalizzazione della spesa pubblica e abbattimento dello stock di debito.
Per ricomprare il nostro futuro
2. Riforma Fiscale: lotta all’evasione, riduzione della pressione fiscale e spostamento del prelievo dal lavoro alle rendite, i patrimoni e i beni di lusso o recanti esternalità negative sul piano ambientale.
Un nuovo Fisco per l’equità, la crescita e l’occupazione
3. Riforma dello Stato Sociale: definizione dei livelli essenziali delle prestazioni e riordino della rete dei servizi sociali e del sistema dei sussidi assistenziali e previdenziali, del servizio sanitario nazionale e delle misure di sostegno al reddito, finalizzato a estendere le tutele modulando le prestazioni erogate sulla base della ricchezza effettiva dei cittadini, misurata in base a un nuovo Indicatore di Situazione Economica Equivalente.
Il nostro Welfare al servizio delle famiglie
4. Riforma della Giustizia e tutela della Legalità: razionalizzazione normativa e gestionale e investimenti tecnologici per la riduzione dei tempi medi dei processi civili e penali, certezza e umanità delle pene, lotta alla criminalità e alla corruzione.
Per una Giustizia giusta
5. Politiche per lo Sviluppo: riduzione del cuneo fiscale, liberalizzazioni, accesso al credito, ricerca e sviluppo, infrastrutture e rilancio degli investimenti pubblici, valorizzazione dei beni culturali, piano straordinario e fiscalità di vantaggio per il Mezzogiorno, pieno utilizzo dei Fondi strutturali europei e sostegno all’export.
Per far ripartire l’Italia che compete
6. Riforma dello Stato e della Pubblica Amministrazione: ridefinizione di funzioni e competenze dei diversi livelli di governo, revisione della spesa, PA digitale, semplificazioni, merito e valutazione dei risultati.
Per uno Stato amico dei cittadini
In via generale, la nostra politica economica intende operare una massiccia riallocazione delle risorse finanziarie pubbliche diretta a favorire la crescita e l’occupazione, incentrata, dal lato delle spese, su:l’eliminazione di sprechi e inefficienze e l’indirizzamento della spesa verso impieghi più produttivi – con un raffreddamento della spesa corrente a fronte di un innalzamento della quota degli investimenti pubblici -, da realizzare attraverso la prosecuzione, con un nuovo approccio, della spending review, allargata a tutte le amministrazioni pubbliche, sulla base del metodo dei costi e dei fabbisogni standard e dell’ottimizzazione dei modelli organizzativi e dei bacini di utenza nell’erogazione dei servizi pubblici,
nonché la razionalizzazione, da operare a livello parlamentare, delle migliaia di autorizzazioni legislative di spesa che compongono i 174 programmi del Bilancio dello Stato;
la rimodulazione del quantum e della platea dei beneficiari delle diverse tipologie di servizi sociali, prestazioni sanitarie, agevolazioni tariffarie e sussidi assistenziali, sulla base di un nuovo Indicatore di Situazione Economica Equivalente (ISEE);
e, dal lato delle entrate, su:la lotta all’evasione fiscale e contributiva e il contrasto all’economia sommersa;
la riforma fiscale, da realizzare con una riduzione del prelievo, a partire dai ceti medio-bassi, una diversa tassazione sui redditi da capitale,
una revisione selettiva dell’imposizione sulle imprese per favorirne la competitività,
la soppressione di alcuni regimi speciali e di esenzione fiscale, la revisione delle imposte indirette e il riordino dei diversi tributi di natura patrimoniale in un’unica fattispecie impositiva sulle grandi ricchezze;
la dismissione delle partecipazioni azionarie pubbliche non strategiche e degli asset immobiliari
e la valorizzazione delle concessioni demaniali sui beni pubblici.
La riqualificazione della spesa pubblica, assieme a un allargamento delle basi imponibili conseguente alla lotta all’evasione, sono i pilastri attraverso i quali il Centro Democratico intende reperire le risorse necessarie a ridurre il prelievo fiscale sul lavoro e le imprese, per far ripartire consumi, investimenti e occupazione, e sostenere con maggiore equità i cittadini più deboli e svantaggiati.
Oltre il 16 per cento di economia sommersa, 120 miliardi di euro di entrate sottratte ogni anno al fisco e circa 60 miliardi di costi diretti, sempre su base annua, derivanti dai fenomeni di corruzione, costituiscono le fragilità sistemiche dell’Italia, che il Centro Democratico intende aggredire con la massima determinazione per ricondurre il Paese su un sentiero di crescita.
In particolare, i principali obiettivi di bilancio, quantificati su base annua a regime al termine della prossima legislatura, consistono:nella riduzione di circa un terzo delle imposte evase, per un maggior gettito strutturale pari a 44 miliardi di euro;
nella riduzione di oltre 20 miliardi di euro – rispetto all’andamento tendenziale a legislazione vigente - della spesa corrente al netto degli interessi, da realizzare a valere sulle spese per consumi intermedi e mediante la razionalizzazione dei programmi di spesa del bilancio dello Stato, la riduzione dei costi della politica e il riordino istituzionale e la modulazione su base ISEE delle prestazioni sociali e dei sussidi assistenziali;
nell’alleggerimento del carico fiscale che grava sulle persone fisiche e di quello fiscale e contributivo che grava sulle imprese, per un importo pari, complessivamente, a circa 50 miliardi di euro;
nella destinazione alla spesa per investimenti di risorse pari a 16 miliardi di euro;
nella ridefinizione del sistema degli ammortizzatori sociali e nel potenziamento delle politiche sociali, per un importo pari a 13 miliardi di euro;
nell’adozione di interventi di sostegno all’istruzione, scolastica e universitaria, e alla ricerca, per un importo annuo di 3 miliardi di euro.
Al contempo, ci proponiamo di avviare un piano di dismissione delle partecipazioni azionarie e del patrimonio immobiliare pubblico e di valorizzazione delle concessioni pubbliche (dai beni demaniali alle frequenze tv), dal quale generare entrate, da destinare alla riduzione dello stock di debito, pari, alla fine della prossima legislatura, a circa 120 miliardi di euro.
La tabella allegata in calce illustra il quadro riassuntivo delle risorse e degli impieghi conseguenti all’attuazione delle misure contenute nel presente Programma di governo.
IL GIORNO MIGLIORE
3. Quando abbattendo il debito ci riappropriamo del nostro futuro
Il primo obiettivo, senza il quale ogni impegno del Programma rimarrebbe una promessa irrealizzabile, è il rispetto dei vincoli di bilancio derivanti dal Patto di Stabilità e Crescita e dal Fiscal Compact.
A tal fine, la politica di bilancio dovrà sfruttare in modo intelligente tutti gli spazi di manovra consentiti dall’attuale quadro legislativo europeo, agendo in modo coordinato e sinergico sia sul nominatore, sia sul denominatore, del rapporto debito/PIL.
L’Italia dovrà pertanto realizzare riforme strutturali in grado di imprimere una forte accelerazione all’uscita dalla crisi, mantenendo in equilibrio i flussi di finanza pubblica - per assicurare il pareggio, corretto per gli effetti del ciclo, tra entrate e spese, richiesto dal nuovo articolo 81 della Costituzione –, nonché aggredire lo stock  di debito, per ridurre il peso della spesa per interessi, prevista nel bilancio programmatico presentato dal Governo Monti in crescita dai circa 74 miliardi annui registrati nel 2011 a oltre 100 miliardi stimati nel 2015.
Per ridurre stabilmente il debito, occorre mantenere un quadro di finanza pubblica che garantisca un avanzo primario nell’ordine del 5 per cento del PIL.
Al contempo, occorre implementare il processo di valorizzazione del patrimonio pubblico e aggiornare il quadro normativo per l’attuazione di un piano pluriennale di dismissioni di quote delle partecipazioni azionarie non strategiche detenute dallo Stato, anche attraverso la Cassa depositi e prestiti, in società quotate (Eni, Enel, Finmeccanica, Terna, STMicroelectronics) e non quotate (Ferrovie, Poste, RAI, ecc..), di vendita del patrimonio immobiliare statale e di valorizzazione delle concessioni pubbliche (dai beni demaniali alle frequenze televisive).
Inoltre, nell’ambito di una complessiva revisione del federalismo fiscale e alla luce della recente riforma costituzionale che ha introdotto il principio del concorso alla sostenibilità del debito per tutte le amministrazioni pubbliche, bisogna affiancare ai parametri di virtuosità previsti nel ambito del Patto di stabilità interno meccanismi atti a indurre l’effettiva dismissione degli immobili delle autonomie territoriali e la cessione delle partecipazioni azionarie nella società esercenti servizi pubblici detenute dalle Amministrazioni locali, destinando i relativi introiti alle riduzione del debito (sia di quello ad esse facenti capo, pari a circa 116 miliardi di euro, sia, in secondo luogo, di quello statale).
Nel complesso, stimiamo di generare dai processi di dismissione, privatizzazione e valorizzazione del patrimonio pubblico entrate pari a circa 120 miliardi in termini cumulati nel periodo 2013-2018, da destinare alla riduzione dello stock di debito, nonché, nel breve periodo e in quota parte, alla liquidazione dei debiti della PA nei confronti delle aziende fornitrici di beni e servizi.
Se tali misure contribuiranno a contenere il costo del servizio del debito, riteniamo tuttavia che per abbassare lo “spread”, ancora troppo elevato nonostante i progressi compiuti, e affrancarsi da una possibile recrudescenza delle tensioni speculative sul proprio debito sovrano, l’Italia non possa permettersi di attendere i possibili sviluppi europei in tema di “eurobond” o di evoluzione del ruolo della BCE;
né tantomeno attendere l’avvento di un governo politico ed economico dell’Europa su base federale.
Per ridurre la volatilità dello spread  nelle operazioni di rifinanziamento  e alleggerire la zavorra dei 2000 miliardi di debito pubblico occorre agire  anche  con misure volte a:ridurne il costo, sterilizzando il differenziale di rendimento rispetto ad analoghi titoli tedeschi;
allungarne le scadenze, elevando la durata media dei titoli di Stato da 6,5 a 8/10 anni;
aumentarne (dal 60 all’80%) la quota detenuta da investitori domestici, istituzionali e non, sul modello del Giappone.
A questi fini, le opzioni strategiche che proponiamo - da abbinare alla ricetta tradizionale, ma niente affatto semplice da realizzare, della valorizzazione e dismissione del patrimonio pubblico – consistono nel lancio di nuova tipologia di titoli del debito pubblico a un tasso d’interesse analogo a quello dei titoli tedeschi, la cui sottoscrizione verrebbe incentivata dalla previsione di una completa esenzione fiscale sui relativi rendimenti, nonché dalla revisione dei regimi d’imposizione patrimoniale e dall’applicazione di un’imposta sui patrimoni superiori a 2,5 milioni di euro.
In particolare, prevediamo:l’introduzione dell’esenzione totale dall’imposta sostitutiva sui redditi da capitale e da ogni forma di imposizione patrimoniale sui cespiti finanziari per i sottoscrittori residenti di nuove emissioni speciali di Buoni del Tesoro Poliennali, della durata minima di 10 anni, che il Ministro dell’economia e delle finanze sarebbe autorizzato ad emettere alla pari con un tasso annuo di rendimento sensibilmente inferiore a quello di mercato (è ipotizzabile un rendimento eguale al tasso riconosciuto per analoghi titoli tedeschi, oppure indicizzato al tasso di crescita del PIL, con minimo garantito e tetto massimo);
e il contestuale riordino delle attuali diverse fattispecie impositive di natura patrimoniale (su immobili e attività finanziarie detenuti all’estero, prelievi sui capitali “scudati”, barche, velivoli, auto di lusso, ecc.) in un’unica imposta progressiva sulle grandi ricchezze, attribuendo al contribuente, come opzione alternativa al versamento del prelievo di natura patrimoniale, la facoltà di sottoscrivere, per un importo pari a un multiplo del valore del prelievo, i speciali BTP di cui sopra.
Tale operazione, che potrebbe essere introdotta in via sperimentale, non configura, come da taluni pur suggerito, un prestito “forzoso”, quanto piuttosto una sorta di prestito “indotto”, assistito da un regime fiscale premiale, che potrebbe dare un segnale importante ai mercati della volontà dell’Italia di coinvolgere cittadini e istituzioni in una grande operazione di nazionalizzazione del debito e avere riflessi indiretti anche sui tassi d’interesse delle emissioni ordinarie, generando risparmi rilevanti da utilizzare per abbatterne lo stock e rilanciare la crescita.
In ogni caso, tale iniziativa va inquadrata nell’ambito di un vasto disegno riformatore, focalizzato a elevare il potenziale di crescita dell’economia italiana; crescita senza la quale gli impegni adottati per la riduzione della quota del debito pubblico eccedente il 60 per cento del Pil per un ventesimo all’anno in media degli ultimi tre anni non sarebbero pienamente sostenibili, né dal punto di vista economico e finanziario, né, tantomeno, sul piano del mantenimento della coesione sociale e territoriale.
IL GIORNO MIGLIORE
4. Quando spendendo meglio garantiamo i diritti di tutti
Negli ultimi anni le manovre correttive di finanza pubblica che si sono succedute hanno invertito la tendenza a una costante e forte crescita della spesa primaria.
I tagli alla spesa pubblica - indispensabili per procedere a una riduzione della pressione fiscale che giungerà, nel 2013, al 45,3 per cento del PIL -, sono stati però realizzati, in larghissima parte, con riduzioni lineari alle dotazioni di bilancio, ispirati alla logica, ultra liberista, “dell’affamare la bestia”, ove la “bestia” è stata rappresentata anzitutto dalle regioni e dai comuni italiani, cui sono state sottratte risorse indispensabili per continuare a garantire quantità e qualità dei servizi offerti ai cittadini, e in particolare ai più bisognosi, nei segmenti vitali della società moderna, quali la scuola, la sanità, l’assistenza agli anziani, la casa.
Nel processo di riduzione della spesa è mancata una scala di priorità, e i tagli hanno colpito pesantemente le spese in conto capitale e i settori chiave per lo sviluppo, dove è invece necessario riqualificare la spesa e investire, come nel caso dell’istruzione, e settori vitali, che sono ormai da tanti anni in sofferenza, come quelli della giustizia, della sicurezza pubblica e della cultura.
Il blocco del turn-over e la mancanza di risorse finanziarie hanno posto molte amministrazioni nella concreta impossibilità di esercitare le funzioni e fornire i servizi di propria competenza.
Nei tribunali oggi mancano gli addetti per dattilografare gli atti; nella scuola i professori, troppo spesso umiliati e sottopagati, devono supplire a gravi carenze di dotazioni materiali; nei commissariati talvolta mancano persino le risorse per cambiare i pezzi di ricambi delle volanti; i siti archeologici sono abbandonati all’incuria e crollano.
E così anche nella sanità, gli ospedali, in particolare quelli delle regioni commissariate, hanno subito tagli drastici, e in taluni casi retroattivi, del budget, che hanno comportato severe riduzioni delle prestazioni sanitarie.
A chi, con incauta leggerezza, invoca tagli draconiani alla spesa pubblica, rispondiamo che non sa quello di cui sta parlando.
Perché un conto è eliminare sprechi, inefficienze, enti e attività inutili che lo Stato non deve svolgere e che vanno affidati, secondo una logica di sussidiarietà, ai privati, altro è ridurre le tutele e i diritti e peggiorare la qualità dei servizi.
E il rischio che abbiamo di fronte è proprio questo.
E’ svilire il dibattito su una questione fondamentale semplificandolo in una chiave ideologica tra i fautori del meno Stato e meno tasse, e quelli del più Stato e più tasse.
Non è con quest’approccio che si risolvono i problemi dell’Italia, ma con un nuovo metodo, che superi la logica dei tagli lineari, adottata dal centro-destra, e che renda migliore e assai più incisiva la spending review avviata dal Governo Monti.
Noi crediamo che le difficoltà sinora incontrate per attuare una revisione selettiva della spesa pubblica non nascano solo dalle pressioni di lobby e corporazioni, ma anche dal fatto che tale processo è stato sempre ricondotto esclusivamente al Governo e a quelle stesse strutture ministeriali non di rado resistenti al cambiamento.
Per tale ragione riteniamo necessario un cambio di strategia, che renda partecipi di tale processo il Parlamento, le autonomie territoriali e i dirigenti delle amministrazioni pubbliche responsabili della gestione delle risorse.
La scelta di dove e come tagliare ovvero rimodulare e riqualificare la spesa è una scelta squisitamente politica, che deve essere esercitata in primis nel luogo della democrazia, ovvero nelle Camere.
Oltre ai grandi comparti di spesa pubblica della previdenza, della sanità e dei consumi intermedi per acquisto di beni e servizi, il nostro ordinamento prevede, iscritte nel bilancio dello Stato, migliaia di singole autorizzazioni legislative di spesa, sparse nei più svariati ambiti e raggruppate in oltre 170 programmi.
Per questa ragione proponiamo l’Istituzione nella prossima legislatura, senza oneri aggiuntivi, di un’apposita Commissione parlamentare bicamerale, cui assegnare il compito di procedere -d’intesa con il Governo, con le singole commissioni di merito e con il supporto delle istituzioni esperte in materia di finanza pubblica - al vaglio di tutte le norme di spesa, ai fini della definizione di un progetto complessivo di semplificazione e riordino dei programmi di spesa, e delle leggi sottostanti, del bilancio dello Stato, attraverso il quale potranno essere diversamente sagomati il perimetro e le articolazioni della pubblica amministrazione, e individuate le finalità e le attività da eliminare, perché non più attuali o essenziali, e quelle che invece vanno potenziate o rifinanziate, quali, in primis, l’istruzione, scolastica e universitaria, e la ricerca.
Simmetricamente, noi crediamo che l’individuazione dei costi standard e la scelta dei modelli gestionali più economici ed efficienti sia, invece, una scelta prettamente tecnica, che va rimessa all’autonomia e responsabilità dei dirigenti pubblici, la cui retribuzione deve essere sempre più legata ai risultati ottenuti in termini di ottimizzazione dei costi a servizi invariati.
Per ridurre e riqualificare la spesa pubblica bisogna quindi implementare il processo di definizione dei costi e dei fabbisogni standard delle amministrazioni, centrali e locali.
Tale processo, assieme alla centralizzazione delle procedure di acquisto, dovrà eliminare le enormi differenze di costo dei beni e servizi sul territorio nazionale, particolarmente evidenti nel settore della sanità, dove si stima peraltro che oltre il 25 per cento della spesa sia frutto di odiosi fenomeni d’intermediazione politica, che devono essere contrastati con il massimo rigore possibile, affinché il funzionamento del sistema sanitario nazionale sia presidiato da criteri di efficienza, merito e qualità professionale, e non da quello dell'appartenenza politica.
E’ necessario, a tal fine, sganciare le nomine dei manager sanitari dalla politica e legare una quota significativa della loro retribuzione al raggiungimento di obiettivi di servizio nei tempi e nella qualità delle prestazioni – anche al fine di ridurre i tempi di attesa per le prestazioni sanitarie - sulla base di un sistema di misurazione dei risultati e di custumer  satisfaction.
Il grado di soddisfazione degli utenti del servizio sanitario nazionale dovrà costituire il parametro di riferimento per modulare le retribuzioni e i percorsi di carriera di direttori sanitari e per la nomina dei dirigenti.
Nella medesima prospettiva, occorre rivisitare la normativa in materia di federalismo fiscale, allineando tra l’altro al livello degli enti più virtuosi le spese di back-office e di funzionamento, ivi comprese quelle per il personale.
Dovranno, inoltre, essere riorganizzati e razionalizzati gli enti intermedi, nonché, più in generale, ripensate alcune scelte in materia di riparto di funzioni e competenze tra livelli di governo, al fine di individuare i bacini di utenza ottimali in termini di economie di scala per la fornitura dei servizi pubblici (giustizia, sanità e istruzione in primis) a livello territoriale.
Ampi margini di ottimizzazione dei costi andranno poi rinvenuti nel superamento del grave ritardo tecnologico e organizzativo della pubblica amministrazione, in cui vanno stimolate innovazioni di processo e di prodotto e applicate celermente le novità introdotte in materia di Agenda digitale; la banda larga e l’accesso a internet ad alta velocità dovranno essere configurati come un servizio universale che consenta, attraverso le tecnologie digitali, anche di interagire con la PA dal computer o dalla tv di casa.
Quanto al pubblico impiego, bisogna proseguire, ma in modo selettivo, nel processo di riduzione degli organici, promuovendo la flessibilità organizzativa e la mobilità dei dipendenti pubblici, che dovranno essere di meno ma più qualificati e produttivi, agendo al contempo per ridurre ancora le consulenze esterne e il ricorso a prestazioni al di fuori della disciplina del pubblico concorso.
Occorre quindi rendere effettivi la cultura della valutazione dei risultati e i criteri di merito e competenza per gli avanzamenti di carriera, prevedendo altresì che le retribuzioni pubbliche siano allineate alla media dei maggiori paesi europei, incrementandole ove opportuno – come ad esempio nel caso degli insegnanti - e riducendole laddove si manifestano eccessi ingiustificati rispetto alla qualità, alla quantità e alle responsabilità del lavoro svolto a servizio dello Stato.
Occorre, infine, intervenire per ridurre i costi della politica e l’area d’intermediazione affaristica che ruota intorno a una “certa” politica.
A tal fine, dovrà essere approvato un disegno di legge di riforma costituzionale che preveda, tra l’altro, la riduzione del 30 per cento il numero dei parlamentari, l’accorpamento delle regioni, il superamento di talune non più giustificate peculiarità degli statuti speciali e l’abolizione delle province.
Con legge ordinaria, andrà invece rafforzato l’obbligo di unione ed esercizio congiunto delle funzioni nei comuni con meno di 5000 abitanti,
promossa la cessione delle partecipazioni pubbliche nelle società non quotate e non strategiche
e introdotte nuove norme per la riduzione, la trasparenza e la certificazione delle spese di partiti, movimenti e gruppi politici.
Bisogna, inoltre, introdurre una regolamentazione organica dell’attività di lobbying e di rappresentanza degli interessi, per rendere trasparente e ispirata a un codice etico la partecipazione dei gruppi di pressione al processo decisionale pubblico, nonché rafforzare gli strumenti e l’apparato sanzionatorio per la lotta alla corruzione nella pubblica amministrazione.
Con un’azione ad ampio raggio impostata su queste basi spendere meno e spendere meglio, tagliare gli sprechi senza intaccare i diritti e i servizi pubblici, è possibile, a patto che ciascuno faccia la sua parte.
IL GIORNO MIGLIORE
5. Quando il fisco equo garantisce crescita e sostenibilità
La grande assente della politica italiana degli ultimi venti anni è la Riforma fiscale.
Il sistema tributario è stato oggetto di una miriade di micro interventi settoriali stratificati nel tempo, che hanno determinato un sistema frammentato e complesso, che ha moltiplicato gli adempimenti ed elevato oltre ogni logica economica la pressione fiscale in tutti i livelli di governo, minando al contempo, attraverso il ricorso ai condoni, la propensione ad assolvere i doveri fiscali.
Per queste ragioni il Centro Democratico pone la riforma fiscale e la riduzione del prelievo su famiglie e imprese al centro del suo programma di Governo.
Per ripartire, l’Italia ha bisogno di un fisco che sappia ripristinare il senso della fedeltà fiscale, con una rigorosa lotta all’evasione e all’elusione, per pagare meno pagando tutti;
ha bisogno di un fisco amico delle famiglie, rivolto a incentivare la natalità, tutelare la maternità, garantire l’educazione dei nostri figli e l’assistenza ai nostri genitori;
ha bisogno di un fisco intelligente, che premi il lavoro rispetto alle rendite e sostenga tutte le imprese che voglio crescere e internazionalizzarsi.
La Riforma tributaria che sosteniamo, per latitudine e intensità, va ben oltre la pur condivisibile opera di manutenzione indicata nel disegno di legge delega presentato dal Governo Monti, ed è diretta, in particolare, a realizzare un FISCO:EQUO, fondato sulla lotta all’evasione e all’elusione fiscale e capace di assicurare una forte riduzione del prelievo, a partire dai redditi medio-bassi, e garantire maggiore equità verticale e orizzontale, ponendo la famiglia al centro di un sistema integrato di sostegno e protezione sociale;
COMPETITIVO, diretto a detassare e incentivare, con meccanismi stabili, automatici e selettivi, le imprese che intendono crescere, patrimonializzandosi e allargando la base occupazionale, ed innovare, nonché indirizzato ad attrarre gli investimenti diretti esteri;
SOSTENIBILE, diretto a promuovere consumi ecosostenibili e agevolare le imprese certificate che rispettino standard di produzione ambientalmente e socialmente responsabili.
Per realizzare un FISCO EQUO è necessario:Rafforzare la lotta all’evasione e all’elusione fiscale e contributiva, i cui proventi devono essere destinati in via automatica a un Fondo per la riduzione del prelievo a favore delle persone fisiche e delle imprese.
L’evasione in Italia ha una consistenza abnorme rispetto ai maggiori partner europei e rappresenta una “pandemia” che comporta una gravissima alterazione dell'intero sistema economico, provocando danni ingenti alle imprese, che si trovano, di fatto, a competere in un mercato distorto, e alle famiglie, che devono subire un prelievo eccessivo a fronte di servizi scadenti.
La lotta all'evasione non deve rappresentare, pertanto, un mero strumento per incrementare le entrate, ma per rendere più equo ed efficiente il sistema economico, alleviando la pressione tributaria sui contribuenti e le imprese oneste in conformità a un nuovo patto con il fisco, reso cogente da un meccanismo automatico di destinazione del maggior gettito alla riduzione delle aliquote fiscali.
Per rafforzare la lotta all’evasione, intendiamo in particolare agire attraverso:il potenziamento del fisco telematico - con la previsione di un sistema diffuso anche tra privati e interconnesso con l’Agenzia delle entrate di fatturazione elettronica con firma digitale e della possibilità di effettuare la dichiarazione dei redditi
on line con assistenza dedicata -e degli strumenti del redditometro /spesometro, affinché si possa procedere a controlli mirati in base alla “coerenza” tra indicatori di consumi, investimenti e risparmi rispetto ai redditi dichiarati;
la definizione di un sistema integrato ispettivo e di accertamento tributario da parte di Agenzia delle entrate, Guardia di finanza ed enti territoriali, in particolare i comuni, e il rafforzamento del sistema della riscossione, per ridurre l’ampia forbice tra accertato e riscosso, superando al contempo forme di vessazione fiscale nei confronti dei contribuenti in buona fede che a causa della crisi non riescono a onorare i propri debiti fiscali;
l’introduzione di un meccanismo innovativo di contrasto fiscale d’interessi, che preveda la detraibilità dal reddito di tre tipologie di spesa da estrarre a sorte ogni anno ad opera dell’Agenzia delle entrate nell’ambito di un elenco di 12 categorie di spese ad alto rischio di evasione (quali, ad esempio, le spese per piccole manutenzioni domestiche -giardiniere/fabbro/idraulico/elettricista/ecc -, per i circoli ricreativi; per i servizi professionali - avvocati/commercialisti/ecc.-, nonchè le spese effettuate in taluni esercizi commerciali - ristoranti, bar, alberghi).
L’elevata percentuale della detrazione spettante – che va fissata in misura almeno doppia rispetto all’aliquota IVA applicabile al relativo bene o servizio incluso nell’elenco - e il meccanismo di estrazione a sorte della spesa detraibile da effettuare al termine del periodo di imposta, hanno l’effetto di minimizzare l’impatto della misura sulla finanza pubblica e di massimizzarne gli effetti in termini di emersione di basi imponibili, atteso che i contribuenti, nell’alea, sarebbero indotti a richiedere e conservare fatture e scontrini di tutte le tipologie di spesa incluse nel paniere delle spese detraibili;
la previsione della detraibilità delle spese bancarie per l’utilizzo delle carte di pagamento e di credito, per favorire la diffusione della moneta elettronica;
l’abbassamento a 500 euro della soglia per i pagamenti in contanti;
il coinvolgimento dell’ordine dei dottori commercialisti nella lotta all’evasione per contrastare il diffondersi di pratiche elusive, in particolare nella fiscalità d’impresa;
l’introduzione di una migliore disciplina antielusiva generale in forza della quale, in virtù del principio generale dell'abuso del diritto tributario, il contribuente non possa trarre indebiti vantaggi fiscali dall'utilizzo distorto di strumenti giuridici idonei ad ottenere un risparmio fiscale, in difetto di ragioni economicamente apprezzabili che giustifichino l'operazione, diverse dalla mera aspettativa di risparmio fiscale;
il rafforzamento dei profili di responsabilità e sanzionatori per le dichiarazioni mendaci infedeli, prevedendo il raddoppio delle sanzioni, anche di carattere penale, per gli evasori totali o parziali che sottraggono al fisco imposte per importi superiori a 100.000 euro;
la riforma della giustizia tributaria e la costituzionalizzazione dei principi dello Statuto dei diritti del contribuente, oggetto in passato di ripetute violazioni.
Riformare il sistema d’imposizione, al fine di spostare il carico fiscale dal lavoro alle rendite finanziarie, al patrimonio e ai consumi di lusso e recanti esternalità negative, attraverso un insieme di modulare d’interventi via via espandibili in ragione dell’emersione di base imponibile derivante dalla lotta all’evasione.
In particolare, gli interventi prevedono:la rimodulazione delle aliquote e degli scaglioni IRE finalizzata a ridurre l’incidenza del prelievo, a partire dai redditi inferiori a 50.000 euro annui, con elevazione della no tax area e la previsione di un sistema di imposta negativa per gli incapienti;
il riordino del sistema delle detrazioni e deduzioni, al fine di concentrare le agevolazioni sulle seguenti priorità: sostegno alla famiglia e alla natalità, compreso il diritto alla casa; incentivi al lavoro femminile e al no profit; spese ambientalmente sostenibili; contrasto all’evasione e all’economia sommersa;
la revisione del sistema impositivo sulle rendite finanziarie, con l’elevazione al 25% dell’aliquota ordinaria dell’imposta sostitutiva sui redditi da capitale e la previsione di un regime differenziato per interessi, dividendi, plusvalenze, con parziale attrazione di tali redditi nell’imposizione personale progressiva (sul modello tedesco e olandese) al fine di scoraggiare la speculazione a breve termine,
fermo restando il regime di esenzione totale per le nuove emissioni di BTP a rendimenti contenuti di cui sopra e la previsione di regimi speciali per altri titoli pubblici, per i fondi della previdenza complementare e per i rendimenti di alcune tipologie di fondi d’investimento;
l’unificazione in un’unica fattispecie impositiva di diverse forme di prelievo patrimoniale esistenti (immobili in Italia e all’estero e attività finanziarie, barche, velivoli, automobili, ecc.), con aliquote progressive per i patrimoni superiori a 2,5 milioni di euro;
la revisione dell’IMU e delle rendite catastali degli immobili, finalizzata a rendere l’imposta meno sperequata e a ridurre l’incidenza del prelievo sulla prima casa attraverso: l’introduzione di una franchigia di 200.000 euro sulla base imponibile per le prime case non di lusso, al fine di esentare dall’imposta chi attualmente paga, ad aliquota base, circa 600 euro;
la previsione della detraibilità dall’imposta, fino a un massimo di 1000 euro, delle spese per interessi corrisposti per mutui ipotecari stipulati per l’acquisto dell’abitazione principale, per la quota d’interessi che non trova capienza nell’attuale detrazione del 19% dall’imposta sul reddito;
la messa a regime della detrazione IMU per ciascun figlio residente nell’abitazione;
la ridefinizione delle aliquote in senso più progressivo, in particolare per i grandi patrimoni immobiliari, in base a scaglioni d’imposizione formati dalla somma dei valori catastali facenti capo a ciascun soggetto passivo, tenendo conto della composizione del nucleo familiare;
la razionalizzazione delle imposte indirette, con un aggiornamento delle modalità di tassazione Iva sui diversi beni e servizi e l’alleggerimento delle imposte sui trasferimenti immobiliari, anche per favorire la ripresa del settore delle costruzioni.
Per realizzare un FISCO COMPETITIVO è necessario ridurre la pressione fiscale e contributiva e razionalizzare il sistema impositivo in modo selettivo, sostenendo la crescita delle imprese e l’innovazione dei processi produttivi.
A tal fine, intendiamo:ridurre il cuneo fiscale sul costo del lavoro, in primo luogo incrementando ulteriormente le deduzioni dalla base imponibile IRAP del costo del lavoro per ciascun dipendente assunto a tempo indeterminato, con particolare riferimento ai giovani under 35 e alle donne;
riordinare il sistema delle tax expenditures per le imprese, al fine di ricondurre le riduzioni del prelievo obbligatorio a 5 principali agevolazioni fiscali (al netto di quelle dedicate alla sostenibilità, di cui si dirà oltre), di carattere automatico, dirette a incentivare:
l’allargamento della base occupazionale, con particolare riferimento all’assunzione di giovani e di donne (credito d’imposta nuove assunzioni);
i nuovi investimenti produttivi (credito d’imposta investimenti);
le attività di ricerca e sviluppo, anche con le università (credito imposta R&S);
la costituzione di reti di impresa e distretti produttivi,
la riallocazione nel territorio nazionale di impianti produttivi detenuti all’estero;
introdurre uno specifico regime fiscale di vantaggio per attrarre gli investimenti esteri con rilevante impatto occupazionale, da indirizzare prioritariamente al Mezzogiorno, che preveda il coinvolgimento nella definizione di programmi di incentivazione degli enti territoriali, prendendo a riferimento l’esperienza statunitense;
semplificare drasticamente il sistema fiscale, eliminando inutili adempimenti, utilizzando in modo intensivo i mezzi tecnologici/digitali per il dialogo con l’Amministrazione finanziaria e definendo un unico codice delle leggi tributarie.
Inoltre, in una fase congiunturale di severa contrazione del prodotto e di aumento marcato della disoccupazione, come quella attuale, occorre altresì introdurre una misura straordinaria, volta a favorire un’inversione di tendenza, quale la completa sterilizzazione della componente contributiva del cuneo fiscale a carico delle imprese e dei lavoratori per i nuovi occupati e per un periodo di tre anni dalla data di assunzione.
Infine, per realizzare un FISCO SOSTENIBILE occorre introdurre criteri di sostenibilità trasversali a tutto il sistema fiscale, volti a riconvertire il mercato verso un modello di sviluppo ambientalmente e socialmente responsabile, seguendo un’impostazione di politica economica diretta a passare un approccio difensivo, fondato sul mero sostegno alla domanda e sul ripristino della competitività dei costi, a una strategia di attacco, articolata sul versante dell’offerta e imperniata sulla ricerca, l’innovazione e la qualità sostenibile in tutti gli anelli della catena del valore.
A tal fine, è necessario:incentivare gli investimenti ambientali, favorendo i processi di riconversione ecologica dell’apparato produttivo attraverso la detassazione del reddito d’impresa reinvestito in beni capitali diretti a introdurre eco-innovazioni di processo o di prodotto atte a prevenire, ridurre o riparare i danni ambientali;
promuovere una massiccia adesione delle PMI ai sistemi comunitari di eco-gestione, audit ambientale e certificazione della qualità ecologica di processo e di prodotto (quali i marchi comunitari Emas ed Ecolabel), nonché ai sistemi internazionali di certificazione della responsabilità sociale d’impresa (quali il SA 8000), mediante l’introduzione di uno specifico credito di imposta per gli oneri sostenuti dalle imprese ai fini dell’ottenimento delle certificazioni;
rimodulare il quadro impositivo (accise) sui prodotti energetici per promuovere l’utilizzo di prodotti a minor impatto ambientale, prevedendo, conformemente alla disciplina comunitaria, un regime fiscale differenziato in base al livello di concentrazione di inquinanti generati attraverso la combustione, introducendo al contempo una tassazione specifica sul consumo di combustibili fossili ad alto potenziale inquinante che tenga conto della specificità delle imprese soggette al sistema europeo di emission trading;
promuovere la mobilità sostenibile e il rinnovamento del parco veicoli (pubblici e privati) ad alto potenziale inquinante e non conforme alla più recente normativa comunitaria in materia di emissione dei veicoli a motore, anche attraverso la revisione delle tasse automobilistiche e la ridefinizione delle modalità di riparto del Fondo per il trasporto pubblico locale;
stabilizzare il credito d’imposta per le ristrutturazioni edilizie che comportino interventi di incremento dell’efficienza energetica degli edifici;
rivedere i criteri di applicazione dell‘IMU anche al fine di consentire ai comuni di agevolare gli immobili che risultino dotati di particolari dispositivi per il risparmio energetico e che siano costruiti conformemente ai criteri della bioarchitettura e della bioedilizia;
favorire l’accesso al capitale di rischio delle PMI innovative attraverso l’introduzione di un’aliquota ridotta del 12,5 % sui frutti e i proventi derivanti dal risparmio affidato in gestione a fondi comuni di investimento ecologici e a fondi etici, debitamente certificati da Consob e Banca d’Italia;
introdurre una tassazione agevolata, in forma di riduzione dell’aliquota dell’imposta sul reddito delle società (IRES) ovvero di determinazione forfettaria dell’imponibile, diretta a favorire, per il primo anno di attività e per i due esercizi successivi, le start-up che iniziano un’attività produttiva in settori di rilevanza strategica per le politiche di sostenibilità (raccolta differenziata, riciclaggio e smaltimento con recupero di energia dei rifiuti; produzione e vendita di energia elettrica e idrogeno prodotti da impianti di piccola e media taglia alimentati con fonti rinnovabili; implementazione del patrimonio boschivo finalizzata a incrementare il potenziale nazionale di assorbimento di carbonio; raccolta e trasformazione dei residui agricoli per lo sfruttamento energetico delle biomasse).
Per attuare una riforma fiscale di questa portata occorrono spazi di manovra in termini di saldi di finanza pubblica, necessari non certo per eludere i vincoli di bilancio, ma per consentire la messa a regime di un nuovo sistema fiscale che determinerà una massiccia ricomposizione del gettito e sfasamenti temporali nell’andamento delle entrate, i quali potrebbero non essere compatibili con il rigido rispetto dell’obiettivo di medio termine dell’Italia, che per gli anni 2014 e 2015, a seguito delle manovre adottate, non presenta alcun margine di manovra.
Per queste ragioni, in conformità alla nuova governance economica europea e al Fiscal compact, all’inizio della prossima legislatura intendiamo sottoporre il progetto di riforma fiscale alle istituzioni europee, per negoziarne l’attuazione nel rispetto delle compatibilità finanziarie previste dal quadro legislativo vigente.
IL GIORNO MIGLIORE
6. Quando il Welfare rassicura le famiglie
La riforma dello Stato Sociale è la seconda grande riforma che è mancata negli ultimi anni e su cui vogliamo scommettere per inverare la nostra idea di Sviluppo Responsabile.
Noi crediamo, infatti, che l’Italia abbia quanto mai bisogno di un nuovo Welfare, familiare e generazionale, che sappia realmente promuovere la dignità della persona e le sue potenzialità nel corso delle diverse fasi della vita.
Un welfare che non si esaurisca nell’assistenzialismo di vecchio stampo, ma che sappia davvero rassicurare i cittadini, dare certezza all’avvenire dei giovani, maggiori opportunità alle donne, più tutele agli anziani, per ripristinare quella coesione sociale e territoriale indispensabile a rimettere in moto le energie dormienti del paese.
Noi crediamo che l’Italia, per rispettare i vincoli di bilancio, non abbia bisogno di relegare migliaia di lavoratori nella categoria degli “esodati”, ma di una ristrutturazione del sistema delle prestazioni sociali e dei sussidi assistenziali che sia l’occasione per riequilibrare la composizione anomala della spesa, troppo orientata, rispetto ai più avanzati paesi europei, sui trattamenti pensionistici, a scapito dei trattamenti di disoccupazione, integrazione salariale e sostegno alla famiglia.
Noi crediamo che l’Italia abbai bisogno di nuove politiche attive per l’occupazione, che affianchino al maggior grado di apertura del mercato del lavoro un’incisiva riforma della rete degli ammortizzatori sociali, atta a incoraggiare la mobilità e la formazione professionale, senza determinare odiosi fenomeni di precarizzazione del lavoro, e che preveda l’introduzione di un sistema universale di assicurazione contro la disoccupazione.
In questa prospettiva, la Riforma del Welfare che vogliamo deve partire da una puntuale definizione dei diritti sociali spettanti ai cittadini, che devono essere modulati in base alla loro effettiva situazione economica, al fine di creare un sistema integrato di prestazioni, da erogare ai diversi livelli di governo, capace di accompagnare le persone lungo tutto l’arco della vita: dai servizi all’infanzia, alle misure di contrasto alla povertà e alla disoccupazione di sostegno alla famiglia, dalle prestazioni sociosanitarie e di tutela della non autosufficienza ai trattamenti assistenziali e previdenziali.
In un quadro di risorse scarse, va attuata una revisione selettiva della spesa in materia sociale, volta a:definire a livello statuale i livelli essenziali di tutte le prestazioni sociali che devono essere garantiti in modo uniforme sull’intero territorio nazionale;
razionalizzare le funzioni e le competenze in materia sanitaria, sociale e assistenziale tra i diversi livelli di governo territoriale, differenziando i compiti assegnati ai diversi enti anche in base alla loro dimensione, al fine incrementarne l’efficienza, accorpando ove necessario le strutture territoriali di produzione dei servizi sanitari e di protezione sociale;
riordinare il sistema dei sussidi assistenziali e previdenziali, delle prestazioni garantite dal servizio sanitario nazionale e delle misure di sostegno al reddito, parametrando i servizi erogati, in base ad un nuovo Indicatore di Situazione Economica Equivalente (ISEE) del nucleo familiare da applicare in modo omogeneo a livello nazionale e locale.
L’obiettivo di tali indirizzi è di modulare l’intensità e l’estensione dei diversi interventi in base all’effettiva situazione economica e capacità contributiva dei cittadini, assicurando prioritariamente la protezione sociale ai soggetti più deboli e bisognosi.
Non si tratta di rinunciare a una concezione di welfare universalistico - che dovrà continuare a fornire servizi sociali per tutti i cittadini - quanto piuttosto di introdurre una scala di priorità, richiedendo, laddove necessario alla compatibilità economica del sistema, un contributo ai ceti più abbienti per l’accesso a talune prestazioni, da definire in base ad un nuovo ISEE che consenta:una “mappatura” della reale “ricchezza” di tutti i cittadini, ossia di tutte le componenti reddituali (inclusi i trasferimenti monetari esenti da imposizione e i redditi da capitale non rientranti nella dichiarazione IRPEF) e patrimoniali dei nuclei familiari (immobili, partecipazioni societarie, ecc), nonché delle passività (affitti prima casa, mutui, prestiti, ecc);
l’esatta individuazione dei pesi dei diversi carichi familiari, in particolare figli e persone disabili a carico, sulla base di una scala di equivalenza idonea a rendere confrontabile l’effettiva situazione economica delle famiglie.
All’interno di questa logica complessiva - e ferma restando l’esigenza di razionalizzare le modalità di erogazione dei servizi, articolando in modo nuovo i compiti tra i diversi livelli di governo, per aumentarne efficienza ed economicità -
occorre, in particolare, aggiornare lo schema sotteso alla legge quadro 328 del 2000 e ridefinire la normativa in materia di federalismo fiscale (l.42/2009), approvando, con legge dello Stato: uno Statuto dei diritti della vita, dell’infanzia e dell’adolescenza, recante l’indicazione dei livelli essenziali delle prestazioni e dei diritti fondamentali di cittadinanza per i nati sul territorio della Repubblica e la relativa disciplina organica del sistema integrato di servizi socio-educativi per la prima infanzia e del complesso degli istituti di protezione dei minori:  dalle misure volte a difendere la vita e promuovere la natalità, sino a quelle tese a tutelare i minori in situazioni di disagio
e ad assicurare l’accesso agli asili nido e il diritto allo studio, a contrastare la dispersione scolastica, a combattere la povertà minorile, ecc., in coerenza con i principi della Convenzione ONU sui diritti del fanciullo del 1989;
uno Statuto dei diritti della famiglia, recante l’indicazione dei livelli essenziali degli interventi di sostegno ai nuclei familiari e il riordino, in correlazione con la riforma del sistema fiscale, dei diversi istituti di protezione sociale della famiglia (assegni familiari, assegni per le famiglie con minori di tre anni, social card, maternità, congedi parentali e misure per il sostegno delle responsabilità familiari e la conciliazione tra vita professionale e vita familiare; assistenza domiciliare integrata e servizi domus oriented per la cura delle famiglie con anziani non autosufficienti), prendendo a riferimento le indicazioni del Piano nazionale di politiche familiari approvato nel giugno del 2012;
uno Statuto dei diritti delle persone con disabilità, recante l’indicazione dei livelli essenziali delle prestazioni assistenziali, dei sussidi e delle rete di servizi a sostegno e per la piena integrazione delle persone disabili e per coloro che abbiano dipendenze da droghe, alcol e farmaci.
In questa imponente opera di riordino del Welfare italiano intendiamo porre al centro della nostra agenda il rafforzamento delle tutele per i bambini, le donne, gli anziani non autosufficienti e i disabili, che devono essere rese più incisive laddove maggiore è il bisogno effettivo di assistenza, incentrando i servizi su base comunale e rafforzando le forme di integrazione tra assistenza pubblica e associazioni nno-profit.
In questo quadro, particolare attenzione dovrà essere posta al tema della natalità, per la quale il nostro impegno è un incremento del 10 per cento rispetto al trend degli ultimi anni, da promuovere attraverso un fisco modulato in base alle esigenze della famiglia (nei termini sopra indicati), una rete di protezione sociale avanzata e capillare e specifiche misure di sostegno, quali:il riordino selettivo e il rifinanziamento degli istituti di sostegno al reddito familiare (assegni per i nuclei familiari, indennità di maternità, ecc.) e il potenziamento di istituti quali i congedi parentali;
l’introduzione di un bonus di 1000 euro annui per i primi tre anni di vita per ciascun nuovo figlio nato in nuclei familiari in possesso di un ISEE non superiore a 33.000 euro annui;
l’introduzione di un assegno aggiuntivo di maternità pari a 300 euro mensili per 5 anni dalla nascita del figlio a favore delle puerpere in condizione di forte disagio economico, finalizzato a prevenire l’interruzione volontaria di gravidanza dettata dalla mancanza di risorse per il sostentamento della prole, da elargire attraverso il coinvolgimento dei consultori familiari, prendendo a riferimento il modello adottato nella regione Lombardia;
l’attuazione di un piano straordinario di incremento annuo di 30.000 nuovi posti di asilo nido, con priorità nel Mezzogiorno, per raggiungere l’obiettivo europeo di 33 posti di asilo nido ogni 100 bambini da 0-3 anni;
il potenziamento dei servizi socio-educativi per la prima infanzia, anche attraverso la ridefinizione della mission, l’accorpamento, ove necessario, e il rifinanziamento dei seguenti fondi: Fondo politiche per la famiglia; Fondo per l’infanzia e l’adolescenza; Fondo di credito per i nuovi nati; Fondo di solidarietà per i mutui per l’acquisto per la prima casa; Fondo genitori precari.
Nell’ambito di un disegno complessivo di riordino dello Stato Sociale dovranno, infine, essere regolamentate le unioni civili, prevedendo per le persone dello stesso sesso legate da vincoli affettivi l’attribuzione di diritti, in particolare in materia di legislazione fiscale, regime patrimoniale e successorio e prestazioni sociali, e di doveri, in termini d’impegno a condurre una vita in comune e di aiuto e sostegno reciproco,
senza tuttavia riconoscere alcuna prerogativa in tema di adozioni e senza confondere tali unioni con la famiglia tradizionale, che è e deve rimanere il cardine del sistema di protezione sociale.
IL GIORNO MIGLIORE
7. Quando la giustizia e la legalità sono motori dello sviluppo
Una giustizia che funziona è condizione essenziale per la tutela dei diritti dei cittadini, per un sistema capitalistico efficiente e per una società equa.
Queste finalità non sono adeguatamente assolte dal sistema giudiziario italiano, che costituisce uno storico tallone d’Achille del nostro Paese, che genera alti costi in termini civici ed economici.
In Italia i processi sono troppi, lenti e farraginosi.
Il contenzioso pendente civile è nell’ordine di 5 milioni di cause; il numero di processi avviati per abitante è doppio rispetto a quello della Francia, cinque volte superiore a quello della Danimarca e dieci volte superiore a quello della Svezia.
La durata media di un giudizio civile d'appello è arrivata nel 2010 a quasi tre anni, con punte di quattro.
Nello stesso anno, la prescrizione nel settore penale – che registra circa 3 milioni e mezzo di cause pendenti -ha interessato oltre 140 mila procedimenti.
Il processo penale è vissuto dai suoi attori come una rincorsa a conseguire o a evitare la prescrizione del reato; gli imputati tendono più a difendersi “dal” processo che “nel” processo.
L’organico della magistratura ordinaria non è ancora tutto coperto.
Il restante personale addetto all’amministrazione giudiziaria è insufficiente o impiegato in modo inefficiente.
Il processo d’infrastrutturazione informatica e digitalizzazione dei procedimenti non è ancora decollato.
I cittadini sono sfiduciati, le aziende penalizzate e gli investitori esteri scoraggiati.
Oltre ai costi sociali, l’arretratezza del sistema delle tutele giudiziarie ha un impatto negativo rilevante sulla crescita del prodotto, poiché incide sul clima di fiducia degli operatori, alterando le relazioni commerciali e deprimendo gli investimenti e la stessa crescita dimensionale delle imprese.
Per affrontare il problema bisogna ricondurre l’efficienza e l’efficacia del servizio giustizia al centro dell’azione di Governo, investendo energie per valorizzare un asset fondamentale per il recupero di competitività del Paese.
Le recenti iniziative intraprese in tema di accelerazione del processo civile, tribunale per le imprese e lotta alla corruzione, non risolvono i nodi del sistema in termini attese di giustizia, civile e penale, e di contrasto all’illegalità.
A tal fine occorre anzitutto prendere atto che a distanza di venti anni dall’avvio delle inchieste di Mani Pulite non si è ancora riuscito a spezzare il circolo vizioso che lega -attraverso la zona grigia delle connivenze, delle infiltrazioni, dell’evasione e del sommerso – la criminalità economica, la corruzione e la criminalità organizzata.
Anzi, nella lotta alla prima si sono compiuti sostanziali passi indietro, eliminando, di fatto, il falso in bilancio e gli altri delitti contro l’economia;
la lotta alla corruzione ha ricevuto una risposta tardiva e largamente insufficiente con la legge approvata nei mesi scorsi;
soltanto la lotta al crimine organizzato ha registrato un qualche progresso, grazie anche alle misure per l’informazione antimafia e la prevenzione patrimoniale.
Bisogna invece agire per rafforzare in modo sinergico tutte queste attività, modificando le fattispecie delittuose, potenziando l’impianto sanzionatorio e mettendo in rete strumenti e risorse investigative.
Quanto alla “irragionevole” durata dei processi – che ha causato all’Italia la condanna in innumerevoli ricorsi presso la Corte Europea dei Diritti dell’Uomo - occorre in primo luogo semplificare i riti e introdurre misure per la deflazione del contenzioso.
Nel processo civile va valorizzato lo strumento della mediazione, intesa come “alternativa” alla giustizia (ossia confronto tra interessi, non controversia sui diritti) e non come una giustizia alternativa di secondo rango.
Sul piano organizzativo, ferma restando l’esigenza di rafforzare la strumentazione informatica e di digitalizzare tutte le fasi del processo, occorre prevedere presso ogni ufficio giudiziario l’istituzione di un organismo manageriale che organizzi il lavoro secondo il metodo della programmazione e della efficiente ripartizione dei tempi e delle risorse, tecniche e umane.
Deve essere ulteriormente ristretto il novero delle cause appellabili e deve essere resa effettiva la sanzione per le liti temerarie.
Il Tribunale delle imprese, allo stato istituito solo in forma di sezione specializzata, deve essere potenziato e dotato di strumenti propri e agili;
lo stesso assetto potrebbe essere esteso in altri ambiti, favorendo la specializzazione dei magistrati, istituendo, ad esempio, il tribunale della famiglia.
Nel processo penale, oltre a una nuova disciplina delle intercettazioni, che va resa coerente con il diritto alla privacy, occorre riequilibrare il rapporto tra garanzie ed efficienza, in parte abusato in nome del malinteso principio costituzionale del giusto processo.
La vittima del reato deve tornare al centro del processo penale;
i termini di prescrizione devono essere ampliati e vanno scoraggiate le pratiche dilatorie.
La cooperazione giudiziaria internazionale deve essere intensificata e occorre dare maggiori poteri ad Eurojust.
Infine, per una Giustizia giusta il superamento dello stato di inciviltà e illegalità delle carceri – in termini di condizioni strutturali e sovraffollamento – deve costituire una priorità assoluta.
La questione in Italia è abnorme, come testimoniano anche i recenti moniti dell’Unione europea.
Occorre destinare maggiori risorse finanziarie per l’ampliamento e l’ammodernamento degli stabilimenti e investire nella formazione degli addetti (dirigenti e polizia penitenziaria).
L’esecuzione della pena va ricondotta ai principi costituzionali di rieducazione, umanità e dignità, attraverso interventi mirati volti a favorire pene diverse dalla detenzione per la gran parte dei reati diversi da quelli contro la persona, anche ampliando l’utilizzo di strumenti quali il braccialetto elettronico per la detenzione domiciliare, facendo al contempo maggiore ricorso al mondo del no profit per la gestione delle pene alterative al carcere.
In chiave di rieducazione e umanità della pena l’esperienza del carcere di Bollate dovrebbe costituire un modello per tutte le prigioni.
IL GIORNO MIGLIORE
8. Quando il Sud è al centro della politica nazionale
In questi ultimi anni l’affermarsi della “questione settentrionale”, sponsorizzata in modo univoco dalla Lega, ha offuscato gli impegni per superare quel dualismo economico e sociale che da troppi decenni accompagna le vicende del nostro Paese.
E soprattutto ha diffuso l’idea, carica di esiti negativi per la nostra stessa identità nazionale, di un Nord moderno, efficiente e produttivo, costretto a sostenere i costi di un Sud arretrato e fonte di sprechi.
Noi crediamo che tutto ciò faccia male al paese tanto quanto le pulsioni populiste e antieuropeiste e che la sfida del rilancio dell’economia nazionale passi proprio dalla valorizzazione dello straordinario potenziale di crescita del Mezzogiorno d’Italia.
La storia, e in particolare il processo di riunificazione della Germania, ci ha dimostrato come l’integrazione di aree caratterizzate da forti divari sia un’operazione non solo praticabile ma densa di opportunità, così come lo è lo stesso processo di unificazione dell’Europa.
Per queste ragioni vogliamo invertire la tendenza, latente, a rimuovere il problema del Mezzogiorno e mettere il Sud al centro della politica economica nazionale, chiamando a raccolta tutti gli attori istituzionali, i corpi intermedi e la stessa società civile, all’insegna di un progetto complessivo capace di sciogliere i nodi strutturali dell’economia meridionale.
I problemi del Mezzogiorno sono in larga gli stessi delle restanti parti del Paese, ciò che varia è soprattutto l’intensità: la carente cultura della legalità; la lentezza della giustizia civile e penale; il gap infrastrutturale; l’inefficienza degli apparati amministrativi; il cattivo uso e la scarsità delle risorse destinate alla ricerca, alla formazione e all’innovazione tecnologica; il peso dell’evasione fiscale e dell’economia sommersa e criminale; le prassi clientelari e d’intermediazione affaristica; la scarsa qualità di servizi pubblici fondamentali, quali la sanità, l’istruzione e trasporti.
In questo contesto, fino ad oggi è mancata la determinazione delle istituzioni politiche, tanto nazionali che locali, nel perseguire gli obiettivi di crescita del Mezzogiorno.
Ciò nonostante siano state intraprese alcune iniziative positive, come lo sblocco dei fondi nazionali per le infrastrutture, la riprogrammazione su alcuni obiettivi prioritari dei fondi strutturali europei e l’adozione del Piano per la povertà.
Noi vogliamo rafforzare gli sforzi per fare del Sud d’Italia un volano della crescita dell’intero sistema Paese, adottando a tal fine un nuovo Programma straordinario per la crescita e l’occupazione nel Mezzogiorno, che agisca sinergicamente sul piano istituzionale e nei diversi ambiti della fiscalità, delle infrastrutture, dei servizi, definendo gli obiettivi strategici a tutti i livelli di governo: comunitario, statale e territoriale.
Quanto all’Unione europea, occorre impegnarsi affinchè la riforma della politica di coesione non peggiori il saldo negativo tra contribuzione al bilancio europeo e finanziamenti ottenuti dall’Ue, evitando che al nostro Paese, già contribuente "netto" dell'Unione, siano sottratte rilevanti risorse.
L’introduzione, in relazione ai fondi strutturali, della nuova categoria delle “regioni in transizione”, va resa coerente con gli obiettivi propri della politica di coesione di sostenere le regioni meno sviluppate, evitando il rischio di una contrazione significativa degli stanziamenti destinati all’Italia e, in particolare, di quelli rivolti alle regioni dell’attuale “obiettivo convergenza” per Calabria, Campania, Puglia, e Sicilia.
Al contempo, bisogna perfezionare il processo già avviato di concentrazione delle risorse dei fondi strutturali su obiettivi prioritari e va garantito il totale utilizzo dei fondi europei, incrementando la qualità e l’efficacia della spesa anche attraverso l’utilizzo d’indicatori di risultato e la responsabilizzazione dei titolari della spesa, senza escludere l’esercizio dei poteri sostitutivi da parte dello Stato in caso inefficienze gestionali a livello territoriale.
Inoltre, va negoziata in sede europea l’adozione, compatibilmente con la disciplina sugli aiuti di Stato, di nuove e incisive forme di fiscalità di vantaggio per le regioni meridionali, atte anche ad attrarre nuovi flussi d’investimenti esteri.
A livello statale, va in primo luogo approvata la Carta delle Autonomie, per ridefinire un nuovo e più razionale assetto delle competenze dei diversi livelli territoriali e va reimpostato su nuove basi di autonomia e responsabilità degli enti decentrati il processo di attuazione del federalismo fiscale, di recente modificato sulla base di logiche emergenziali di risanamento del bilancio, prevedendo, tra l’altro, un più ampio coinvolgimento degli amministratori locali nel processo di definizione dei costi e dei fabbisogni standard previsto dai decreti attuativi della legge delega.
In questo ambito, va altresì riformata la disciplina del Patto di stabilità interno, anche per renderla più flessibile con particolare riferimento all’utilizzo di avanzi di amministrazione per la realizzazione di politiche d’investimento che producano un effetto moltiplicatore di ricchezza sui territori interessati.
Occorre, inoltre, procedere al più volte annunciato, e mai attuato, riordino degli incentivi e dei sussidi alle imprese, che dovrà essere ricalibrato incorporando nell’architettura del sistema le esigenze di riequilibrio territoriale, ferma restando l’esigenza di eliminare gli incentivi che non hanno dato gli effetti attesi in termini di sviluppo e occupazione e l’utilizzo delle relative risorse per la riduzione dell’IRAP.
Agli strumenti di tipo orizzontale - che operando su tutto il territorio nazionale consolidano i punti di forza e di debolezza esistenti - vanno affiancati interventi mirati, anche sulla base delle predette forme di fiscalità di vantaggio, orientati in modo selettivo verso gli ambiti con maggiori potenzialità per l’economia meridionale, quali, il settore energetico e delle risorse naturali, il settore agro ambientale e quello del patrimonio storico-paesaggistico.
Quanto alla dotazione infrastrutturale, occorre focalizzare gli investimenti per il Mezzogiorno nella logistica e nelle grandi reti portuali, ferroviarie e autostradali.
E' infine necessario agire per ricondurre la finanza al servizio dell'economia reale e assicurare adeguati flussi di credito alle imprese e alle famiglie meridionali, anche potenziando la rete degli sportelli della Banca del Mezzogiorno e ampliandone gli ambiti di operatività e le leve finanziarie e patrimoniali.
IL GIORNO MIGLIORE
9. Quando libertà, concorrenza e nuove politiche di sviluppo sostengono l’Italia che lavora
La riduzione della pressione fiscale e la riqualificazione della spesa pubblica non sono sufficienti a far ripartire la crescita e aumentare l’occupazione, se non si rimuovono in modo deciso le barriere di varia natura che limitano l’iniziativa economica privata e l’ingresso di nuovi operatori nel mercato dei prodotti e dei servizi.
La libertà d’impresa e la concorrenza sono una garanzia di efficienza e produttività del sistema economico e un presidio fondamentale per difendere il potere di acquisto dei consumatori.
Pagare meno tasse potrebbe non servire a nulla se al contempo aumentano i prezzi e le tariffe dei servizi cui nessuno può rinunciare (elettricità, gas, trasporti, banche, assicurazioni, servizi professionali, ecc.)
Per queste ragioni noi ci impegniamo a rilanciare una vasta e radicale azione di liberalizzazione delle attività economiche che ponga al centro gli interessi del cittadino consumatore, contrasti i conflitti d’interesse e favorisca la nascita di nuove imprese.
A tal fine occorre, tra l’altro, rafforzare l’operatività e i poteri sanzionatori delle Autorità di vigilanza e regolazione di settore, a cominciare dall’Antitrust;
riformare il sistema dei servizi pubblici locali, in particolare nel settore dei trasporti, del ciclo delle acque e dei rifiuti, favorendo la contendibilità nelle gare per l’individuazione dei gestori, che devono essere vincolati a rigidi standard di qualità nell’erogazione dei servizi e sottoposti a procedure di continua valutazione da parte dell’utenza;
completare i processi di separazione proprietaria tra le infrastrutture di rete e i fornitori dei servizi (come nel caso di rete ferroviaria/FS, rete gas/Snam ed Eni) ed eliminare i sussidi alle imprese distorsivi della concorrenza.
Allo stesso modo, noi crediamo che il rilancio della crescita e dell’occupazione non possa essere affidato solo al pieno dispiegarsi delle forze del libero mercato e che le azioni a favore di una maggiore concorrenza nel sistema economico debbano essere affiancate da più audaci politiche per lo sviluppo.
Gli sforzi finora compiuti e i pur apprezzabili interventi per la crescita, recentemente introdotti, sono, infatti, insufficienti a invertire con rapidità il circolo vizioso di contrazione dei consumi, degli investimenti e dell’occupazione che ha fatto precipitare l’Italia nella seconda e ancor più acuta, per i risvolti occupazionali, fase recessiva degli ultimi cinque anni.
I nodi strutturali dell’economia italiana, grazie anche alle analisi condotte dalla Commissione europea, sono stati ampiamente messi a fuoco: il livello di competitività, in caduta libera a partire dalla fine degli anni ’90, come testimoniano la perdita di quote di mercato e il saldo delle partite correnti, passato da un surplus del 2% del PIL a un deficit del 3,2% nel 2011;
la bassa produttività totale dei fattori e, in particolare, la perdita di competitività connessa al costo unitario del lavoro, che è peggiorata rispetto a tutti gli altri partner dell’eurozona;
il basso livello specializzazione produttiva, che espone le esportazioni di prodotti ad alta intensità di lavoro e a bassa intensità tecnologica alle pressioni della competizione globale e limita la penetrazione commerciale nei mercati dei Paesi emergenti, e in particolare del Sud-est asiatico.
E ancora: la scarsa partecipazione femminile al mercato del lavoro;
le restrizioni all’accesso al credito e al capitale di rischio, in particolare per le PMI;
la segmentazione e rigidità del mercato del lavoro e la mancanza di osmosi dello stesso con il sistema della formazione dell’istruzione;
il gap  organizzativo e tecnologico della pubblica amministrazione;
l’inadeguatezza infrastrutturale e delle interconnessioni;
il costo dell’energia; l’inefficienza della giustizia civile; la complessità del sistema normativo.
Tutti questi fattori, ampiamente noti, hanno fatto sì che l’Italia, negli ultimi 20 anni, abbia registrato tassi di crescita del PIL costantemente inferiori a quelli dei Paesi dell’Unione economica e monetaria.
Ma capire le cause della malattia dell’economia italiana non è sufficiente per curarne i sintomi.
Così come non basta condividere le raccomandazioni per la crescita, anch’esse apprezzabili, formulate dalla Commissione UE nell’ambito della procedura del Semestre europeo, se la loro traduzione sul piano interno non si realizza nell’ambito di un progetto complessivo di riforme radicali, capaci di generare uno shock macroeconomico nel breve termine - per far ripartire la domanda aggregata – e un riposizionamento del sistema economico nel medio e lungo periodo.
La situazione dell’economia italiana richiede oggi una strategia di politica economica coordinata nei diversi ambiti e articolata in due fasi tra loro complementari: una fase emergenziale anticiclica, volta a evitare nell’immediato che il protrarsi della caduta del prodotto si trasformi in una riduzione strutturale della capacità produttiva e del potenziale di crescita, con la definitiva chiusura di aziende e perdita di posti di lavoro;
e una fase di più largo respiro, volta a realizzare una profonda trasformazione e riconversione del tessuto economico e produttivo verso i settori a più elevato valore aggiunto.
La riforma fiscale, sopra illustrata, da negoziare con le istituzioni europee nel rispetto dei vincoli di bilancio, è il mezzo principale attraverso il quale intendiamo combinare tra loro queste due fasi, in piena coerenza con gli obiettivi della Strategia Europa 2020.
L’utilizzo selettivo della leva fiscale e la ricomposizione delle fonti di gettito può, nell’immediato: sostenere i consumi, attraverso la riduzione del prelievo per le fasce di reddito medio-basse;
far ripartire gli investimenti privati, attraverso agevolazioni mirate anche a promuovere la ricerca, lo sviluppo e l’innovazione tecnologica, nonché ad attrarre gli investimenti esteri;
ridurre il tasso di disoccupazione, attraverso incentivi per lo start up delle nuove imprese e per le assunzioni, in particolare di giovani e donne.
Nel medio periodo la revisione del sistema tributario e l’emersione di basi imponibili connesso alla lotta all’evasione e all’economia sommersa, consentirà di rafforzare il processo di riduzione del prelievo e, in particolare, di riduzione del cuneo fiscale sul lavoro, promuovendo, nei termini sopra esposti, la competitività e la sostenibilità del sistema economico.
Parallelamente, e contestualmente, occorre avviare una nuova e incisiva fase di spending review – incentrata anche sulla predetta revisione sistematica delle leggi sottese ai programmi di spesa – attraverso la quale reperire, nel breve termine, almeno 1 punto di PIL (16 miliardi di euro circa), da destinare al rilancio degli investimenti della pubblica amministrazione.
La caduta verticale delle spese in conto capitale, passate dai 66 miliardi del 2009 ai 48 miliardi del 2011 e stimate in ulteriore contrazione sino al 2015, è una delle cause principali della caduta del PIL nazionale.
Per uscire con più celerità dalla crisi non si può dunque prescindere dall’apporto anche della domanda pubblica, che attraverso la riqualificazione della spesa deve essere reindirizzata verso i settori con maggiori potenzialità di crescita e occupazionali: l’edilizia (residenziale, sanitaria e scolastica); la mobilità e la logistica; il riassetto idrogeologico; lo sviluppo urbano; il restauro dei beni culturali; la ricerca; la digitalizzazione della PA.
Tale processo va reso sinergico con l’attuazione del Piano d’azione per la coesione, migliorando il tasso di assorbimento dei fondi strutturali europei, in particolare nel Mezzogiorno.
Allo steso tempo, la riforma del Welfare, anch’essa sopra illustrata, deve essere modulata in modo tale da rendere gli istituti di protezione sociale funzionali alla crescita economica.
In questo senso, una maggiore flessibilità del mercato del lavoro deve, inderogabilmente, essere subito accompagnata da una riforma del sistema degli ammortizzatori sociali che preveda un sistema integrato d’indennità per la disoccupazione involontaria e per i periodi di transizione verso nuovi posti di lavoro, la cui corresponsione va subordinata al diritto-dovere a partecipare a programmi di politiche attive del lavoro e di formazione permanente.
Solo una strategia integrata di flexicurity  e  di politiche di workfare, volta a promuovere contemporaneamente la flessibilità e la sicurezza sul mercato del lavoro, appare in grado di vincere le resistenze al cambiamento da parte delle parti sociali, ciascuna delle quali non potrà che trarre vantaggi da un maggior dinamismo del sistema economico diretto ad accrescere la produttività e l’occupazione complessiva - e in particolare quella delle donne, dei giovani e dei lavoratori anziani – a ridurre i tassi di coloro che sono a rischio povertà e a valorizzare, in tutte le sue forme, il capitale umano.
Per queste ragioni, intendiamo promuovere l’avvio di una nuova stagione di concertazione, che veda la più ampia partecipazione di tutte le forze sociali – sindacati, associazioni datoriali e mondo del no profit – intorno a un progetto complessivo di riforme diretto anche a completare e rivisitare in alcune parti la riforma del mercato del lavoro approvata dal Governo Monti, potenziandola nell’ambito di una più vasta strategia di sviluppo del sistema Paese che non faccia leva soltanto sulla flessibilità e sul principio della moderazione salariale per il ripristino della competitività dei costi.
Alla politica di contenimento salariale – condotta sin dagli anni ‘90 - ha fatto seguito una serie d’interventi che hanno elevato sensibilmente la precarietà del lavoro, scaricando sulle nuove generazioni il peso di una flessibilità considerata indispensabile alla competitività del sistema produttivo tanto quanto lo erano state in passato le svalutazioni della lira.
Questa è una delle grandi questioni che intendiamo affrontare, poiché all’interno di un calo occupazionale generalizzato, si registra da tempo una riduzione dei dipendenti stabili a tempo indeterminato a vantaggio di figure contrattuali a tempo parziale, a tempo determinato e di collaboratori.
E all’interno di questo quadro si registrano le difficoltà più accentuate dei giovani e delle donne, soprattutto nel Mezzogiorno.
Alla luce di queste tendenze, intendiamo porre la questione della precarietà del lavoro – pubblico e privato – e dell’occupazione, in particolare giovanile e femminile, al centro dell’agenda di riforme, nella consapevolezza che la ripresa dell'occupazione segue sempre a distanza nel tempo l'inversione del ciclo negativo e che pertanto senza misure straordinarie sarebbero necessari molti anni per riassorbire una disoccupazione che si attesta intorno al 12 per cento, con il rischio, peraltro, di elevare in misura non tollerabile la disoccupazione di lungo periodo.
A tal fine, riteniamo necessario attivare un insieme di misure che possano già nel breve termine ridurre il tasso di disoccupazione, quali:la definizione di agevolazioni fiscali e contributive per le nuove assunzioni, da perseguire sia agendo sulla base imponibile dell’IRAP, sia rafforzando il credito d’imposta per le nuove assunzioni di lavoro stabile nel Mezzogiorno, sia, infine, prevedendo, come sopra accennato, la sterilizzazione della componente contributiva del cuneo fiscale per i nuovi occupati e per un periodo di tre anni dalla data di assunzione;
l’incentivazione del part-time volontario ed intergenerazionale e del pensionamento flessibile, per favorire l’ingresso dei giovani nel mondo del lavoro in sostituzione dei lavoratori più anziani attraverso lo sviluppo di accordi di “ponte generazionale”, che oltre a favorire la produttività, incentivando le aziende a reclutare forze nuove e dinamiche, sosterebbe anche i consumi interni di fasce sociali in forte sofferenza;
la ridefinizione delle politiche formative di base, professionali e universitarie, per favorire l’incontro tra domanda e offerta di lavoro, valorizzando l’istituto dell’apprendistato e promuovendo una maggiore osmosi tra la scuola e gli istituti di formazione professionale e le aziende.
Nel quadro di questa impostazione generale di politica economica e in coerenza con gli obiettivi della Strategia Europa 2020, potranno essere adottate le altre politiche di sviluppo settoriali di cui l’Italia ha bisogno.
Noi crediamo, infatti, che l’Italia abbia bisogno di una nuova stagione di Politiche industriali, che non si esauriscano nella difesa d’ufficio e retorica del made in Italy, ma che sappiano accompagnare i processi di ristrutturazione produttiva e sostenere realmente - sul piano fiscale, creditizio e amministrativo - i costi e i rischi che le imprese sono disposte a sostenere per salvaguardare o allargare le basi occupazionali, per internazionalizzarsi, per mantenere o riallocare gli impianti sul territorio nazionale e per fare investimenti in ricerca e innovazione lungo tutti i livelli della catena del valore.
L’Italia ha bisogno di politiche energetiche lungimiranti, che non si limitino a garantire i pur fondamentali assetti concorrenziali dei mercati dell’energia elettrica e del gas, ma che sappiano promuovere modelli di produzione e consumo fondati sul risparmio e l’efficienza energetica e orientare il mercato a sfruttare appieno quello straordinario patrimonio di sole, vento, acque, foreste e campagne, dal quale è possibile estrarre quell’energia pulita che è l’unica riposta alla fragilità sistemica dell’era dei combustibili fossili.
L’Italia ha bisogno di un mercato creditizio e finanziario trasparente, dove le banche operino al servizio dell’economia reale e non solo dei propri manager e azionisti;
un mercato che assicuri un adeguato flusso di credito alle famiglie e alle imprese e che sappia valorizzare la finanza etica e la finanza sostenibile, premiando gli investimenti socialmente e ambientalmente responsabili, anziché un mercato opacizzato dai derivati, inquinato dall’economia criminale e attratto dalla speculazione di breve periodo.
L’Italia ha bisogno di politiche infrastrutturali e dei trasporti innovative, che nel segno della mobilità sostenibile valorizzino la portualità e le autostrade del mare, la rete ferroviaria e le metropolitane,
attuando al contempo un grande piano di sostituzione del parco dei veicoli pubblici e privati con veicoli a basse emissioni di gas serra atto a far respirare le nostre città.
L’Italia ha bisogno di una politica dei prodotti e dei rifiuti all’avanguardia, che sappia condurci a una civiltà dove i beni e le risorse naturali (acqua, vetro, carta, plastica, legno, alluminio, ecc.) non si “consumano”, ma si usano e riusano illimitatamente, secondo modelli di produzione e consumo fondati sulla teoria dei cicli chiusi.
L’Italia ha bisogno di una politica agricola di qualità, che oltre a ridurre i costi della filiera, valorizzare le tipicità nazionali e garantire la sicurezza dei prodotti, sappia contribuire attivamente agli obiettivi di riduzione delle emissioni imposti dal surriscaldamento del pianeta prima ancora che dagli obblighi internazionali, valorizzando il potenziale energetico dei residui agricoli e forestali e implementando i pozzi di assorbimento del carbonio.
Una politica che sappia arrestare la cementificazione selvaggia e impedire la continua contrazione dei suoli a uso agricolo, incentivare l'ingresso in agricoltura dei giovani, sviluppare le attività di ricerca e rendere più incisivi i controlli nella filiera per la tutela dei consumatori e degli imprenditori agricoli.
E ancora, nella promozione del turismo, nella valorizzazione delle bellezze artistiche e paesaggistiche, nelle politiche del territorio, nell’edilizia pubblica e privata, il Paese ha bisogno di politiche di sviluppo avanzate e innovative, che solo una visione complessiva, capace di coniugare in modo nuovo pubblico e privato, economia ed ecologia, finanza ed etica, può consentire di realizzare.
Le grandi opere, le grandi infrastrutture materiali e immateriali di cui il Paese ha realmente bisogno, potranno così essere realizzate con uno sforzo corale di tutti gli attori politici, economici e sociali, che dovrà essere sostenuto da una Pubblica Amministrazione all’avanguardia e da fiscalità intelligente, capace di premiare selettivamente l’adozione di modelli di produzione efficienti e stili di consumo responsabili.
IL GIORNO MIGLIORE
10. Quando l’Italia, con l’Europa, è protagonista nel Mondo
La fase storica che stiamo attraversando non costituisce una parentesi congiunturale negativa dell’evoluzione del capitalismo moderno, destinata a riassorbirsi nel tempo con piccoli aggiustamenti al margine nel funzionamento dei meccanismi portanti del sistema economico-finanziario globale.
Noi crediamo che si tratti, invece, di una crisi profonda e sistemica, che ha evidenziato i nodi e le contraddizioni di una deriva neoliberistica, che assolutizzando i canoni del profitto e della competizione ha smarrito la ragion d’essere dei sistemi economici, ossia la capacità di generare e diffondere equamente la ricchezza delle nazioni.
La democrazia, il capitalismo, la tecnologia, sembrano non aver impedito l’affermarsi, nell’ultimo quarto di secolo, di un sistema economico globale nel quale la finanza ha progressivamente occupato il posto dell’economia reale, erodendo la stessa capacità delle istituzioni politiche di orientare le scelte collettive verso il bene comune.
Un sistema che appare oggi sempre più condizionato da logiche materialistiche, tecnocratiche e predatorie, e governato dalla finanza speculativa e da modelli di produzione e di consumo energivori, che oltre a non garantire un’equa distribuzione del prodotto a livello mondiale, fanno spesso un uso distorto dei beni della terra, mettendo a dura prova i più deboli e innescando processi d’alterazione degli ecosistemi d’oscura reversibilità - come il surriscaldamento globale - le cui insidiose conseguenze sono ormai asseverate dalla comunità scientifica internazionale.
Di fronte a questo scenario, noi crediamo che il libero mercato e la finanza possano dispiegare le loro virtù solo attraverso un sistema di regole globali definito sulla base dei valori universali della solidarietà e della dignità della persona.
Per questa ragione intendiamo adoperarci affinchè l’Italia si faccia interprete di un salto di qualità nelle relazioni internazionali, impostando un’azione diplomatica volta a promuovere una visione capace di incidere sui postulati ideologici, i paradigmi etici e i modelli organizzativi dell’attuale sistema economico, finanziario e monetario internazionale.
La crisi attuale reca in sé una straordinaria opportunità di cambiamento, che andrebbe colta per riformare in profondità l’architettura del sistema finanziario mondiale, definendo una cornice di regole di governance globale entro la quale possano operare, a tutela del bene comune, nuove istituzioni globali.
Occorre ricongiungere in un nuovo quadro la sfera politica e quella economica, adoperandosi per colmare l’asimmetria oggi sussistente tra mercati globalizzati e istituzioni politiche e regole giuridiche che rimangono invece prevalentemente di matrice nazionale.
In questa prospettiva, il Centro Democratico intende sostenere l’ambiziosa proposta, avanzata dal Pontificio Consiglio della Giustizia e della Pace, di riformare le Nazioni Unite e le istituzioni internazionali nate dagli accordi di Bretton Woods, al fine di costituire un’Autorità pubblica a competenza universale, capace di governare con autorevolezza, su base democratica e secondo principi di sussidiarietà e solidarietà, i processi di globalizzazione.
Il passaggio dal contesto ristretto del club dei grandi della terra all’orizzonte più ampio del G20, pur con i limiti di un consesso privo di una reale base democratica, costituisce un importante passo in questa direzione, su cui occorre proseguire valorizzando sempre più il multilateralismo e la cooperazione tra gli Stati e le diverse istituzioni internazionali.
L’esperienza empirica degli ultimi anni ha mostrato, con tutta evidenza, come affidare a forme di autoregolamentazione operate da strutture tecnocratiche la definizione delle regole fondamentali che disciplinano, ad esempio, l’ambito societario, finanziario e creditizio, si sia rivelato un fatale errore, che non ha assicurato né un equilibrato contemperamento degli interessi, né una maggiore efficienza del sistema economico.
Anzi, tale cieca fiducia nelle capacità di autoregolamentazione ha finito per bruciare ricchezza, inibendo il potenziale di crescita delle economie avanzate; ha costretto gli Stati sovrani a indebitarsi per salvare le istituzioni finanziarie too big to fail, mettendo a repentaglio la sostenibilità economica di sistemi di welfare  State faticosamente costruiti in decenni di democrazia liberale,  con le inevitabili ricadute sulle regioni più povere e i soggetti più deboli e vulnerabili.
La finanza speculativa neoliberista, e in particolare quella operante nella realtà opaca e in forte espansione del “sistema finanziario ombra” – che gestisce 46.000 miliardi di euro, ossia circa il 2530% dell’intero sistema finanziario e circa la metà delle attività bancarie – con strumenti sofisticati e complessi (i derivati), che valgono 10 volte il PIL mondiale e che altro non sono che scommesse su ciò che non si possiede, ha mostrato negli ultimi anni una forza autodistruttiva inedita, che non può più essere tollerata.
Il nostro impegno sarà quindi di contribuire alla costruzione, a livello internazionale, di un nuovo modello di governo transazionale, che promuova, a livello globale, un sistema finanziario trasparente e funzionale all’affermarsi di un’autentica economia sociale di mercato.
Più in generale, la pace, la lotta alla povertà e il contrasto ai cambiamenti climatici, saranno gli assi portanti della nostra politica estera, fondata sul multilateralismo e sull’impegno a riformare le Nazioni Unite per un governo democratico e solidale dei processi di globalizzazione.
Ci impegniamo, pertanto, a sostenere le iniziative internazionali per la rinegoziazione e la cancellazione del debito dei paesi poveri e a definire, nelle sedi diplomatiche, posizioni negoziali avanzate sui temi ambientali e dello sviluppo sostenibile e per la difesa e la promozione dei diritti umani.
Sul piano interno, ci impegniamo a completare la riforma del sistema della cooperazione allo sviluppo e a reperire nuove risorse per onorare e intensificare gli impegni internazionali assunti dall’Italia per la lotta alla fame, in particolare nell’Africa sub-sahariana, e all’Aids, la tubercolosi e la malaria.
Inoltre, la politica estera, stabilmente collocata entro la sua tradizione storica euro-atlantica, dovrà fare dell’Italia un interlocutore privilegiato dei paesi che si affacciano sul mediterraneo, con i quali andranno rafforzati i legami di amicizia e partenariato economico e sociale, anche al fine di prevenire le ondate migratorie.
Ci impegniamo, infine, a sostenere ogni sforzo politico e diplomatico per rilanciare un negoziato internazionale per la soluzione del perdurante conflitto israelo-palestinese
e per favorire i processi di modernizzazione e democratizzazione dei Paesi del Medio-Oriente, a cominciare dalla situazione in Siria, denunciando ogni abuso, violenza o repressione dei diritti civili e utilizzando gli interventi militari, previa autorizzazione delle Nazioni Unite, solo per funzioni di peace-building e interposizione nella risoluzione dei conflitti per la protezione dei civili.
CAMBIARE   L’ITALIA,   RIFORMARE   L’EUROPA   UN’AGENDA PER UN IMPEGNO COMUNE PRIMO   CONTRIBUTO   AD   UNA   RIFLESSIONE   APERTA
CAMBIARE   L’ITALIA,   RIFORMARE   L’EUROPA   UN’AGENDA PER UN IMPEGNO COMUNE PRIMO   CONTRIBUTO   AD   UNA   RIFLESSIONE   APERTA
Mario   Mon
1.   ITALIA,   EUROPA
Costruire   un’Europa   più   integrata   e   solidale,   contro   ogni   populismo   
La   crisi   ha   impresso   al   processo   di   integrazione   europea   una   accelerazione   che   sarebbe   stato   difficile   immaginare   solo   pochi   anni   fa.
 Nei   prossimi   anni   saranno   scritte   pagine   decisive   per   il   futuro   dell’Europa   e   per   il   destino   degli   Stati   che   ne   fanno   parte.
 La   scelta   a   favore   o   contro   l’Europa   e   su   quale   Europa   diventerà   una   linea   di   frattura   fondamentale   tra   gli   Stati   e   le   forze   politiche.
 L’Italia,   Paese   fondatore,   deve   essere   protagonista   avo   e   autorevole   di   questa   fase   di   ri-fondazione   dell’Europa.
 Deve   svolgere   un   ruolo   trainante   per   promuovere   nuovi   assetti   che   rendano   l’Unione   Europea   capace   di   perseguire   in   modo   efficace,   e   secondo   linee   democraticamente   decise   e   controllate,   la   crescita   economica   e   lo   sviluppo   sociale   del   continente   secondo   il   modello   dell’economia   sociale   di   mercato.
 L’Italia   deve   battersi   per   un’Europa   più   comunitaria   e   meno   intergovernativa,   più   unita   e   non   a   più   velocità,   più   democratica   e   meno   distante   dai   cittadini.
 Le   conclusioni   del   Consiglio   europeo   del   13-14   dicembre   2012   segnano   l’avvio   di   un   cammino   per   la   costruzione   di   un’autentica   Unione   economica   e   monetaria   basata   su   una   più   intensa   integrazione   fiscale,   bancaria,   economica   e   politico   istituzionale.
 Le   elezioni   europee   del   giugno   2014   dovranno   costituire   il   momento   per   un   confronto   trasparente   e   democratico   tra   le   forze   politiche   europee   sul   futuro   della   costruzione   comunitaria.
 Il   prossimo   Parlamento   europeo   dovrà   avere   un   mandato   costituzionale.
 Il   rifiuto   del   populismo   e   dell’intolleranza,   il   superamento   dei   pregiudizi   nazionalistici,   la   lotta   contro   la   xenofobia,   l’antisemismo   e   le   discriminazioni   sono   il   denominatore   comune   delle   forze   europeiste.
 
Quello   che   l’Italia   deve   chiedere   all’Europa.      
L’Europa   da   sola   non   è   la   ricetta   che   risolve   i   problemi   dell’Italia.
 L’Unione   europea   non   è   qualcosa   al   di   sopra   o   al   di   fuori   dei   suoi   Stati   membri.
 Le   sue   politiche   sono   il   risultato   di   un   mix   di   interessi   generali   e   interessi   particolari   dei   vari   Stati.
 Per   questo   trarre   pienamente   vantaggio   dalla   partecipazione   all’Unione   richiede   una   presenza   costante   e   vigile   per   far   valere   il   proprio   punto   di   vista   quando   si   definiscono   le   politiche,   che   poi   fissano   la   cornice   per   le   azioni   a   livello   nazionale.
 Per   contare   nell’Unione   europea   non   serve   battere   i   pugni   sul   tavolo.
 Se   non   si   convincono   gli   altri   Stati   delle   proprie   ragioni,   si   resta   con   un   pugno   di   mosche   in   mano.
 Né   serve   fare   i   soci   poco   esigenti   al   tavolo   del   negoziato   e   magari   provare   ad   allentare   gli   obblighi   successivamente   quando   devono   essere   attuati.
 L’influenza   sulle   decisioni   comuni   nasce   dalla   credibilità,   dal   saper   far   valere   peso   economico   e   politico,   dal   lanciare   idee   su   cui   creare   alleanze.
 Per   questo   l’Italia,   paese   contributore   netto   al   bilancio   europeo   e   che   sostiene   finanziariamente   lo   sforzo   di   salvataggio   dei   Paesi   sottoposti   al   programma   del   Fondo   Europeo   Salva-Stati,   deve   chiedere   all’Europa   politiche   orientate   nel   senso   di   una   maggiore   attenzione   alla   crescita   basata   su   finanze   pubbliche   sane,   un   mercato   interno   più   integrato   e   dinamico,   una   maggiore   solidarietà   finanziaria   attraverso   forme   di   condivisione   del   rischio,   una   maggiore   attenzione   alla   inclusione   sociale   e   alla   sostenibilità   ambientale.
 Politiche   che   ne   riflettono   i   suoi   interessi   e   i   suoi   valori.
 
Quello   che   l’Europa   chiede   all’Italia   
Far   parte   di   una   comunità   politica   ed   economica   sempre   più   integrata   comporta   vantaggi   ma   anche   responsabilità.
 Dobbiamo   sempre   più   abituarci   al   fatto   che   le   nostre   scelte   di   politica   economica   siano   guardate   e   valutate   con   attenzione   dagli   altri   Stati   dell’Unione,   perché   le   politiche   fatte   insieme   producono   risulta   migliori   e   perché   le   cattive   politiche   fatte   a   livello   nazionale   possono   produrre   danni   che   si   riflettono   negli   altri   Paesi   con   cui   siamo   strettamente   integrati.
 Le   forze   politiche   devono   fare   proprio   il   principio   secondo   cui   le   politiche   economiche   (in   particolare   le   misure   volte   alla   crescita   e   quelle   di   politica   finanziaria)   di   ciascuno   Stato   Membro   dell’Unione   sono   una   questione   di   interesse   comune   dell’Unione   europea   e   come   tali   sono   soggette   a   coordinamento,   orientamento   e   monitoraggio   da   parte   della   stessa.
 In   questo   quadro   l’Italia   deve   confermare   il   proprio   impegno   al   rispetto   delle   regole   di   disciplina   delle   finanze   pubbliche   e   ad   assumere   le   priorità   strategiche   definite   in   sede   europea   e   le   raccomandazioni   specifiche   che   l’Unione   europea   rivolge   ogni   anno   all’Italia,   come   a   tutti   gli   altri   Stati   Membri,   come   parametri   di   riferimento   per   la   formulazione   della   sua   politica   economica.
L’Italia   a   testa   alta   nel   mondo
Una   parte   rilevante   dell’azione   del   governo   è   stata   dedicata   all’azione   sul   fronte   internazionale.
 Questa   scelta   corrisponde   alla   convinzione   che   il   destino   di   ogni   Paese   non   si   decide   più   nei   suoi   confini   ma   è   strettamente   intrecciato   a   quello   del   sistema   di   relazioni   globali   in   cui   è   inserito.
 E   che   la   quotazione   dell’aggettivo   “italiano”   nel   mondo   è   altrettanto   importante   dello   spread   per   la   crescita   e   lo   sviluppo   del   nostro   Paese.
 Per   questo   è   stata   data   priorità   a   rafforzare   la   posizione   dell’Italia   dentro   l’Unione   europea   e   a   rinsaldare   i   legami   con   gli   Stati   Uniti   promuovendo   un   più   forte   legame   transatlantico.
 Allo   stesso   tempo   l’Italia   ha   rafforzato   il   suo   posizionamento   in   tu   i   quadranti   fondamentali   dello   scacchiere   globale,   dal   Medio   oriente   all’Asia.
 La   collocazione   geografica   dell’Italia   al   centro   del   Mediterraneo   impone   di   guardare   con   più   coraggio   e   con   una   visione   strategica   ai   grandi   cambiamenti   politici,   economici   e   civili   suscitati   dalla   primavera   araba   e   di   sostenere   percorsi   di   vera   democratizzazione.
 L’Italia   ha   confermato   la   sua   vocazione   a   sostenere   il   multilateralismo,   nelle   Nazioni   Unite   e   nei   fori   informali   come   il   G8   e   il   G20.
 Un’azione   che   poggia   su   uno   strumento   diplomatico   di   eccellenza,   sulla   presenza   delle   forze   armate   italiane   nelle   operazioni   di   pace   nel   mondo,   nel   contrasto   al   terrorismo   internazionale   e   nella   lotta   alla   pirateria,   sulla   diffusione   della   cultura   italiana   nel   mondo.
 Su   questo   sentiero,   l’Italia   deve   valorizzare   la   rete   di   italiani   nel   mondo,   un   network   con   potenziale   inestimabile.
 Occorre   maggiore   attenzione   alle   relazioni   con   i   Paesi   in   via   di   sviluppo   improntandole   alla   difesa   della   pace   e   alla   solidarietà,   allo   sradicamento   della   povertà   e   della   insicurezza   alimentare.
 Per   ovviare   a   risorse   forzatamente   limitate,   va   rafforzato   il   coordinamento   delle   politiche   di   cooperazione,   mettendo   a   coerenza   l’intero   sistema   di   cooperazione   italiano   (pubblico,   privato,   territori   e   società   civile).
 
2.   LA   STRADA   PER   LA   CRESCITA   
La   crescita   non   nasce   dal   debito   pubblico.   Finanze   pubbliche   sane,   a   tu   i   livelli.
Con   un   debito   pubblico   che   supera   il   120%   del   PIL   non   si   può   seriamente   pensare   che   la   crescita   si   faccia   creando   altri   debiti.
 Non   è   una   questione   di   cieco   rispetto   di   vincoli   europei   o   sottomissione   ai   mercati.
 E’   la   realtà,   scomoda,   dei   numeri.
 Lo   spread   conta   per   le   imprese   e   i   lavoratori,   perché   finanziare   il   debito   pubblico   costa   agli   italiani   €75   miliardi   in   interesse   annuali,   ovvero   circa   il   5%   del   PIL.
 Ridurre   di   100   punti   base   il   tasso   di   interesse   che   paghiamo   sul   debito,   vale   20   miliardi   di   euro   a   regime.
 E   da   novembre   2011   il   tasso   di   interesse   è   calato   di   oltre   250   punti.
 Si   possono   anche   criticare  obblighi   europei,   ed   anche   il   governo   le   ha   criticate,   per   certi   aspetti,   ma   bisogna   ricordare   che   esse   sono   oggi   il   test   della   credibilità   della   politica   fiscale   seguita   dagli   Stati   che   devono   rientrare   da   un   debito   eccessivo.
 Bisogna   rovesciare   la   prospettiva   e   prendere   il   quadro   europeo   come   lo   stimolo   a   cercare   la   crescita   dove   essa   è   veramente,   nelle   innovazioni,   nella   maggiore   produttività,   nella   eliminazione   di   sprechi.
 La   crescita   si   può   costruire   solo   su   finanze   pubbliche   sane.
 
Per   questo   il   Paese   dovrà   continuare   l’impegno   per   il   risanamento   dei   conti   pubblici   in   coerenza   con   gli   obblighi   europei   in   materia   di   disciplina   delle   finanze   pubbliche,   ed   in   particolare:   
a. attuare   in   modo   rigoroso   a   partire   dal   2013   il   principio   (di   cui   al   nuovo   articolo   81   della   nostra   Costituzione)   del   pareggio   di   bilancio   strutturale,   cioè   al   neo   degli   effetti   del   ciclo   economico   sul   bilancio   stesso;
 
b.   ridurre   lo   stock   del   debito   pubblico   a   un   ritmo   sostenuto   e   suffciente   in   relazione   agli   obiettvi   concordati   (tenuto   conto   del   fatto   che,   realizzato   il   pareggio   di   bilancio   e   in   presenza   di   un   tasso   anche   modesto   di   crescita,   l'obiettivo   di   riduzione   dello   stock   del   debito   sarebbe   già   automaticamente   rispettato);
c. ridurre   a   partire   dal   2015,   lo   stock   del   debito   pubblico   in   misura   pari   a   un   ventesimo   ogni   anno,   fino   al   raggiungimento   dell’obiettivo   del   60%   del   prodotto   interno   lordo;
d. proseguire   le      operazioni   di   valorizzazione/dismissione   del   patrimonio   pubblico,      in   funzione   della   riduzione   dello   stock   del   debito   pubblico   (ogni   provento   deve   essere   integralmente   destinato   a   questo   scopo).
Riduzione   e   riequilibrio   dei   carichi   <U+FB01>scali   
L’aggiustamento   fiscale   compiuto   quest’anno   a   prezzo   di   tanti   sacrifici   degli   italiani   ha   impresso   una   svolta.
 Con   l’avanzo   primario   raggiunto,   il   debito   è   posto   su   un   sentiero   di   riduzione   costante   a   partire   dal   prossimo   anno.
 Per   questo,   se   si   tiene   la   rotta,   ridurre   le   tasse   diventa   possibile.
 
Per   la   prossima   legislatura   occorre   un   impegno,   non   appena   le   condizioni   generali   lo   consentiranno,   a   ridurre   il   prelievo   fiscale   complessivo,   dando   la   precedenza   alla   riduzione   del   carico   fiscale   gravante   su   lavoro   e   impresa.
 Questa   va   comunque   perseguita   anche   trasferendo   il   carico   corrispondente   su   grandi   patrimoni   e   sui   consumi   che   non   impattano   sui   più   deboli   e   sul   ceto   medio.
 Servono   meccanismi   di   misurazione   della   ricchezza   oggettivi   e   tali   da   non   causare   fughe   di   capitali.
 In   questo   modo   il   fisco   diventa   strumento   per   perseguire   anche   obiettivi   di   maggiore   equità   nella   distribuzione   del   peso   dell’aggiustamento.
 
Bisogna   inoltre   realizzare   un   nuovo   Patto   tra   fisco   e   contribuenti   per   un   fisco   più   semplice,   più   equo   e   più   orientato   alla   crescita.
 Seguendo   l’impostazione   tracciata   dalla   legge   delega   in   materia   <U+FB01>scale,   il   cui   esame   non   è   stato   completato   dal   Parlamento,   occorre   riformare   il   sistema   tributario.
Eliminare   gli   sprechi,   valorizzare   gli   invesmenti   produttivi.   
Se   la   corsa   della   spesa   pubblica   non   viene   fermata   e   la   dinamica   del   debito   non   è   invertita,   il   Paese   non   può   ripartire.
 Ma   i   tagli   devono   avvenire   in   modo   intelligente   e   selettivo.
 Spending   review   non   vuol   dire   solo   “meno   spesa”,   ma   “migliore   spesa”.
 Vuol   dire   eliminare   ciò   che   non   è   efficace   o   non   ha   ragioni   di   essere   mantenuto   e   creare   spazi   per   la   spesa   che   produce   crescita.
 E’   necessario   creare   gli   spazi   per   aumentare   gli   invesmenti   pubblici   per   la   crescita   e   l’occupazione,   invertendo   il   trend   discendente   di   questi   ultimi   anni.
  La   spending   review   lanciata   quest’anno   ha   permesso   risparmiare   12   miliardi   e   ulteriori   risparmi   saranno   consegui   nel   2013,   quando   le   misure   entreranno   pienamente   a   regime.
 Sono   state   ridotte   le   retribuzioni   dei   manager   pubblici   e   benefit   costosi,   come   le   auto   blu.
 L’azione   di   riduzione   dei   costi   è   però   solo   all’inizio.
 Cambiamenti   strutturali   nella   spesa,   come   la   riduzione   e   il   taglio   di   enti   e   organismi   pubblici,   richiedono   tempo   e   un   approccio   sistematico   e   continuativo.
 
Deve    proseguire   l’azione   di   riduzione   e   riqualificazione   della   spesa   corrente,   salvaguardando   tuttavia   la   spesa   per   invesmenti   produttivi   per   le   infrastrutture,   la   ricerca   e   l’istruzione,   motori   della   crescita.
 Riqualificare   la   spesa   pubblica   significa   domandarsi   sistematicamente   se   le   voci   di   bilancio,   indipendentemente   dalla   loro   anzianità   di   iscrizione   nei   bilanci,   hanno   ancora   senso   e   sono   congrue   ai   risultati   da   raggiungere,   valutando   la   loro   efficienza   ed   efficacia.
 La   spending   review   deve   diventare   un   metodo   ordinario   per   la   gestione   corretta   ed   efficiente   delle   amministrazioni   pubbliche,   prima   fra   tue   quella   statale.
 
Una   pubblica   amministrazione   più   agile,   più   e<U+FB03>ciente,   più   trasparente.   Usare   meglio   i   fondi   struurali   europei   
Un’amministrazione   pubblica   più   moderna   e   più   agile   è   la   chiave   per   migliorare   la   vita   dei   cittadini   e   la   competitività   del   Paese.
 La   semplificazione   del   rapporto   tra   la   pubblica   amministrazione   e   i   cittadini   e   le   imprese   è   stata   al   centro   dell’azione   di   questi   mesi:   via   adempimenti   inutili   per   infrastrutture   ed   edilizia,   migliorata   la   legge   fallimentare,   piena   digitalizzazione   della   pubblica   amministrazione,   per   fare   qualche   esempio.
 Cambiare   il   volto   dell’amministrazione   pubblica   è   uno   sforza   di   lunga   lena.
    Le   riforme   amministrative   avviate   nei   mesi   scorsi   devono   continuare   così   da   allineare   ai   migliori   standard   europei   i   livelli   di   efficienza   delle   amministrazioni   di   ciascun   settore   e   ridurre   il   carico   burocratico   gravante   sulle   imprese   e   i   cittadini,   anche   nel   pagamento   dei   tributi.
 
Entro   i   primi   100   giorni   di   attività   del   nuovo   governo   dovrà   essere   lanciata   una   consultazione   per   identificare   le   100   procedure   da   eliminare   o   ridurre   con   priorità   assoluta.
 L’altra   priorità   è   accrescere,   mediante   le   necessarie   misure   organizzative   e   gestionali,   l’efficienza delle   pubbliche   amministrazioni,   in   particolare   dell’amministrazione   giudiziaria,   elemento   chiave   per   la   competitività   delle   imprese.
 Le   misure   prese   quest’anno   e   le   esperienze   pilota   nei   tribunali   dimostrano   che   si   può   ottenere   una   giustizia   più   efficiente   e   più   celere   per   i   cittadini   e   le   imprese.
 Deve   essere   introdotto   un   principio   generale   di   trasparenza   assoluta   della   pubblica   amministrazione,   secondo   il   modello   del   Freedom   of   Information   Act   degli   Stati   Uniti   e   del   Regno   Unito.
  Lo   spreco   dei   fondi   strutturali   dell’Unione   europea,   un’occasione   unica   di   investimento   per   la   crescita   nelle   regioni   del   nostro   Mezzogiorno,   è   uno   scandalo   che   il   nostro   Paese   non   può   più   permettersi.
 Non   si   possono   chiedere   risorse   allo   Stato,   e   quindi   ai   contribuenti,   mentre   si   lasciano   svanire   risorse   europee,   che   sono   peraltro   anch’esse   finanziate   dal   contribuente   italiano.
 Sulla   scorta   dell’esperienza   maturata   con   il   successo   del   Piano   di   azione   coesione   e   della   riprogrammazione   dei   fondi   strutturali,   occorre   mettere   in   campo   tutti   gli   sforzi   possibili   per   incrementare   la   capacità   delle   amministrazioni   di   promuovere   progetti   finanziabili   da   parte   dei   Fondi   strutturali   dell’UE,   con   un   obiettivo   preciso:   l’utilizzazione   totale   dei   contributi   disponibili.
Continuare   la   stagione   delle   liberalizzazioni   
L’anno   passato   ha   segnato   un   salto   di   qualità   negli   interventi   per   l’apertura   dei   mercati   e   la   rimozione   delle   barriere   alla   concorrenza.
 Le   liberalizzazioni   non   sono   state   provvedimenti   isola   ma   parte   integrante   di   una   politica   economica   che   ha   messo   al   centro   l’interesse   dei   cittadini-consumatori   piuttosto   che   quello   delle   singole   categorie   economiche   o   dei   produttori.
 Ed   è   stata   un   contributo   ad   accrescere   l’equità,   favorendo   gli   outsiders   e   i   nuovi   ingressi   nel   mercato.
 Sono   stati   interessati   gli   ordini   professionali,   banche   ed   assicurazioni,   i   mercati   del   gas   e   dei   carburanti,   i   trasporti,   le   farmacie,   i   servizi   pubblici   locali,   per   citare   solo   alcuni   settori.
 Secondo   l’OCSE   questi   interventi   hanno   allentato   rigidità   radicate   e   potranno   portare   fino   allo   0,4%   di   crescita   incrementale   all’anno   per   i   prossimi   dieci   anni.
 
Restano   tuttavia   ostacoli   alla   concreta   attuazione   delle   liberalizzazioni,   perché   molte   norme   generali   hanno   bisogno   di   attuazione   a   livello   regionale   e   locale.
 Restano   ancora   restrizioni   in   vari   settori.
 Resta   la   tentazione   ricorrente   di   reintrodurre   tutele   e   protezioni,   come   si   è   visto   con   la   riforma   della   professione   forense.
 
E’   necessario   impegnarsi   a   proseguire   e   intensificare   la   politica   di   apertura   dei   mercati   dei   beni   e   dei   servizi,   sulla   base   di   un   adeguato   processo   di   consultazione   pubblica,   nelle   industrie   a   rete,   nei   servizi   pubblici   locali,   rispettando   i   paletti   posti   dalla   sentenza   della   Corte   costituzionale,   e   nei   servizi   resi   da   lavoratori   autonomi   e   liberi   professionisti,   nonché   di   rimozione   dei   vincoli   che   limitano   in   essi   la   concorrenza,   sulla   linea   delle   indicazioni   della   Commissione   europea   e   dell’Autorità   Antitrust   nazionale.
 Bisogna   fare   della   Legge   Annuale   sulla   Concorrenza   lo   strumento   regolare   di   una   periodica   azione   di   rimozione   di   vincoli   e   blocchi   che   ingessano   l’economia   e   di   maggior   tutela   dei   consumatori.
 Mettere   al   centro   della   politica   economica   la   concorrenza   significa   lavorare   per   un’economia   più   efficiente   e   innovativa,   migliorando   la   qualità   di   vita   e   le   possibilità   di   scelta   dei   cittadini-consumatori.
Rivitalizzare   la   vocazione   industriale   dell’Italia   
ILVA,   IRISBUS,   ALCOA   sono   solo   alcuni   dei   nomi   delle   oltre   trecento   vertenze   che   in   questi   mesi   hanno   segnato   la   cronaca   delle   crisi   industriali.
 Con   la   crisi   il   contributo   dell’industria   manifatturiera   all’economia   italiana   si   è   ridotto   significativamente,   in   termini   di   valore   aggiunto   e   di   occupati.
 E   la   crisi   continua   a   colpire.   Siamo   ancora   ben   lontano   dai   livelli   di   attività   industriale   precedenti   al   2008.
 La   crisi   industriale   e   occupazionale   è   il   prodotto   di   dinamiche   globali   ma   anche   di   scelte   sbagliate   nei   decenni   passa   e   di   riforme   a   lungo   rimandate.
 Ma   dobbiamo   avere   fiducia   nella   forza   dell’Italia   come   luogo   competitivo   di   produzione   industriale.
 
Nei   mesi   scorsi   migliorare   il   contesto   competitivo   per   le   imprese   è   stato   un   filo   rosso   dell’azione   del   governo.
 Riduzione   degli   oneri   burocratici,   tribunali   per   le   imprese,   promozione   di   fondi   di   finanziamento   alternative,   come   la   possibilità   di   avere   obbligazioni   societarie   o   l’agevolazione   fiscale   per   i   project   bonds,   la   defiscalizzazione   per   le   imprese   che   investono   (ACE),   la   riduzione   dei   ritardi   di   pagamento   dell’amministrazione   alle   imprese,   revisione   degli   incentivi   alle   imprese,   riduzione   dei   costi   di   approvvigionamento   energetico   sono   stati   alcuni   dei   fronti   di   azione.
 Bisogna   andare   avanti.
 Occorre   aumentare   gli   investimenti   in   ricerca   e   innovazione,   attraverso   il   credito   strutturale   di   imposta.
 Bisogna   facilitare   l’introduzione   di   nuove   forme   di   finanziamento   per   migliorare   l’accesso   al   credito   e   promuovere   misure   che   facilitino   la   crescita   dimensionale   delle   nostre   imprese.
 
Per   gestire   le   ristrutturazioni   industriali   si   può   immaginare   uno   strumento   nuovo,   un   Fondo   per   le   ristrutturazioni   industriali,   che   faccia   da   catalizzatore   per   la   partecipazione   di   capitali   privati.
 Occorre   continuare   a   lavorare   per   la   riduzione   del   costo   dell’energia.
 Occorre   completare   la   riforma   della   giustizia   civile.
 Serve   infine   lavorare   sulla   produttività   totale   dei   fattori   e   sul   costo   del   lavoro   per   diminuire   quel   divario   con   gli   altri   Paesi   europei   che   crea   uno   squilibrio   di   competitività.
 Bisogna   quindi   continuare   sulla   strada   del   decentramento   della   contrattazione   salariale   lungo   il   solco   dell’accordo   tra   le   parti   sociali   dell’ottobre   scorso.
 
Tutto   questo   serve   ad   aiutare   la   transizione   dei   settori   tradizionali.
 Allo   stesso   tempo   dobbiamo   favorire   la   nascita   di   nuove   imprese   nei   settori   che   sono   portatori   di   crescita.
 Il   governo   ha   per   la   prima   volta   introdotto   un   regime   per   le   start   up.
 Sulla   base   di   un   attento   monitoraggio   dei   risultati,   si   potrà   pensare   a   sostenere   ulteriormente   le   piccole   imprese   innovative,   anche   aiutando   l’emergere   di   un   vero   mercato   dei   capitali   di   rischio,   in   particolare   seed   capital,   che   aiuti   i   giovani   nella   primissima   fase   di   avvio   della   loro   impresa.
Aperti   ma   non   disarmti   sui   mercati   globali.
 Proiettare   le   imprese   italiane   sui   mercati   internazionali,   riaprire   il   Paese   agli   investimenti   esteri.
 
La   crisi   ha   accelerato   la   corsa   delle   economie   emergenti,   dove   maggiore   è   l’espansione   della   domanda   e   si   accumulano   nuovi   capitali.
 Nella   zona   euro,   le   economie   che   hanno   attraversato   meglio   la   crisi   sono   quelle   che   hanno   saputo   cogliere   le   opportunità   poste   dalla   crescita   dei   mercati   extraeuropei.
 Tra   le   imprese   italiane,   quelle   più   grandi,   più   produttive   e   più   innovative   hanno   saputo   difendere   e   aumentare   le   loro   quote   di   export,   mentre   soffrono   le   piccole   e   medie   imprese,   che   fanno   più   fatica   ad   uscire   dal   mercato   domestico.
 Nel   complesso,   negli   ultimi   dieci   anni   l’Italia   ha   perso   quasi   il   30%   della   sua   quota   nel   commercio   mondiale   dei   beni.
 Adesso   si   è   iniziato   a   invertire   la   rotta.
 
La   credibilità   dell’Italia   nel   mondo   aiuta   le   imprese   ad   aprirsi   nuove   porte.
 Ma   per   sostenere   la   competitività   c’è   anche   bisogno   di   ridurre   i   costi   del   credito   per   l’export,   di   rendere   più   agili   ed   efficienti   le   strutture   di   promozione   del   commercio   estero   rafforzando   il   lavoro   della   nuova   ICE,   di   migliorare   la   logistica   e   di   eliminare   oneri   amministravi   e   adempimenti   farraginosi.
 Occorre   una   attenzione   particolare   per   la   proiezione   internazionale   delle   imprese   medio-piccole,   che   hanno   bisogno   di   consulenza   giuridico-economica   adeguata   e   di   informazioni   sui   nuovi   mercati   di   sbocco.
 Bisogna   infine   sostenere   gli   interessi   legittimi   delle   imprese   e   dei   lavoratori   italiani   nella   definizione   degli   accordi   commerciali   che   l’Unione   europea   stringe   con   i   Paesi   terzi,   promuovendo   un   migliore   e   più   equo   accesso   ai   mercati   internazionali,   secondo   la   logica   di   un   approccio   aperto   ma   non   disarmato.
Allo   stesso   tempo,   l’Italia   è   un   paese   dove   mancano   capitali   per   investimenti   e   crescita.
Eppure   è   il   fanalino   di   coda   nella   classifica   degli   investimenti   diretti   esteri.
Negli   ultimi   mesi   abbiamo   assistito   ad   un   inizio   di   ritorno   degli   investimenti   esteri   in   Italia.
 Bisogna   puntare   a   raggiungere   un   livello   di   investimenti   diretti   esteri   vicino   alla   media   europea,   che   potrebbe   portare   fino   a   circa   50   miliardi   di   euro   in   più   di   investimenti   l’anno.
 Per   far   questo   bisogna   guardare   con   occhi   più   aperti   agli   investimenti   diretti   esteri,   quando   sono   basati   su   piani   industriali   seri   e   hanno   prospettive   di   valorizzazione   industriale   e   occupazionale.
E’   il   contrario   della   svendita,   è   un’opportunità   per   entrambi,   investitori   e   territori   beneficiari.
 
Bisogna   prendere   sul   serio   l’istruzione,   la   formazione   professionale   e   la   ricerca.
  La   scuola   e   l’università   sono   le   chiavi   per   far   ripartire   il   Paese   e   renderlo   più   capace   di   affrontare   le   sfide   globali.
 A   livello   collettivo,   investire   in   capitale   umano   è   la strada   per   sfuggire   alla   morsa   della   competizione   di   Paesi   con   costi   di   manodopera   più   bassi.
 A   livello   individuale,   avere   un   grado   di   istruzione   adeguato   e   competenze   appropriate   è   una   carta   fondamentale   per   trovare   lavoro,   realizzare   le   proprie   aspirazioni.
 Eppure   l’Italia   ha   un   elevato   tasso   di   abbandono   scolastico   precoce,   un   livello   di   performance   scolastica   più   basso   rispettoo   alla   media   dei   Paesi   OCSE   e   un   numero   di   laureati   lontano   dagli   obiettivi fissati dall’Unione   europea.
 
C’è   bisogno   di   invertire   la   rotta.
 Per   questo   bisogna   prendere   l’istruzione   sul   serio.
 Serve   rompere   uno   schema   culturale   per   cui   il   valore   dello   studio   e   della   ricerca   e   il   significato   della   professione   di   insegnante   sono   stati   mortificati.
Gli   insegnanti   devono   essere   rimotivati   e   il   loro   contributo   riconosciuto,   investendo   sulla   qualità.
 Il   modello   organizzavo   deve   cambiare   puntando   su   autonomia   e   responsabilità   come   principi   fondanti.
 Da   subito   occorre   completare   e   rafforzare   il   nuovo   sistema   di   valutazione   centrato   su   INVALSI   e   INDIRE,   basato   su   indici   di   performance   oggettivi   e   calibrati   sulle   caratteristiche   del   bacino   di   utenza      e   dei   livelli   di   entrata   degli   studenti.
 
Occorre   inserire   con   gradualità   meccanismi   di   incentivazione   dei   dirigenti   scolastici   basata   sulla   valutazione   del   rendimento   della   struttura   ad   essi   assegnata,   e   degli   insegnanti,   ad   esempio   attraverso   un   premio   economico   annuale   agli   insegnanti   che   hanno   raggiunto   i   migliori   risultati.
Bisogna   ridurre   il   tasso   troppo   alto   (18%)   di   abbandono   scolastico   precoce   con   misure   mirate   e   nuovi   invesmenti   nelle   strutture   scolastiche.
 Occorre assicurare   a   ogni   adolescente   che   esce   da   un   ciclo   scolastico   un   servizio   efficiente   di   orientamento   scolastico   e   professionale.
Man   mano   che   si   riduce   il   costo   del   debito   pubblico   e   si   eliminano   spese   inutili,   possiamo   creare   nuovi   spazi   per   investimenti   nell’istruzione.
 La   priorità   dei   prossimi   cinque   anni   è   fare   un   piano   di   investimenti   in   capitale   umano.
 In   materia   di   ricerca,   occorre   proseguire   e   affinare   il   progetto   avviato   dall’ANVUR   per   il   censimento   e   la   valutazione   sistematica   dei   prodotti   di   ricerca.
 Bisogna   inoltre   rilevare   per   ogni   facoltà   in   modo   sistematico   la   coerenza   degli   esiti   occupazionali   a   sei   mesi   e   tre   anni   dal   conseguimento   della   laurea,   rendendo   pubblici   i   risultati.
E’   prioritario   accrescere   gli   invesmenti   nella   ricerca   e   nell’innovazione,   incentivando   in   particolare   gli   invesmenti   del   settore   privato,   anche   mediante   agevolazioni   fiscali   e   rafforzando   il   dialogo   tra   imprese   e   università.
 Bisogna   rendere   le   università   e   i   centri   di   ricerca   italiani   più   capaci   di   competere   con   successo   per   i   fondi   di   ricerca   europei,   sulla   scorta   del   lavoro   avviato   nei   mesi   passati.
Italia   2.0:   l’Agenda   digitale
Nel   corso   dell’ultimo   anno   sono   state   messe   in   campo   varie   misure   per   colmare   il   ritardo   accumulato   dall’Italia   nello   sfruttare   le   opportunità   offerte      dalle   tecnologie   ICT.
 Sono   state   introdotte   misure   per   favorire   la   più   rapida   digitalizzazione   della   pubblica   amministrazione,   in   modo   da   ampliare   il   numero   di   cittadini   che   interagiscono   con   gli   uffici   pubblici   attraverso   internet,   ad   esempio   per   ottenere   fatturazioni,   certiticati   o   procedure   anagrafiche   o   per   pagare   servizi   come   i   ticket   sanitari.   
Sotto   la   guida   della   Cabina   di   regia   istituita   dal   Governo   si   sono   fatti   progressi   nell’attuazione   dell’Agenda   digitale   italiana,   che   fissa   una   serie   di   obiettivi   e   di   azioni   da   attuare   entro   il   2020.
Occorre   continuare   il   lavoro   avviato   e   rafforzarlo   lungo   i   quattro   assi   delle   connessioni   infrastrutturali   a   banda   larga   e   ultra   larga,   delle   smart   communies/smart   cities,   della   introduzione   dell’approccio   “open   data”   rendendo   tutti   i   dati   della   pubblica   amministrazione   accessibili   e   scambiabili   on   line,   la   diffusione   del   “cloud   compung”,   la   nuvola   dei   dati,   per   unire   e   condividere   dati   provenienti   da   più   istituzioni   e   dell’e-government,   rafforzando   gli   incentivi   per   l’utilizzo   di   tecnologie   digitali   nei   processi   amministravi   per   fornire   servizi   ai   cittadini.
Sfruttare   tutto   il   potenziale   dell’economia   verde
La   tutela   dell’ambiente   è   investimento   per   il   futuro   e   presupposto   per   vivere   meglio   il   presente.
 Lavoro   e   salute   non   devono   più   essere   alternavi,   ma   complementari.
 Per   questa   ragione   l’economia   verde   non   può   essere   “altro”   dall’economia,   ma   è   parte   integrante   dell’economia.
 L’industria,   i   trasporti,   l’agricoltura,   gli   edifici   devono   riorientarsi   secondo   i   criteri   dell’efficienza,   del   contenimento   delle   emissioni   nocive,   dell’impiego   di   materiali   riciclabili   e   di   tecnologie   intelligenti   per   smaltire   i   rifiuti,   bonificare   i   terreni,   ottimizzare   il   ciclo   dell’acqua,   mettere   in   sicurezza   il   territorio,   incentivare   la   mobilità   a   basso   impatto   ambientale.
 Programmi   formavi   e   incentivi   devono   facilitare   le   scelte   “verdi”.
Le   regole   devono   essere   chiare   e   ragionevoli   -   e   la   semplificazione   operata   dal   Governo,   ad   esempio   attraverso   la   nuova   Autorizzazione   unica   ambientale,   è   un   esempio   di   come   ciò   possa   essere   fatto   –,   ma   bisogna   essere   intransigenti   verso   chi   le   viola.
 
Agli   sforzi   già   in   atto   per   ridurre   e   differenziare   la   produzione   di   rifiuti,   che   vanno   mantenuti   e,   se   possibile,   rafforzati,   occorre   affiancare   sia   una   produzione   efficiente   in   grado   di   allungare   il   tempo   di   vita   dei   prodotti,   sia   un   rilancio   del   riciclo,   in   linea   con   i   migliori   esempi   europei   dove   lo   smaltimento   in   discarica   è   stato   azzerato.
Gli   standard   di   qualità   europei   ci   chiamano   a   cambiare   la   nostra   mentalità   in   relazione   alla   gestione   dei   rifiuti,   privilegiando,   laddove   possibile,   il   riciclaggio   e   riutilizzo.
Serve   puntare   ad   un   risultato   di   abbattimento   degli   smaltimenti (in   Italia   riguarda   tra   il   50-60%   dei   rifiuti).
 Per   questo   serve   promuovere   l’innovazione   aprendo   i   mercati   a   prodotti   realizzati   con   materiali   riciclati,   che   dovrebbero   essere   certificati   e   garantiti,   e   alla   produzione   e   l’utilizzo   di   materie   prime   biodegradabili   cambiare   certe   abitudini   degli   italiani.
 Occorre   anche   cambiare   certi   atteggiamenti   per   creare   una   vera   domanda   per   le   materie   “verdi”.
 In   questo   anno   il   governo   ha   inoltre   lavorato   molto   sull’energia:   revisione   degli   incentivi   per   le   rinnovabili,   efficienza   energetica,   estrazione   di   idrocarburi,   mercato   del   gas,   liberalizzazione   del   mercato   all’ingrosso   dei   carburan   e   della   distribuzione.
 
A   venti   anni   di   distanza   dal   precedente   Piano   energetico   nazionale   è   stata   presentata   una   nuova   strategia   energetica   nazionale   che   fa   della   crescita   sostenibile,   dal   punto   di   vista   economico   e   ambientale,   il   proprio   imperavo   e   punta   a   fare   del   Paese   un   hub   energetico   nel   Mediterraneo.
 E’   necessario   continuare   sulla   strada   tracciata,   dando   attuazione   alle   linee   guida   della   strategia   per   dare   all’Italia   una   energia   meno   costosa,   più   sicura   e   più   sostenibile.
Serve   infine   procedere   ad   uno   snellimento   e   semplificazione   della   governance   nel   mondo   dell’energia,   riprendendo   la   proposta   di   modifica   del   tolo   V   della   Costituzione   -   per   riportare   allo   Stato   le   decisioni   in   materia   di   infrastrutture   energetiche   -   accompagnata   dall’introduzione,   sulla   base   dell’esperienza   dei   Paesi   nordeuropei,   dell’istituto   del   “dibattito   pubblico”.
La   polica   agricola
Nel   corso   dell’attuale   legislatura   sono   state   prese   diverse   misure   di   semplicazione   e   rilancio   del   sistema   agroalimentare,   ma   non   è   stato   possibile   portare   a   compimento   alcune   importanti   iniziative   legislative   e   amministrative   avviate.
 Per   aiutare   la   crescita   sostenibile   del   settore   agroalimentare   italiano   occorre   fermare   la   cementificazione   e   limitare   il   consumo   di   superficie   agricola   come   proposto   nel   disegno   di   legge   per   la   valorizzazione   delle   aree   agricole   e   il   contenimento   del   consumo   del   suolo,   adottare   
un   grande   piano   di   gestione   integrate   delle   acque   si   può   tutelare   il   territorio   sia   dal   rischio   di   dissesto   idrogeologico   che   di   carenza   idrica.
 
Bisogna   prendere   misure   per   assicurare   che   agli   agricoltori   non   rimanga   una   quota   troppo   bassa   del   valore   aggiunto   generato   lungo   le   filiere   agroalimentari,   favorendo   una   maggiore   aggregazione   dell’offerta   che   dia   agli   agricoltori   un   adeguata   forza   contrattuale   sul   mercato   ed   eliminando   intermediazioni   inutili   e   parassitarie   che   sottraggono   reddito.
 
Serve   dare   una   maggiore   protezione   agli   agricoltori   dalle   crisi,   climatiche   o   di   mercato,   cicliche   o   meno   incentivando   le   pratiche   assicurative   a   livello   nazionale   e   comunitario.
Bisogna   affrontare   il   problema   di   come   assicurare   un   migliore   accesso   al   credito   agrario   specializzato.
 Serve   infine   tenere   la   guardia   alta   sulla   tutela   del   “made   in   Italy”,   proteggendo   le   produzioni   nazionali   con   attività   di   repressione   dell’agro-pirateria,   e,   sul   piano   internazionale,   rafforzando   la   lotta   alla   contraffazione   e   all’Italian   sounding.
 E’   infine   necessaria   una   forte   politica   di   sostegno   all’export   per   imprese   agricole   ed   industriali   contando   sul   ruolo   rafforzato   dell’ICE   per   il   settore.
 
L’Italia   della   bellezza,   dell’arte   e   del   turismo
Il   patrimonio   culturale   del   nostro   Paese   non   ha   eguali   al   mondo,   per   vastità   nello   spazio   (dai   monumenti   alla   gastronomia,   dai   teatri   alle   chiese)   e   nel   tempo   (dalle   incisioni   rupestri   alle   avanguardie).
 E’   una   ricchezza   non   delocalizzabile,   non   riproducibile   altrove.
 Per   il   nostro   Paese   è   dunque   una   scelta   strategica   “naturale”   puntare   sulla   cultura,   integrando   arte   e   paesaggio,   turismo   e   ambiente,   agricoltura   e   artigianato,   all’insegna   della   sostenibilità   e   della   valorizzazione   delle   nostre   eccellenze.
I   progetti   promossi   recentemente   per   il   sito   archeologico   di   Pompei,   l’Accademia   di   Brera,   la   Galleria   dell’Accademia   di   Venezia,   il   Museo   di   Capodimonte   dimostrano   che   anche   in   periodi   difficili   è   possibile   trovare   le   risorse   per   tutelare   il   nostro   patrimonio.
 Intese   con   le   fondazioni   di   origine   non   bancaria   o   forme   calibrate   di   partnership   pubblico-privato   potrebbero   consentire   un   allargamento   dello   spettro   delle   iniziative   finanziabili.
 Musei,   aree   archeologiche,   archivi,   biblioteche   devono   essere   accessibili   ai   cittadini   e   ai   turisti   in   modo   più   agevole   e   la   qualità   dell’offerta   deve   migliorare,   anche   sperimentando   forme   di   sinergia   e   collaborazione   tra   il   privato   sociale   e   le   istituzioni   statali.
Investire   nella   cultura   significa   anche   lavorare   per   rafforzare   il   potenziale   del   nostro   turismo,   poiché   già   oggi   cultura,   bellezze   naturali   ed   enogastronomia   sono   i   pilastri   della   nostra   attrattività,   anche   rispetto   a   Paesi   che   presentano   il   maggior   potenziale   di   sviluppo   turistico   (Russia,   Brasile,   Cina,   India,   Golfo).
 La   macchina   turistica   va   però   governata   meglio:   oggi   ci   sono   troppi   centri   decisionali,   poco   coordinati   e   con   insufficiente   massa   critica   per   affrontare   con   successo   la   competizione   globale.
 Per   questo   è   necessario   rafforzare   il   coordinamento   centrale   e   incidere   sul   sistema   ricettivo,   fieristico,   infrastrutturale,   formativo,   normativo   e   fiscale   per   renderli   coerenti   con   un’offerta   turistica   che   intercetti   nuovi   bisogni   e   migliori   la   qualità   complessiva.
 In   questi   mesi   è   stato   preparato   e   sottoposto   a   consultazione   un   Piano   strategico   per   il   turismo,   che   non   è   stato   ancora   adottato   per   la   chiusura   della   legislatura.
 Occorre   riprenderlo   e   lanciare   un   programma   di   azioni   concrete   a   breve   e   a   lungo   termine.
 
3.   COSTRUIRE   UNA   ECONOMIA   SOCIALE   DI   MERCATO,   DINAMICA   E   MODERNA
La   riforma   delle   pensioni   e   il   nuovo   mercato   del   lavoro
La   riforma   delle   pensioni   ha   dato   al   Paese   il   sistema   più   sostenibile   e   avanzato   in   Europa.
 Il   Governo   è   intervenuto   sotto   la   pressione   dell’emergenza   per   correggere   anomalie   e   distorsioni   accumulate   nel   tempo.
 Non   possiamo   permetterci   di   sprecare   questo   risultato.
 Guardando   avanti,   al   primo   posto   delle   priorità   vi   è   l’esigenza   di   un’efficace   informazione   ai   singoli   lavoratori   circa   le   pensioni   che   essi   possono   ragionevolmente   attendersi   di   ricevere,   in   modo   che   possano   meglio   pianficare   il   loro   futuro   e   i   loro   risparmi.
 A   ormai   quasi   vent’anni   dalla   loro   introduzione   nel   nostro   sistema   i   fondi   pensione   integravi   non   sono   decollati.
Va   quindi   dato   un   nuovo   impulso   alla   previdenza   complementare   favorendone   anche   la   crescita   dimensionale   con   incentivi   ai   processi   di   fusione   tra   i   fondi.
Dal   canto   suo   la   riforma   del   mercato   del   lavoro   rappresenta   un   passo   avanti   fondamentale   del   nostro   Paese   verso   un   modello   di   flessibilità   e   sicurezza   vicino   a   quello   vincente   realizzato   nei   Paesi   scandinavi   e   dell’Europa   del   nord.
 Non   si   può   fare   marcia   indietro.
Bisogna   proseguire   sulla   strada   tracciata   per   migliorare.
 Per   questo   serve   monitorare   l’attuazione   delle   nuove   norme   per   individuare   correzioni   possibili   e   completare   le   parti   mancanti,   ad   esempio   quelle   relative   al   sistema   di   ammortizzatori   sociali,   al   contenuto   di   formazione   dell’apprendistato   o   alle   politiche   attive   del   lavoro   e   all’efficacia   dei   servizi   per   l’impiego.
 
La   modernizzazione   del   mercato   del   lavoro   italiano   richiederà   inoltre   di   intervenire   per: --   una   drastica   semplificazione   normativa   e   amministrava   in   materia   di   lavoro.
 Un   corpus   di   regole   più   semplice,   più   snello,   che   non   sia   una   barriera   ma   una   carta   da   giocare   con   chi   vuole   investire   e   creare   lavoro   nel   Paese.
Senza   perdere   niente   in   garanzie   di   sicurezza   dei   lavoratori   o   tutela   dei   diritti.--   il   superamento   del   dualismo   tra   lavoratori   sostanzialmente   dipendente   protetti   e   non   protetti;
                               
--   ridurre   a   un   anno   al   massimo   il   tempo   medio   del   passaggio   da   un’occupazione   all’altra   rendendo   più   <U+FB02>uido   e   sicuro   il   passaggio   dei   lavoratori   dalle   imprese   in   crisi   o   comunque   meno   produttive   a   quelle   più   produttive   o   comunque   in   fase   di   espansione;
coniugare   il   massimo   possibile   di   flessibilità   delle   strutture   produttive   con   il   massimo   possibile   di   sicurezza   economica   e   professionale   dei   lavoratori   nel   mercato   del   lavoro;
spostare   verso   i   luoghi   di   lavoro   il   baricentro   della   contrattazione   collettiva,   favorendo   il   collegamento   di   una   parte   maggiore   delle   retribuzioni   alla   produttività   o   alla   redditività   delle   aziende   attraverso   forme   di   defiscalizzazione,   come   avvenuto   nell’accordo   firmato   dalle   parti   sociali   nell’ottobre   scorso.
Lavoro:   più   e   meglio.   Incrementare   i   tassi   di   occupazione   giovanile   e   dei   lavoratori   anziani
Negli   ultimi   dodici   mesi   la   disoccupazione   della   zona   euro   non   ha   cessato   di   salire.
 In   Italia   i   disoccupati   sono   oltre   l’11%   della   popolazione.
 Serve   mettere   in   campo   tutto   il   possibile   per   creare   più   posti   di   lavoro,   in   particolare   per   le   categorie   più   colpite   dalla   crisi:   giovani,   donne,   lavoratori   anziani,   anche   rimettendo   in   gioco   schemi   consolidati.
I   giovani   sono   stati   al   centro   di   molte   misure   adottate   dal   governo.
 Bisogna   rilanciare   con   un   Piano   Occupazione   giovanile   con   incentivi   a   sostegno   della   formazione   e   dell’inserimento   nel   mercato   del   lavoro   e   con   forme   di   detassazione   per   chi   assume   lavoratori   tra   i   18   e   i   30   anni.
 
Un   altro   fronte   su   cui   occorre   intervenire   è   quello   dei   lavoratori   over   55,   dove   le   misure   di   innalzamento   dell’età   di   pensionamento   ultimamente   adottate   dovrebbero   essere   consolidate   e   completate   con   misure   volte   a   promuovere   l’invecchiamento   attivo,   a   incentivare   l’assunzione   di   persone   anziane,   ad   offrire   agli   over   55   disoccupati   e   non   ancora   in   possesso   dei   requisiti   per   la   pensione   un   sostegno   del   reddito   collegato   alla   loro   disponibilità   al   lavoro.
Le   donne   nella   società   e   nell’economia   italiana
Il   ruolo   delle   donne   nella   vita   economica   e   sociale   italiana   merita   una   riflessione   a   parte.
 L’Italia   non   potrà   dispiegare   il   proprio   potenziale   di   sviluppo   economico   se   non   riuscirà   a   valorizzare   maggiormente   le   donne.
 Come   ha   stimato   la   Banca   d’Italia,   se   raggiungessimo   il   traguardo   fissato   dal   Trattato   di   Lisbona   –   un’occupazione   femminile   al   60   per   cento   -   il   nostro   Prodotto   interno   lordo   aumenterebbe   del   7%.
Troppe   donne   italiane   sono   relegate   ai   margini   del   mondo   lavorativo:   alcune   hanno   perso   il   lavoro,   altre   non   l’hanno   mai   trovato.
 Spesso   hanno   un   lavoro   sotto-pagato   o   che   le   costringe   a   dirimere   ogni   giorno   il   conflitto   fra   famiglia   e   professione,   hanno remunerazioni   minori   e   percorsi   di   carriera   più   lenti   di   quelli   dei   colleghi   uomini,   anche   a   parità   di   capacità   e   competenze.
Le   donne   oggi   vogliono,   devono   e   possono   contare   di   più:   nelle   istituzioni,   nelle   imprese,   in   tutti   i   gangli   della   società.
Affinché   ciò   accada   occorre   un   approccio   integrato.
 Ci   vuole   innanzitutto   un   salto   di   qualità   nel   modo   un   cui   vediamo   la   donna   nella   società   italiana:   la   rappresentazione   pubblica   del   ruolo   della   donna   deve   cambiare,   per   poter   favorire   una   piena   partecipazione   della   donna   al   processo   delle   decisioni   e   contribuire   così   a   rendere   la   società   e   l’economia   più   equa   e   più   dinamica.
Occorre   una   detassazione   selettiva   dei   redditi   di   lavoro   femminile,   per   dare   una   spinta   decisiva   all’occupazione   delle   donne.
 
Le   quote   rose,   introdotte   in   questa   legislatura,   sono   una   misura   necessaria   ma   da   sola   non   sufficiente.
 La   parità   effettiva   ha   bisogno   anche   di   convincenti   politiche   per   la   non   discriminazione.
 E   servono   robuste   politiche   di   conciliazione   famiglia-lavoro   estese   a   un   numero   crescente   di   imprese   e   istituzioni   ed   un   ampliamento   del   congedo   di   paternità.
 Se   la   maternità   viene   facilitata   e   occuparsi   della   cura   e   dell’educazione   dei   figli   non   è   una   corsa   ad   ostacoli,   è   più   facile   per   le   donne   entrare   o   restare   nel   mercato   del   lavoro.
Un   Welfare   per   il   nostro   tempo.   La   persona   è   il   primo   capitale   da   proteggere.
L’Europa   e   la   sua   agenda   di   disciplina   delle   finanze   pubbliche   e   riforme   strutturali   sono   nemiche   del   welfare?
 No.
 Lo   Stato   sociale   è   il   cuore   del   modello   sociale   europeo   e   della   sua   sintesi   tra   efficienza   ed   equità,   mercato   e   solidarietà.
 Realizzare   obiettivi   di   redistribuzione   e   di   lotta   contro   le   diseguaglianze   senza   attenuare   le   energie   per   la   crescita   è   la   sfida   politica   centrale   del   nostro   tempo.
 Di   per   sé   l’Europa   non   limita   i   modi   in   cui   si   possono   perseguire   fini   sociali   e   di   equità,   ma   impedisce   di   finanziarli   con   una   illimitata   creazione   di   debito.
 E   ci   impone   di   capire   che   il   modello   che   abbiamo   costruito   si   sta   incrinando   sotto   il   peso   del   cambiamento   demogrfico   e   della   sempre   più   difficile   sostenibilità  finanziaria.
 Abbiamo   due   alternative.
 O   cercare   di   conservare   il   welfare   state   com’è,   rassegnandoci   a   tagli   e   riduzioni   di   servizi   per   far   fronte   ad   una   spesa   sempre   crescente.
 O   provare   a   rendere   il   sistema   più   razionale   e   aperto   all’innovazione.
 Nel   settore   dell’assistenza   sanitaria   bisogna   garantire   il   diritto   alla   tutela   della   salute   in   un   nuovo   contesto,   organizzando   il   sistema   sanitario   secondo   i   principi   di   appropriatezza   delle   cure,   costo/efficacia,   riduzione   al   massimo   degli   sprechi,   gestione   manageriale   basata   su   una   valutazione   trasparente   dei   risultati
 Senza contrapporre   sanità   pubblica   e   sanità   privata,   perché   ombre   e   luci,   meri   e   sprechi,   esistono   in   entrambe.
 Il   servizio   sanitario   nazionale   resta   una   conquista   da   difendere   e   rafforzare   attraverso   innovazione,   efficienza   e   professionalità.
 
Bisogna   sempre   più   potenziare   l’assistenza   domiciliare   dei   parzialmente   sufficienti   e   dei   non   autosufficienti,   una   soluzione   che   permette   di   coniugare   risparmi   di   spesa   e   una   migliore   condizione   del   paziente.
 E   dare   attuazione   alla   riforma   dell’ISEE   per   rendere   più   obiettivo   e   trasparente   l’accesso   alle   prestazioni   agevolate   di   oltre   20   milioni   di   italiani,   con   una   particolare   attenzione   alle   famiglie   numerose   e   per   quelle   con   figli   molto   piccoli.
 Senza   dimenticare   che   la   sanità   e   la   sicurezza   sociale   sono   la   più   grande   industria   di   servizi   del   Paese.
 Promuoverla   significa   anche   sostenere   la   crescita   e   l’innovazione.
 
Bisogna   riconoscere   e   valorizzare   il   ruolo   del   volontariato,   un   mondo   vastissimo   che   spesso   incontriamo   senza   neppure   riconoscerlo   e   che   svolge   funzioni   preziose      non   solo   nel   campo   dell’assistenza,   ma   anche   dell’educazione,   nella   formazione   degli   adulti,   nello   stimolo   culturale.
 In   Italia   è   cresciuto   in   questi   anni   un   modello   di   impresa   sociale   molto   avanzato   e   che   anche   in   Europa   è   guardato   con   interesse.
Nuove   e   vecchie   povertà   nella   recessione.   
La   crisi   e   la   recessione   hanno   creato   nuove   povertà   e   aggravato   il   disagio   dei   tanti   italiani   che   già   erano   ai   margini   della   società   o   si   trovano   a   rischio   di   esclusione   sociale.
 Il   Governo   ha   completamente   ridisegnato   la   social   card,   trasformandola   in   un   vero   strumento   di   inclusione   attiva   nella   società,   con   servizi   legato   all’effettiva   ricerca   di   lavoro   o   inserimenti   in   attività   organizzate   a   livello   locale.
 E’   un’esperienza   che   dovrebbe   essere   generalizzata   studiando   come   creare   un   reddito   di   sostentamento   minimo,   condizionato   alla   partecipazione   a   misure   di   formazione   e   di   inserimento   professionale.
 
Anche   i   servizi   sociali   territoriali,   che   hanno   sofferto   nella   stretta   della   finanza   pubblica,   devono   essere   riconosciuti   nella   loro   importanza   fondamentale,   trovando   una   soluzione   di   finanziamento   strutturale   e   di   lungo   periodo.
    Infine,   bisogna   giocare   la   partita   di   un   vero   e   proprio   piano   per   l’autosufficienza.
 
Una   società   aperta.   Merito   e   mobilità   sociale
Costruire   una   società   più   giusta   e   moderna   richiede   di   aggredire   non   solo   il   deficit  fiscale,   ma   anche   il   deficit   di   opportunità   che   il   Paese   offre   ai   suoi   giovani   e   alle   persone   meritevoli.
 Ogni   anno   migliaia   di   italiani,   soprattutto   giovani   laureati,   cercano   all’estero   una   uscita   di   sicurezza   da   un   Paese   che   spesso   non   sa   riconoscere   e   coltivare   il   talento   e   ricompensare   il   merito   a   prescindere   dal   punto   di   partenza   sociale   o   dalle   reti  di   relazioni.
L’Italia   ha   allo   stesso   tempo   uno   dei   più   bassi   tassi   di   mobilità   sociale   e   uno   dei   maggiori   tassi   di   concentrazione   della   ricchezza.
 E’   la   fotografia   di   un   paese   ingessato.
 Più   mobilità   sociale,   più   spazio   al   merito   significa   una   società   più   dinamica,   più   innovativa   e   con   meno   diseguaglianze   sociali.
 Una   società   aperta   significa   che   tutte   le   posizioni   sono   contendibili   e   non   acquisite   per   sempre.
 Vuol   dire   aprire   spazi   a   chi   ha   più   voglia   di   fare   o   a   chi   ha   idee   nuove,   senza   corsie   preferenziali   o   rendite   di   posizione,   senza   privilegi.
 
Occorre   aprire   professioni   e   mercati   ai   giovani   e   ai   nuovi   entranti   e   garantire   l’accesso   alla   pubblica   amministrazione   basato   su   concorsi   generali   e   imparziali.
 Occorre   ridurre   lo   spazio   per   i   condizionamenti   della   politica   nelle   carriere   amministrative   e   professionali,   come   si   è   cominciato   a   fare   per   i   primari   nella   sanità   pubblica   o   nella   scelta   della   nuova   dirigenza   RAI.
 Il   merito   e   la   produttività   dovranno   essere   gli   elementi   essenziali   per   la   valutazione   del   lavoro   svolto   da   tutti   i   dipendenti   pubblici   e   per   la   parametrazione   delle   pubbliche   retribuzioni.
 
Bisogna   sostenere   le   nuove   idee   imprenditoriali   come   si   è   iniziato   a   fare   per   le   imprese   start   up.
 Servono   infine   strumenti   che   incoraggino   a   essere   più   mobili,   più   intraprendenti,      ad   esempio   con   più   borse   di   studio   e   orientamento   professionale   per   i   giovani   che   meritano   ma   non   hanno   minori   mezzi   personali   e   familiari,   con   agevolazioni fiscali   che   facilitino   la   mobilità   geografica   nello   studio   e   nel   lavoro,   con   misure   che   rendano   più   facile   conciliare   la   vita   privata   e   professionale,   soprattutto   per   le   coppie   giovani.
 
La   famiglia   in   una   società   che   cambia
La   famiglia   è   il   cuore   pulsante   della   società   italiana.
 Essa   svolge   una   funzione   insostituibile   ed   è   una   risorsa      fondamentale   per   la   coesione   sociale   ed   economica.
    Nella   crisi   economica   è   grazie   alla   famiglia   se   alcuni   problemi   –   la   disoccupazione   giovanile,   la   non   autosufficienza,   gli   anziani   –   non   sono   diventate   delle   vere   e   proprie   tragedie.
 Ma   la   tenuta   di   questo   “welfare   familiare”   tipico   della   nostra   società   è   oggi   sempre   più   a   rischio.
 
Occorre   pertanto   portare   la   famiglia   al   centro   delle   politiche   di   sviluppo,   della   fiscalità      e   di   welfare.
 Politiche   per   la   famiglia   molto   avanzate,   come   accade   negli   altri   Paesi   europei,   servono   anche   a   contrastare   il   calo   demografico,   che   è   uno   dei   fattori   di   impoverimento   delle   società.
 L’Italia   deve   tornare   ad   avere   fiducia   nel   futuro   e   a   fare   bambini.
 Va   incoraggiata   la   più   ampia   creazione   di   asili   nido,   l’adozione   di   incentivi   fiscali   e   contributivi   a   sostegno   della   natalità   e   per   le   famiglie   numerose,   va   favorito   l’accesso   alla   casa.
 I   congedi   parentali   devono   essere   più   articolati   ed   estesi.
 In   una   società   che   in   virtù   dell’allungamento   della   vita   media      dovrà   necessariamente   fare   i   conti   con   un   crescente   numero   di   anziani,   vanno   promosse   reti   capillari   ed   efficienti   di   assistenza   a   domicilio   dei   parzialmente   sufficienti   e   dei   non   autosufficienti,   meno   onerose   per   lo   Stato   e   più   a   dimensione   umana   per   l’assisto.
 
 4.   CAMBIARE   MENTALITA’,   CAMBIARE   COMPORTAMENTI
Riformare   le   istuzioni.
Le   riforme   istituzionali   non   erano   nel   mandato   affidato   al   Governo   di   impegno   nazionale,   nato   per   affrontare   l’emergenza   economica.
 Ma   non   si   può   non   notare   che   anche   in   questa   legislatura,   non   si   sono   create   le   condizioni   per   una   revisione   della   seconda   parte   della   Costituzione   che   renda   più   efficiente   e   autorevole   l’azione   delle   istituzioni.
 Nonostante   i   ripetuti   richiami   del   Presidente   della   Repubblica   le   forze   politiche   non   hanno   trovato   un   accordo   per   riformare   la   legge   elettorale.
 Per   rispondere   alle   domande   dei   suoi   cittadini,   l’Italia   ha   bisogno   di   riformare   le   sue   istituzioni.
 Non   ci   sono   più   tempi   supplementari.
 La   prossima   legislatura   dovrà   affrontare,   da   subito,   il   tema   di   come   rendere   le   decisioni   più   efficaci   e   rapide,   come   riformare   il   bicameralismo   e   ridurre   i   membri   del   Parlamento.
 Il   primo   atto   del   nuovo   Parlamento   deve   essere   la   riforma   della   legge   elettorale,   così   da   restituire   ai   cittadini   la   scelta   elettiva   dei   governi   e   dei   componenti   delle   Camere.
 
Federalismo   e   autonomie   responsabili.   
La   pluralità,   l’articolazione   e   l’autonomia   dei   territori   sono   la   ricchezza   e   la   forza   di   un   Paese   come   l’Italia.
 Le   esigenze   di   controllo   della   finanza   pubblica   e   la   necessità   di   un’azione   efficace   e   unitaria   sul   piano   europeo   e   internazionale   hanno   imposto   di   ripensare   gli   equilibri   tra   centro   e   periferia.
 Un   federalismo   responsabile   e   solidale   che   non   scada   nel   particolarismo   e   nel   folclore   è   fondamentale.
 Nei   mesi   passa   le   riforme   che   dovevano   aggiornare   l’assetto   territoriale   dello   Stato   e   modernizzarlo,   come   la   riforma   delle   province   o   la   riforma   del   Titolo   V   della   Costituzione   si   sono   incagliate.
 Non   si   può   perdere   altro   tempo.
 Bisogna   avere   una   nuova   collaborazione   tra   governo   e   autonomie   responsabili   con   le   regioni   e   i   territori   capaci   di   mettersi   in   gioco   devono   poter   assumere   più   responsabilità   rispondendo   però   dei   risultati   in   termini   finanziari   e   sociali   secondo   il   principio   di   sussidiarietà.
Mentalità   vincente.   Il   buon   metodo   fa   i   buoni   risulta.   
Si   parla   molto   dei   risultati   dei   governi.
 Giustamente.
 Si   parla   molto   meno   però   del   metodo   che   serve   per   ottenere   risultati.
 I   riti   della   concertazione.
La   fila   dei   lobbisti   fuori   dalle   aule   delle   Commissioni   parlamentari   mentre   si   discutono   i   provvedimenti.
 La   giungla   dei   metodi   di   bilancio   diversi   per   lo   Stato   e   ciascuna   delle   Regioni.
 Sono   alcune   immagini   di   un   processo   di   formazione   delle   politiche   che   segue   canoni   datati o che   segue   un   non   metodo.
 Per   avere   buoni   risultati   bisogna   mettere   ordine   nei   processi   e   nei   modi   della   decisione   pubblica.
 L’esperienza   di   questo   governo   ha   portato   novità   importanti.
    Ai   processi   di   concertazione,   che   in   altri   fasi   storiche   hanno   prodotto   passi   importanti,   si   è   sostituito   un   processo   di   consultazione,   con   le   quali   le   parti   sociali   hanno   l’opportunità   di   esprimere   la   loro   opinione   sulle   iniziative   progettate   dal   governo,   ferma   restando   la   responsabilità   dei   poteri   pubblici,   Governo   e   Parlamento,   per   la   decisione   finale.
 
Bisogna   andare   avanti   nella   strada   di   una   migliore   e   più   efficace   governance   pubblica:   bisogna   introdurre   una   regolazione   dell’attività   delle   lobby,   bisogna   assicurare   una   logica   di   monitoraggio   e   di   valutazione   della   legislazione   così   da   assicurare   trasparenza,   costante   informazione   sullo   stato   di   attuazione   dei   provvedimenti,   una   valutazione   oggettiva   dei   risulta   ottenuti   come   base   per   le   nuove   riforme.
 Bisogna   armonizzare   i   bilanci   pubblici.
Il   vero   cambio   di   passo   però   richiede   anche   un   cambio   di   mentalità.
 Meno   individualismo   più   collegialità.
 E   basta   con   la   cultura   dell’alibi,   una   cultura   perdente   per   il   Paese.
 E’   necessario   parlare   il   linguaggio   della   verità,   senza   nascondere   i   problemi   sotto   il   tappeto,   e   senza   il   timore   di   proporre   soluzioni   difficili.
 
Meno   casta,   meno   costi.   La   politica   dei   cittadini.   
Ogni   volta   che   sono   sta   chiama   a   farlo   gli   italiani   hanno   accettato   sacrifici   economici   e   sociali   molto   pesanti,   mostrando   un   elevato   senso   di   responsabilità   civile   e   di   comprensione   della   gravità   del   momento   vissuto   dal   Paese.
 I   cittadini   devono   essere   meno   comprensivi   verso   la   cattiva   politica   e   i   comportamenti   non   virtuosi   di   coloro   che   hanno   responsabilità   poltiiche,   a   tutti   i   livelli.
 Il   costo   maggiore   della   politica   sono   le   decisioni   sbagliate   o   le   non   decisioni   che   scaricano   il   peso   sulle   nuove   generazione.
 La   politica   deve   essere   servizio   reso   ai   cittadini   in   modo   disinteressato,   in   nome   di   un   interesse   generale.
 Serve   riconciliare   la   politica   con   i   cittadini   per   far   sì   che   i   cittadini   si   riconcilino   con   la   politica,   mettendo   in   campo   regole   chiare   e   rigorose   per   l’attività   di   partiti   e   istituzioni,   imponendo   standard   di   totale   trasparenza   e   di   integrità.
  I   recenti   inaccettabili   episodi   di   corruzione   e   malcostume   emersi   nelle   cronache   impongono   una   sterzata:   la   drastica   riduzione   dei   contributi   pubblici   anche   indire   ai   partiti   e   ai   gruppi   parlamentari   e   dei   rimborsi   elettorali,   con   l’introduzione   di   una   disciplina   di   trasparenza   dei   bilanci   con   la   perfetta   tracciabilità   dei   finanziamenti   privati   e   una   soglia   massima   per   gli   stessi   contributi.
 La   politica   deve   essere   accessibile   a   tutti   e   non   solo   a   chi   ha   maggiori   disponibilità   finanziarie:   le   condizioni   di   accesso   alla   politica   e   la   possibilità   di   esprimere   le   diverse   posizioni   devono   essere   garantite   attraverso   un   vero   pluralismo.
 Chi   riveste   cariche   pubbliche   dovrà   dichiarare   i   propri   interessi   economici   e   patrimoniali   al   momento   dell’ingresso   in   carica   e   alla   fine   del   suo   incarico,   in   modo   da   verificare   eventuali   casi   di   arricchimento   indebito.
 Va   previsto   il   divieto   di   cumulo   tra   indennità   parlamentare   e   le   retribuzioni   da   altre   attività   professionali.
Tolleranza   zero   per   corruzione,   evasione   <U+FB01>scale   e   economia   sommersa   
Il   nostro   Paese   si   colloca   in   una   sconfortante   posizione   in   tue   le   classifiche   internazionali   sulla   corruzione,   l’evasione   fiscale   e   l’economia   sommersa.
 In   questo   anno   è   stata   fatta   una   loa   all’evasione   fiscale   profonda,   che   ha   raccolto   13   miliardi   di   maggiori   entrate.
 E’   una   questione   di   finanza   pubblica.
 E’   una   questione   di   legalità.
 E’   una   questione   di   equità.
Chi   froda   il   fisco   mette   le   mani   nelle   tasche   dello   Stato   e   riduce   i   servizi   che   esso   può   fornire   a   tutti   i   cittadini.
 L’azione   di   contrasto   all’evasione   fiscale   deve   però   essere   proseguita   attraverso   interventi   finalizza   a   identificare   innanzitutto   le   grandi   aree   di   illegalità.
 E’   inoltre   essenziale   introdurre   meccanismi   di   tracciabilità   dei   pagamenti.
 
Nei   mesi   scorsi   l’Italia   si   è   data   per   la   prima   volta   una   disciplina   legislativa   per   la   lotta   alla   corruzione.
 Deve   ora   essere   impostata   una   azione   generale   di   rafforzamento   del   principio   di   legalità   e   trasparenza   e   di   condanna   dell’illegalità.
Va   introdotta   una   coerente   disciplina   del   falso   in   bilancio   e   completata   la   normativa   sull’anticorruzione,   l’antiriciclaggio   e   l’autoriciclaggio.
 Va   rivista   la   riduzione   dei   termini   di   prescrizione   per   garantire   in   modo   più   adeguato   l’azione   di   prevenzione   e   contrasto   di   diversi   gravi   reati.
Il   contrasto   ad   ogni   forma   di   criminalità   organizzata   va   accompagnata   ad   un   solido   rafforzamento   delle   misure   repressive   e   preventive   dei   reati   spia,   sia   per   la   pubblica   amministrazione   sia   tra   privati.
Norme   rigorose   devono   essere   introdotte   per   favorire   l’emersione   dell’economia   sommersa,   che   costituisce   una   forma   di   concorrenza   sleale   per   le   imprese   e   i   lavoratori   onesti.
Giustizia,   sicurezza,   criminalità   organizzata   e   ma<U+FB01>e.   
Nel   campo   della   giustizia,   oltre   a   quanto   è   stato   iniziato   dal   governo   in   materia   di   miglioramento   e   accelerazione   per   la   giustizia   civile   e   delle   imprese,   va   introdotta   una   coerente   disciplina   del   falso   in   bilancio   e   completata   la   normativa   sull’anticorruzione,   l’antiriciclaggio   e   l’autoriciclaggio.
 Va   rivista   la   riduzione   dei   termini   di   prescrizione   per   garantire   in   modo   più   adeguato   l’azione   di   prevenzione   e   contrasto   di   diversi   gravi   reati,   va   introdotta   una   disciplina   sulle   intercettazioni   e   una   più   robusta   disciplina   sulla   prevenzione   del   conflitto   di   interesse.
 
La   lotta   alla   criminalità   organizzata   e   alle   mafie,   deve   continuare   senza   esitazioni.
Uno   sforzo   comune   che   parte   dalla   necessità   di   un’etica   pubblica   che,   nelle   istituzioni,   da   quelle   locali   a   quelle   nazionali,   ripudi   qualsiasi   tentazione   di   entrare   in   contatto   con   chi   è   portatore   di   interessi   criminali.
 Un   impegno   che   vive   anche   grazie   ai   tanti  insegnanti,   genitori   e   volontari   che   ogni   giorno   realizzano   percorsi   ed   esperienze   di   educazione   alla   legalità   e   di   contrasto   alle   mafie.
 Nella   crisi   economica   la   capacità   delle   mafie   di   inserirsi   nel   circuito   economico   sano   è   sicuramente   più   forte.
 Il   contrasto   alle   infiltrazioni   nell'economia   è   un   settore   nel   quale   sono   state   investe   molte   risorse   ma   in   cui   bisogna   andare   più   avanti.
 Innanzitutto   abbassando   sempre   più   la   quota   di   denaro   contante   che   circola   al   di   fuori   del   circuito   legale   e   nutre   i   canali   del   riciclaggio,   ma   anche   con   altre   misure   come   una   stringente   lotta   al   riciclaggio   dei   capitali   mafiosi,   l’introduzione   del   reato   di   autoriciclaggio   e   il   rafforzamento   della   cooperazione   internazionale.
 
Le   procedure   per   le   gare   d'appalto   devono   diventare   più   trasparenti   e   controllabili   facendo   in   modo   che   l'utilizzo   della   stazione   unica   appaltante   diventi   la   regola.
 Insieme   alla   nuova   gestione   della   certificazione   antimafia   e   dei   controlli   dei   cantieri   per   le   gare   pubbliche   questo   renderà   sempre   più   difficile   l'infiltrazione   mafiosa.
 Un   uso   sempre   più   avanzato   delle   banche   da   condivise   deve   essere   uno   degli   obiettivi   dei   prossimi   anni.
 Bisogna   inoltre   rafforzare   le   misure   sui   giochi   in   concessione   ed   a   quello   dei   compro   oro.
  Altrettanto   rilevante   è   l'impegno   per   sottrarre   ai   mafiosi   le   ricchezze   accumulate,   rendendo   più   efficienti   le   procedure   di   sequestro,   confisca   e   riuso   dei   beni.
 Sulla   scorta   delle   norme   inserite   nella   ultima   legge   di   stabilità   per   rendere   più   efficace   l'Agenzia   per   i   beni   confiscati,   bisogna   lavorare   sulla   gestione   dei   beni   dopo   che   lo   Stato   ne   acquisisce   il   controllo:   l’obiettivo   è   che   nessuna   di   loro   venga   chiusa.
 I   lavoratori,   se   non   coinvolti   nelle   attività   criminali,   devono   essere   il   primo   bene   da   salvaguardare.
 Come   pure   deve   continuare   la   preziosa   esperienza   del   riutilizzo   sociale   dei   beni   sottratti   alle   mafie,   un   segnale   preciso   ed   inequivocabile   nei   territori   della   scelta  605 di   campo   dei   cittadini.
 Dobbiamo   tenere   alta   la   guardia   contro   la   progressiva   infiltrazione   delle   mafie   nelle   zone   dove   erano   meno   presenti.
 Ci   sono   state   importanti   operazioni   contro   le   mafiee   in   Lombardia   e   Piemonte,   come   pure   nel Lazio,   in   Liguria,   Veneto   ed   Emilia.
 Per   quanto   riguarda   le   infiltrazioni   mafiose   nella   vita   politica   la   legge   sull'incandidabilità   manda   un   segnale   preciso.
 Bisogna   andare   anche   oltre,   seguendo   ad   esempio   il   codice   di   autoregolamentazione   dei   partiti   preparato   dalla   Commissione   Antimafia.
L’Italia ha bisogno di una profonda rigenerazione politica e morale.
È giunto di nuovo il tempo di fare appello alle migliori energie dell’Italia, allo slancio delle donne e degli uomini liberi, alla responsabilità delle donne e degli uomini forti, per determinare una grande svolta nel futuro della nazione.
Novanta anni dopo l’atto di coraggio di Luigi Sturzo, un nuovo coraggioso impegno è richiesto a chi crede nel valori della giustizia e della libertà.
Perciò nasce l’Unione di Centro.
Per proporre una nuova casa politica a tutti i popolari, i liberali, i moderati e i riformisti italiani che avvertono con preoccupazione il vuoto etico e politico sul quale si basa l’attuale sistema dei partiti.
La cosiddetta Seconda Repubblica è fallita.
Non ha saputo ricostruire il corpo e l’anima della nostra democrazia.
Non ha creato le basi di un nuovo patto istituzionale tra gli italiani.
“ Una nuova casa per chi avverte con preoccupazione il vuoto politico su cui si basa l’attuale sistema
Quando, negli anni Novanta, crollò il vecchio sistema, quattro erano le grandi questioni che giustificavano la transizione verso un nuovo tempo della Repubblica: 1) La questione istituzionale, già posta alla fine degli anni Settanta, affrontata lungo il corso degli Ottanta e infine riproposta dall’illusione referendaria.
2) La questione giudiziaria, parte essenziale della questione istituzionale, esplosa drammaticamente in un inedito, radicale e pericoloso conflitto con la politica di settori della magistratura, dei media e dell’opinione pubblica.
3) La questione dell’unità nazionale e del sistema delle autonomie, nell’incombente rischio di una nuova frattura storico-sociale tra Nord e Sud.
4) La questione della modernizzazione economica, sentita come ineludibile, in tutti i campi della vita pubblica, per ricollocare l’Italia in sintonia con le esperienze più avanzate dell’Occidente.
Ebbene, tutte queste questioni sono ancora davanti a noi, irrisolte; anzi, incancrenite dal tempo perduto.
Abbiamo ormai alle spalle quasi un ventennio sprecato.
Le pochissime realtà riformate (Regioni, Comuni, legge elettorale) lo sono state seguendo suggestioni del momento o logiche di convenienza, fuori da un omogeneo progetto nazionale.
E così si continua ancora oggi, tentando di piegare leggi elettorali e nodi istituzionali agli interessi di parte.
Bisognerebbe trovare le sedi e gli strumenti per soluzioni largamente condivise.
Il panorama è stato invece dominato da una sorta di guerra civile ideologica.
Il risultato è che la cosiddetta Seconda Repubblica ha finito per mettere in archivio i concetti di “interesse generale” e di “bene comune” che sono invece il fondamento di ogni democrazia.
Ha offuscato la partecipazione popolare alla vita pubblica trasformando il consenso in audience, le strategie politiche in surrogato quotidiano dei sondaggi, i partiti in clan elettorali dei leader e, infine, ciò che è più grave, il Parlamento in una sorta di “ente inutile”, pura cassa di risonanza dell’Esecutivo.
Non è questa la modernità politica che gli italiani pretendevano.
Fingendo di costruire una “democrazia degli elettori” si è, in realtà, dato vita ad una soffocante “democrazia delle oligarchie”.
Questo è il vero volto dell’Italia nel primo decennio del XXI secolo.
Per questo nasce l’Unione di Centro.
Per aprire un nuovo tempo della Repubblica.
Per ricostruire i valori fondativi della democrazia italiana: l’interesse nazionale e il bene comune come esclusiva finalità dell’agire politico.
La competenza, lo spirito di servizio, il senso dello Stato come modello di selezione della classe dirigente.
Il ruolo dei “corpi intermedi” nella gestione della cosa pubblica.
La partecipazione popolare come motore della vita associata.
Il dovere di “guidare” eticamente e politicamente il Paese, al di là delle effimere rilevazioni statistiche del consenso.
La democrazia nei partiti e nei sistemi elettorali come unica garanzia di libertà per tutti gli eletti e per tutti i cittadini.
La centralità del parlamento come sede legittima della formazione dell’interesse pubblico.
Fuori da questa “cornice di valori” nessuna democrazia può avere futuro.
L’Unione di Centro, partita dall’incontro tra l’esperienza storica dell’Udc con nuove realtà di movimento come la Rosa per l’Italia, i circoli liberal e i Popolari democratici, forte dei due milioni di consensi che, nelle elezioni del 2008, le hanno permesso di resistere all’illusione del “voto utile”, nasce per proporre ai cittadini italiani di tutti gli schieramentiche vivono il disagio del finto bipartitismo, al mondo del volontariato e dell’associazionismo laico e cattolico, un grande progetto politico: l’orizzonte di un nuovo partito popolare e liberale di governo.
“ Un grande progettopolitico: l’orizzonte di un nuovo partito popolare e liberale di governo
L’unità politica dei cattolici è formula che appartiene ad altra e superata stagione storica.
Ciò però non vuol dire che tutti coloro che si riconoscono nell’ispirazione cristiana debbano necessariamente accettare la “diaspora” come condanna inappellabile della storia dei cattolici italiani, come se dovesse essere obbligatorio vivere in “partibus infidelium”, e non possano invece ritrovarsi in una stessa casa politica, se la cornice identitaria e programmatica corrisponde ai loro valori.
Ma non è certo questo il tempo di “rifare la Dc”.
Il passato è il nostro tesoro di esperienza e di saggezza.
Ma il presente e il futuro ci chiedono di aprire un diverso tempo politico.
Il tempo di un nuovo soggetto nel quale i popolari, i liberali, i riformisti, i moderati di tutte le aree politiche riscoprano insieme la via maestra del Centro come luogo sempre essenziale per il governo.
C’è un popolo cristiano che guarda alla politica con diffidenza, ma che sa che solo attraverso la politica può ottenere risposta alle sue esigenze.
C’è un popolo laico che non si riconosce più nelle posizioni laiciste e che sente giunta l’ora di intraprendere nuovi sentieri.
È giunto dunque il momento di aprire una nuova storia politica.
Non un “terzo polo” di risulta tra due immutabili giganti bipolari, ma un’offerta politica, di governo, di partecipazione democratica del tutto nuova, che nasca dalla “rottura” del finto bipartitismo, pericolante esito del fallimento della cosiddetta Seconda Repubblica.
Un centrosinistra che metta insieme tutto, dall’estrema sinistra al centro, così come un centrodestra costruito con analoga disomogeneità non sono stati e non saranno mai in grado di governare, nella stabilità, l’innovazione.
L’Italia di oggi è malata di immobilismo, mentre tutt’intorno il mondo cambia e prepara, a cominciare dagli Stati Uniti, l’avvento di una nuova era.
Noi siamo fermi.
La grave crisi economica internazionale mette in discussione la tenuta del nostro patto sociale e denuncia come ormai intollerabili le arretratezze del nostro sistema istituzionale ed economico.
Il deficit di valori che colpisce soprattutto le giovani generazioni sta facendo nascere un vero e proprio allarme sulla tenuta etica della nostra società.
Non c’è più tempo da perdere.
Non c’è più tempo per pigrizie, per paure, per coltivare piccole rendite di posizione.
È tempo di rimettersi in cammino.
Con il coraggio dei liberi e dei forti.
PARTITO DI VALORI FORTI
L’Europa del XX secolo ha incredibilmente cercato di uccidere se stessa, dando corpo ai mostri del nazismo e del comunismo, e permettendo l’affermarsi del più grande tentativo di annullamento delle culture basate sulla centralità della persona: il cristianesimo, il liberalismo, l’ebraismo.
Se il XXI secolo vuole davvero chiudere con gli orrori del Novecento non basta dunque che si dichiari nemico di ogni dittatura.
Occorre che torni a innalzare, come valori forti e positivi della sua identità, proprio quelle filosofie che i totalitarismi intendevano annichilire, in primo luogo il cristianesimo e il liberalismo.
Questi sono i valori forti dell’Occidente, questi sono i valori forti dell’Europa, questi sono i nostri valori forti.
“ Una tradizione ha elaborato la sintesi più convincente di cristianesimo e liberalismo: il popolarismo
Nella storia politica europea e italiana una tradizione sulle altre ha saputo elaborare la sintesi più convincente di cristianesimo e liberalismo: il popolarismo.
Perciò noi intendiamo muoverci nel solco di questa grande strada, partecipi come già siamo della grande famiglia del Ppe, coscienti come vogliamo sempre essere che questo cammino è illuminato da due stelle polari: la Libertà e la Solidarietà.
Stelle che possono guidare una nuova grande alleanza tra popolarismo e modernità, orientando i rapporti tra i singoli individui, tra impresa e Stato, tra le diverse categorie e le classi sociali, tra le nazioni nell’arena della globalizzazione mondiale.
Centralità della persona, tutela della dignità e dell’integrità della sua vita.
Centralità del diritto naturale contro ogni abuso della Politica, dell’Ideologia, della Scienza.
Centralità della famiglia come cellula fondamentale della conservazione della specie e dello sviluppo materiale e morale della società.
Centralità della sussidiarietà come principio regolatore di un corretto rapporto tra Stato e Società.
Centralità dell’equilibrio tra economia e natura come dovere umano per governare con saggezza l’ambiente ricevuto in dono.
Centralità della libertà come unica garanzia per poter raggiungere sempre più alti livelli di pace nel mondo.
Proprio perché siamo un partito di ispirazione cristiana e liberale, ci battiamo con convinzione per difendere, in ogni circostanza, la laicità dello Stato e la reciproca autonomia tra Chiesa e potere politico.
La netta separazione tra gli affari di Dio e quelli di Cesare appartiene all’essenza stessa della nostra civiltà e deriva, del resto, dal-l’ispirazione cristiana.
Essa è la chiave di volta della convivenza umana per ogni democrazia liberale.
Il fatto che su questi temi continuino a prodursi infinite polemiche pubbliche deriva da una infelice confusione culturale.
Una cosa infatti è il rapporto di separazione tra Chiesa e Stato, che non sembra davvero nel mondo occidentale contestato da nessuno.
Altra cosa è il rapporto tra la democrazia e i suoi valori fondativi che il laicismo nega, proponendo una visione relativista della vita pubblica, nella quale ogni valore viene messo sullo stesso piano.
Non è così.
Il valore del primato della Persona rispetto allo Stato, alla Razza, alla Classe, alla Scienza, il valore dell’inviolabilità della sua vita, della sua dignità e della sua libertà, il valore del diritto naturale, sono valori universali, codici fondativi delle democrazie liberali.
Se le nostre società smarrissero il carattere universale, e dunque non relativo, dei valori che le hanno fondate, se diventassero “società indifferenti”, perderebbero ben presto la loro anima e, nel tempo, decadrebbero come foglie morte.
Il politico laico - e dunque non laicista - non può che orientarsi intorno a questo schema binario: rigorosamente autonomo deve essere il rapporto tra la Chiesa e lo Stato, tra la Politica e la Religione.
Assolutamente condiviso deve essere, invece, quello tra la Democrazia e i suoi Valori di fondazione.
PARTITO APERTO E DEMOCRATICO
Quale che sia il giudizio sui vecchi partiti, neanche i più disinvolti protagonisti dell’antipolitica hanno il coraggio di teorizzare (neppure quando la praticano) che sia possibile una democrazia senza partiti.
Eppure è proprio questo il rischio di fronte al quale si trova oggi l’Italia.
“ Il rischio che corre l’Italia di oggi è quellodi vivere una democrazia senza partiti
In seguito alla lunga consunzione degli storici insediamenti politici (già prevista da Aldo Moro) e, poi, alla loro traumatica scomparsa, la politica italiana avrebbe dovuto procedere ad un serio lavoro di ricostruzione: dei fondamenti identitari, spiazzati dai mutamenti dell’assetto geopolitico mondiale;
della forma partito per renderla adeguata ai nuovi sistemi di comunicazione e alle mutate caratteristiche della partecipazione;
dei meccanismi di selezione della classe dirigente, accertato l’esaurimento delle tradizionali sedi di formazione.
In una parola, c’era bisogno di un’evoluzione del pensiero politico per individuare la strada di nuovi partiti di massa del XXI secolo.
Più leggeri ma non meno radicati, più veloci ma non meno democratici.
Viceversa abbiamo assistito ad un generale decadimento del pensiero politico.
Così, tra i vecchi partiti tramontati e i nuovi partiti necessari, sta vincendo la pragmatica e sbrigativa soluzione del non-partito.
Le conseguenze sono sotto i nostri occhi: la decadenza della qualità della rappresentanza parlamentare; la selezione delle classi dirigenti affidata a meccanismi casuali, oligarchici e padronali; l’assenza di sedi reali del dibattito politico e culturale, l’aggravarsi della crisi tra rappresentanza e territorio.
La necessità di dotarsi di leader capaci di significative suggestioni simboliche, circostanza certamente normale per ogni democrazia moderna, ha finito, in questo quadro, per determinare l’avvento di un leaderismo senza partiti, fenomeno invece assai anomalo in tutto il mondo occidentale.
Il fallimento della cosiddetta Seconda Repubblica, evidenziato dalla crisi del bipolarismo poggiato su due coalizioni eterogenee e perciò stesso ingovernabili, è stata finalmente riconosciuta in occasione della campagna elettorale del 2008.
Ma la soluzione trovata, quella del finto bipartitismo, ha peggiorato la situazione.
Sono nati in realtà due nuovi cartelli elettorali: il Pdl generato da una fusione pubblicitaria tra Forza Italia e An, ed il Pd fondato su una fusione “a freddo” tra Margherita e Ds.
Entrambi hanno impostato la loro strategia sul presupposto che una semplificazione brutale del quadro politico rappresentasse la panacea per rimediare agli errori dei quattordici anni precedenti.
Ridurre il numero dei partiti era certamente una necessità, ma forzare il sistema verso un “artificiale bipartitismo” è stato ed è un disegno sciagurato.
Perché è del tutto evidente che ciò impone sia al Pdl che al Pd un doppio salto mortale: da una parte un’autoritativa restrizione del pluralismo politico e culturale del Paese e, nel contempo, una significativa contrazione degli spazi della propria democrazia interna.
Il bi-leaderismo senza partiti ha una sola inevitabile conseguenza: la trasformazione della democrazia in oligarchia.
L’Unione di Centro nasce per scongiurare questo rischio superando il finto bipartitismo.
E lancia una sfida politica e organizzativa.
Vogliamo essere un partito moderno, leggero,rapido nelle decisioni, all’altezza delle nuove esigenze della comunicazione, ma allo stesso tempo non vogliamo rinunciare a quella che consideriamo l’essenza stessa della politica: il contributo ideale dei militanti e dei simpatizzanti, la forma zione culturale delle classi dirigenti, la possibilità di ricambio dei leader attraverso la democrazia interna.
“ Il leaderismo senza partiti ha una sola inevitabile conseguenza: trasforma la democrazia in oligarchia ”
Non vogliamo essere un partito di apparati e di tessere, ma un partito della società.
Pensiamo sia giunta l’ora di immaginare un modello organizzativo che, accanto al ruolo sempre decisivo degli iscritti, sappia dare voce e diritto di rappresentanza anche ai movimenti d’opinione, alle associazioni sociali e civili, agli istituti culturali che si muovono nell’area popolare e moderata.
Si tratta di costruire una forma-partito che consenta anche a questi centri di partecipare alla vita quotidiana del partito, e alle sue campagne congressuali ed elettorali, garantendo una presenza permanente che caratterizzi l’Unione di Centro come un partito aperto e in costante riferimento dialettico con la società.
Con particolare interesse guardiamo, ovviamente, a tutte quelle realtà di associazionismo e volontariato cattolico e laico, che operano con spirito di servizio nella società italiana e alle quali rivolgiamo un appello perché partecipino alla nostra sfida, con l’autonomia della loro elaborazione ma anche con la consapevolezza di una condivisione progettuale.
Sono proprio i giovani presenti in questi movimenti che possono dar vita a quella che è stata evocata come una “nuova generazione di politici cattolici”.
Sono le loro idee e il loro entusiasmo, che hanno animato le grandi giornate della gioventù, a poter fermare l’inaridimento di valori del tempo che viviamo.
È la loro freschezza che può sconfiggere il nichilismo morale e politico che l’Unione di Centro vede come il primo nemico di una società “a misura della persona”.
Vogliamo essere dunque un partito nuovo.
Un partito nazionale e, insieme, un partito delle autonomie, fondate sulla sussidiarietà che esprime, proprio attraverso una selezione vera sul territorio, un gruppo dirigente in grado di catturare una forte attenzione nell’opinione pubblica.
Un partito con un nucleo centrale snello e più impegnato nell’elaborazione politica che non nel controllo verticistico delle sue emanazioni locali.
Un partito forte al centro e radicato in periferia.
Un partito sempre attento alla dimensione sociale.
Un partito flessibile, capace di appassionare i giovani per la sua generosità ideale e non di respingerli per la sue chiusure burocratiche.
Un partito con un forte e riconosciuto leader, non un partito del leader.
Un partito di servizio, non un partito padronale.
PARTITO DELL’EQUILIBRIO ISTITUZIONALE E DELLA RESPONSABILITÀ NAZIONALE
Il passaggio dalla Prima alla Seconda Repubblica è avvenuto per forza d’inerzia, in un processo confuso e superficiale.
Le spinte referendarie non sono state accompagnate da alcun progetto condiviso di riforma.
Il ripetuto fallimento delle diverse Commissioni Bicamerali ha certificato l’impotenza delle nostre classi dirigenti.
L’ipotesi di eleggere un’Assemblea Costituente è stata sempre frettolosamente scartata.
Il risultato è che i ripetuti “strappi” prodotti sulla legge elettorale e sulla seconda parte della Costituzione ci hanno consegnato un sistema contraddittorio, nel quale il rapporto tra i diversi poteri non poggia più su alcun razionale equilibrio.
Viviamo in una sorta di “presidenzialismo di fatto” senza aver ridisegnato il sistema di bilanciamento dei poteri.
Un’assurda anomalia politica e istituzionale: assai pericolosa per la tenuta della democrazia.
“ La prima repubblica ha privilegiato la rappresentanza, la seconda la decisione. Occore un nuovo equilibrio
L’Unione di Centro nasce per fare dei temi dell’equilibrio istituzionale e della responsabilità nazionale le proprie bandiere.
Fuori da ogni logica di parte occorre ripensare l’intera architettura dello Stato, per ricomporre un quadro coerente, funzionale e moderno della nostra convivenza pubblica.
La Prima Repubblica ha privilegiato la questione della rappresentanza.
La Seconda il momento della decisione.
È giunto il tempo di trovare un nuovo equilibrio capace di realizzare un efficace bilanciamento tra le due esigenze, entrambi irrinunciabili.
Nella Prima Repubblica avevamo un sistema rigido nelle regole del torneo (l’alternanza era consentita solo in riferimento agli schieramenti internazionali) e flessibile nello schema di gioco (la dialettica tra le correnti dc e gli alleati, e perfino il consociativismo, funzionavano come correzione permanente del potere).
Quel sistema finì per produrre un’instabilità cronica, quasi un governo ogni anno, e si rivelò non più adatto a gestire la modernità.
Oggi soffriamo l’errore opposto: un sistema flessibile nelle regole del torneo (c’è l’alternanza) ma espressione di un’estrema rigidità, quasi militare, nello schema di gioco.
Una volta che uno schieramento ha vinto le elezioni non c’è più alcuna possibilità di correzione parlamentare del potere, di condivisione di progetti di interesse nazionale, di adeguamento del governo ai mutamenti della società.
Si tratta di una sorta di bipolarismo leninista.
Anacronistico e antimoderno.
È l’era della flessibilità.
La chiediamo a tutti gli attori sociali: eppure la politica resta vittima di un’artrosi sistemica ancora più evidente di quella del passato.
Tanto per fare un esempio macroscopico: a noi non è consentita, se anche i tempi lo suggerissero, la flessibilità di un governo di Grande Coalizione come in Germania.
Il principale ostacolo alla flessibilità del sistema è la forzosa introduzione del premio di maggioranza su un sistema proporzionale.
Si obietta che eliminarlo significherebbe aumentare la frammentazione politica e tornare a negare ai cittadini la scelta “diretta” dei governi.
Non è vero.
Una pur modesta soglia di sbarramento è in grado di ridurre a cinque-sei i soggetti parlamentari.
Ed è solo un pregiudizio l’idea che ciò che si chiama “modello tedesco”, debba inevitabilmente riportarci al passato, quando i governi si componevano dopo il voto.
L’Unione di Centro ritiene che gli elettori debbano poter scegliere le alleanze di governo prima del voto.
Ma tali alleanze non possono essere il frutto di una pietrificazione del sistema politico.
Le diverse aree politiche del Paese debbono essere libere di proporre ai cittadini, di volta in volta, le alleanze che ritengono più adatte alla fase politica, facendo davvero prevalere i programmi sugli schieramenti.
Guadagnandosi la maggioranza dei seggi solo se gli elettori gliela concedono.
Senza alcun premio.
E confrontandosi poi, liberamente, in Parlamento con tutte le altre forze politiche.
La differenza con l’oggi di un modello proporzionale senza premio di maggioranza non starebbe dunque nella rinuncia a proporre leader e governi prima del voto.
Starebbe invece nella liberazione dalla rigidità di un bipolarismo fondato sull’eterno scontro destra-sinistra, categorie otto-novecentesche che non corrispondono più, se non genericamente, alle domande delle società moderne.
“ Il vero valore della nostra modernità politica non è il bipolarismo.È la democrazia dell’alternanza
Il vero valore della nostra modernità politica non è il bipolarismo.
È la democrazia dell’alternanza.
L’Italia moderna deve proteggere questa seconda, non il primo.
Dobbiamo garantire il ricambio del potere, e la scelta preventiva, da parte degli elettori, dei partiti e degli uomini che debbono governare.
Ma questo può avvenire anche con un sistema tripolare o quadripolare.
Il bipolarismo è solo una delle forme possibili di governance.
La democrazia dell’alternanza è la sostanza.
Partendo da questo chiaro orizzonte politico è possibile ridisegnare, secondo un progetto razionale, l’architettura dello Stato facendosi guidare da una sola grande priorità: la centralità del Parlamento e di tutte le assemblee elettive.
Perfino nei più consolidati sistemi presidenziali il ruolo delle assemblee nazionali è decisivo.
Nell’Italia della Seconda Repubblica si assiste invece ad una inquietante espropriazione di sovranità delle Camere.
È necessario accrescere i poteri del premier ma solo se, nel contempo, si definiscono con precisione le prerogative delle assemblee elettive che debbono essere dotate di un potere di veto rispetto all’esecutivo.
Si può prevedere, ad esempio, che su alcune materie di rilevante interesse nazionale, siano necessarie maggioranze qualificate.
Ciò impedirebbe la “dittatura dei decreti” in auge da alcuni anni e costringerebbe governi e opposizioni a collaborare, ricercando le soluzioni migliori per il Paese, con spirito di responsabilità nazionale.
Intorno a questa idea-forza vanno unificati i diversi sistemi elettorali e le diverse forme di governo, dai Comuni alle Regioni: laddove è sempre più evidente la crisi delle assemblee elettive e la trasformazione del ruolo di governatore in una sorta di vicerè, sciolto da ogni controllo, sotto il quale proliferano, assai spesso, burocrazie sprecone e inefficienti.
Anche il possibile federalismo va letto dentro questo orizzonte: può essere un traguardo positivo solo se non si trasforma in una scissionistica moltiplicazione dei centri di spesa.
Il potere legislativo che è il caposaldo della democrazia parlamentare è stato negli ultimi decenni aggredito da due versanti: dal potere esecutivo che ha tentato di attribuirsene le prerogative istituzionali e dall’ordine giudiziario che ha operato come una sorta di “contropotere”.
L’equilibrio dei poteri voluto dai Padri Costituenti è saltato.
Si tratta di ricostruirlo uscendo dalle contrapposizioni forzate.
Per riuscirci la via è una sola: recuperare il primato del potere Legislativo, sia rispetto all’Esecutivo che al Giudiziario.
L’unione di Centro nasce per sottoporre al Paese l’urgenza di prendere atto del fallimento della Seconda Repubblica e di aprire un nuovo tempo della nostra storia nazionale: una Terza Repubblica che si lasci alle spalle il pressappochismo, la faziosità, lo strapotere delle attuali oligarchie e riscriva, con serietà e dedizione, in modo con diviso, le regole della nostra vita pubblica.
Il nuovo equilibrio della Repubblica deve favorire la soluzione della quattro grandi questioni aperte dall’inizio della transizione, quella istituzionale, quella giudiziaria, quella dell’unità nazionale e delle autonomie territoriali, quella della modernizzazione economica.
“ L’equilibriovoluto dai Padri costituenti è saltato. Si deve ricostruirlo uscendo dalle contrapposizioni forzate
Occorre un Nuovo Inizio.
L’Italia ha bisogno di un nuovo “patto democratico”.
Tutto il tempo che si perderà prima di aderire a questa necessità sarà tempo rubato al futuro del Paese.
PARTITO EUROPEISTA E OCCIDENTALE
L’Italia, grazie alla lungimiranza di Alcide De Gasperi, ha scelto di entrare nel novero dei Padri Fondatori dell’Unione Europea.
È una scelta da cui non si può tornare indietro.
Al contrario, sentiamo come nostro dovere lavorare per imprimere un’ulteriore accelerazione al processo di unificazione, riprendendo il cammino di approvazione della Carta Costituzionale europea.
Lavoriamo affinché l’Unione europea diventi un soggetto politico unitario, protagonista della scena mondiale.
Raggiunto l’obiettivo della moneta unica e della riunificazione politica tra Ovest e Est si può far più vicino il sogno dei Padri Fondatori: un continente unito che sia visto come un’affidabile sponda di dialogo verso quei Paesi del mondo islamico che vogliono incamminarsi lungo la via della democrazia e come un partner affidabile dell’unica democrazia liberale presente nell’area del Medio Oriente: quella d’Israele.
E più in generale come protagonista di una nuova cooperazione di tutta l’area del Mediterraneo.
L’auspicabile autonomia dell’Europa non può certo essere interpretata in modo antagonista nei confronti degli Stati Uniti ma, al contrario, come la leva per assumere nel mondo precise responsabilità politiche e militari rispetto ai temi della sicurezza globale cui finora l’Europa non è stata in grado di attendere, sempre facendo conto sulla forza di Washington.
Del resto, De Gasperi, Adenauer e Schumann ci hanno insegnato che Europa e Stati Uniti rappresentano le due facce di un’unica storia di civilizzazione e di libertà.
Questa comune consapevolezza salvò prima il mondo dal totalitarismo nazista e poi contribuì al crollo di quello comunista.
Un ritorno indietro da questa chiave di volta dell’assetto geopolitico del pianeta segnerebbe un passo indietro della storia del mondo.
Perciò un eventuale isolazionismo americano rispetto all’Europa sarebbe un gravissimo errore strategico.
Così come un ipotetico isolazionismo europeo rispetto a Washington, magari per avvicinarsi alla Russia di Putin, segnerebbe l’inizio di un’autentica decadenza politica, economica e culturale del vecchio continente.
Una stretta alleanza di intenti tra Europa e Usa, fatta di reciproco rispetto e capacità d’ascolto, è decisiva anche per riuscire a coinvolgere il maggior numero di Stati possibile in un nuovo patto di collaborazione planetaria.
L’Onu è la sede più importante del dialogo tra gli Stati, ma non sempre è stata in grado, nel recente passato, di svolgere un ruolo positivo nella soluzione delle controversie.
In ogni caso le nuove sfide della globalizzazione, il ruolo della finanza, il governo dell’ecosistema, la lotta al terrorismo e le politiche di sicurezza, la tutela dei diritti umani, i limiti e gli sviluppi delle biotecnologie, l’allarme povertà, richiedono la definizione di una nuova Carta dei diritti e dei doveri del XXI secolo da far sottoscrivere alle principali potenze, per condividere alcuni valori di fondo nella governance del pianeta.
“ Ci vuole una nuova Carta dei Diritti e dei doveri del XXI secolo da far sottoscrivere alle principali potenze
Europa e Usa, nell’ambito di tutte le organizzazioni internazionali, possono essere i principali promotori di questa ineludibile necessità.
Il multilateralismo è il giusto metodo da seguire.
Ma, appunto, è solo un metodo: la cosa più importante è condividere gli stessi contenuti.
Altrimenti il multilateralismo diventerebbe solo una formula rituale per sancire l’esistenza di veti contrapposti e, di conseguenza, l’impotenza della politica mondiale.
Per l’Unione di Centro la parola pace rappresenta un valore supremo e universale.
Ma seguendo l’insegnamento della Pacem in Terris, sappiamo che in assenza della Libertà, della Verità, dell’Amore e della Giustizia non si dà vera pace.
Pace e Libertà, dunque sono due concetti gemelli: simul stabunt, simul cadent.
La pace senza libertà diventa solo una parola-totem, un feticcio senz’anima, uno scudo talmente generico da risultar valido anche per chi esercita violenza, oppressione e ingiustizia.
C’è pace, infatti, anche sotto la cappa di piombo delle dittature.
La medesima etica della responsabilità ci guida anche nell’affrontare le questioni dell’integrazione multirazziale e il dialogo con le altre civiltà.
Noi siamo convinti che l’“interculturalismo” sia un destino inevitabile delle nostre terre e anche un’occasione di crescita per le nostre società.
Ma non siamo affatto convinti che esso debba dar luogo da parte nostra ad una sorta di abdicazione identitaria.
La nostra è una cultura dell’accoglienza, della solidarietà, della tutela universale della dignità umana.
Perciò ci opponiamo con fermezza ad ogni diffidenza xenofoba.
Nello stesso tempo vogliamo che l’Italia e l’Europa tornino a coltivare l’amore per la propria identità, per la propria storia e la propria etica pubblica, l’affetto per la nostra religione, tutte cose che negli ultimi decenni sembrano essere state smarrite.
Perché senza amore e rispetto per se stessi non è possibile alcun vero dialogo.
L’amore per l’altro, lo spirito di amicizia e di comprensione, la ricerca dell’integrazione devono coniugarsi con una permanente e convinta richiesta di reciprocità.
Anche di fronte ai massicci fenomeni di immigrazione, la generosità verso chi cerca la nostra terra come speranza di futuro è doverosa.
Ma altrettanto doveroso è pretendere rispetto per la nostra cultura, la nostra religione, le nostre tradizioni, le nostre leggi.
Questa è l’unica via maestra per provare a costruire dialogo e solidale convivenza.
I profondi cambiamenti in atto nella società richiedono dunque un “doppio movimento”: la più ferma determinazione a difendere la sicurezza nelle nostre città e nelle periferie
e uno sforzo altrettanto deciso per garantire nuove forme di integrazione dei lavoratori stranieri e delle loro famiglie.
Finora l’oscillazione della sinistra e della destra tra accoglienza facile senza regole e durezza ideologica ai confini della xenofobia, non solo non ha risolto il problema, ma lo ha persino aggravato caricandolo di irrazionali emotività.
Anche su questo argomento il “partito dell’equilibrio” è l’unico vincente.
PARTITO DELLA MODERNIZZAZIONE DIECI PROPOSTE CONTRO IL DECLINO
L’Italia è ormai da due decenni il Paese del “riformismo bloccato”.
Nella Seconda Repubblica i roboanti impegni di innovazione assunti sia dalla destra che dalla sinistra sono il più delle volte naufragati nell’impotenza.
Così, anno dopo anno, lo spettro di un grave declino storico del nostro Paese si è fatto sempre più incombente.
“ L’economia sociale di mercato resta la più efficace dottrina di governo delle società occidentali
All’impotenza politica si è accompagnata la confusione culturale.
Si è passati dalla declamazione della “rivoluzione liberale” alla teorizzazione di un “nuovo statalismo” con spensierata spregiudicatezza.
Gli stessi protagonisti che un tempo si facevano paladini del “più mercato-meno Stato” oggi sono i principali fan della tesi opposta “meno mercato-più Stato”.
Non si può governare un grande Paese con tale superficiale volubilità di visione del mondo.
L’economia sociale di mercato resta per noi, non solo a parole, la più efficace dottrina di governo delle società occidentali.
Essa propone da sempre un orizzonte assai chiaro: “più mercato” (per accrescere la ricchezza) e “più Stato” (quando è necessario per riequilibrarla).
Questo orizzonte di flessibilità vale sempre: nei  periodi di crescita che ieri hanno consentito all’Italia di diventare una grande nazione industriale, come in quelli di crisi che oggi segnano uno dei momenti più gravi di tutta la nostra storia.
Il pendolo tra liberalismo e statalismo è dunque “normale”: ma deve essere gestito con saggezza.
Il governo di un grande Paese industriale non può essere sottoposto a radicali e repentini squilibri di indirizzo.
La destra ha finora messo l’accento sulla modernizzazione.
La sinistra ha insistito sull’equità.
Si è trattato e si tratta di una contrapposizione insensata.
Anche perché, negli ultimi quindici anni, nessuno di questi due obiettivi è stato raggiunto, consegnando dell’Italia al mondo una strana e deprimente immagine: quella di un Paese nel quale inaudite arretratezze da Terzo mondo convivono con scintillanti ricchezze da California!
Il fatto è che modernizzazione ed equità sono due facce della stessa medaglia.
Non è moderno un Paese ingiusto che lascia soli i più deboli e non si accorge delle nuove povertà.
Non può essere solidale un Paese che rinuncia a produrre ricchezza, a produrre energia anche con il nucleare, che ha una tassazione eccessiva, che non si dota di infrastrutture, che non sia apre a un rivoluzione liberalizzatrice del rapporto tra Stato ed economia.
C’è una parola che lega la modernizzazione all’equità: qualità.
È questa l’unica vera grande missione verso la quale un governo deve saper indirizzare il proprio popolo.
La qualità deve tornare ad essere la vera chiave di volta di tutto il lavoro della nazione.
Qualità nell’industria, certo.
Ma anche e necessariamente qualità dei servizi, qualità dell’amministrazione, qualità della ricerca, qualità della scuola, qualità della vita.
L’Unione di Centro nasce per contribuire a superare il deficit italiano di riformismo ponendosi l’obiettivo di una seconda modernizzazione dopo quella che, nel dopoguerra, guidata da De Gasperi e Einaudi, realizzò la “ricostruzione italiana”.
Lungo dieci grandi aree di intervento.
Le uniche capaci di farci uscire anche dal tunnel dell’attuale crisi.
1) La difesa della vita
Che si tratti dell’efferata criminalità che ormai invade i nostri paesi e le nostre città.
Che si tratti della biotecnologia che manipola i nostri corpi e il ciclo naturale dell’esistenza.
Che si tratti della pedofilia che insidia i nostri bambini.
Che si tratti dell’indifferenza nei confronti dei diritti del nascituro.
Che si tratti dell’inquinamento o, peggio, della distruzione del nostro habitat.
Che si tratti degli ormai quotidiani incidenti sul lavoro o delle settimanali stragi della strada.
In ogni caso, oggi, l’estrema, risoluta, intransigente difesa della vita è la nuova frontiera della nostra civiltà.
“ Una risoluta e intransigente difesa della vita è la nuova frontiera della nostra civiltà ”
Dietro gli inauditi crimini quotidiani che offendono le nostre comunità, dietro le mille polemiche laiciste che negano il diritto naturale, dietro le maschere di una società che umilia e volgarizza i nostri corpi, soprattutto quelli delle donne, si cela un unico grande nemico: il nichilismo.
Stiamo perdendo il senso della vita, stiamo offendendo la sacralità di un mistero, di un dono che non è nelle nostre disponibilità distruggere.
Noi vogliamo unire nell’unico  concetto di difesa della vita i temi più importanti del nostro tempo.
La sicurezza della nostra esistenza e delle nostre città.
• La difesa della famiglia.
• Un equilibrato rapporto con il corpo e con il sesso.
• La libertà e la dignità della persona umana.
• La qualità del nostro ambiente.
• L’umanità del nostro rapporto con la scienza e con il progresso.
2) Un nuovo patto fiscale
L’economia sommersa oggi raggiunge e supera il 25%.
Si tratta di una cifra enorme, decisamente superiore a quella degli altri Paesi dell’Ocse.
Sono dati che inquinano i bilanci dello Stato, alterano la concorrenza e soffocano i cittadini e le imprese oneste, costretti a pagare aliquote elevate per bilanciare la riduzione della base imponibile.
La sinistra ha inseguito l’improponibile modello di un Grande Fratello fiscale.
La destra ha ripetutamente tradito il proprio impegno di ridurre le tasse.
Ecco perché è ormai indifferibile un nuovo “patto fiscale” tra Stato e cittadini che, senza demonizzare o criminalizzare alcuna categoria, sia in grado di ottenere una maggiore giustizia sociale e far recuperare competitività alle imprese italiane nel mondo.
La nostra proposta è semplice quanto risolutiva: passare ad un modello di tassazione fondato sul “contrasto di interessi” per consentire ad ogni cittadino di poter portare in tutto, o in parte, in detrazione i costi dei servizi che acquista, garantendo ulteriore tutela alle famiglie attraverso l’adozione del modello del “quoziente familiare” che misura il peso del fisco sulla base della composizione dei nuclei familiari.
Solo attraverso l’allargamento della base imponibile si potrà realizzare il vero federalismo fiscale di cui il Paese ha bisogno, evitando di affiggerne soltanto i manifesti come sembra voler fare la Lega.
Contemporaneamente occorre liberare il sistema produttivo dai vincoli che rendono impari la competizione con le imprese degli altri Paesi: una forte e concreta riduzione dell’imposizione fiscale nei confronti delle imprese non può più essere rinviata, soprattutto se si intendono garantire condizioni di sviluppo economico durature e strutturali all’Italia, consentendole di uscire più rapidamente dalla grave crisi finanziaria internazionale.
3) Il rilancio della famiglia contro il declino demografico
Il declino economico è accompagnato, in Italia e in Europa, da un preoccupante declino demografico che porterà, a breve, drammatici squilibri dal punto di vista sociale, previdenziale, sanitario e solidaristico.
Si tratta di un declino annunciato ma sempre sottovalutato che aggraverà la già difficile situazione italiana perché l’invecchiamento della popolazione vuol dire meno consumi, meno lavoro, meno investimenti: vuol dire una società debole e perciò più fragile e in sofferenza.
Dunque le politiche per la famiglia non sono una delle diverse opzioni possibili; sono al contrario decisive per il nostro futuro.
L’Unione di Centro ritiene che i soldi spesi per i figli non debbano essere tassati, in omaggio agli articoli 29, 30, 31 e 53 della nostra Carta Costituzionale.
Ciò che avviene in tutta Europa deve essere possibile anche in Italia.
La famiglia è un’impresa che produce capitale umano e come tale va considerata con politiche di promozione e di tutela, così come si fa con tutte le aziende del Paese.
Occorre inoltre mettere in campo politiche del lavoro che consentano la conciliazione dei tempi della famiglia con i tempi del lavoro fuori casa;
politiche educative che garantiscano la libertà di scelta educativa delle famiglie come condizione ineludibile anche per il rilancio della scuola statale,
politiche di welfare che sostengano la famiglia nel suo quotidiano lavoro di cura verso i soggetti più deboli.
La definizione di un nuovo contratto sociale passa attraverso la concezione della famiglia quale soggetto sociale di rilievo prioritario.
Primo soggetto dell’intervento statale dovrà dunque essere la famiglia e non l’individuo.
È questa la più grande sfida dei prossimi anni.
“ Ci vogliono politiche del lavoro che consentano di conciliare i tempi della famiglia con il lavoro fuori casa
4) Una svolta nelle liberalizzazioni: per il consumatore, per la piccola e media impresa
L’Unione di Centro si propone come partito di tutela del cittadino-consumatore.
Partiamo dalla consapevolezza che, dal 1996 al 2001, i governi di centrosinistra hanno realizzato una serie di privatizzazioni che, in luogo dei cittadini, hanno favorito nuovi monopolisti di settori strategici come banche, assicurazioni, telecomunicazioni, gas ed energia con il risultato di appesantire i costi dei servizi per i cittadini consumatori, le famiglie-consumatrici e le imprese consumatrici.
Ma la destra non ha cambiato strada: la nuova fase di governo, dietro il paravento della crisi internazionale, sembra mirare anch’essa solo a costruire nuovi equilibri di potere nell’ambito del sistema bancario e industriale.
Occorre invertire la rotta: solo attraverso un’imponente spinta liberalizzatrice sarà infatti possibile completare il processo di ammodernamento dell’economia italiana creando finalmente condizioni di concorrenza tra le imprese, riducendo i costi e migliorando la qualità per i consumatori.
Lo Stato, abbandonato definitivamente il ruolo di Stato-imprenditore, ha il dovere di assumere quello di Stato-regolatore ponendo al centro della propria azione la figura del consumatore.
La spinta liberalizzatrice, oltre che a livello nazionale, va diffusa anche al livello dei servizi pubblici locali e delle professioni, abbandonando l’eterna malattia italiana di coltivare corporativismi e interessi particolari.
Ciò vale ovviamente anche per la macchina burocratica dello Stato e dei suoi enti periferici che appare organizzata più in funzione di chi vi lavora, spesso peraltro in condizioni di frustrazione, che del cittadino che ne usufruisce.
L’Unione di Centro si propone anche come partito di riferimento della piccola e media impresa che rimane il principale traino economico dell’Italia.
Le sfide del mercato globale impongono una continua rimodulazione delle politiche di sostegno e un’analisi attenta ma severa dell’evoluzione del sistema imprenditoriale italiano.
Il “nanismo” delle nostre imprese costituisce da una parte un elemento di freno dello sviluppo, dall’altra un punto di forza, garantendo flessibilità e dinamismo.
Occorre individuare i settori nei quali favorire selettivamente le aggregazioni d’impresa e quelli nei quali le politiche di distretto agevolano la competitività, salvaguardando anche i caratteri distintivi delle aziende, per imprimere ulteriore spinta all’affermazione del made in Italy.
In questo percorso la ricerca e l’innovazione di prodotto diventano l’unico vero traino di una riscossa, non effimera, dei nostri indici di competitività.
“ Solo con un‘imponente spinta liberalizzatrice sarà possibile modernizzare l’economia italiana
5) Elevare il tasso di solidarietà
Un partito moderato e riformatore ha il dovere di assumere scelte anche apparentemente impopolari se improntate alla tutela dell’interesse generale.
Ebbene, il nostro Paese ha bisogno che torni in politica il tempo del coraggio per affrontare seriamente il tema della povertà, della disuguaglianza, delle redistribuzione del reddito;
per definire un nuovo welfare, sostenibile e giusto, non più centralizzato ma fondato sulla sussidiarietà orizzontale;
per promuovere un moderno sistema di protezione sociale capace di garantire un avvenire meno incerto ai nostri giovani che hanno bisogno di una scuola e di un’università radicalmente rinnovate,
per offrire sostegno agli anziani, per assicurare solidarietà ai “nuovi poveri” e realizzare condizioni di pari opportunità a tutte le donne.
L’attuale sistema pensionistico non tiene conto dei mutamenti demografici in atto e finirà con il far pagare alle giovani generazioni il prezzo dell’irresponsabilità dei governi attuali.
È indispensabile approvare una riforma della previdenza che tenga conto della combinazione tra allungamento dell’attesa di vita e caduta delle nascite.
Dalla previdenza occorre inoltre sganciare l’assistenza, recuperando risorse che potranno essere destinate a chi ne ha veramente bisogno.
Elevare il tasso di solidarietà del Paese è la missione più alta che una buona politica possa darsi nel medio-lungo periodo.
Occorre allora incentivare e non abbandonare a se stessi i tanti italiani che oggi si dedicano alla solidarietà, aiutandoli a proseguire nel loro impegno con un rinnovato spirito imprenditoriale.
Intorno alla figura dell’imprenditore sociale il Paese può ritrovare gli stimoli e le energie per sostenere i cittadini che attualmente vivono in condizioni di povertà.
6) Una nuova cultura del lavoro
Negli ultimi decenni sono intervenuti profondi cambiamenti nell’organizzazione del lavoro e nelle sue regole.
Il lavoro in nero si è spesso intrecciato con l’immigrazione clandestina; il rapporto tra flessibilità, precarietà e stabilità si è fatto più complesso; la presenza degli immigrati ha reso i luoghi di lavoro sempre più multiculturali, multireligiosi e multietnici; l’ingresso delle donne ha modificato sia quantitativamente che qualitativamente il paesaggio professionale.
L’insieme di questi elementi ha prodotto una profonda modificazione.
La tradizionale relazione tra scelta del lavoro e realizzazione della persona è ormai messa in seria discussione.
Avanza al contrario una concezione strumentale del lavoro non visto più come missione, ma più semplicemente come mezzo.
Il fine della vita oltrepassa il lavoro e viene individuato essenzialmente nella realizzazione economica, nel prestigio della carriera e nell’uso del tempo libero.
È cambiata di conseguenza anche la relazione tra lavoro e socialità.
Un tempo il mondo del lavoro era un luogo di forti relazioni cooperative e solidali, mentre oggi prevale la spinta di un forte individualismo assieme a sempre più marcate forme di corporativismo.
La stessa natura della relazione tra uomo e lavoro è fortemente condizionata da un progressivo predominio della tecnologia che domina lo sviluppo della persona.
Noi riteniamo che tali fenomeni non siano irreversibili, che la modernità non debba necessariamente essere caratterizzata da questi fenomeni di “nuova alienazione”.
Riteniamo che sia possibile, e per questo intendiamo batterci, ricostruire una cultura del lavoro fondata sulla centralità della persona, recuperando la visione antropologica di un’attività capace di rendere sempre più umana la vita, la cultura e la società.
Occorre, in altri termini, segnare il passaggio da una visione conflittuale delle relazioni sociali ad una solidale e cooperativa.
Immaginare una nuova “socialità del lavoro” che torni ad esibire una tensione dinamica, dei singoli e dei gruppi, verso il bene comune.
“ L’attuale sistema pensionistico farà pagare alle giovani generazioni l’irresponsabilità dei governi
7) Sanità e Scuola: la società del bene comune
Lo Stato italiano produce ormai un livellamento verso il basso di prestazioni e servizi, e non riesce più a promuovere verso l’alto chi sta indietro nella scala sociale.
L’Unione di Centro lavora, viceversa, per ridefinire lo Stato sociale, per un nuovo grande modello da costruire in Italia e in Europa: la Welfare Society.
Quest’ultima si potrebbe anche definire come “la società del bene comune”.
Una società dove la responsabilità della gestione sociale è affidata anche ai corpi intermedi della comunità.
Nella quale il livello privato e il livello statale cooperino e competano nell’offerta di servizi formando, insieme, un unico sistema pubblico all’interno del quale sia più plurale e libera possibile la scelta dei cittadini e delle famiglie.
L’equazione che chi governa le moderne società europee deve risolvere è la seguente: come mantenere in piedi il carattere universale della tutela sociale riuscendo, nel contempo, a innalzare la qualità e l’efficienza dei servizi.
Ebbene, le comunità umane non hanno fino a oggi trovato altro strumento per accrescere la qualità di qualsiasi sistema che far ricorso alla gara, alla concorrenza, all’emulazione.
La soluzione del problema sta dunque nella costruzione di un Sistema Misto generalizzato nel quale, soprattutto nella Sanità e nella Scuola, il cittadino possa avere piena “libertà di scelta” tra una pluralità competitiva di offerte, private e statali.
Il che vuol dire l’esatto contrario della cosidetta “privatizzazione dei servizi sociali”: significa, al contrario, far entrare, a pieno titolo, nelle regole del sistema pubblico anche l’offerta privata, chiamando a intervenire imprese, cooperative, mondo del no-profit.
Si determinerebbe così, tra l’altro, un pieno coinvolgimento della società nella gestione dei servizi, accrescendo la responsabilità di tutti verso il “bene comune”.
Finora è accaduto esattamente l’opposto.
8) Una nazione ad “energia libera”
Un Paese moderno deve avere la capacità di conciliare lo sviluppo con la qualità della vita.
Tutela del territorio e crescita economica devono camminare insieme.
Siamo per la politica del “sì”: per fare della difesa dell’ambiente non solo uno slogan, ma una politica.
Sì allo sviluppo delle fonti energetiche rinnovabili,
insieme a un rientro serio, consapevole e rapido nel nucleare.
Riteniamo inoltre indispensabile riportare in capo allo Stato gli indirizzi di fondo di tutta la politica energetica, strategica per un Paese che ha bisogno di ridurre i costi e di non diventare nel tempo una nazione a “sovranità limitata” di energia.
Nell’era della globalizzazione l’autonomia energetica è una funzione decisiva della stessa autonomia della democrazia.
• Sì alla realizzazione delle grandi infrastrutture che, velocizzando la movimentazione, riducono l’inquinamento.
• Sì alla ricerca e al sostegno delle nuove tecnologie ambientali per evitare il continuo finanziamento d’impianti ormai superati.
Condizione per riuscire a superare il devastante effetto Nimby (“fate tutto basta che non sia vicino a me”) è infine la buona gestione degli impianti industriali e l’accesso trasparente alle informazioni, per ridare fiducia nelle istituzioni e rendere partecipi i cittadini del loro futuro.
9) Tornare a vedere nel Mezzogiorno una risorsa
“ Un Paese moderno deve essere capace di conciliare lo sviluppo con la qualità della vita
Nella Grande Mutazione imposta dalla globalizzazione il Mezzogiorno del nostro Paese può assumere un ruolo geopolitico di grande importanza strategica nel rapporto con il Medio Oriente e con l’Africa.
Si tratta di una nuova frontiera della quale soprattutto l’Italia può avvantaggiarsi nella leadership mediterranea.
Nazioni più dinamiche della nostra, come la Spagna, l’hanno già compreso.
Viceversa la “questione meridionale” è avvertita dalla nostra opinione nazionale come un problema irrisolvibile, o quasi; di certo, non come una risorsa.
La debolezza del tessuto economico associata alla inadeguatezza delle politiche hanno consolidato l’idea che si tratti solo di una società fragile, permeabile alla violenza della criminalità organizzata che si limita a selezionare i propri gruppi dirigenti in ragione dei localismi.
Eppure, ci sono tante risorse ed intelligenze: vocazioni territoriali inespresse, la più alta percentuale di giovani laureati, una varietà di piccole associazioni e di movimenti di ispirazione cattolica o a difesa della legalità.
Si tratta, però, di tante monadi, con le quali la politica deve avere il coraggio di misurarsi in maniera innovativa, aiutandole ad organizzarsi insieme e per riaccendere la speranza nel cambiamento possibile.
Questo è e sarà l’impegno dell’Unione di Centro perché il Mezzogiorno è la parte dell’Italia che può crescere di più e costituisce, quindi, una straordinaria opportunità per tutto il Paese.
Altre nazioni in Europa, che hanno investito con coraggio sui territori in deficit di sviluppo hanno realizzato poi incrementi significativi del loro PIL.
Ciò perché in un’economia globale non ci si può permettere di correre con una gamba più corta dell’altra.
10) Il merito al primo posto
L’insieme di questi grandi obiettivi non potrà mai essere raggiunto se non si diffonderà nel Paese una nuova cultura diffusa: la promozione del merito in tutti i campi della vita pubblica.
I quarant’anni che ci separano dal ’68 hanno fatto diventare senso comune idee del tutto opposte, soprattutto la devastante equazione tra selezione di merito e selezione di classe.
È vero esattamente il contrario: l’utopia dell’egualitarismo, che livella verso il basso, è infatti la tomba dell’emancipazione sociale.
I ricchi, infatti, possono cavarsela in tanti modi, ma se ai figli dei poveri togli la chance del merito e del talento, li condanni all’inferno.
L’uguaglianza delle opportunità è la nostra bussola, perché il destino sociale di emarginazione può essere combattuto dai giovani meno fortunati solo in una società che promuove il merito.
L’assistenzialismo è conservatore.
La promozione del merito è rivoluzionaria.
L’assenza di questa consapevolezza è forse il tributo più alto che l’Italia di oggi paga all’egemonia culturale delle sinistre.
In virtù di questa ideologia siamo diventati un Paese bloccato, pansindacalizzato, nel quale, per eccellere, ormai si può solo fuggire all’estero.
La situazione dell’Italia non è affatto semplice.
Troppi sono i ritardi accumulati, troppe le contraddizioni di una politica superficiale e a volte irresponsabile.
Ma in virtù della nostra fiducia nel popolo italiano ci sentiamo di affermare che non abbiamo paura della crisi.
Perché il passaggio storico che stiamo attraversando, oltre ad evidenti gravi difficoltà, offre anche inedite opportunità, il possibile sorgere di un nuovo atteggiamento collettivo, responsabile e fattivo.
“L’assistenzialismo è conservatore. La promozione del merito è rivoluzionaria. È arrivato il tempo del coraggio ”
Ebbene, proprio intorno all’affermarsi di questa chance l’Unione di Centro chiama gli italiani a raccolta.
Lo ripetiamo: è il tempo del coraggio.
CONCLUSIONI
Ancora una volta la storia ci chiede di essere liberi e forti.
Liberi da ogni conformismo, da ogni meschinità, da ogni pegno da pagare alle oligarchie costituite.
Forti della nostra identità cristiana e liberale, dei valori dei nostri padri che vogliamo trasmettere ai nostri figli, forti del nostro giuramento di servire, sempre e comunque, il bene comune degli italiani.
Liberi perché liberali e popolari.
Forti perché cristiani.
Liberi di dire la verità sull’Italia.
Forti perché oggi il vento del declino che minaccia il nostro paese pretende saldezza di principii e spirito di sacrificio.
Per rimettere l’Italia in piedi ci vuole coraggio.
Il coraggio di contestare luoghi comuni, verità di comodo, rendite di posizione.
Il coraggio di saper rischiare.
Ebbene, noi questo coraggio l’abbiamo e lo stiamo dimostrando, sfidando da soli l’attuale finto bipartitismo e le sue oligarchie.
Per rimettere l’Italia bisogna ripristinare il senso dell’autorità.
Per decenni ci è stato raccontato che, dietro ogni autorità si nascondeva autoritarismo, che dietro ogni ordine sociale si nascondeva repressione, che dietro il rigore degli studi si nascondeva una limitazione delle libertà personali; che il professore a scuola era come il padrone in fabbrica.
Il risultato è sotto i nostri occhi: hanno perso autorità lo Stato, la scuola, gli insegnanti, la famiglia.
Il principio di autorità è invece elemento essenziale di ogni comunità umana.
L’autorità dei genitori è essenziale per la crescita dei figli.
La madre e il padre non dovrebbero trasformarsi in amici, fratelli o sorelle del proprio figlio.
L’autorità degli insegnanti è altrettanto essenziale per la crescita dei ragazzi: a condizione che essa derivi dalla competenza e dalla capacità pedagogica, troppo spesso oggi minacciate dalla dequalificazione di una categoria che tende a ripiegare verso il ruolo del dipendente pubblico piuttosto che a esaltare la dignità dell’educatore.
L’autorità dello Stato è necessaria per rendere effettive la sicurezza e la giustizia.
Negli ultimi decenni si è messo l’accento sulle garanzie degli imputati.
È stato giusto.
Ma si è finito per dimenticare di difendere i diritti delle vittime.
Del terrorismo, della violenza, degli rapine, degli stupri.
Questa grave carenza, sommata ai lunghi tempi dei processi e all’incertezza o alla debolezza delle pene, ha finito per logorare ogni autorità delle istituzioni.
Per rimettere l’Italia in piedi, ci vuole serietà.
Bisogna saper dire anche cose impopolari, chiudere i libretti dei sogni oggi dispensati a piene mani, trattare gli italiani per come sono: cittadini adulti, gente operosa, professionisti responsabili.
Per rimettere l’Italia in piedi, ci vuole amore per il bene comune.
Ci vuole una grande apertura mentale, quasi una rivoluzione culturale, per indurre noi stessi ad anteporre sempre l’interesse generale alle logiche di partito, di clan, di clientela.
Il bene comune dovrebbe essere l’obiettivo primario della politica.
Eppure in Italia esso giace dimenticato nell’archivio della storia, offeso da una lotta tra caste che inquina l’intera vita nazionale.
“L’Italia del coraggio, della serietà, del bene comune. Ecco a chi rivolgiamo l’appello di condividere la nostra sfida
L’Italia del coraggio, l’Italia della serietà, l’Italia del bene comune.
Ecco l’Italia alla quale rivolgiamo l’appello di condividere la nostra sfida.
È un’Italia che esiste e resiste, smarrita di fronte agli arbitrii e al disordine, ma sempre consapevole dei doveri.
È l’Italia dei nostri soldati che, rischiando la vita, fanno il loro dovere in tutto il mondo, portando pace e libertà in terre lontane.
È l’Italia delle forze dell’ordine che, con mezzi non sempre adeguati, difendono ogni giorno la nostra sicurezza.
Se tutti in Italia vivessimo il senso del dovere come loro lo vivono, il nostro Paese sarebbe primo nel mondo.
È l’Italia delle piccole e medie imprese, l’Italia delle famiglie operose che, al contrario delle grandi aziende da sempre protette dallo Stato, devono solo alle loro capacità e alle loro fatiche, il progresso della loro vita.
E ancora oggi, tra mille difficoltà burocratiche, vessati da tassazioni inique, formano un originale “modello economico” che è il vero traino del Paese.
Se tutti in Italia avessimo il loro spirito di sacrificio, il nostro Paese sarebbe primo nel mondo.
È l’Italia delle ragazze e dei ragazzi che pensano positivo e che, invece di abbandonarsi alla droga e alla protesta, o di pensare che l’unico futuro sia quello di fare la velina o il calciatore, studiano sodo, aprono nuove imprese, inventano, nel settore del volontariato e del no-profit, nuovi lavori e inedite iniziative economiche, sfidano la società mettendo su famiglia e facendo figli, cercano di sopperire, con la creatività, all’assenza di una politica che non pensa a loro.
Se tutti in Italia mettessimo in campo l’ottimismo e la speranza che, malgrado tutto, questi ragazzi trasmettono, il nostro Paese sarebbe primo nel mondo.
Senso del dovere, spirito di sacrificio, ottimismo e speranza.
Proprio di questo ha oggi bisogno l’Italia.
Sarà dura farcela.
Perché per troppi anni abbiamo vissuto sopra le nostre possibilità.
Perché siamo tutti bravissimi a lamentarci delle cose che non vanno, ma solo in pochi siamo disposti a rimboccarci le maniche per farle andare meglio.
Perché stiamo smarrendo il principio di unità della nazione e dello Stato, e sta venendo meno la solidarietà tra Nord e Sud, tra le Regioni, tra le diverse categorie sociali.
Perché sull’Italia delle persone oneste rischia di prevalere l’Italia dei furbi, dei mediocri, dei parassiti.
Ma l’Italia può ancora evitare il proprio declino.
Alla condizione di capire che nessuno ha la bacchetta magica.
Che nessun demiurgo, ammesso che ce ne siano, può salvarci.
Solo gli italiani possono salvare l’Italia.
Perciò è indispensabile resistere alle tentazioni del rifiuto, del disimpegno, dell’antipolitica, del leaderismo senza sostanza.
Al contrario abbiamo tutti bisogno di attraversare insieme una nuova frontiera di responsabilità.
Di nuovi diritti e di nuovi doveri.
“Senso del dovere, spirito di sacrificio, ottimismo, speranza: di questo ha bisogno l’Italia di oggi
L’Unione di Centro nasce per raggiungere questo obiettivo.
Per proporre una nuova politica: insieme umile e coraggiosa, responsabile e costruttiva.
Siamo figli di chi, nel dopoguerra, ha permesso che questo Paese crescesse nella libertà.
Adesso la storia ci chiama a un nuova decisiva prova.
Essere i padri di nuove generazioni di liberi e di forti.
Le sfide per l’Italia
Aggiornato in base alle vostre sfide inviataci fino alla data del 13 Febbraio
La politica non è riuscita a essere all’altezza della propria funzione, ha fallito nel compito di modernizzare l’Italia e attrezzarla per le sfide future e, sotto il ricatto della crisi economica, ha abdicato ai cosiddetti tecnici la responsabilità di governare.
  Siamo la sola democrazia occidentale ad avere avuto un governo non scelto dai cittadini.
Si sta cercando con trucchi ridicoli di procrastinare questa sospensione della sovranità popolare con un Presidente del consiglio che si ostina a non volersi candidare e a voler fare il premier, come se quel ruolo fosse conferito da autorità diverse dal popolo italiano.
Per ripartire è necessario lanciare una sfida nuova, voltare pagina e liberare tutte le energie disponibili, talvolta sommerse, talaltra volutamente soffocate.
Serve rivoluzionare l’Italia, cambiare una classe politica non per selezione anagrafica, perché si rischia di perdere forze preziose e minare quel patto tra generazioni su cui si deve fondare un progetto comunitario, ma per merito, laboriosità, passione civica, competenza.
 
Occorre mandare in pensione chi ha fallito, non chi è anziano, chi ha imbrogliato, ha avuto l’opportunità di risolvere i problemi e non l’ha saputo fare.
Non vogliamo sfasciare, vogliamo rigenerare un’Italia all’altezza delle criticità del nostro tempo.
Pretendiamo che la politica torni a essere impegno civico, passione per le idee e la loro affermazione, volontà di costruire un modello sociale compatibile con i valori per cui ci si batte.
Cerchiamo il confronto, ma non nascondiamo le differenze in ossequio ad un relativismo etico che annulla le identità.
Vigiliamo perché l’impegno nella cosa pubblica non sia mai più veicolo per il raggiungimento di ambizioni personali.
Una rivoluzione che metta lo Stato al servizio della persona per liberare energie, far emergere le volontà e investire sul talento, per abbattere le mura di quei privilegi che la prima Repubblica ha stratificato e la seconda non ha saputo scalfire.
L’Italia che abbiamo ereditato è una nazione bloccata, destinata alla senilità precoce, dove merito e capacità faticano a imporsi e l’impegno raramente è premiato.
Chi può realizzare questa rivoluzione?
La sinistra non può restituire vitalità alla società.
Il suo consenso passa tradizionalmente per l’alleanza con gruppi d’interesse (sindacati, magistratura, finanza, lobbies) che difendono chi è già garantito e vuole conservare un modello sociale che non c’è più.
Il sistema dei diritti e dei doveri va riscritto sulla scorta delle modifiche epocali che hanno fatto irruzione nei vecchi riferimenti culturali del secondo dopoguerra, per ricomporre una solidarietà e un’equità tra categorie sociali e generazioni che è venuta meno con l’incalzare della crisi.
Il popolarismo, inteso come sintesi tra liberalismo cattolico e conservatore, patriottismo identitario e riformismo laico ha le radici e i valori per far convivere tradizione e modernità, produzione e socialità, merito e solidarietà, ma ha mostrato fin qui tutti i suoi limiti.
Nessun guizzo creativo, scarsa capacità di mettersi in gioco, assenza di stimoli per nuove elaborazioni culturali e conseguente assenza di una ‘visione’, lacci e laccioli stretti con corporazioni ingessate che hanno soffocato l’entusiasmo delle origini, in Italia scaturito dal ‘ciclone del '94’.
Insomma, i difensori dello status quo hanno fatto breccia tra noi e reso impossibili le riforme.
L’Europa, la casa comune in cui crediamo, è attraversata da una medesima crisi di legittimità.
Gli stati nazionali hanno ceduto pezzi di sovranità, ma non sono stati compensati dall’avvento della sovranità dei popoli europei.
Agisce su di noi il potere di un’Europa burocratica e oligarchica che privilegia spesso interessi distanti dal ‘bene comune’, niente a che vedere con  L’Europa politica e democratica che animava i sonni dei suoi padri fondatori.
Ma non dimentichiamo che ogni tempo di crisi porta con sé una possibilità nuova e unica.
E’ anche per questo che la politica deve tornare credibile e riavvicinarsi ai bisogni di ciascuno, perché negli scenari di crisi si deve rifondare un’architettura, cogliere il meglio da ogni modello di società e inverarlo.
L’esatto opposto della visione tecnocratica.
  Giovani, persone, famiglie, imprese, devono diventare capisaldi di un nuovo equilibrio fatto di innovazione e coesione.
 
C’è bisogno di più politica, non di meno, né di antipolitica o di tecnocrazia.
Politica come destino della comunità, spazio del legame e della relazione, luogo dove diverse visioni del mondo competono per lasciare un segno nella storia.
E’ arrivata l’ora di raccogliere le sfide del nostro tempo, per rigenerare l’ Italia.
La Sfida
1) Persona e popoli, il futuro dell’ Italia e dell’Europa.
Apparteniamo all'Italia e siamo europeisti, perché crediamo nell’Europa dei popoli, ma non in quella della finanza e delle oligarchie.
Vogliamo difendere la conquista di una moneta unica, ma vogliamo che sia la moneta dei popoli europei e non lo strumento di potere delle banche.
L’euro agisce come amplificatore delle disfunzioni degli Stati nazionali, rendendo impellenti le misure di risanamento che per troppi anni sono state rimandate a “tempi migliori”.
Oggi l’euro sta diffondendo la consapevolezza delle politiche irresponsabili che hanno causato l’attuale debito degli Stati sovrani.
  Non possiamo sottrarci a queste responsabilità, ma contestiamo la strada che Bce e Ue percorrono, quella della “recessione perpetua”, dell’austerità, della pressione fiscale senza politiche per la crescita.
Crediamo nella sovranità popolare come fondamento della lealtà nazionale e di un giusto e condiviso rapporto tra Stato e persona.
Crediamo che la volontà popolare debba essere rispettata a ogni livello e che non possa essere mortificata da decisioni prese al di fuori del processo democratico.
 
Per abbattere la distanza che esiste tra volontà popolare e Governo, occorre restituire ai cittadini la facoltà di scegliere direttamente i propri rappresentanti istituzionali.
In una nazione che deve ritrovare sovranità e democrazia, per poter ripartire sulla strada dello sviluppo serve un diverso ordinamento, un assetto capace di coniugare efficienza e risparmio.
Le scelte:
L'Europa va restituita ai suoi popoli con il passaggio dall’Europa economica a quella politica e la conseguente elezione diretta del presidente della Commissione, colmando il deficit di democrazia e popolarità.
  La condivisione di sovranità ha un senso se accompagnata a questo processo.
Trasformazione della Banca centrale europea in prestatore di ultima istanza per proteggere l'euro dagli attacchi speculativi, mantenendo la sua indipendenza funzionale e coordinandosi con le altre istituzioni rappresentative.
Apertura di una fase costituente per modernizzare le istituzioni italiane con una più moderna ed efficiente Costituzione.
Passaggio non più rimandabile a una Repubblica presidenziale, con elezione diretta del Presidente della Repubblica e rafforzamento dei poteri dell'esecutivo.
 
Eliminazione del “bicameralismo perfetto”: una sola camera legislativa e un Senato delle regioni e delle autonomie locali.
Dimezzamento del numero di parlamentari.
Equiparazione in Costituzione dell'elettorato attivo e passivo per le elezioni di Camera e Senato,
eliminazione di ogni altro vincolo di età per ricoprire incarichi istituzionali, a partire da quello di Presidente della Repubblica.
La Sfida
2) Una nuova etica pubblica
Gli scandali hanno travolto politici, amministratori e dipendenti dello Stato.
Una situazione che pone l'Italia agli ultimi posti nelle classifiche internazionali sulla corruzione.
Questo fenomeno comporta costi stimati in 60 miliardi l'anno ai quali si aggiungono i costi indiretti, i ritardi nelle pratiche amministrative, il cattivo funzionamento della macchina pubblica, la mala-gestione delle risorse, la perdita di competitività e il freno alla crescita.
 
La cattiva politica non è fatta solo d’illegalità e ruberie, ma anche di scelte miopi che fanno ricadere sulle nuove generazioni il costo dei generosi benefici elargiti in cerca del consenso immediato.
Come nel caso delle baby pensioni, pagate oggi da giovani che non ne avranno mai una propria o quello che ha progressivamente ridotto investimenti e infrastrutture per gonfiare la spesa corrente e il sistema clientelare.
Non è più tempo di furbizie, non ripeteremo le vergogne della prima Repubblica, non metteremo la testa sotto la sabbia come la seconda.
  L’obiettivo non negoziabile è lasciare ai nostri figli una terra migliore di quella in cui viviamo.
 
Le scelte:
Incandidabilità a vita per chi è stato condannato in via definitiva per reati contro la pubblica amministrazione.
Nel nostro partito, nessuna ricandidatura anche per chi avesse tenuto comportamenti inopportuni e comunque in contrasto con i suoi principi di correttezza e trasparenza.
Equiparazione dei partiti politici agli enti pubblici con obbligo di bilancio, rendicontazione, pubblicità, limiti e modalità di spesa.
A chi non ottempera le prescrizioni di bilancio e non garantisce il rispetto del proprio Statuto diminuisce il finanziamento pubblico gradualmente, fino alla sua eliminazione.
Introduzione in Costituzione del principio di equità tra le generazioni e valutazione d’impatto generazionale per le leggi in via di approvazione, principio utile a stabilire che una generazione non può vivere al di sopra delle proprie possibilità a scapito di quelle successive, come avvenuto negli ultimi decenni.
Rimozione delle progressioni di carriera per anzianità nella pubblica amministrazione, introducendo valutazioni obiettive di merito e indipendenti per stabilire livelli di responsabilità e relativi stipendi.
La carta d’identità non può più bastare.
La sfida
3) Aggredire sprechi e privilegi
Il privilegio è il primo nemico del merito, perché scaturisce da rendite di posizione e non dalla qualità del lavoro.
E’ il primo e più odioso fattore che mortifica l'iniziativa privata.
Soprattutto nella pubblica amministrazione, dove al dovere del servizio si somma il mandato morale di lavorare per il bene comune.
 
Oggi in Italia chi si mette in gioco è costretto a disputare una partita truccata da chi difende vecchi privilegi falsamente ribattezzati “diritti acquisiti”.
Che questo accada fino ai più alti livelli  della macchina pubblica non possiamo più tollerarlo.
Occorre colpire la cupola dei privilegiati, i boiardi di stato, i super-manager, gli anacronistici burocrati che nessuna riforma è mai riuscita a scalfire.
Non ci si risanerà il bilancio dello Stato, ma si fonderà il vivere comune su un principio di equità ormai rarefatto.
Le scelte:
Introduzione di rigorosi criteri di merito per l’accesso alle cariche amministrative, ancor più stringenti man mano che sale il livello di responsabilità nei confronti dello Stato.
Creazione di una nuova Scuola di Pubblica Amministrazione, fatta di eccellenze e integrata con i parametri europei.
Applicazione del tetto ai compensi pubblici.
Revoca delle pensioni d’oro, retaggio della prima Repubblica, pagate con i soldi pubblici.
Non ci possono essere più privilegi che resistono nella rivoluzione sociale in atto.
Oltre una determinata soglia devono essere calcolate col metodo contributivo.
Revoca dei vitalizi d'oro, maturati dopo pochi anni di servizio e cumulabili gli uni agli altri senza alcun limite né criterio.
Siano calcolati tutti con il metodo contributivo.
Stop ai bonus in busta paga ottenuti per anzianità e non per merito.
Abolizione degli sprechi proliferati negli anni e non più sostenibili: sedi di rappresentanza degli enti locali fuori dai propri confini, auto blu per tutto il comparto pubblico, a cominciare da politici, dirigenti e funzionari, spese di rappresentanza fuori misura, sovrapposizione di attività tra enti pubblici.
La sfida
4) Abbattere il debito, ridurre la spesa 
Nella giornata di oggi nasceranno in Italia 1369 bambini.
Ognuno di loro troverà ad attenderlo 33mila euro di debiti.
Questo macigno è stato caricato da una generazione che ha banchettato con le risorse statali, alzandosi da tavola senza pagare il conto.
All’oste i politici dell’epoca devono aver detto: “Aspettate un paio di decenni e qualcun altro pagherà”.
 
Oggi l’impresa che abbiamo di fronte è paurosa: ridurre un debito di 2000 miliardi in crescita costante.
La sfida è portare il rapporto debito/Pil sotto il 100% nell'arco di 5 anni.
Non è possibile credere che la politica del rigore, fatta di maggiori tasse, sia la ricetta per abbattere il debito.
La proposta migliore resta: ridurre la spesa improduttiva e favorire la crescita. 
Le scelte:
Ridurre lo stock del debito:
Alienazione di parte del patrimonio immobiliare pubblico e valorizzazione delle concessioni di Stato.
Vendita delle società reputate non “strategiche” partecipate dal Tesoro, dalle Regioni e dagli enti locali.
Stipula immediata di un accordo con la Svizzera, come fatto da Germania, Austria e Regno Unito,  per tassare i capitali nascosti dagli evasori italiani nei forzieri delle banche elvetiche.
Ridurre la spesa pubblica:
Riduzione della spesa pubblica, tagliando gli sprechi e le inefficienze.
Lo Stato torni a svolgere il ruolo che gli è proprio, arretrando rispetto a un protagonismo eccessivo sul mercato di beni e servizi.
Oggi si contano 4942 organismi partecipati dagli enti locali, ai quali vanno aggiunti quelli partecipati da Regioni e Stato centrale.
Si tratta di enti, aziende e società che agiscono nei settori più disparati (meno del 60% di questi si occupa di “servizi pubblici locali”) e che registrano ogni anno diversi miliardi di perdite.
La macchina pubblica deve continuare a svolgere poche cose, quelle che le riescono bene, e a un giusto costo per la collettività, senza abbandonare le sue funzioni vitali: sanità, giustizia, istruzione, sicurezza, difesa, servizi essenziali e strategici.
Tutto il resto deve essere lasciato alla libera concorrenza.
Interventi sulle entrate dello Stato
Lotta all’evasione fiscale.
L'imposta annua evasa in Italia è stimata tra 120 e 180 miliardi.
La metà deriva dall'economia criminale, altre voci consistenti sono l'evasione delle Big Company e il lavoro sommerso.
Una parte contenuta deriva dall'evasione delle Pmi e un’altra residuale dai lavoratori autonomi.
Sulla base di questi dati, l’azione di contrasto all'evasione deve concentrarsi su attività criminali, Big Company e banche che compongono oltre i 2/3 dell'evasione totale.
Inaccettabile  che il fisco abbia mosso contestazioni alle banche italiane per una somma intorno ai 5 miliardi per imposte non pagate e sanzioni, recuperando solo 1 miliardo, o che la Corte dei Conti abbia contestato alle società di gioco d'azzardo 98 miliardi e lo Stato spera di recuperarne appena 2,5.
Introduzione, nei settori a forte sospetto evasione, del “contrasto d’interessi” tra chi fornisce un bene o servizio e chi l’acquista con il sistema della detraibilità del titolo fiscale, come già avviene nelle ristrutturazioni edilizie e secondo le consuetudini di diverse democrazie occidentali.
Pieno utilizzo dei fondi comunitari.
Nella programmazione 2007-2013 siamo ad oggi a meno del 30% di utilizzo delle risorse disponibili (37,9 miliardi), con addirittura 27 miliardi ancora da spendere.
Il rischio è di perdere queste risorse e doverle restituire all’UE, o di utilizzarle, come fatto spesso in passato, grazie a una corsa contro il tempo a discapito della qualità delle iniziative realizzate.
Si deve abbattere la farraginosità delle procedure attuative promuovendo azioni di sistema su grandi aree geografiche,
introdurre sistemi automatici di sussidiarietà dello Stato centrale per le Regioni in ritardo con l’utilizzo dei fondi di propria pertinenza.
Obiettivo zero sprechi.
Risvegliare il più grande contribuente d'Italia: la crescita economica.
Quando la ricchezza di una nazione si contrae, diminuisce la base imponibile sulla quale lo Stato può contare per le proprie entrate.
Grazie alla crescita economica, al contrario, aumenta il gettito dello Stato, anche mantenendo inalterato il livello di tassazione o addirittura riducendolo.
La sfida
5) Crescere, per non morire
Certe volte appare incredibile come il settore privato italiano sia riuscito a restare competitivo;
nonostante un contesto drammatico, fatto da una pubblica amministrazione inefficiente, una tassazione infernale, una carenza cronica di infrastrutture, un ginepraio di leggi e ostacoli, una forte presenza della criminalità.
Se solo si riuscisse a semplificare la vita al nostro sistema produttivo, ne vedremmo delle belle.
Per tutti.
Perché maggiore è la crescita, maggiori sono ricchezza ed entrate, migliori sono i conti dello Stato e migliore è lo stato sociale.
 
Lo spirito fortemente innovatore che ha caratterizzato l’avvento e l’affermazione del centrodestra in Italia dal 1994 ai giorni nostri ha subito una brusca frenata per l’incapacità di attuare quelle riforme che avrebbero dovuto liberare le energie attive e produttive della nazione.
I vincoli imposti dai diversi poteri e interessi consolidati, volta a volta rappresentati da sindacati, finanza, lobby, potentati economici hanno purtroppo avuto la meglio sull’obiettivo di sburocratizzare, sciogliere le energie vitali dai veti incrociati.
In aggiunta, il manifestarsi della crisi mondiale - dapprima di natura finanziaria ed in seguito sfociata con tutta la sua virulenza ai danni dell’economia reale e della capacità produttiva dell’Occidente – ha acuito lo stallo in cui l’opzione offerta dai nostri governi era caduta, forse anche per la mancanza di determinazione e coraggio in alcuni momenti decisivi.
 
La nostra economia che, seppure debolmente, sembrava aver superato la grande crisi del 2008-2009 è tornata in recessione con un impatto drammatico sull’occupazione, la produzione, i consumi e più in generale sulla vita stessa delle nostre imprese.
Sulle PMI in particolare, in questi ultimi due anni, si sono concentrate un numero impressionante di negatività: aumento dei costi di produzione, calo consistente di fatturato, aumento generalizzato della tassazione diretta, indiretta e locale, crediti con la P. A. praticamente irrecuperabili, costo del denaro in aumento, possibilità di ottenere finanziamenti sostanzialmente nulla, previdenza sempre più cara e costo del lavoro sempre più pesante.
A fronte di questa tempesta che si è abbattuta sul nostro sistema produttivo, il Governo tecnico ha reputato più utile e urgente dare risposte al mondo finanziario.
E' tempo di invertire questa tendenza e rimettere al centro dell'azione di Governo l'economia reale.
FRATELLI d’ITALIA – Centrodestra Nazionale nasce proprio con l’obiettivo di riprendere e far proprie le sfide innovative che il PdL non ha saputo portare a compimento, muovendo anzitutto nella direzione di sostegno all’impresa ed al lavoro.
Le scelte:
Riduzione della pressione fiscale, che oggi è ufficialmente del 45,3% ma in termini reali arriva al 54%, triste primato mondiale.
Meno tasse si può e si deve.
E' ormai non più procastinabile ridurre il carico fiscale, partendo da una riduzione degli oneri fiscali e dell'IRAP,
poi delle imposte sui redditi (iniziando dalle aliquote più basse)
ed infine delle imposte sui consumi.
Una forte e progressiva riduzione del cuneo fiscale sul lavoro, concentrata, appunto, sugli oneri sociali, sulla base imponibile IRAP e sull'IRPEF sui bassi redditi da lavoro dipendente, è l'unico modo per acquistare in fretta competitività.
Per questo può essere un utile segnale introdurre in Costituzione un tetto alla tassazione al 40% nel rapporto tra entrate tributarie e Prodotto interno lordo.
Rispetto dello statuto dei contribuenti.
Approvato nel 2000, avrebbe dovuto difendere il cittadino per non farne un suddito ma, solo nel 2010 la fondazione dei commercialisti contava più di 400 violazioni.
Le regole sono state violate con valanghe di norme fiscali che hanno avuto effetti nello stesso periodo d’imposta o addirittura retroattivi.
Lo Stato e le sue agenzie siano i primi a rispettare le proprie leggi.
 
Rivedere il cosìddetto "redditometro". E' necessario che tale istituto venga profondamente rivisto e migliorato, da una parte eliminando alcune evidenti anomalie ed illogicità al fine di dare una sempre più veritiera rappresentazione della capacità contributiva dei soggetti sottoposti a controllo,
e dall'altra introducendo tutte le necessarie garanzie a tutela del contribuente che oggi vede fortemente limitato il proprio diritto di difesa.
E' necessario prevedere adeguati mezzi e meccanismi di tutela e difesa, quali in primo luogo la chiara definizione della natura di presunzione semplice, con conseguente onere della prova a carico dell'Amministrazione finanziaria,
la preclusione a quest'ultima di poter procedere all'iscrizione a ruolo a titolo provvisorio delle maggiori imposte accertate e delle sanzioni in pendenza di giudizio, se non solo dopo l'eventuale sentenza di condanna in primo grado,
la previsione che l'eventuale avviso di accertamento deve riportare, a pena di nullità, le motivazioni in relazione alle giustificazioni fornite dal contribuente in sede di contraddittorio.
   
Abrogazione immediata dell’imposta sulla prima casa e restituzione dell'IMU prima casa pagata nel 2012 attraverso una emissione straordinaria di titoli di Stato.
 Trasferimento del gettito integrale dell’IMU sulla seconda casa ai comuni, così come era previsto nella riforma federalista interrotta dal Governo Monti.
Aumento della tassazione sulla restante rendita improduttiva (fondi speculativi, beni immobili non locati, etc).
L’IMU sulla prima casa vale circa 3,4 MLD, vale a dire appena lo 0,4% della spesa pubblica, importo recuperabile riducendo sprechi e inefficienze.
Non pignorabilità della casa in cui si vive una famiglia.
La prima casa è il principale patrimonio delle famiglie italiane, primo passo per la sicurezza e la crescita economica e sociale.
Oggi queste famiglie hanno paura: Equitalia, l’agente riscossore dell’Agenzia delle Entrate, per debiti non pagati e sanzioni varie ha pignorato 37.000 case nel 2010 e 44.000 nel 2011.
Nel 2012 i pignoramenti sono aumentati del 22,8 % e saranno con ogni probabilità circa 50.000.
Un numero impressionante.
Chi ha comprato casa con i sacrifici di una vita ha conquistato un diritto: nessuno può togliergliela a meno che non sia lui a impegnarla come garanzia, ad esempio per il mutuo o per un prestito da lui deciso.
Basta alle case pignorate per multe al codice della strada!
 
Rivedere il patto di stabilità per i piccoli Comuni, differenziando il trattamento della spesa corrente dalla spesa in investimenti.
Semplificazione e facilitazione della contribuzione.
Nel 2011 sono state contate 1869 leggi fiscali parzialmente o interamente in vigore e 1086 modifiche introdotte al Testo unico delle imposte dal 1988.
Piena attuazione del federalismo fiscale secondo il principio “voto, vedo, pago”.
Ovvero più la cassa è prossima al controllo diretto dei cittadini (municipi), più facile sarà evitare un cattivo uso dei proventi dalla tassazione.
Superare il principio della spesa storica accelerando il passaggio al meccanismo dei costi standard.
Regole semplici per ridurre il carico di norme e adempimenti burocratici per le imprese che pesano sulle aziende italiane per 23 miliardi l’anno pari ad un punto e mezzo di PIL.
Dare concretezza alla soluzione dell’annoso problema degli oltre 60 miliardi di crediti vantati dalle imprese nei confronti della P. A. per lavori già svolti, servizi già resi, forniture già effettuate.
Ripresa degli investimenti e delle infrastrutture.
La riduzione della spesa deve essere concentrata nella spesa improduttiva, ma non deve precludere la possibilità di realizzare le opere necessarie per migliorare il contesto in cui agiscono le imprese e vivono i cittadini.
Riprendere ed accelerare il cammino verso una politica europea finalizzata alla crescita: eurobond, project bond e, insieme, l’esclusione degli investimenti infrastrutturali dal computo del deficit rilevante ai fini del rispetto degli obiettivi del fiscal compact.
La sfida
6) Difendere la specificità della nostra economia 
Nel panorama descritto, reso ancor più complesso dal protrarsi della crisi internazionale, l’Italia è sin qui riuscita a mantenere un sistema competitivo grazie alla particolare morfologia della propria struttura economica: la presenza di un sistema parcellizzato di piccole e piccolissime imprese ha consentito – nella lunga stagione dello sviluppo economico - una grande flessibilità alle condizioni del mercato, oltre che aver costituito il naturale ambito di sviluppo della fantasia e della creatività produttiva delle nostre imprese.
Ma la ridotta dimensione, in tempo di crisi e di globalizzazione dei cicli produttivi e commerciali, paga il dazio alla minor capacità di attingere alle risorse finanziarie necessarie per mantenere la competitività e investire su innovazione e  nuove tecnologie.
Si deve riconoscere che l’operazione “scudo fiscale”, ovvero l’opportunità offerta per far rientrare capitali indebitamente trasferiti all’estero pagando una tassa agevolata, non ha sortito in questo senso gli effetti auspicati: a fronte di oltre 100 miliardi di Euro regolarizzati, meno di 5 sono stati reinvestiti nelle aziende di proprietà di chi ha riportato i capitali in Italia.
La successiva scelta del governo tecnico di rinegoziare il tasso di imposizione  con effetto retroattivo, non ha prodotto il gettito atteso e ha invece gravemente nuociuto alla credibilità di uno Stato che prima negozia delle condizioni con i suoi contribuenti e poi le cambia unilateralmente, dopo che i cittadini hanno deciso di dar credito alla proposta transattiva.
 
Molta parte delle inefficienze della struttura pubblica, dei servizi connessi, dei controlli necessari e del grado di intermediazione tra il cittadino e la Pubblica Amministrazione, è stata sin qui compensata da una vasta e qualificata rete di professionisti, che hanno sopperito alle inefficienze se non alla incapacità ad agire dello Stato.
Medici e farmacisti nell’ambito dell’offerta del servizio socio-sanitario; notai e avvocati nelle transazioni, certificazioni e compito di esazione anticipata e diretta, come nella semplificazione e gestione di parte della giustizia civile e del contenzioso minore; commercialisti per il controllo, la certificazione e l’intermediazione telematica, oltre che per i compiti di ausilio alle verifiche delle Autorità vigilanti; ingegneri, architetti e geometri per il compito di controllo, governo e verifica di compatibilità nell’uso e sviluppo del territorio.
Hanno tutti svolto un ruolo insostituibile di supporto alle esigenze dello Stato.
Le scelte:   
Politiche di deducibilità fiscale dei mezzi propri messi in azienda sino a concorrenza massima dei redditi denunciati nello stesso lasso temporale (fruibile direttamente dall’imprenditore erogante) a fronte di apporti aggiuntivi di capitale nelle aziende possedute o partecipate, per rendere conveniente la ricapitalizzazione delle proprie imprese.
Inoltre, la maggior dotazione di capitale proprio, alla luce dei parametri bancari di Basilea 2 e 3, determina un’immediata estensione della finanziabilità bancaria allargando di fatto in misura esponenziale l’accesso alle risorse liquide necessarie a competere con i nuovi mercati.
Un provvedimento di questo genere consente: un aumento delle risorse immediatamente disponibili per l’impresa; la possibilità per le banche di ampliare le linee di credito, il cui massimale dipende dal rapporto tra mezzi propri e capitale finanziato; l’emersione di redditi sin qui poco conosciuti.
Incentivi alla consortazione, verticale ed orizzontale, di PMI compatibili per Distretti, cicli o merceologie di produzione o ambiti di commercializzazione;
anche favorendo l’accesso al credito e al sistema di garanzia dei Confidi da parte di sovrastrutture certificate comprendenti più aziende.
Investimento nelle professioni, cui devono essere delegate funzioni sempre più ampie nell’ambito dell’offerta dei servizi pubblici e nelle modalità di intermediazione;
occorre superare l’approccio demagogico che ha portato il governo tecnico a fingere l’attuazione di una riforma liberalizzatrice diminuendo garanzie e controlli di professionalità a chi svolge compiti riconosciuti, rischiando indiscriminati accessi a solo nocumento delle garanzie per i cittadini/utenti,
e dimenticando di liberalizzare i servizi di pubblica utilità, l’accesso alle reti,  il sistema di controllo di finanza, banche e assicurazioni, oltre che dare attuazione ad una vera politica di privatizzazione delle partecipazioni pubbliche.
La sfida
7) Un nuovo sistema del credito è possibile
Non si intende demagogicamente affibbiare agli istituti di credito la colpa della crisi, trovando un facile capro espiatorio contro cui convogliare la rabbia della gente.
Proprio perché il ruolo che rivestono le banche nel sistema economico è strategico occorre ripensarle.
Le banche sono uno strumento essenziale per l’economia reale.
La nostra è pertanto una sfida di responsabilità per il ruolo strategico in campo economico e monetario che l’Europa ha affidato loro: essere strumento della ripresa economica, immettendo nuova liquidità in un mercato asfittico, fornendo alle imprese e alle famiglie l’ossigeno necessario a superare il momento di difficoltà che attraversiamo.
Per questo, la BCE e L'Unione, hanno scelto di aiutare il sistema bancario privato, anziché i governi degli Stati sovrani.
Questo compito è stato disatteso: tra dicembre e febbraio,  la BCE ha destinato 255 miliardi alle banche italiane a un tasso agevolato dell’1%, ma i prestiti a famiglie e imprese anziché aumentare sono diminuiti in Italia di quasi 35 miliardi di euro.
Al contrario, nei primi sei mesi del 2012 l’acquisto dei titoli di Stato da parte delle banche italiane ha subito un vero e proprio boom: + 93 miliardi.
Alla luce dei rendimenti dei titoli nello stesso periodo di tempo, si è trattato di una speculazione con margini di profitto fino a sei volte superiori all’investimento iniziale.
Una speculazione anche politica, perché naturalmente lo spread è sceso e il Governo Monti ha potuto rivendicare il risultato di fronte all’opinione pubblica.
 
Ancora peggiore, sotto il profilo della credibilità della BCE, è quanto avvenuto in Francia: qui una cospicua fetta dei finanziamenti a tasso agevolato è stata indirizzata nelle società finanziarie di proprietà dei principali gruppi industriali, da questi prontamente convertite in istituti creditizi abilitati alla raccolta dei fondi europei.
In tal modo le risorse che gli Stati membri hanno destinato al rilancio dell’economia sono serviti ad amplificare le capacità finanziarie dei pochi gruppi beneficiari (aziende automobilistiche in primis), in evidente aggiramento delle principali norme comunitarie in materia di concorrenza e  contrasto agli aiuti di Stato.
Le scelte:
Vigilanza degli Stati e delle istituzioni europee sul rispetto dei patti: è dovere dell’Europa e dell’Italia sincerarsi che i miliardi di euro di prestiti erogati alle banche per ridare liquidità al sistema arrivino alle famiglie e alle imprese, senza fermarsi nelle casse degli istituti di credito che, al contrario, chiudono i rubinetti.
E’ altresì necessario che le Istituzioni europee definiscano un disciplinare con le corrette modalità di utilizzo delle risorse comunitarie stanziate a supporto della crescita economica e approntino un credibile sistema sanzionatorio a carico di chi non si attiene alle disposizioni.
Varo di una legge che separi le banche d’affari da quelle commerciali, dividendo le attività bancarie ordinarie da quelle speculative.
Divieto di speculazioni finanziarie e operazioni ad alto rischio con i soldi dei correntisti, dei piccoli risparmiatori, delle imprese e delle famiglie.
In un momento di crisi come quello attuale non ci devono essere margini per l’azzardo sulle risorse dei più deboli.
Valorizzazione dei Confidi patrimonializzandone adeguatamente i relativi fondi di garanzia e riconoscendo agli stessi il ruolo essenziale di sostegno al sistema imprenditoriale.
Patto Stato-Regioni per utilizzare i piani operativi regionali del Fondo sociale europeo in tutte le Regioni per progetti di microcredito, a sostegno delle piccole imprese e dei lavoratori autonomi che hanno difficoltà di accesso al credito bancario.
Introduzione di un tetto massimo ai compensi dei manager e di vincoli alla distribuzione dei dividendi per gli istituti di credito che si avvalgono del fondo di garanzia per le banche italiane introdotto nel ‘Salva Italia’.
La sfida
8) Un futuro di lavoro 
La crescita economica è la condizione necessaria per ridurre la disoccupazione.
Quando le aziende chiudono, non c'è forma del mercato del lavoro che possa tutelare l'occupazione.
Per decenni si è trattato il tema del lavoro quasi fosse indipendente dalle dinamiche economiche e dalla globalizzazione.
Il mancato adeguamento del mercato del lavoro alle nuove esigenze dell’economia mondiale ha fatto si che fosse reputato tollerabile piegare i contratti atipici, nati per esigenze di altro tipo, alle esigenze di flessibilità del sistema economico.
Gli “atipici” sono così diventati lavoratori di serie B, sprovvisti delle garanzie dei lavoratori “classici”, ma indispensabili alla tenuta della nostra economia. 
Con questo trucco il sistema ha continuato a funzionare, almeno in apparenza, finché la crisi economica non ne ha messo a nudo tutti i limiti.
La grande sfida che ci attende è eliminare le differenze di trattamento che esistono tra lavoratori, per far in modo che le esigenze di flessibilità richieste dall’economia, siano equamente suddivise tra tutti.
E’ tempo che il nostro popolo riscopra la solidarietà che gli è propria e torni ad agire come una vera comunità nazionale che protegge e tutela tutti i cittadini, senza ingiustificate differenziazioni.
  
L'altra grande sfida è riuscire a correggere il disallineamento esistente tra domanda e offerta, tra percorso formativo intrapreso da molti giovani e reali conoscenze richieste dalle aziende.
La scelte:
Riduzione del cuneo fiscale nei primi anni di assunzione di un nuovo lavoratore.
Rafforzamento dell'apprendistato come transizione tra formazione e lavoro e come strumento di accesso al mondo del lavoro.
Conclusione della riforma del lavoro secondo il principio dei pari diritti di tutti i lavoratori.
Riforma che si ispiri al Contratto Unico per tutti, un sistema che preveda un grado di tutela crescente con l'anzianità di servizio in una determinata azienda, con maggiore flessibilità nei primi anni e un discreto grado di rigidità negli anni successivi.
Incentivazione a forme di partecipazione agli utili da parte dei lavoratori.
Sistema unico di ammortizzatori sociali per tutti i lavoratori e rafforzamento delle politiche attive.
Valorizzazione dei lavori tradizionali e dei lavori manuali, soprattutto dell'artigianato di qualità.
 
Introduzione dell'orientamento al lavoro e dell’educazione all’imprenditorialità nelle materie scolastiche di ogni istituto secondario.
Miglioramento degli strumenti di collegamento tra scuola, università e mondo del lavoro.
Apertura ed incentivazione al ricorso della contrattazione aziendale, di distretto o territorio per dare risposte puntuali e meno vincolate alla visione centralizzante del conservatorismo sindacale.
 
La sfida
9) La rivoluzione del welfare
La grande sfida è passare da un sistema di assistenza in gran parte inefficiente e costoso che pone il cittadino come assistito passivo, a un sistema meno costoso che assicuri pari o miglior servizi.
 
E’ necessario cambiare questa grande macchina vecchia, lenta e costosa e trasformarla in uno strumento in grado di dare risposte reali ai sempre crescenti e mutevoli bisogni sociali, nonostante la scarsità di risorse.
Il modello assistenzialista è sbagliato, non risolutivo e non più sostenibile.
Applicare il principio di sussidiarietà non solo significa mettere il cittadino al centro delle scelte, orientando le politiche sociali nella giusta direzione, ma soprattutto liberare energie, anche economiche, trascurate, con un circolo virtuoso che vede protagonisti il settore pubblico, quello privato e il non-profit.
La “rivoluzione del welfare” passa anche per la valorizzazione del Terzo settore: sentinella delle pulsioni sociali, partner irrinunciabile degli enti locali, portatore sano di valori nell’era della crisi che è culturale prima che  finanziaria.
Gli enti locali e le istituzioni, a loro volta, devono indirizzare i loro sforzi nella lotta al disagio sociale attraverso la prevenzione e la promozione degli stili di vita sani.
Pur garantendo la possibilità di cura, di reinserimento sociale e lavorativo a chi vice un disagio (fisico, psichico e sociale), va definitivamente superata la “cultura” della “riduzione del danno”, attraverso la prevenzione dei comportamenti a rischio.
Un settore in cui la prevenzione continua ad essere lo strumento più efficace per la tutela dei cittadini è certamente quello della sicurezza stradale.
Gli incidenti stradali costituiscono la principale causa di mortalità in Italia degli under 30, un dato terribile sia perchè è il risultato di comportamenti a rischio assolutamente evitabili nella stragrande maggioranza dei casi sia per il costo sociale che questo triste fenomeno rappresenta.
 
Così lo Stato sociale prende per mano chi è rimasto indietro senza frenare chi nel frattempo è andato avanti: questa è l’uguaglianza delle opportunità che garantisce alle persone la libertà.
Le scelte:
Istituzione dei voucher sociali per rendere libero il cittadino di scegliersi la struttura presso cui rivolgere le proprie richieste.
Il voucher è un titolo d’acquisto corrispondente a un valore monetario che legittima l’ottenimento di beni o servizi in strutture accreditate.
 Il passaggio alla gestione dei servizi socio-sanitari con l’utilizzo dei voucher obbligherebbe i soggetti erogatori dei servizi a operare in un mercato concorrenziale,  migliorandone la qualità;
il beneficiario potrà quindi scegliere, in un libero mercato, l’ente dal quale farsi assistere.
  Lo strumento è efficace anche per contrastare gli abusi, come quello dei falsi invalidi.
Programmazione sociale a medio-lungo termine capace di rispondere ai bisogni sociali presenti e anticipare quelli futuri.
Ridursi a pensare nell’emergenza ha costruito il muro di gomma contro cui si stanno scontrando le odierne e principali questioni sociali: invecchiamento demografico, aumento flussi migratori, nuove povertà.
Investimento sostanziale sul Terzo Settore in quanto parte sociale.
Andare oltre le dichiarazioni d’intenti e coinvolgerlo nella definizione delle politiche sociali di cui è il soggetto attuatore, coinvolgendo quindi i portatori di bisogno
Superamento della dicotomia (e talvolta del conflitto) tra pubblico e privato: incentivare le aziende che si impegnano nella ‘responsabilità sociale d’impresa’.
Inserimento lavorativo delle categorie svantaggiate: il superamento dell’assistenzialismo passa attraverso un radicale cambio di prospettiva che vede le persone in difficoltà non solo “assistite”, ma parte attiva e risorsa socio-economica della comunità.
Introduzione della sicurezza stradale come materia obbligatoria nelle scuole con specifico programma ministeriale.
Approfondire la possibilità dell'introduzione nel codice penale del reato di "omicidio stradale", ferme restando le considerazioni e le limitazioni di natura giuridica che un'ipotesi del genere comporta.
Incentivare la formazione sulla sicurezza stradale, introducendo la detraibilità dei costi del corso per il conseguimento della patente e per i corsi di aggiornamento.
Attuazione di politiche di sussidiarietà fiscale attraverso la stabilizzazione del 5x1000 in modo che non sia soltanto il pubblico a farsi carico dei servizi sociali, ma anche i contribuenti.
Rendere più efficiente questo strumento fiscale che dà al non-profit la possibilità di garantire i servizi con l’aiuto dei contribuenti.
Semplificazione, incentivazione e promozione delle agevolazioni fiscali per i privati cittadini e le aziende che donano risorse a enti non commerciali e non lucrativi.
La Sfida
10) Una giustizia che funzioni
Se la giustizia non funziona, non funziona lo Stato, ne risente l’economia, è pregiudicata la credibilità internazionale dell’Italia.
Nel settore “Giustizia” dobbiamo avere una visione complessiva del sistema, tracciare un percorso che, già attraverso l’enucleazione dei primi argomenti sui quali intervenire, dia l’impronta di ciò che vogliamo: una Giustizia giusta, seria, per certi versi amica, trasparente, veloce e garantista.
Una Giustizia vicina, che sappia stare al suo posto e dare risposte.
L’esperienza attuale ci dice che la riforma di questo settore è diventata una priorità, perché riguarda i diritti delle persone, l'etica della politica e i principi costituzionali dello Stato.
E che sono necessari investimenti.
Attualmente i fondi stanziati per l’amministrazione della Giustizia nel bilancio dello Stato sono troppo pochi e le cospicue entrate che sotto varie forme provengono dalla Giustizia, sono destinate altrove.
C’è necessità di un ripensamento globale dell’intera architettura del sistema giudiziario.
Per fare ciò bisogna coinvolgere tutti gli operatori del settore e, nel lungo termine, dar vita, con il contributo di tutte le forze politiche e sociali del Paese, ad una nuova fase costituente, finalizzata a ridisegnare globalmente l’intero sistema attraverso una riforma complessiva organica, che tocchi tutti i settori della Giurisdizione, e consenta una razionalizzazione ed una valorizzazione delle risorse.
Nel breve termine un grosso aiuto per la velocizzazione del processo può arrivare: dall'implementazione dell’informatica, e quindi dallo stanziamento di maggiori fondi per le tecnologie e la formazione del personale; dalla semplificazione dei riti; da una migliore utilizzazione delle risorse disponibili; dal coinvolgimento degli enti locali nell'organizzazione del servizio; dall'utilizzazione di tutti i soggetti della giurisdizione nell'amministrazione della giustizia; dalla valorizzazione delle prassi virtuose adottate in alcuni Tribunali; da un maggior coinvolgimento delle categorie professionali.
E sotto il profilo economico, poiché una Giustizia che funziona riverbera i suoi effetti anche sul PIL, andranno presentati validi progetti sulla modernizzazione, sull'occupazione  sulla formazione per reperire risorse anche dai finanziamenti europei.
Nessun passo indietro potrà essere tollerato rispetto alle garanzie previste nel nostro sistema: l’obiettivo principale resta quello del giusto processo, penale, civile, amministrativo e tributario.
Non sono accettabili riduzioni dei gradi di giudizio o restrizioni all'accesso.
Non è tollerabile l’aumento indiscriminato dei costi del processo che negli ultimi anni si è abbattuto con sempre maggiore veemenza sul cittadino, e che sta disegnando un sistema Giustizia riservato alle categorie più abbienti.
Se la legge deve essere uguale per tutti e se la Giustizia deve essere amministrata nel nome del popolo italiano, è necessario che tutti siano messi nella condizione di rivolgersi a un Giudice per far valere i propri diritti, così come è necessario che il processo funzioni e dia risposte rapide e giuste.
Il ruolo essenziale del processo va ridisegnato attraverso la consapevolezza della sua importanza, e l’incentivazione di forme volontarie precontenziose e deflattive, che consentano di farvi approdare solo le questioni più rilevanti e più controverse.
Nella giustizia penale, perché la legge sia uguale per tutti, l'azione penale deve essere uguale per tutti.
È inammissibile che a fronte di uno stesso fatto criminoso, alcuni vengano indagati ed altri no, alcuni vengano condannati e per altri si giunga alla prescrizione.
L'azione penale non può essere promossa secondo criteri discrezionali dei magistrati, inconfutabili, che rendono lo strumento giudiziario un'arma ad orologeria nelle mani dei singoli, utilizzabile o meno in base a scelte discrezionali.
La presunzione di innocenza e' fondamento del nostro sistema.
Una giustizia responsabile salvaguarda l'indagato e la sua reputazione prima che sul suo conto venga emessa una sentenza.
Le intercettazioni telefoniche non possono essere cronaca di giornale.
La giustizia e la sicurezza rappresentano i primi diritti civili che lo Stato deve tutelare, per garantire a ognuno la libertà di poter costruire il proprio futuro al riparo da coloro che ne minacciano l'esistenza.
Le scelte
Dislocazione della Giustizia sul territorio.
E’ indispensabile riattivare gli Uffici Giudiziari recentemente soppressi e abrogare tutte le leggi che negli ultimi anni hanno disposto la chiusura di molti Tribunali.
La distribuzione capillare della Giustizia sul territorio è indispensabile per garantire ai cittadini facilità di accesso al sistema e consapevolezza della presenza dello Stato, ma dovrà tener conto di molteplici fattori, tra cui la domanda di giustizia che dal territorio proviene.
Dobbiamo, quindi, ridisegnare le circoscrizioni giudiziarie con cognizione di causa, e dopo aver raccolto tutti i dati necessari a garantire una giusta e corretta distribuzione degli uffici.
E’ indispensabile prevedere un coinvolgimento degli enti locali nell'amministrazione della giustizia, nell'organizzazione  nel reperimento delle risorse, nei momenti decisionali di natura amministrativa.
E’ necessario che la geografia giudiziaria sia svincolata dalla geografia amministrativa.
Non è obbligatorio che il circondario di un Tribunale coincida con una Comune o con una Provincia, così come non è obbligatorio che il distretto di Corte d’Appello abbia portata regionale.
Soggetti della giurisdizione.
La giustizia è un momento fondamentale della vita dello Stato, ragion per cui tutti i soggetti che interagiscono nel suo nome devono rispondere all’etica della responsabilità, nella considerazione della sacralità del sistema.
Partendo dal dato oggettivo dell’esistenza  di un elefantiasi della Giustizia, sia con riferimento alla quantità, che con riferimento all’organizzazione, dobbiamo riconfigurare ruoli e poteri di tutti i soggetti che interagiscono nel processo e al di fuori del processo, ripristinando per tutti il concetto della responsabilità.
All’etica della responsabilità corrisponde l’esigenza di una migliore preparazione universitaria e di una costante formazione di tutti coloro che rivestono un ruolo nella soluzione delle controversie.
In campo civile e, per i reati perseguibili a querela di parte, anche nel settore penale, per recuperare risorse e velocizzare la soluzione delle liti, si potrebbe ipotizzare la valorizzazione del ruolo degli Avvocati, da formare anche nelle tecniche di mediazione, in maniera tale da consentire il loro valido apporto nella soluzione stragiudiziale della controversia, ed evitare il ricorso immediato al processo.
In campo civile e penale, si potrebbe immaginare una riforma della Magistratura Onoraria, unificando le diverse figure attualmente esistenti, e assegnandole un settore di giurisdizione ben definito.
In tal modo, attraverso l’attività preventiva diminuirebbe il contenzioso giudiziale, e attraverso l’ampliamento e la razionalizzazione dei settori d’intervento dei magistrati onorari, sarebbero devoluti  alla magistratura ordinaria solo quei processi più importanti e delicati, con particolare riferimento al settore penale ed al settore del diritto di famiglia e minorile, ambiti che toccano i diritti fondamentali della persona.
Il processo.
Se le modifiche richieste a proposito dei soggetti della giurisdizione fossero a regime, un passo notevole sulla velocizzazione del processo sarebbe già compiuto.
In ogni caso i principi rispetto ai quali non si possono compiere passi indietro sono il regime delle garanzie e il principio della disponibilità nel processo civile.
Il nostro lavoro sarà indirizzato verso la semplificazione dei riti e la specializzazione, privilegiando la settorializzazione del sistema.
Vediamo, ad esempio, con favore l’istituzione del Tribunale della Famiglia, in grado di accorpare i diversi settori giurisdizionali attualmente esistenti, di specializzarsi per l’area tematica e trattare unitariamente tutti i problemi riguardanti la famiglia: dalla separazione tra coniugi, all’affidamento dei figli, alla tutela dei minori, sino al diritto penale minorile, nell’ottica dell’imprescindibile tutela dei diritti dei minori nati nel matrimonio o al di fuori di esso.
I costi di accesso alla Giustizia dovranno essere ridotti, poiché tutti devono avere la possibilità di accedervi.
Nel processo penale è necessario prendere atto che il principio dell’obbligatorietà dell’azione penale è solo un dogma, dal momento che la decisione su quali processi portare avanti o quali reati perseguire è, in realtà, rimessa alla volontà del singolo magistrato, che non risponde a nessuno delle sue scelte.
Bisognerà cominciare a ragionare di indirizzi generali di politica criminale da affidare al Parlamento.
E portare avanti la separazione delle carriere tra magistrati inquirenti e magistrati giudicanti, non solo per garantire la terzietà di chi decide, ma anche per poter godere di Procure altamente specializzate che possano stare al passo con la complessità dei crimini.
Per contrastare il crimine è necessario incrementare e formare le forze dell’ordine, consentendo loro di operare con tecnologie avanzate diffuse sul territorio, e non limitate nella disponibilità a pochi gruppi di eccellenza.
L’esecuzione della pena – La funzione della pena.
Attualmente, l’incapacità dello stato di gestire velocemente i processi comporta speso l’impunità di chi delinque.
Non solo, ma l’inadeguatezza delle strutture e del sistema di applicazione, non consente, alla pena, nei casi in cui deve essere scontata, di svolgere quella funzione sì punitiva, ma nel contempo rieducativa, che il nostro ordinamento le assegna.
Sono quindi necessari interventi di snellimento del processo, conservando tutti gli indispensabili sistemi di garanzia e agendo sull’organizzazione, nonché una nuova formulazione del sistema di applicazione della pena, così da consentire innanzitutto che la pena sia scontata,
in secondo luogo che il condannato non si abbrutisca in carcere e non diventi solamente un peso per se stesso e per la società.
Si potrebbe ipotizzare come regola lo svolgimento di lavori socialmente utili, e limitare la restrizione della libertà personale a precise tipologie di reato, o a quelle personalità essenzialmente criminali.
Si dovrebbe ripristinare la regola della restrizione in istituti differenti, a seconda del reato commesso, e separare chi è in attesa di giudizio da chi sta scontando una pena definitiva.
Il problema del sovraffollamento non può essere risolto né ricorrendo a generalizzati sistemi di premialità, né necessariamente costruendo più carceri.
Dobbiamo evitare che il detenuto costituisca solo un peso per la società, trasformandolo in una risorsa e restituendogli quella dignità che non può essere negata a nessun essere umano.
Nel contempo, è giusto che le vittime di reati non si sentano tradite dallo Stato
e che il personale che opera nelle carceri sia formato e gratificato.
Responsabilità e responsabilizzazione dei soggetti della giurisdizione.
Il tema della responsabilità e della responsabilizzazione di tutti i soggetti che interagiscono nell’amministrazione della giustizia, dovrà trovare ampio risalto.
Non è possibile tollerare l’inesistenza di “sine cure” vale a dire aree di impunità assoluta.
Tutte le categorie professionali interessate dovranno osservare e far rispettare adeguati codici deontologici per ciò che riguarda la rispettiva “giustizia interna”, ed assicurare l’espulsione di coloro che tali principi non rispettano.
Ciascuno dovrà rispondere delle proprie azioni nei confronti dei soggetti danneggiati dal proprio operato, senza che ciò possa limitarne l’autonomia e l’indipendenza, ma garantendo i cittadini da errori ed abusi.
Giustizia Amministrativa
I rapporti tra cittadino e Pubblica Amministrazione dovranno essere improntati a giustizia e trasparenza.
E ciascuno dovrà avere la possibilità di ricorrere al Giudice ogni qualvolta ritenga di essere stato vittima di un errore o di un abuso, senza essere costretto a sostenere gli attuali ingenti costi del processo amministrativo.
Il contenzioso amministrativo dovrà essere prevenuto garantendo maggiori poteri di partecipazione al procedimento da parte del cittadino, incentivando il ricorso agli accordi e a forme di mediazione preventiva.
Alla luce dei risultati conseguiti, dell’utilità sociale  e dell’esame del rapporto costi/ benefici, andrà ripensato e riesaminato il ruolo delle numerose Autorità Garanti istituite nel tempo, per evitare duplicazioni e non disperdere risorse essenziali.
 
La sfida
11) La tutela della natalità e delle famiglie 
L’Italia resta in una condizione di crescita zero; il tasso di natalità è tra i più bassi d’Europa.
Tutti i dati disponibili descrivono un’emergenza sociale che mette a rischio il diritto alla vita nel presente e nel futuro.
La situazione di forte crisi che l'Italia sta attraversando, impatta in modo diverso sui cittadini, aumenta il divario sociale, non consente ai giovani di pensare in prospettiva, lasciandoli nell’incertezza su più fronti, compreso il progetto di fare famiglia.
Le nuove coppie non hanno garanzie di sostegno: trasferimenti e sgravi fiscali scarsi e non diretti all’utilizzo di servizi, asili nido insufficienti, servizi educativi e scolastici con rette alte, mancanza di una rete sussidiaria, assenza di tutela delle donne con contratti atipici, assenza di agevolazioni per l’accesso alla casa.
  
Sono alcuni degli ostacoli che le coppie devono affrontare per conquistare la possibilità di essere genitori.
Intendiamo promuovere con decisione la natalità e sostenere la coppia nell’importante compito educativo, per restituire alle giovani generazioni il “diritto al futuro”.
 
Le scelte:
Introduzione del quoziente familiare.
Una battaglia antica e moderna per alleggerire il carico fiscale proporzionalmente al numero dei familiari.
Criterio volto a favorire la natalità per una nazione che lentamente sta morendo.
Introduzione del quoziente solo per redditi che non superino una determinata soglia e sistema di assegni familiari a favore delle fasce più povere che non troverebbero giovamento.
Il costo stimato è di 12 mld.
La spesa pubblica annuale è di 800: il gioco vale la candela.
Introduzione del quoziente familiare come criterio di selezione per le agevolazioni, secondo un’attenta valutazione delle condizioni della famiglia.
Tale proposta propone sconti sulle tariffe basati su parametri che riducono il valore ISEE.
Riguardano il numero dei figli, l’età, la condizione di disoccupazione e la presenza di disabilità in famiglia.
Possibilità di accesso al periodo di astensione lavorativa, specialmente nel primo anno di vita, per entrambi i genitori.
Iva al 4% sui prodotti per l’infanzia.
Rimuovere le cause economiche e sociali, che portano a rinunciare alla maternità, attraverso forme di sostegno ed una corretta applicazione della legislazione vigente.
Rilancio dell’occupazione femminile, garantendo il part-time e diffondendo il telelavoro;
tenuto conto che l’indice di natalità aumenta dove cresce l’occupazione femminile.
Potenziamento dell’offerta pubblico-privata degli asili nido, anche mediante la promozione di forme associative di gestione, fondate su un patto di solidarietà tra le famiglie  e nel pieno rispetto del principio di sussidiarietà.
Forme d’incentivo per l'apertura degli asili nido sul posto di lavoro, condominiali e in case private secondo il modello dei Tagesmutter.
  
Sostegno al cosiddetto "Condiviso bis": prosecuzione di ogni iniziativa legislativa a sostegno delle politiche a favore della bigeitorialita' intesa come diritto dei figli di poter crescere in maniera equilibrata con entrambi i genitori anche in caso di loro separazione.
 
Introduzione di una concreta politica abitativa per le giovani coppie.
Rifinanziamento del Fondo di garanzia per l'acquisto della prima casa per le giovani coppie e i precari.
La sfida
12) L'Italia tra cultura e turismo
L'Italia possiede ricchezze ben più rare e preziose del petrolio, oltretutto inesauribili: la cultura, l’arte e il paesaggio.
Solo considerando i siti Unesco censiti in Italia, emerge che il nostro Paese detiene il più alto numero di siti al mondo, risultando il più visitato.
Infatti su 936 siti presenti in 153 paesi, ben 47 sono in Italia.
Se consideriamo il patrimonio non censito, opere d'arte, musei, monumenti, luoghi naturali, borghi e patrimonio enogastronomico è facile capire come si sia diffusa l'idea che l'Italia detenga il 70% del patrimonio culturale mondiale.
Un’esagerazione fondata su una verità.
A fronte di ciò, queste ricchezze appaiono poco e mal utilizzate.
Per capire l'anomalia della gestione del nostro patrimonio è utile considerare che si pagano quasi 10 euro per accedere alla torre Eiffel, 25 dollari per l’Empire State building, 20 euro per il Big Ben di Londra, 13 per la Sagrada Familia di Barcellona, 15 per lo stadio Santiago Bernabeu di Madrid.
Prezzi ben superiori ai 9 euro per il Colosseo, gli 11 di Pompei, i 6 della Mole Antonelliana o i 6,50 per la galleria degli Uffizi.
A ciò si aggiunge la quasi totale assenza di attrattive collaterali.
Il patrimonio culturale presenta un’enorme potenzialità economica, turistica e occupazionale.
L’arte e la cultura sono per l’Italia un forte elemento di coesione e ‘identità’.
Fino a oggi è stato oggetto di scarsa valorizzazione.
Occorre intervenire con un radicale capovolgimento.
Le scelte:
Intervento con strumenti per sviluppare una politica di sistema, indispensabile per poter sostenere la competizione con i Paesi concorrenti.
Gli aspetti su cui insistere sono due: potenziamento della rete di servizi e investimenti sulla formazione degli operatori.
Investimento sul turismo e promozione del marchio “Italia”, mettendo a sistema le attrazioni e collegandole con chi offre ospitalità, ristorazione, servizi di guida, piuttosto che con l’agroalimentare, rendendo accessibile la rete e non il singolo monumento.
Forte ed incentivante politica di defiscalizzazione, anche tramite ricorso all’istituto del credito d’imposta, a favore del privato che intenda investire in infrastrutture connesse al turismo ed all’ampliamento e miglioramento delle strutture ricettive di accoglienza.
Formazione decisa, moderna, innovativa degli operatori e riqualificazione di quelli esistenti.
Basta con gli improvvisati.
Avvicinamento della scuola e dell’università al mercato del lavoro, riducendo la distanza tra l’esigenza di competenze delle imprese e l’offerta fin qui disponibile.
Rimodulare gli indirizzi formativi rivolti al turismo, dagli istituti professionali alle Università.
Accesso alle Soprintendenze per i giovani.
 Da più di 10 anni non sono banditi concorsi, si sono moltiplicate le sedi distaccate con proliferazione di incarichi dirigenziali.
Occorrono nuovi concorsi e il varo di una nuova generazione di Soprintendenti che sappia coniugare cultura della conservazione con gestione economica, tutela dei beni con loro messa a reddito, dando nuova vitalità a un’attività percepita solo come interdittoria.
L’Italia deve sfornare le eccellenze mondiali di questo settore.
Finanziamento dei Beni culturali con i Beni culturali.
Attualmente tutti gli introiti (dagli ingressi ai diritti di copyright sulle immagini del nostro patrimonio) vengono versati al Ministero delle Finanze e solo in minima parte riutilizzati per la cultura.
  È necessario che tutte queste entrate siano destinate a restauri, tutela, valorizzazione, formazione.
Restauro del pubblico con il privato.
L’abbandono di intere aree archeologiche e opere d’arte impone il ripensamento del sistema dei restauri e una decisa attività di conciliazione degli interventi manutentivi con il privato.
Serve garantire defiscalizzazione e sgravi tributari (come all’estero) e un regime fiscale per il restauro che sia un incoraggiamento alle imprese a maturare appeal pubblicitario di qualità.
Valorizzazione dell’esistente invisibile.
Tutti i musei italiani hanno depositi ricchissimi di materiali storici e artistici.
E’ mancata finora la volontà di valorizzare questo giacimento.
È necessario catalogare e creare una rete tra Musei e Soprintendenze che elabori attività espositive dedicate a queste opere.
La loro itineranza internazionale deve essere agevolata con procedure snelle, forme di “affitto a lungo periodo” accompagnate dal ‘marchio Italia’, con vantaggi di ricavo e di pubblicità per il nostro patrimonio culturale.
Agevolazione della fruizione del patrimonio culturale a parte della popolazione, anche attraverso l’obbligo di apertura delle strutture pubbliche di interesse artistico e culturale nelle giornate festive e prevedendo forme di incentivazione alla presenza di famiglie e scolaresche.
Studio e realizzazione di nuovi media per il patrimonio artistico.
Attualmente i nostri musei sono privi di siti web di divulgazione, i pochi esistenti sono obsoleti e inutilizzabili.
Non è rinviabile l’accesso alle moderne tecnologie, anche per incoraggiare i nuovi fruitori – la generazione dei nativi digitali – detentori della nuova domanda.
Il rischio snaturamento delle città storiche sotto i colpi delle esigenze commerciali va controllato e contrastato.
Gli elementi caratteristici dei centri storici o dei quartieri identitari (nuclei urbani liberty, razionalismo, ecc.) devono essere difesi in quanto divulgatori di cultura italiana e attrazione a loro volta.
Botteghe artigianali, musei di settore, librerie, attività primarie devono essere salvaguardati mediante agevolazioni fiscali, ma anche con un’economia di scala, sul modello dei centri commerciali.
Una politica di consorzi di strada va incoraggiata con strumenti idonei.
Riapertura del negoziato con la Commissione Europea al fine di concordare una soluzione normativa per valorizzare e stabilizzare le concessioni demaniali balneari al fine di garantire la continuità d'impresa e il rilancio degli investimenti diretti e dell'indotto.
La sfida
13) Costruire il futuro partendo da scuola e università 
L’Italia deve ripensare il suo sistema educativo: la scuola e l’università devono tornare ad occupare quel ruolo centrale di formazione della persona che fa di esse un fattore insostituibile per lo sviluppo culturale e professionale della Nazione.
Nel campo della scuola, è necessario razionalizzare gli investimenti pubblici per garantire che le risorse siano realmente impiegate per la formazione costante dei docenti e per la sicurezza degli istituti scolastici, che immaginiamo come poli culturali e aggregativi per il territorio in cui sono inseriti, aperti anche oltre l’orario didattico.
L’università deve aggredire gli sprechi e i privilegi per onorare le sue missioni sociali: la didattica, la ricerca e il ruolo attivo nello sviluppo del territorio.
E' fondamentale ridurre il tempo ancora eccessivamente lungo, rispetto agli altri Stati occidentali, per il conseguimento dei titoli professionali, che rappresenta un grave svantaggio di competitività per la nostra nazione.
Rafforzare il legame tra sistema formativo e impresa e rivalutare la cultura umanistica, che costituisce uno dei più importanti strumenti di crescita culturale dell’Italia.
Meritocrazia, valutazione, trasparenza, qualità e innovazione devono essere le parole d’ordine da declinare in tutti i settori in cui si articola il nostro sistema di istruzione e formazione, per costruire una società fondata sulla conoscenza, sulla cultura e sull’educazione.
Le scelte:
Riavviamento del processo di autonomia amministrativa e finanziaria delle istituzioni scolastiche e universitarie e coniugarlo con seri criteri di responsabilità, per assicurare una gestione delle risorse più oculata e più attenta ai bisogni delle strutture.
 
Revisione della geografia delle istituzioni universitarie sul territorio nazionale, per cancellare le duplicazioni, le sedi inutili e abbattere i costi di gestione.
Implementazione dei sistemi di valutazione e di aggiornamento culturale e professionale della classe docente, per permettere ai professori di svolgere al meglio la propria funzione educativa, strategica per lo sviluppo dell’Italia.
Incentivazione dell’apertura delle istituzioni scolastiche e universitarie oltre l’orario didattico, rilanciando accordi e convenzioni con associazioni sportive, culturali e del terzo settore, anche in sinergia con gli Enti locali, per sviluppare attività rivolte agli studenti, alle loro famiglie e al territorio.
Potenziamento dell’educazione motoria e sportiva sia nella scuola primaria sia nella scuola secondaria di primo e secondo grado.
Allo sport deve essere riconosciuto il fondamentale contributo che esercita come strumento di inclusione e crescita sociale dei giovani e di insegnamento a seguire un corretto stile di vita.
Per questo deve essere prevista lintroduzione nella 4° e 5° elementare, anni in cui si determina il rapporto del bambino con l'attività fisica, dell'insegnamento dell'attività motoria da parte di personale qualificato (IUSM).
Attenzione al problema della sicurezza di tutte le strutture scolastiche, rendendo immediatamente disponibili i fondi destinati all’edilizia scolastica già stanziati e non ancora spesi ed escludendoli dal patto di stabilità.
Affermazione della centralità della funzione docente nella società della conoscenza.
Il sistema oggi non è in grado di appagare le aspirazioni delle forze positive presenti nella scuola e nell’università, con il grave rischio di frustrare le legittime aspettative e di allontanare  dalla professione i migliori talenti.
È necessario costruire un sistema più efficiente di progressione della carriera del personale docente, pena la dispersione del capitale umano e professionale, indispensabile per raggiungere adeguati livelli di qualità nel processo educativo.
Snellimento delle procedure burocratiche per sostenere la mobilità europea degli studenti italiani, attraverso lo sviluppo di scambi bilaterali e nuove partnership tra le università e gli enti pubblici di ricerca.
Ripartizione del Fondo di finanziamento ordinario alle università non solo sulla base di criteri meramente quantitativi come il numero degli iscritti, ma soprattutto su parametri di efficienza, eccellenza, qualità dei servizi e della ricerca, adeguati alla media dei costi standard per studente negli Stati membri dell’Unione Europea e dell’Ocse.
Una quota del Fondo deve essere, inoltre, destinato obbligatoriamente al finanziamento di assegni di ricerca e della borse di dottorato.
Istituzione del Fondo per il prestito d’onore.
La Sfida
14)  La rete e la rivoluzione digitale: una grande opportunità 
L’Unità nazionale va garantita anche attraverso le infrastrutture digitali.
Il digital divide, limita le possibilità di integrazione sociale e culturale, ma anche lo sviluppo economico.
Il processo di digitalizzazione non può essere percepito dalla classe dirigente come poco più di un orpello estetico, la capacità di innovazione e creatività del nostro tessuto produttivo da cui dipendono nuova ricchezza e competitività può crescere solo se si recupera il gap con altre nazioni.
 
L’Italia è tra i paesi meno avanzati del G-20 per penetrazione della banda larga e sviluppo della internet economy.
La nostra economia della rete vale solo il 2% del Pil contro il 4,1% dei paesi industrializzati.
Solo il 15% degli italiani utilizza l’ e-commerce contro il 43% della media Ue.
Le ricerche dimostrano che il tasso di innovazione di un paese è legato alla penetrazione della rete.
L’Italia ha un vantaggio, indiscutibile e non ancora sfruttato.
Oltre il 95% del tessuto produttivo è rappresentato da PMI che realizzano il 70% del fatturato totale e generano l’80% degli occupati;
la penetrazione di internet nelle aziende con meno di 10 dipendenti è bassa, meno della metà.
La nostra tipologia è compatibile con l’internet economy proprio perché caratterizzata da imprese flessibili, agili, capaci di stare sul mercato globale con velocità di adattamento, come richiede la rete.
Un potenziale sfruttato in minima parte.
Le scelte:
Rispetto del programma dell’Agenda digitale italiana che prevede la diffusione della banda larga su tutto il territorio nazionale entro il 2013 e banda ultra larga al 50% della popolazione entro il 2015
Sostegno allo sviluppo di start up o progetti d’impresa che agiscono nel comparto della internet economy, non solo attraverso il sistema del reperimento dei capitali ma anche nello snellimento burocratico e l’agevolazione fiscale allo scopo di limitare il rischio di “corporate drain”, cioè la fuoriuscita delle migliori idee innovative dal nostro paese.
Riduzione al 4% dell’Iva sull’acquisto e la vendita online di contenuti digitali per sviluppare le attività di e-commerce.
Proposta d’inserimento di crediti formativi agli studenti che s’impegnano alla formazione delle generazioni non “computer literate”, per favorire l’inclusione digitale.
Promozione e sostegno per progetti di formazione sullo sviluppo della digitalizzazione delle Pmi, in collaborazione con università e operatori di rete e di tlc.
La sfida
15) I nuovi italiani: immigrazione e integrazione 
Nessuna nazione può ospitare più persone di quante ne possa accogliere e assistere.
Non c’è niente di ‘umanitario’ nell’aprire indiscriminatamente le frontiere, per poi destinare a una vita di marginalità e povertà chi entra in Italia.
L’esperienza, anche nelle nazioni che per il portato della stagione coloniale sono caratterizzate da elevata vocazione multirazziale come la Francia o la Gran Bretagna, insegna che i percorsi di integrazione sono lunghi e mai scontati.
E che troppo spesso sacche di disperazione accolte indiscriminatamente si inseriscono nei tessuti indigeni di maggior disagio, generando conflitti sociali, fenomeni di delinquenza ed  estensione di episodi di asservimento al crimine organizzato.
L’equazione immigrazione/delinquenza deve essere culturalmente combattuta, ma lo Stato non deve mai abbassare la guardia verso fenomeni che diminuiscano nei cittadini anche solo la percezione di sicurezza, che va sempre intesa come prima garanzia per la realizzazione di qualunque forma di libertà. 
Governare i flussi, controllare le frontiere, imporre il rispetto della legalità, è la strada per garantire accoglienza, integrazione, solidarietà.
Una politica efficace cui il governo di centrodestra aveva dato corso è stata smontata solo dalla guerra in Libia e dalla ‘primavera araba’, che hanno generato una nuova ondata di profughi.
Insieme al contrasto intransigente verso la clandestinità, deve procedere di pari passo il percorso verso la piena integrazione dei nuovi cittadini.
Perché l’Italia sia la terra di chi la ama, la conosce, ne rispetta Costituzione e tradizioni culturali e religiose.
Le scelte:
Rafforzamento del meccanismo degli accordi bilaterali con gli Stati di provenienza degli stranieri al fine di governare i flussi, attuazione di politiche di rimpatrio, coordinamento della sicurezza, azione diplomatica sullo scacchiere mediorientale.
Inasprimento contro i nuovi mercanti di esseri umani, la diffusione del lavoro nero, del caporalato e dello sfruttamento.
Introduzione meccanismi di incentivo all’apprendimento della lingua, della cultura e della Costituzione italiane.
Introduzione, a richiesta e senza demagogici automatismi, del diritto alla cittadinanza italiana per le “seconde generazioni”, non per semplice nascita sul territorio nazionale, ma secondo il principio che chi completa l’intero ciclo della scuola dell’obbligo e dimostra piena integrazione e volontà di ottenimento della cittadinanza è da reputarsi titolato ad averla.
La Sfida
16) Ambiente e paesaggio: strategie per il territorio 
Lo sviluppo è un obiettivo che ha in sé contrasti con il rispetto dell’ambiente.
Un partito conservatore moderno si definisce in ragione della volontà di avere cura per terra, aria, acqua, vita, per trasmettere il patrimonio ereditato alle generazioni future.
La sinistra ha ridotto la visione ambientalista a una retriva battaglia ideologica contro le forme d’interazione tra uomo e natura.
Un’altra convivenza è possibile e può offrire risposte alle esigenze energetiche, abitative, infrastrutturali e di sviluppo economico, attraverso il rispetto dei parametri di sostenibilità.
 
La fotografia dell’Italia è inquietante: patrimonio culturale in rovina, abusi edilizi, insediamenti in zone archeologiche e di pregio, a rischio sismico o idrogeologico, con rischi esponenziali enormi.
 
Nel ventesimo secolo sono stati oltre 12.600 i morti, feriti e dispersi, migliaia le case e i ponti distrutti, milioni i chilometri di strade e ferrovie interrotti.
Il numero degli sfollati e dei senzatetto supera i 700.000 (il 75% a causa di inondazioni).
Ci vorrebbero 44 miliardi per contenere il rischio idrogeologico, ma con gli stanziamenti  messi in campo dal Governo ci vorranno più di 100 anni per la messa in sicurezza del  territorio. 
Occorre inoltre ripensare il rapporto tra l'uomo e gli animali, troppo spesso privati della dignità di esseri viventi capaci di provare dolore e ridotti a oggetti per soli interessi economici.
Chiusi in allevamenti industriali che li trasformano in macchine da cibo privandoli persino della luce del sole.
Diceva Gandhi che la civiltà di un popolo si misura dal modo in cui tratta gli animali: per questo occorre recuperare il rispetto nei loro confronti, trattandoli come esseri viventi e non come oggetti da utilizzare per massimizzare la produzione.
Le scelte:
Priorità al risparmio energetico, con azioni decise e non più rinviabili che possono fruttare un 30% in meno di consumi (e quindi di bolletta).
E’ urgente razionalizzare e rilanciare le fonti rinnovabili: fotovoltaico, solare termico, eolico, biomasse, geotermico nella logica di distribuzione orizzontale e dell’autoproduzione.
Avere il coraggio di investire sulla ricerca, capeggiando, da paese industrializzato privo di centrali nucleari, il consorzio internazionale per la fusione nucleare, cioè il nucleare pulito.
Investimento sul consumo di prodotti locali, a partire dall’agricoltura, riducendo i costi dei trasporti e della conservazione, l’inquinamento relativo provocato, sostenendo l’economia locale, rispettando vocazioni e tradizioni dei luoghi, producendo benessere e salute.
Pur comprendendo che l’adozione di moderni sistemi di coltivazione garantisce una quantità di produzione e di presenza sui mercati mondiali sconosciuta in precedenza, riteniamo che debbano prevedersi forme di forte premialità verso chi opera senza il ricorso agli Ogm, il ricorso ai quali rischierebbe di snaturare la tendenza qualitativa e non quantitativa della nostra filiera agricola.
La coltivazione della terra, la pastorizia e l’allevamento sono il frutto secolare dell’amore per il territorio e del rispetto per i cicli della natura, volerli stravolgere in nome della frenetica volontà di disporre sempre e comunque di ogni prodotto, determina un generale impoverimento della qualità e delle specificità che fanno grande e inimitabile il nostro patrimonio, e che costituiscono l’elemento di prima e più immediata riconoscibilità internazionale del “made in Italy”.
Niente discariche né inceneritori: è l’obiettivo strategico a cui tendere nel medio-lungo periodo.
Il principio ispiratore del ciclo dei rifiuti è quello di riutilizzare gli scarti come materia prima seconda.
In tutto il mondo sviluppato le materie raccolte e riciclate vengono vendute nell’industria.
Da noi si gettano ancora in discarica, magari abusivamente o senza aver impermeabilizzato il suolo e paghiamo anche profumatamente chi li riceve.
Produrre meno rifiuti, vietare imballaggi inutili e costosi, reintrodurre il vuoto a rendere, fare la raccolta porta a porta, sviluppare la filiera industriale dei materiali riciclati.
Se questo ciclo viene messo in atto, la quantità residua di rifiuti è talmente scarsa e di così basso valore energetico che non vale la pena incenerirla, eliminando i danni per ambiente e salute.
Facendo i giusti investimenti e perseguendo questa politica, entro pochi anni può essere raggiunto l’obiettivo di rendere ‘superflue’ le grandi discariche e gli inceneritori.
Gli inceneritori, infatti, possono produrre energia elettrica solo se bruciano legno, carta e plastica.
E, di fatto, oggi funzionano solo perché sostenuti impropriamente con i finanziamenti del famigerato Cip6 (quota parte della bolletta elettrica che dovrebbe aiutare solo le energie rinnovabili e invece in Italia finisce soprattutto sulle fonti ‘assimilabili’).
Incentivazione del sistema premiale per la gestione del territorio e del paesaggio, i vincoli passivi sono un sistema superato.
Potenziare i sistemi volti alla valorizzazione e allo sviluppo sostenibile: recupero dei centri storici con adeguate semplificazioni amministrative.
Si agli alberghi diffusi, ai borghi dei mestieri, ai servizi per i circuiti culturali e i distretti turistici, agli incentivi per il recupero e le ristrutturazioni degli immobili di valenza storica.
Promozione delle delocalizzazioni dalle zone rosse, e quindi a rischio, con crediti edilizi.
Sviluppo eco-sostenibile delle città conciliando rispetto dell’ambiente, qualità della vita e servizi per la collettività.
Superamento della dimensione quantitativa nello sviluppo urbano e aumento degli investimenti dello Stato con semplificazione dei vincoli per le amministrazioni locali e le imprese che progettano Smart Cities.
Sostituzione edilizia, premi di cubatura in cambio della realizzazione di quartieri moderni e di bio-architettura, in luogo di quelli intensivi, ex abusivi, degradati e atomizzanti.
Incentivare l'utilizzo di metodi di ricerca scientifica alternativi alla sperimentazione animale, già proibita a livello europeo in ambito cosmetico, e garantire il recupero degli animali sopravvissuti alla sperimentazione.
Imporre uno standard minimo di benessere per gli animali negli allevamenti, che preveda un adeguato spazio di movimento anche all'aperto per garantire una vita dignitosa agli animali e anche la salute dei cittadini.
BLOCCO PRIMO: “COMPRA-ITALIA”
Il debito pubblico italiano può e/o deve tornare in mani italiane per bloccare il ricatto speculativo esterno.
Titoli pubblici esenti da ogni imposta presente e futura.
BLOCCO SECONDO: ECONOMIA
Sulla necessità di bloccare subito l’epidemia finanziaria in corso, si è già scritto appena sopra.
Su questa base, in aggiunta si può e/o si deve poi fare quanto segue.
SEZIONE PRIMA:
credito; lavoro; protezione della nostra produzione; nuova legge Tremonti per investimenti, assunzioni, export.
Ed in specie:
N.1
Bisogna fare subito come la Germania.
Va subito costituita una banca di tipo nuovo, una banca nazionale che faccia “Credito per l’Economia” (CpE).
Il modello da adottare è quello tedesco della “KFW” (“Kredit für Wirtschaft”= credito per l’economia);
In Germania la “KFW” è uno dei principali pilastri, spesso il fondamentale pilastro dell’economia (sociale di mercato).
E’ una banca pubblica, ma non incompatibile con il mercato.
Una banca potentissima che, da decenni, fa credito alle imprese, al lavoro ed alle comunità, alla produzione ed all’export.
Da noi non c’è ancora qualcosa di simile, se non in termini sperimentali.
L’economia italiana si basa su due pilastri fondamentali: la manifattura ed il risparmio.
In questa fase della crisi le piccole e medie imprese italiane sono in crisi (anche) perché non hanno credito.
Per contro, il risparmio è ancora un pilastro (l’altro pilastro) della nostra economia.
Serve dunque un forte raccordo tra risparmio ed imprese.
Se la “KFW” va bene in Germania, perché non replicarla subito anche in Italia?
Lo si può fare riorganizzando e, fermi il ruolo e la missione delle fondazioni, triplicando in tempo reale le strutture che già abbiamo: Cassa Depositi e Prestiti + Sace + Export Banca + i due Fondi strategici.
La “CpE”, come la “KFW”, dovrà avere garanzia statale totale, sostenere decisamente l’export, emettere speciali titoli di finanziamento alle piccole e medie imprese ed ai distretti e/o reti.
Non solo: la “CpE”, come la “KFW”, deve essere sottratta ai vincoli di bilancio europei e deve avere gli stessi aiuti di Stato finora concessi dall’Europa alla “KFW”.
In caso di ostacoli “europei”, rispetto a questa legittima richiesta di “par condicio”, l’Italia va in Europa “batte i pugni”, per davvero e non per finta (come ora fa).
Su cosa fare, al proposito, cfr. qui di seguito il n. 1 del blocco Europa)
 
N.2
Separazione tra credito produttivo ed attività speculativa.
Le banche che raccolgono il risparmio dei risparmiatori lo possono impiegare solo facendo credito alle imprese ed ai lavoratori, alle comunità ed alle famiglie.
           Ed a loro rischio.
Non possono usare la raccolta del risparmio privato per entrare nel casinò o nella bisca della finanza, continuando un sistema, come quello che c’è ora, per cui se ci sono profitti, questi vengono incamerati e privatizzati; se invece ci sono perdite, queste vengono trasferite nei bilanci pubblici e dunque messe a carico dei cittadini, dei risparmiatori, etc.
Si deve dunque tornare allo spirito della legge Glass-Steagall del 1933, che, dopo la crisi del 1929, fu la base di partenza del “New Deal” di Roosevelt.
E’ su questo modello che in Italia fu fatta la legge bancaria del 1936.
Entrambe queste due leggi (quella americana del 1933, quella italiana del 1936) furono poi abrogate, negli anni ’90, nello spirito della globalizzazione finanziaria.
E’ un errore che stiamo pagando e che dobbiamo correggere; (per maggiori informazioni su questo si veda la SCHEDA N.9 sul sito www.listalavoroliberta.it).
N.3
Immissione immediata nelle buste paga mensili del TFR (trattamento di fine rapporto).
Più soldi ai lavoratori, per contrastare subito il calo della domanda sul mercato interno.
Il beneficio è immediato.
Non ci sarà costo finanziario per le imprese, perchè queste, senza alcun danno, avranno diritto all’equivalente automatico finanziamento, direttamente da parte della loro banca, a sua volta servita a questo fine dall’INPS e dalla Cassa Depositi e Prestiti.
N.4
Contratto di lavoro per la piccola impresa.
Lo schema dei contratti di lavoro è finora organizzato verticalmente, per grandi settori di attività: metalmeccanico, chimico, tessile, edile, etc.
Settori nei quali sono indifferentemente posizionate, e tutte insieme, le grandi, le medie, le piccole imprese.
Considerando che il prodotto interno lordo italiano è fatto per oltre il 90% da imprese piccole e medie, queste livello, se lo vogliono, le imprese ed i lavoratori, possono applicare uno schema contrattuale alternativo e nuovo, una nuova forma di contrattazione, più vicina alle aziende e ai territori.
Un tipo di contratto che, superando la vecchia divisione verticale per settori di attività, prescinde dal tipo di settore di attività, per considerare principalmente la dimensione aziendale (e solo marginalmente il settore di attività).
E’ questa, dimensionale e non verticale, la logica del nuovo contratto di lavoro della piccola e media impresa.
 
N.5
“Un giovane con un anziano”.
In ogni azienda, per ogni giovane assunto, si prevede la detassazione-defiscalizzazione di un lavoratore “anziano”.
 
N.6
Protezione della nostra produzione.
La concorrenza, per essere tale, deve essere leale.
Gli USA, non certo sospettabili per essere anti-mercato, praticano già dal 1933 e poi ancora in altre forme sempre più forti negli ultimi 30 anni, politiche di protezione, di “Buy American”, etc.
In specie politiche che selezionano gli aiuti pubblici, le commesse pubbliche, etc. riservandoli alla produzione americana, in funzione dell’interesse economico nazionale.
Lo deve fare anche l’Europa.
Lo deve e può fare, se no, unilateralmente l’Italia!
Non si dica che ciò è impossibile, che è contro le regole del mercato e dell’Europa: una idea analoga, per la Francia,  si trova infatti specificamente in uno dei due programmi presidenziali francesi (“La France forte”) del 2012.
Se no, l’Italia “batte i pugni” per davvero in Europa ( su questo si veda ancora il blocco Europa, n.1). 
N.7
Blocco immediato della riforma del lavoro sul precariato.
“I “tecnici” la chiamano “flessibilità in entrata”.
In italiano è un caso di “esodati 2”, ma un caso ancora più grande e drammatico” del primo.
L’ideale a cui tendere è certo quello del “posto fisso”, del lavoro a tempo indeterminato.
Ma non ci si arriva con esperimenti di ingegneria sociale, considerando imprese e lavoratori come topi o cavie da laboratorio cui è possibile applicare “intelligenti stimoli elettrici”.
A partire dalla metà di luglio, da quando è entrata in vigore la riforma, con una accelerazione crescente attesa per l’autunno, e sotto il peso della crisi, per effetto della Legge Fornero le imprese non solo non creeranno posti fissi, ma faranno sempre meno contratti di lavoro a tempo determinato: manderanno a casa coorti crescenti di lavoratori a tempo determinato; lo faranno semplicemente via mancato rinnovo dei contratti che vengono via via a scadenza, non avranno neppure l’onere di spiegarlo: diranno solo che è la legge che li costringe.
Dunque, senza tante storie, siccome non c’è il   posto fisso: via!
E’ questa la follia della fine-lavoro per troppi lavoratori, tra l’altro per lavoratori impegnati nei settori più strategici: dalla ricerca all’informatica a tutti i nuovi servizi.
N.8
Potenziamento delle Reti/ Distretti d’impresa
Dato il risultato positivo della sperimentazione, la dotazione finanziaria delle Reti/Distretti di impresa (ideati nel 2005 e finalmente operativi dal 2010-2011) può e/o deve essere significativamente accresciuta.
 
N.9
Rinnovo della “Legge Tremonti”.
Nel 1994 furono detassati gli investimenti, le assunzioni, le quotazioni in borsa.
Allora l’esperimento ebbe successo e fu poi ripetuto, con varianti, in funzione delle successive congiunture economiche e di bilancio.
Adesso la legge può e deve essere pienamente ripresa, magari lasciando da parte il premio di quotazione in borsa, ma sostituendolo con la detassazione dell’EXPORT.
N.10
Responsabilità sociale delle grandi società finanziarie, etc.
Si devono riconoscere meriti e successi, ma non si possono più tollerare l’avidità e l’impunità, soprattutto quando la gestione della società è scissa dalla proprietà e perciò è scissa dalla base naturale della responsabilità che è appunto la proprietà, quando si rischia in proprio.
Nel sopra citato programma conservatore inglese si trovano proposte mirate a “dare potere agli azionisti”, a “ristabilire parità di condizioni tra parti contraenti forti e deboli, ad allineare profitti richiesti e risultati ottenuti, ad assicurare parità di accesso alle informazioni, etc
. Come è stato scritto “La riforma del capitalismo deve contemplare maggiore trasparenza… sul settore bancario una riforma è possibile… si deve compensare il merito, combattere i nuclei di potere, riconoscere i fallimenti”.
E’ questa la via da percorrere anche in Italia.
I premi-bonus dei grandi manager devono essere limitati e comunque tenuti in depositi a garanzia a medio-lungo termine, in modo che, in caso di fallimento, siano recuperabili dalle aziende e dagli azionisti.
Deve essere posto un limite reale all’eccesso di tecniche per cui si caricano di debito le imprese, non per necessità ma per investimenti speculativi, etc.
Se una banca fallisce e viene salvata con denaro pubblico, i responsabili devono specificamente subire, personalmente e/o patrimonialmente, un trattamento analogo a quello del fallimento e non beneficiare di un regime di responsabilità limitata.
Sui crediti, l’ago della bilancia si è troppo spostato a danno dei creditori più piccoli.
Un equilibrio va ristabilito garantendo ai giocatori più piccoli posizioni negoziali più forti.
N.11
Le spiagge italiane sono italiane.
Limite alle gare europee
Le spiagge italiane sono dell’Italia.
Non tutto è “mercato”!
Le “gare europee” devono trovare un limite nel nostro diritto marittimo.
SEZIONE SECONDA: LE TASSE E LA SPESA PUBBLICA
La pressione fiscale è davvero troppo alta (soprattutto per chi le tasse le paga).
Proprio per questo sulle tasse non si possono fare scherzi elettorali.
Anche la propaganda deve avere un limite, se no prima si dice agli elettori che si abbassano le tasse, poi salgono i tassi di interesse sul debito pubblico e così le tasse, invece di scendere, salgono!
In ogni caso si può:
N.1
abbattimento dell’IMU sulla prima casa non di lusso.
Non ci sono alternative, se si vuole che sotto il peso di questa imposta crolli un settore fondamentale della nostra economia.
Fuori dall’“astuzia elettorale”, in questo momento il valore propulsivo e/o antirecessivo proprio di questa misura è molto più grande di ciò che questa imposta vale per il fisco.
N.2
in ogni caso, proprio per evitare il conseguente calo di entrate, questo abbattimento può e/o deve essere parimenti compensato riformando l’imposizione bancaria: una aliquota ordinaria + una seconda aliquota, più alta di quella ordinaria, sui profitti delle attività speculative e/o sui profitti fatti nei paradisi fiscali (si veda, sempre in questo senso, il citato programma presidenziale francese “La France forte”);
N.3
destinare a riduzione delle tasse (i) il risultato di risparmio di spesa per interessi derivante dal piano “COMPRA-ITALIA” (soldi che non andrebbero più alla speculazione, ma appunto a riduzione del carico fiscale) + via via, il recupero da evasione fiscale + il risparmio realizzabile tagliando altre voci di spesa pubblica (cfr. qui di seguito sub 13).
Va inoltre notato che, oltre a questo, la conseguente stabilizzazione nella certezza, tanto della nostra finanza pubblica quanto della nostra economia, stabilizzazione che sarà data proprio dal “COMPRA-ITALIA”, può dare qualche altro maggiore margine di manovra (ma prima di utilizzarlo, questo margine, va verificato che c’è!);
N.4
introdurre un meccanismo di moratoria sulle riscossioni Equitalia, quando c’è reale evidenza di particolari criticità, di diritto o di fatto (incapienza patrimoniale);
N.5
reintrodurre la partecipazione dei Comuni all’accertamento tributario.
Più delle campagne propagandistiche fatte quest’anno, è infatti soprattutto questo il modo (europeo) per rendere maggiormente credibile il rapporto fiscale.
Gli effetti negativi degli eccessi propagandistici di quest’anno sono evidenti nel clamoroso ritorno al contante, nella fuga dall’Italia dei capitali e delle attività d’impresa, nel non necessario blocco per paura della domanda interna.
In un paese, come l’Italia, con più di 8000 Comuni e con più di 4 milioni di partite IVA, le strutture centrali di accertamento (come l’Agenzia delle entrate e la Guardia di Finanza) sono certo necessarie, ma non sufficienti.
Le strutture centrali sono infatti efficienti, ma molto spesso sono lontane, sono remote, rispetto ai territori.
Ne deriva che l’effetto di repressione è forte, ma l’effetto di prevenzione prodotto dalla loro vicinanza e prossimità non altrettanto.
E’ per questo che, come nel resto d’Europa, servono i Comuni, da coinvolgere e/o cointeressare nell’accertamento tributario;
N.6
introduzione del concordato fiscale triennale preventivo.
Ti impegni a rispettare il tuo dovere fiscale ed a “scommettere” sul tuo reddito futuro, ma poi dedichi il tuo tempo a lavorare per te e non per la burocrazia;
N.7
rafforzare i controlli fiscali sugli immigrati, per verificarne l’effettiva dovuta lealtà fiscale, anche considerando che gli stessi godono dei nostri servizi di assistenza sanitaria, sociale, etc;
N.8
reintrodurre il pagamento per contanti delle pensioni basse, già “tracciate” all’origine e non certo causa di evasione a valle!;
N.9
introdurre a titolo sperimentale  e volontario la “Simple Tax”.
Un sistema semplice di tassazione sul reddito reale.
Si può (i) scegliere di rinunciare al vastissimo e complicatissimo apparato di deduzioni, agevolazioni fiscali, etc, che attualmente sono graziosamente “concesse” dal fisco, (ii) per pagare sul reddito reale (e non sul reddito così artificialmente e/o fiscalmente manipolato da tutte le deduzioni, agevolazioni, etc);  (iii) in contropartita, le aliquote sono a loro volta reali e cioè più basse delle attuali.
Ne deriva un sistema fiscale semplicissimo, quasi automatico, senza costi amministrativi di compilazione, senza rischi di errore e di ricatto, soprattutto senza incentivi ad evadere dati da aliquote troppo alte.
Su questa ipotesi, prima di partire, è comunque un preliminare sondaggio di opinione pubblica;
N.10
attenuazione del vincolo del patto di stabilità per i Comuni e Province, per le spese di investimento fisso;
N.11
sblocco dei pagamenti della pubblica amministrazione.
Tutto il mercato finanziario conosce l’esistenza di questa quota “occulta” di debito pubblico.
Tanto vale onorarla (magari in due o tre anni), compensandola, a livello di bilancio pubblico, con il minor debito conseguente al ricalcolo del contributo italiano agli aiuti europei (cfr. su questo Europa n.1).
N.12
ripresa del federalismo fiscale.
Questa è infatti l’unica riforma che, basandosi sul “vedo, voto, pago”, riduce davvero la spesa pubblica, riportandola sotto il controllo dei cittadini.
Come nel resto d’Europa.
N.13
standard europeo di spesa pubblica
La spesa pubblica può e deve essere ulteriormente ridotta, oltre che per la componente interessi (“Compra-italia”), introducendo per le strutture ed i costi dell’apparato pubblico il criterio generale di riferimento allo standard europeo costituito e/o indicato dalla media europea dei costi equivalenti per servizi, del numero degli eletti, dai componenti degli organi, dei compensi pubblici, etc.
Questa proposta fu fatta, inutilmente, nella primavera del 2011!
Va ripresa. Non è necessario che la media europea sia milletrica, scientifica. E’ sufficiente che sia indicativa in termini di buon senso!
SEZIONE TERZA: LIBERTA’ ECONOMICA
N.1
Moratoria legislativa.
La lunghezza lineare delle riforme “liberali” targate governo tecnico (decreti legge + decreti attuativi) può ad oggi essere stimata pari a 4,2 kilometri lineari, ovvero 40 campi di calcio messi in fila, ovvero 180 campi da tennis.
Questo non è diritto, ma rovescio!
Non è meno burocrazia, ma più burocrazia.
Non è semplificare, ma complicare la vita di chi lavora.
La prima cosa da fare è quindi una vera moratoria legislativa: per due anni basta nuove leggi!
In specie, salvo eccezioni, da motivare presentandole preventivamente agli italiani, tutta la nuova legislazione va fermata per due anni per darci respiro.
Anche la fine dell’orgia legislativa in corso serve per restituire credibilità al nostro diritto.
E poi serve cambiare sistema come segue.
Il “nodo di Gordio”, un nodo che strangola la nostra economia non si scioglie, si taglia!
Gli esperimenti fatti finora dimostrano che la cosiddetta deregulation ha effetti limitati.
Spesso finisce solo per produrre, in sostituzione delle vecchie, regole nuove, spesso ancora più complicate onerose delle precedenti.
L’intervento da fare o è radicale o non è: “Tutto è libero tranne ciò che è vietato dalla legge penale od in materia finanziaria e bancaria” (per ulteriori informazioni su questo punto cfr. SCHEDA N. 10 sul sito www.listalavoroliberta.it ).
SEZIONE QUARTA: IL SUD
Al Sud non serve meno Stato, ma più Stato.
Il fanatismo per il mercato, sviluppato anche per importazione europea, causa in specie una simmetrica riduzione del ruolo dello Stato.
E tutto questo, nel Sud, non ha portato più sviluppo per l’economia, ma meno efficienza e più spazio per la criminalità.
Lo stesso per il frazionismo particolaristico degli interventi, (i) non pianificati e sviluppati dal centro e su grandi progetti (gli unici questi capaci di fare massa per lo sviluppo), come è altrove in Europa, e come è stato per decenni fa in Italia, (ii) ma all’opposto interventi quasi sempre piccoli e dispersi in quasi mezzo milione di micro progetti.
Si tratta in specie di 467.000 progetti, operati secondo un movimento che è andato dalla periferia verso il centro ed anche per questa ragione  pensati in piccolo e per gli interessi locali.
Ciò che ha appunto disperso energie e creato nuovo spazio per crescenti forme di pubblica e diffusa corruzione.
Per conseguenza il differenziale nord-sud non si sta riducendo, ma all’opposto allargando.
L’evidenza dei fondi spesi male, o peggio ancora non spesi, prova che il sistema attuale non funziona e non può funzionare.
Per questo servono:N.1Nuova Cassa del Mezzogiorno.
Anche per quanto sopra serve tornare alla Cassa del Mezzogiorno, che è stata davvero e bene attiva dal 1951 fino al 1971, l’unico periodo in cui il divario nord-sud si è davvero ridotto!
N.2
 la Banca del Mezzogiorno, di cui chissà perché da parte del governo tecnico e dei suoi sponsor non si parla più o malvolentieri, finalmente attivata sui 250 sportelli finora autorizzati dalla Banca d’Italia, deve e/o può essere potenziata, dopo la fase sperimentale, moltiplicandone gli sportelli perché è soprattutto il piccolo credito a piccoli imprenditori, ad artigiani e commercianti (credito per un bancone da lavoro o da bar, per un forno da pizzeria, per un frigorifero, etc.) che sostituisce la base  essenziale per lo sviluppo del turismo, dell’artigianato, del commercio, del lavoro.
N.3
 potenziamento dei titoli di risparmio per l’economia meridionale, introdotti al principio del 2011 e fin qui ben sperimentati
N.4
fiscalità di vantaggio per il Sud.
Se no, a proposito di “battere per davvero i pugni” in Europa, si veda qui di seguito Europa n. 1.
BLOCCO TERZO: RICERCA E AMBIENTE
N.1
La ricerca scientifica è uno strumento per la crescita e non una spesa.
Occorre evitare che i giovani pensino che nella ricerca non ci sia futuro.
L’Italia produce eccellenza e attrae fondi internazionali con maggiore efficienza della gran parte dei paesi UE, ma ha un numero  esiguo di ricercatori, duplicazioni di enti e di grandi progettualità, competenze di vigilanza diffuse su troppe istituzioni, finanziamenti a intermittenza e con una molteplicità di regole, assenza di un sistema di valutazione dei risultati ex post, eccesso di burocrazia e norme di PA non adatte al comparto.
Per questo noi crediamo che:a)     vada aumentato il numero dei ricercatori con una rigorosa pianificazione degli ingressi e della progressione di carriera, e con l’attribuzione di una significativa componente salariale premiale in base ai risultati scientifici e alle capacità di attrarre finanziamenti e di cooperare con l’industria;
b)     gli enti di ricerca pubblica vadano ridotti di numero e che la loro vigilanza e il coordinamento vadano sottratti ai troppi ministeri competenti e affidati alla PCDM, prevedendo un organismo unico per i finanziamenti alla ricerca sul modello del British Council con bandi semestrali programmati in tutti i settori scientifici, comprese le scienze sociali;
c)      vada definito su base triennale  un piano strategico della ricerca individuando un numero limitato di linee di attività rilevanti per lo sviluppo del paese e per l’avanzamento delle conoscenze fondamentali, e introducendo una sistematica valutazione ex post della qualità e dell’impatto della ricerca e non solo della correttezza amministrativa;
d)     vada sostenuto, estendendone gli ambiti di applicazione e l’entità delle risorse destinate, il credito di imposta su progetti commissionati a enti e università, pubblici e privati.
Il credito d’imposta deve divenire la forma privilegiata di finanziamento per la ricerca applicata, motore di innovazione anche nel breve-medio periodo, in grado di innescare effetti virtuosi di cooperazione tra la PMI e i ricercatori, di promuovere lo sviluppo locale e di contribuire a orientare l’offerta formativa universitaria.
e)     vada gradualmente abolita l’IRAP per gli enti di ricerca pubblici, come è già accaduto per il settore privato;
vada inserito negli appalti pubblici il criterio dell’innovazione attraverso l’introduzione di specifici parametri, indirizzandoli verso prodotti e servizi che abbiano un valore aggiunto tecnologico.
N.2
Negli ultimi trenta anni la ricerca biomedica ha prodotto risultati positivi straordinari.
. Il paradigma della malattia sta cambiando.
Per questo noi pensiamo che la medicina del futuro si baserà sempre meno “ex post” sui sintomi e sempre più “ex ante” sui biomarcatori.
La medicina sarà così sempre più efficiente  via diagnosi precoci, preventive, operate prima che la malattia abbia determinato disabilità, evitando gli effetti indesiderati dei farmaci, etc.
Per farlo sono necessarie le reti:
a) la rete dei medici di base, che devono e/o possono addestrarsi per basarsi sempre meno sui sintomi e sempre più sulle molecole;
b) quella delle Poste S.p.A., che attrezzandosi tecnologicamente (come finora ha dimostrato di saper fare) può affiancare la rete dei medici assistendo capillarmente gli ammalati, gli anziani, a casa loro.
Anche dal lato economico, a regime, il risultato finale sarà positivo: più salute, meno costi;
N.3Sull’ambiente, perché non fare nostra la parte davvero realizzabile del programma “M5S” (è solo una domanda!);
N.4
Per fare risparmiare alle famiglie quello che è certamente un costo inutile: i libri di scuola devono essere davvero e-book e, comunque, non si cambiano per 5 anni!
Se necessario, si aggiornano in classe!
BLOCCO QUARTO: DEMOCRAZIA E SOCIETA’
N.1
Politica a “costo zero”.
Si comincia con una quarantena: nessun politico può guadagnare per il suo mandato più di un precario.
Poi va a regime il sistema standard di compensi basati sulla corrispondente media europea.
N.2
Piena legittimazione dei referendum propositivi e/o consultivi di iniziativa popolare;
La nostra Costituzione è del 1948: prima di internet.
Fermo il divieto dei referendum abrogativi su materie eccezionali, l’ostacolo su tutto il resto non ha più senso.
La Costituzione va modernizzata, allineandola alla realtà nuova.
L’avrebbero fatto i padri del 1948, facciamolo noi.
Lo scopo fondamentale di un sistema democratico è far sì che il governo appartenga al popolo, e non il popolo al governo.
L’esperienza delle nostre democrazie ci insegna due cose.
La prima è che molte leggi approvate dai Parlamenti non sono volute dalla maggioranza dei cittadini, ma sono il risultato della contrattazione tra gruppi di interesse.
Se i cittadini si fossero potuti esprimere direttamente non vi sarebbero mai state leggi che hanno dato privilegi ingiusti (si pensi a certe pensioni, alle sovvenzioni a industrie  inefficienti, etc).
La seconda è che, all’opposto, molte leggi che la maggioranza dei cittadini considera giuste non vengono mai approvate, perché non corrispondono a ciò che vogliono i partiti o i gruppi di interesse.
L’introduzione del referendum propositivo e/o consultivo permette al popolo di affermare la sua volontà, aldilà degli interessi di parte.
Il referendum propositivo e/o consultivo è la vera risposta all’ondata di antipolitica, perché riporta i cittadini alle ragioni stesse della democrazia e del vivere comune.
L’antipolitica, combinandosi con il fascismo finanziario, sta erodendo le basi della democrazia.
La colpa è della politica.
La cosa giusta non è dunque demonizzare il non voto od il voto di protesta, ma:
a) formulare una offerta politica che vuole essere credibile ed utile per i cittadini;
b) generalizzare i referendum propositivi e/o consultivi la più efficace tecnica di democrazia diretta.
Serve una modifica della Costituzione?
La si faccia!
In realtà i referendum, se costano, soprattutto funzionano.
In realtà funzionano soprattutto come remora ”ex ante” e come auto-controllo, da parte della politica.
E dunque, si pagano da soli perché funzionano;
N.3Abbassare la maggiore età a 16 anni.
La maggiore età si può acquisire con il compimento del sedicesimo anno di età.
I giovani di oggi acquisiscono molto prima che in passato la coscienza e le conoscenze che li rendono adulti.
Questo è il risultato di una scolarizzazione sempre più diffusa e prolungata, del mutamento dei rapporti sociali e tra i sessi,  della diffusione dell’informazione, della maggiore conoscenza del mondo attraverso i mass-media ed i viaggi.
E’ quindi logico che, come nel 1975 si riconobbero i fenomeni di modernizzazione abbassando la maggiore età da 21 a 18 anni, oggi si compia un passo ulteriore.
Rendere i giovani maggiorenni  all’età di 16 anni significa renderli pienamente  responsabili di fronte a se stessi e di fronte alla società
.  Significa contrastare davvero l’esclusione e le forme di alienazione giovanile.
Soprattutto, significa far loro avere una parte attiva nel determinare il futuro dell’Italia;
N.4
Attribuzione di un duplice voto per l’elezione di Camera e Senato, per i giovani elettori (cfr. SCHEDA N.11 (sul sito www.listalavoroliberta.it);
N.5
adozione delle proposte liberali per la rete fatte in Germania dal “Piraten Partei”: opposizione ad ogni forma di censura su internet, trasparenza dell’apparato politico, diritto ad un trattamento civile e controllabile dei dati personali, riforma dei diritti d’autore, etc.;
N.6
elevazione dal 5 al 7 per mille della contribuzione al volontariato.
(E’ una ipotesi: invito all’offerta, da parte di tutti i cittadini che possono farlo, di abbracciare la causa del volontariato, ad esempio di sabato.
Ciò sarebbe economicamente più utile che aumentare l’IVA o l’accisa sulla benzina.
E socialmente ci darebbe una idea viva della sempre più necessaria solidarietà)..
N.7
elezione diretta del Presidente della Repubblica;
BLOCCO QUINTO: EUROPA
Oggi il problema dell’Europa non si chiama “Unione bancaria”, ESM, EFM, “fiscal compact”, “six pact”, OMT, questo l’ultimo degli acronimi inventati dalla burocrazia europea.
Acronimi che scaldano solo il cuore degli zombies.
Il nostro vero problema è invece, in Europa, una nuova epoca che si apre.
Oggi l’Europa rischia infatti, e rischia molto di andare indietro.
Il processo di unione politica può essere rinviato.
Il processo di unione economica può disgregarsi.
Per due semplici ragioni.
Perché la gestione dei portafogli finanziari, pubblici e privati, sta diventando sempre più nazionale, particolaristica e protezionistica.
Perché l’economia reale si sta troppo differenziando, da area ad area, a partire dai troppo ampi differenziali di credito offerti.
Non si può più affidare il nostro futuro, il futuro dei popoli di un intero continente, ad oracoli “monetari” oscuri od incerti più o meno come era l’oracolo di Delfo!
La voce deve tornare al popolo ed è saggio quanto appena detto dal Ministro tedesco Wolfgang Schaeuble, a proposito di referendum sull’Europa: “Nutro grande fiducia nei miei concittadini.
La maggioranza dei tedeschi è fatta da persone molto ragionevoli”.
Lo è anche la maggioranza degli italiani.
In specie, non un referendum sull’Europa che c’è: potrebbe essere bocciato.
Ma un referendum sull’Europa futura, sull’Europa che si vorrebbe.
Sarebbe votato.
Davvero un referendum?
La sovranità senza popoli non esiste, se non come usurpazione.
Nel cuore dell’Europa sta crescendo un vuoto che non può essere colmato solo con la democrazia.
Si dice che l’euro è irreversibile.
Bene.
Ma deve essere chiaro che irreversibile è anche la democrazia.
Se è vero che l’Europa non è una rivoluzione, ma piuttosto una continua evoluzione, ed è vero, allora è anche vero che l’Europa non può fermarsi.
Se la posta in gioco è alta, il gioco non può essere tecnico, deve essere politico.
Come disse il Cancelliere Adenauer: “prima europei e poi tedeschi, prima un’Europa federale e poi lo Stato nazionale”.
Questo spirito può e deve rivivere dappertutto.
N.1
Per questo si deve fare, anche in Italia, un referendum sull’Europa:
a) per una Europa che torni alle origini federali unitarie, comprendendo le tradizioni ed i territori storici, riducendo all’opposto l’egoismo miope tipico di certi nazionalismi statali.
E’ l’unica via per evitare che, in una globalizzazione fatta da enormi blocchi continentali, le singole “potenze” nazionali europee diventino davvero, a loro volta, marginali;
b)  per evitare di continuare a trattare i paesi, ed i popoli europei come capri espiatori, seguitando invece a trattare come salvatori i veri colpevoli (i banchieri, la finanza, gli hedge-fund, etc.).
Certo, alcuni paesi sono caduti nella trappola del debito, hanno usato il debito come fanno i tossicodipendenti con la droga, ma come è stato scritto, lo hanno fatto consigliati dai migliori indirizzi di Londra, di Francoforte, etc.!
c) per salvare la democrazia, costruendo su questa base l’architettura della nuova Europa.
Questa dovrà essere disegnata in linea con il decisum del Consiglio Europeo del maggio 2010: -       serietà dei pubblici bilanci: finita davvero l’età coloniale, non possiamo più continuare a fare più deficit pubblico che prodotto interno lordo;
-      devoluzione verso l’alto delle competenze nazionali sui pubblici bilanci, attraverso una gestione europea che (ogni primavera) anticipi e guidi  la discussione parlamentare autunnale che si fa sui bilanci nazionali.
L’Europa è un continente geografico, ha un unico mercato economico, ha una moneta comune, non può continuare con 27 politiche nazionali diverse!
ma anche crescente riconoscimento del ruolo dei territori e solidarietà europea verso il basso: un vero Fondo europeo, con capacità di emettere “eurobond”.
Infine “Battere i pugni per davvero in Europa”.
Avvertire che l’Italia intende certo continuare a finanziare i piani di aiuto europei destinati ai paesi in crisi, ma non più calcolandoli sul parametro della quota italiana di partecipazione alla BCE (17%), ma in base alla oggettiva esposizione al rischio del suo sistema finanziario.
Un esempio: sulla Grecia, l’esposizione italiana era pari a 20 miliardi di euro; quella franco tedesca era pari a 200.
Per non parlare dell’Irlanda, su cui altri avevano una esposizione di 500 miliardi.
In base al calcolo fatto in base alla partecipazione al capitale BCE, ignorando l’effettiva esposizione a rischio del sistema finanziario italiano, è purtroppo evidente che l’Italia ha finanziato soprattutto le banche tedesche e francesi!
L’idea di calcolare diversamente e più equamente l’onere a carico dell’Italia fu avanzata in Europa dal Ministro italiano dell’Economia e delle Finanze, ma bloccata da Palazzo Chigi (“Trichet – ha confidato il premier a più di un ministro – si è indispettito quando Tremonti è andato a dirgli che l’Italia voleva ricalcolare…. Una ipotesi che l’ha fatto andare fuori dai gangheri”. Repubblica, 10 agosto 2011. ).
Un ricalcolo simile, in modo da riequilibrare i benefici, viene ora giustamente ipotizzato anche da Strauss-Kahn.
Si deve tornare a trattare in Europa: o l’Italia non spende per gli aiuti o porta a casa qualcosa d’altro!
 NOTA SUI TERMINI DELLA CONCRETA FATTIBILITA’ ECONOMICA DI QUESTO “CHE FARE”
Sappiamo bene che, nella globalizzazione, e dentro la crisi, da una parte crescono i bisogni e le angosce e le domande dei popoli, ma che, dall’altra parte, simmetricamente, si riducono i poteri dei governi, che contano sempre di meno.
Chi fa come se niente fosse, come se questo non fosse, fa solo propaganda.
Anche per questo (non solo per questo) sappiamo che il grosso degli interventi che i governi possono fare per l’economia (i) non passa attraverso i bilanci pubblici, già troppo ingombranti ma, (ii) si può fare soprattutto a costo zero, permettendo che l’economia (ri)acceda al credito, che si (ri)organizzi, creando spazi di libertà, concedendo effetti di tregua e di moratoria legislativa, etc.
In particolare, la messa in sicurezza del debito pubblico, che si può e deve fare con il “COMPRA-ITALIA”, se non ci porta nel paese di Bengodi (deve infatti restare fermo il vincolo al pareggio di bilancio), produce comunque un triplice dividendo:-           una significativa riduzione della spesa per interessi;-           uno stop alla fuga dei capitali verso l’estero;-           una piattaforma per rilanciare l’economia, dato che da sempre lo sviluppo e la crescita si fanno solo su basi di stabilità e di certezza, rimuovendo all’opposto le cause opposte negative di incertezza e di angoscia.
In aggiunta va notato che, se si mantiene l’obiettivo europeo del pareggio di bilancio (un obiettivo che si ripete si può e si deve mantenere), il debito pubblico italiano si riduce automaticamente, se pure molto lentamente, attraverso la progressione di crescenti avanzi primari (più entrate rispetto alle uscite, esclusa la spesa per interessi).
Tutto ciò non è sufficiente, ma è comunque necessario.
Detto questo sul pareggio di bilancio, oggi dobbiamo tuttavia constatare che, in piena recessione economica, ogni eccesso di stretta fiscale produce anche effetti “boomerang”, opposti a quelli voluti con il rigore: non più entrate, ma meno entrate!
Come si diceva nel ‘700, ai tempi dell’ “Ancien Régime”: “la pecora si tosa, non si sgozza”.
Dunque oggi, vedendo questa situazione, possiamo osare dire che:
(a)              l’allentare un po’ i cordoni della borsa e, cosa non meno importante, il ridurre un po’ il clima di paura fiscale;
(b)              può anche essere nell’interesse del fisco stesso
; può essere un investimento da fare, se pure con estrema prudenza e caso per caso.
In sintesi :
A)                conteggiando la minore spesa per interessi, derivante dal “COMPRA-ITALIA” + un po’ di maggiori future entrate da conseguente stabilizzazione economica e da crescita + il recupero da evasione fiscale + la nuova tassazione bancaria sui profitti da attività di speculazione finanziaria e da attività fatta nei paradisi fiscali + i risparmi di spesa pubblica derivanti dall’applicazione dello standard medio europeo per servizi e compensi pubblici, etc. + il minore debito pubblico derivante all’Italia dal diverso calcolo per gli aiuti europei;
B)                nell’arco ordinario della prossima legislatura si può stimare “manovrabile” a vario titolo un portafoglio complessivo compreso tra 30 e 50 miliardi di euro.
Un portafoglio che può essere via via utilizzato per riduzione fiscale, per finanziare tanto i non onerosi incentivi fiscali di cui sopra, quanto le modeste ipotesi di incremento di spesa pure fatte sopra (tipo 7 per mille, ad esempio).
Il tutto comunque sotto il vincolo (i) della imprevedibile variabilità dello scenario economico in cui si trova l’Italia, e (ii) assumendo l’impegno a chiedere, prima di ogni specifica manovra, pareri preventivi di congruità, tanto alle autorità contabili interne quanto alle autorità  europee.
 
Per ogni vostro commento, GRAZIE!
La Forza del Nord
passa dal tuo voto, ora tocca a te
Lega Nord
Cinque punti per vincere
FEDERALISMO Stato federale articolato in tre macroregioni
rappresentate da un Senato federale.
Le macroregioni avranno sovranità in termini di potere legislativo,
amministrativo
e giudiziario.
FISCO Le regioni padane devono avere a disposizione il 90% del gettito fiscale del proprio territorio per i primi 10 anni,
poi a regime il 50%.
La riscossione delle imposte spetta alle Regioni e non più alla Tesoreria unica
IMMIGRAZIONE Più potere ai sindaci nel contrasto all’immigrazione selvaggia e clandestina,
più rigore nei requisiti d’ingresso.
Moratoria per gli ingressi
e nella costruzione di nuove moschee
SICUREZZA E LEGALITA’ Equiparare la polizia locale alla polizia di Stato e ai carabinieri.
Potere d’espulsione dei clandestini ai sindaci.
Gli stranieri devono dimostrare di avere un lavoro e un reddito minimo
INFRASTRUTTURE Far volare Malpensa e la Padania attraverso Tav,
Pedemontana,
gli assi stradali e ferroviari del Sempione, Gottardo e Brennero,
regionalizzare le autostrade
e potenziare il trasporto fluviale
Fermiamo il carovita
L’aumento del costo della vita è l’effetto della globalizzazione dei mercati, ma l’economia non può fare tutto.
Tornano Identità,
Tradizioni,
Ordine,
Famiglia,
Federalismo.
Ancora una volta la storia sta facendo una delle sue grandi svolte.
La “globalizzazione”, la follia spinta dalla politica mondiale degli anni ’90, sta ormai entrando in crisi e ci sta mostrando il suo lato oscuro.
Ci sta presentando il suo conto.
Anzi, i suoi conti.
Il primo conto che ci presenta la globalizzazione è quello del carovita: infatti vivere è, e sarà, sempre più caro.
Più caro soprattutto per i più deboli, per la povera gente.
Stanno in specie apparendo forme di inflazione di nuovo tipo.
L’in<U+FB02>azione alimentare e l’in<U+FB02>azione petrolifera, dal costo degli alimentari al carico delle bollette.
Il secondo conto che ci presenta la globalizzazione è quello della crisi <U+FB01>nanziaria: la vita di t roppe famiglie è rovinata dall’onere crescente dei mutui;
le b anche stanno ritirando o riducendo i crediti alle imprese produttive e chiedono interessi più a lti.
Così progressivamente sta rallentando l’economia.
Il terzo conto è quello dell’inquinamento dell’ambiente.
In<U+FB01>ne il quarto conto viene dalla diffusione crescente nel m ondo delle aree di con<U+FB02>itto.
Sapevamo che il mondo si sarebbe uni<U+FB01>cato in un’unica g eogra<U+FB01>a piana.
Ma dicevamo c he il processo non doveva e ssere follemente accelerato.
Come invece hanno voluto e potuto fare nell’aprile d el 1994 gli “Illuminati” della globalizzazione, lanciandola con il Wto (la “World Trade Organization”, l ’organizzazione del commercio mondiale).
Siamo stati i primi a chiedere i “dazi” e le “quote”, per guadagnare tempo,
per difendere le nostre industrie,
per dar loro il tempo giusto per riconvertirsi.
Siamo stati ancora i primi a chiedere la moderazione e la riduzione delle regole europee.
Siamo stati i primi a chiedere l’applicazione anche in Asia delle nostre stesse regole sociali e ambientali.
Perché il mercato, o è equilibrato da tutte e due le p arti, o non è mercato.
Soprattutto, siamo stati i primi a denunciare gli effetti perversi di quella nuova “tecno<U+FB01>nanza” che ha permesso il miracolo quasi istantaneo della globalizzazione.
Serviva, infatti, per lanciare su vasta scala e ad alta velocità la globalizzazione, una divisione prima del mondo: la divisione tra Asia, produttrice di merci a basso costo, e l’America, consumatrice a debito.
La crisi <U+FB01>nanziaria che avevamo previsto nel 2006 e che è iniziata n ell’agosto del 2007 sta facendo cadere questa piramide di carta.
Sta segnando il ritorno dal futurismo <U+FB01>nanziario al realismo.
La vita sta ritornando nella viva realtà dei laboratori artigianali e dei capannoni industriali.
Quello che vogliamo ripetere è che l’economia non è tutto, non sa tutto, non fa tutto.
Noi pensiamo dunque che sia venuta di nuovo l’ora dei valori: identità,
tradizioni,
ordine,
responsabilità,
famiglia,
Federalismo.
Ed è proprio su questo terreno che può e deve rinascere la pianta della speranza.
Chi fa salire l’inflazione
La Cina è la causa dell’aumento dei prezzi del cibo e dell’energia.
L’Asia ha sempre più fame: è il primo consumatore mondiale di prodotti agricoli.
A pagare sono le famiglie.
Per anni ci è stato raccontato che la globalizzazione è un gioco a somma positiva e che i nuovi mercati emergenti del mondo, in primo luogo la Cina, avrebbero costituito un Eldorado.
In realtà oggi l’America si scopre più povera non solo a causa dei mutui subprime, ma anche per le delocalizzazioni selvagge delle multinazionali che hanno impoverito il sistema manifatturiero statunitense
e creato un enorme buco alla bilancia commerciale di Washington.
Anche l’Italia ha scoperto che la Cina è tutt’altro che quella terra del Bengodi che veniva dipinta come un dogma dai media e nei convegni soltanto <U+FB01>no a qualche tempo fa.
Per ora la concorrenza a simmetrica cinese ha generato prevalentemente disoccupazione o precarietà in molte industrie e distretti.
E la bilancia commerciale del nostro Paese con Pechino ha chiuso il 2007 con un de<U+FB01>cit di 15,5 miliardi di euro,
un “buco” solo di poco inferiore a quello che l’Italia ha con l’intera Opec.
La realtà è che la Cina resta un mercato essenzialmente chiuso, mentre ha preteso che gli altri Paesi aprissero i loro mercati alle sue merci.
L’Italia continua ad esportare in Cina solo la metà di quello che e sporta in Svizzera.
La ferrovia Pechino-Shanghai, di cui speravano di avere importanti appalti, se la costruiranno per i ¾ i cinesi stessi.
Ci era stato anche raccontato che le merci a basso costo provenienti dalla Cina (come ad esempio l’abbigliamento o l’elettronica di consumo) avrebbero mantenuto bassa l’in<U+FB02>azione.
Oggi invece scopriamo che l’in<U+FB02>azione in Italia e in Europa sta salendo in modo preoccupante.
E che la colpa principale è dell’energia e dei generi alimentari, a causa della Cina.
A dicembre 2007 in Italia l’in<U+FB02>azione è salita al 2,8% rispetto a dicembre 2006:
i prodotti che hanno contribuito all’impennata dei prezzi sono stati gli energetici (+6,4%) e gli alimentari (+4,2%).
Ricorda lo stesso ministero dello Sviluppo Economico del Governo Prodi nel suo Osservatorio Prezzi e Tariffe: nel corso del 2007, il prezzo al consumo della benzina (tasse e accise incluse) è passato da 1,20 a 1,36 e / litro, con un aumento del 13%.
Il prezzo al consumo del gasolio è in rialzo da marzo 2007.
Nel corso del 2007 il prezzo è passato da 1,09 a 1,29 e / litro in Italia, contro un aumento da 1 a 1,2 e / litro nell’area Euro.
Rispetto al dicembre 2006, gli aumenti più elevati degli alimentari riguardano: il burro (12,7%), il pane (12,3%), i cereali e le farine (11,6%) e la pasta (8,6%).
Sono dunque i prodotti più essenziali per la vita, specie delle famiglie meno abbienti e dei pensionati, ad essere sottoposti oggi alle più forti pressioni in<U+FB02>azionistiche.
Siamo a rischio di povertà
Sotto accusa il basso livello dei salari e la scarsa spesa sociale.
Occorre sostenere i redditi delle famiglie e aiutare la politica per il sostegno delle nascite
Allarme povertà nel Paese: il tasso di bambini a rischio povertà si è attestato al 25% nel 2005,
tra i livelli più alti dell’Europa a 27 Paesi, al pari di Lituania, Romania e Ungheria.
Peggio hanno fatto solo Lettonia e Polonia.
In general e nel Belpaese il totale della popolazione bisognosa ammonta al 20%.
È questo il quadro a tinte fosche che emerge dal rapporto congiunto 2008 della Commissione europea sulla protezione e l’inclusione sociale.
Il Paese, insieme a Spagna, Grecia, Lettonia, Lituania, Lussemburgo, Polonia e Portogallo, «è nel gruppo dei Paesi che registrano livelli relativamente elevati di pov ertà infantile» avverte l’esecutivo Ue.
«Anche s e il numero di bambini i cui genitori sono disoccupati è basso, questi Paesi sono caratterizzati da livelli molto elevati di povertà tra i lavoratori in seno alle famiglie e da scarsa incidenza degli aiuti sociali».
Questi Stati, ammonisce dunque Bruxelles, «dovrebbero a dottare delle strategie globali per sostenere meglio i redditi delle famiglie e facilitare l’accesso a lavori di qualità».
La situazione non è rosea neanche per i bambini britannici e spagnoli (il 24% è a rischio povertà) e greci (23%).
Sono più fortunati i coetanei danesi e <U+FB01>nlandesi (solo il 10%) seguiti dai ciprioti (11%), tedeschi e sloveni (12%), francesi e olandesi (14%) e belgi, austriaci e svedesi al 15%.
In base ai gra<U+FB01>ci Ue, stupisce comunque il fatto che nel gruppo dei Paesi in cui i più piccoli vivono in condizioni di bisogno compaia il piccolo e ricco Lussemburgo dove il 20% è a rischio povertà, una situazione peggiore rispetto a quella dei coetanei bulgari e cechi (16%).
Ma, come spiega la stessa Commissione, tali soglie si basano sul potere d’acquisto effettivo in ciascun Paese esaminato.
Quanto al totale della popolazione più vulnerabile, nel Belpaese raggiunge i l 20%, stesso livello per lituani e spagnoli, mentre romeni e britannici si fermano poco al di sotto.
FEDERALISMO FISCALE
Le tasse restino in Padania
L’accoppiata Prodi Veltroni ci viene a raccontare che la situazione econom ica è migliorata in questi anni di (mal)governo della sinistra.
La cosa non sta in piedi.
Rispondiamo a questa semplice domanda: la mia famiglia sta meglio oggi o due anni fa? La risposta la si trova nella realtà di tante, troppe famiglie, che fanno fatica ad arrivare alla <U+FB01>ne del mese e per cui la sola idea di mettere da parte qualcosa come risparmio è soltanto un miraggio!
Gli stipendi e le pensioni sono rimasti invariati o con lievissimi aumenti rapportati a una in<U+FB02>azione “uf<U+FB01>ciale” che non ri<U+FB02>ette assolutamente il vero rialzo dei prezzi!
Gli stipendi sono i piu bassi d’Europa (il 10% in meno dei tedeschi, il 20% in meno degli inglesi, il 25% in meno dei francesi)
e sono falcidiati dalle trattenute <U+FB01>scali e contributive (che non ci fanno neanche vedere col sistema del “sostituto di imposta”)…
E la situazione è ancor peggiore al Nord dove il costo della vita è molto superiore a parità di stipendio o pensione.
Ci vogliono le gabbie salariali come la Lega Nord chiede da sempre!
Basta pensare ai generi di prima necessità, il pane ad esempio, le utenze di gas, energia elettrica e acqua che sono aumentate a dismisura.
Per non parlare della benzina, in cui lo stato esattore si avvantaggia facendoci pagare le tasse sul rialzo del prezzo del petrolio!
Il risultato è che non soltanto non si risparmia più, ma si deve ricorrere agli acquisti a rate.
E poi ci sono le famiglie sfortunate che hanno fatto il mutuo per comprare la casa: per loro l’aumento dei tassi di interesse ha comportato un aumento delle rate mensili stratosferico, col rischio concreto di perdere la casa!
Per non pensare all’ICI, la tassa sulla prima abitazione!
E le nostre imprese? Gli artigiani, i commercianti, le piccole e medie imprese padane, colonna portante dell’economia italiana?
Strangolate dalla tasse, imbrigliate dalla burocrazia,
penalizzate dall’euro forte fanno sempre più fatica a resistere.
In molti chiu dono, in molti traferiscono le produzioni all’estero in paesi dove la manodopera costa meno, senza che lo Stato faccia qualcosa di concreto per difenderle dalla concorrenza sleale (cinese ad e sempio).
La qualità della vita è peggiorata.
La casa è a rischio.
Non ci sono soldi per le strade, le scuole, la sanità e la sicurezza, ma tutto viene inghiottito nel buco nero della voragine romana.
La soluzione è una sola:
FEDERALISMO FISCALE
Le tasse dei padani devono restare in Padania per migliorare le infrastrutture, i servizi e la sicurezza della nostra gente.
Per creare occasioni di sviluppo economico per noi e i nostri <U+FB01>gli.
Per garantire una serena vecchiaia ai nostri anziani.
Ogni voto dato alla Lega Nord è un voto tolto a chi vuol continuare a mang iare a sbafo dei padani.
MALPENSA deve volare
L’agonia di Alitalia era nota e durava da anni, così come era nota la scelta della Compagnia di puntare al suo risanamento facendo di Malpensa, <U+FB01>n dagli anni ’90, il suo principale scalo dei collegamenti intercontinentali passeggeri e merci.
La crescita espo-nenziale di Malpensa è stata la veri<U+FB01>ca più chiara della correttezza di questa scelta.
E’ mancato però un elemento fondamentale: tutto il personale di Alitalia è rimasto a Roma e chi doveva venire a Malpensa era in trasferta con spese di soggiorno pagate e quant’altro: in cifre, 68 dipendenti Alitalia a Malpensa, 18. 000 a Fiumicino.
Questo ha fatto sì che i conti economici della Compagnia peggiorassero sempre.
Ma nonostante questo Alitalia ha continuato a sottoscrivere impegni con SEA <U+FB01>no all’ultimo, chiedendo investimenti su Malpensa, modi<U+FB01>che dell’organizzazione del lavoro e più organici sull’aeroporto dedicati a supportare lo sviluppo delle funzioni di HUB sull’aeroporto, nonché contratti per i servizi resi da SEA che tenessero anche conto del ruolo di vettore HUB.
Condizioni condivise con SEA e regolarmente contrattualizzate.
In questi ultimi 10 anni la crescita di Malpensa non ha penalizzato nessun altro aeroporto del Nord Italia, anzi, ha avuto un effetto domino di crescita di tutti gli altri aeroporti.
La decisione violenta ed improvvisa di Alitalia di uscire da Malpensa come proprio aeroporto HUB (esempio unico al mondo) togliendo nell’arco di pochi mesi quasi la totalità dei collegamenti intercontinentali e moltissimi voli nazionali ed europei (793 voli settimanali soppressi, 43 rotte su 85) ha generato un danno economico a SEA dell’ordine nel 2008 di 70/80 milioni di euro,
con conseguente necessità di “cassa integrazione” per molti lavoratori per poter superare il momento di crisi, disoccupazione in molte aziende sia all’interno dell’aeroporto che all’esterno.
Studi fatti da università e primari studi di consulenza “indipendenti” hanno poi stimato una riduzione della ricchezza generata da Malpensa al 2015 di 9,3 miliardi di euro.
La battaglia per la difesa di Malpensa e del suo ruolo naturale di motore fondamentale per lo sviluppo economico e sociale in una regione che produce il 36,5% dell’import nazionale ed il 28,4% dell’export nazionale è una battaglia contro il degrado, il parassitismo, la violenza di una certa politica, a favore invece della libera concorrenza, dello sviluppo, della crescita, della libertà.
La SEA sta facendo la sua parte <U+FB01>no in fondo ma in questo momento ha bisogno di un supporto della politica, quella vera, quella dei fatti e della difesa di interessi legittimi del Nord Italia e del suo popolo:
non si chiedono favori ma solo di essere messi in grado di poter lavorare per svolgere appieno la propria missione.
Danno da 15 Miliardi per l’economia del Nord
L’idea romana di cedere Alitalia ad Air France penalizza fortemente Malpensa.
I francesi per i nostri collegamenti internazionali puntano infatti su Fiumicino, aeroporto non in diretta concorrenz a con Parigi.
Ma in Padania è venduto il 68% dei biglietti per tratte internazionali.
E una Malpensa forte sulle rotte intercontinentali - segnala la ricerca dello Studio Ambrosetti sullo «sviluppo del sistema del trasporto aereo in Nord Italia» - farebbe crescere l’economia settentrionale di oltre 2 punti e mezzo entro il 2020.
Mentre, trasferendo i voli per le destinazioni a lungo raggio su Fiumicino, lo sviluppo padano si fermerà all’1,2%, con un danno per la sola Lombardia di 15 miliardi di euro annui.
Senza contare che un’Alitalia focalizzata solo sullo scalo romano comporterà 7 milioni di passeggeri in meno l’anno.
“Se non sarà Air France, paralizzeremo il Paese”, minacciano i piloti Alitalia.
L’azienda ha ben il 95% dei dipendenti di Roma.
A Malpensa Alitalia ha una percentuale di riempimento degli aerei sopra il 75%.
Ma da cosa deriva l’improvviso interesse transalpino di Air France per la nostra compagnia di bandiera con i suoi esuberi e perdite?
Con l’acquisizione di Alitalia si pongono le condizioni per un trasferimento forzoso delle tratte sull’hub che interessa davvero e cioè Roissy a Parigi.
Se Air France l’avrà vinta, va recuperata l’idea di una «compagnia del Nord» che - Roma permettendo - usi come trampolino di lancio gli slot lasciati liberi a Malpensa.
Nel frattempo serve una moratoria: 5 anni mantenendo l’attuale livello di traf<U+FB01>co, come ottenuto dagli olandesi per la fusione Air France-Klm.
Basta chinare la testa!
Malpensa ha un bacino d’utenza di 15,5 milioni di persone contro 11,3 di Fiumicino.
È al centro di un’area che costituisce il motore economico del Paese con 1 milione 361 mila imprese (957 mila per Fiumicino).
In<U+FB01>ne lo scalo varesino è in posizione strategica sull’incrocio dei corridoi 5 e «dei due mari» (Rotterdam-Genova).
Insomma non gli manca nulla…
Basta Roma, si può fare da soli.
AIUTIAMOLI A CASA LORO
Cresce in misura esponenziale il numero degli stranieri nel Paese.
Secondo l’Istat quelli regolari sono ormai 3 milioni (quadruplicati in 10 anni) e di questi l’88% vive nel Centro-Nord.
L’attacco del governo Prodi alla legge Bossi-Fini sull’immigrazione (che lega la presenza di stranieri alla possibilità di lavoro) è quindi soprattutto un problema nostro.
Passasse il disegno di legge Amato-Ferrero, i clandestini sparirebbero, perchè non sarebbero più chiamati clandestini ma disoccupati.
Hai un contratto di lavoro per 6 mesi?
Ti viene concessa la possibilità di un soggiorno per 1-2 anni e, quando scade il permesso, te lo rinnovano per 2 o 4 anni.
Sei rimasto senza lavoro?
Puoi stare ancora nel Paese almeno 1 anno, usufruendo di tutti i servizi.
Per non parlare del voto amministrativo, che vorrebbero concedere agli stranieri dopo solo 5 anni.
SERVIZI PER TUTTI PAGHIAMO NOI
Le Regioni governate dal centrosinistra hanno innescato una sorta di gara a chi offre di più agli immigrati.
Un «piano per l’immigrazione» l’hanno già varato Emilia-Romagna, il Friuli-Venezia Giulia e la Toscana.
La Liguria, in<U+FB01>ne, con un provvedimento del febbraio 2007 riconosce in caso di dif<U+FB01>coltà economiche per<U+FB01>no il rimborso delle spese per rimpatriare le salme.
Affermare però che tali servizi costituiscono un diritto universale, accorcia pericolosamente una coperta, quella del welfare, che già oggi non garantisce neppure chi per usufruirne ha pagato un’intera vita.
CROLLO DELLE NASCITE
Che il problema siano i soldi, lo conferma un’indagine sviluppata in collaborazione dalle università di Firenze, Messina, Padova, Udine, Urbino e Verona.
È emerso che il 40% delle coppie sarebbe pronto a ingrandire la famiglia, se potesse contare sull’equiv alente di 500. 000 lire al mese per ogni <U+FB01>glio dalla nascita ai 16 anni.
E se una norma consentisse a uno dei genitori di restare a casa 3 anni senza perdere il lavoro e mantenendo inalterato il reddito, la percentuale delle famiglie disposte a mettere al mondo un altro <U+FB01>glio salirebbe al 55%.
CROLLO DEI SALARI
La concorrenza straniera su un mercato del lavoro di fatto fuori controllo, produce altri effetti pesanti.
Uno studio Eurispes colloca ormai l’Italia al quart’ultimo posto nell’Europa dei 15 per l’ammontare del salario medio lordo con 22. 053 euro l’anno.
Dietro di noi solo Spagna, Grecia e Portogallo.
BOOM DI RICONGIUNGIMENTI
Altro fenomeno legato dall’immigrazione sono i ricongiungimenti.
È naturalmente una provincia del Nord, Pordenone, a vantare il primo posto in Italia come ricongiungimenti familiari degli immigrati (il 45,8% dei permessi è per questo motivo).
Tre stranieri su quattro vi soggiornano stabilmente e tendono a farsi una famiglia.
Dal quinto rapporto del Consiglio nazionale dell’economia e del lavoro sull’integrazione degli immigrati, emerge che in quest’area il 34,6% del fabbisogno di manodopera è indirizzato agli stranieri, però soltanto uno su quattro viene assunto a tempo indeterminato.
AVANZA LA CINA
Intanto negli ultimi 10 anni il fatturato mondiale dell’industria del falso (prodotto per circa il 70% in Asia) è cresciuto del 1. 600%.
La concorrenza sleale di Paesi come la Cina mette in crisi vari settori.
Al punto che nel Nord Europa l’industria manifatturiera non esiste più.
CULLE VUOTE
I bambini stranieri nati in Italia sono passati dal 4% del 1999 al 5,5% del 2001, al 6,1% del 2003, all’8,6% del 2004.
Una progressione che a <U+FB01>ne 2007 ha portato i <U+FB01>gli di immigrati abbondantemente oltre il 10% dei nati nella Penisola, con una forte concentrazione nel Centro-Nord.
A Prato, Mantova e Brescia già superano il 20%, al contrario di città come Napoli e Potenza dove raggiungono a malapena l’1%.
Con- siderando che il numero di nascite in Italia è stabile (fra le 540 e le 550 mila unità annue) l’incremento di nati stranieri evidenzia che vengono al mondo sempre meno bambini italiani.
Secondo il Dossier statistico immigrazione Caritas-Migrantes, i minori stranieri in Italia sono mezzo milione, il 17,6% della popolazione immigrata.
Ma le regioni del Nord presentano incidenze maggiori, con punte del 22% in Veneto e di quasi il 20% in Emilia-Romagna.
Il tasso di fecondità degli stranieri è intorno a 2,4 <U+FB01>gli per donna contro l’1,2 degli italiani.
Le immigrate musulmane s<U+FB01>orano addirittura i 4 <U+FB01>gli per donna.
«Sotto il pro<U+FB01>lo demogra<U+FB01>co si deve purtroppo constatare che l’Europa sembra incamminata su una via che potrebbe portarla al congedo dalla storia» è il grido d’allarme lanciato da papa Benedetto XVI ai vescovi europei in occasione del convegno dedicato all’anniversario dei Trattati di Roma.
Costituzione Federale contro centralismo e parassitismo
Cari Amici Leghisti, vi sarete accorti della rabbia, del furore con cui è stato accolto, il giorno dopo l’Assemblea di Assago, il nostro progetto di Costituzione federale, che io chiamo il breviario di Assago, perché è un concentrato in dieci articoli di quello che sarà l’ossatura della costituzione federale futura.
Ma perché quella reazione così rabbiosa? Vedete: in ogni comunità politica di tutti i tempi e di tutti i luoghi c’è sempre una certa percentuale di cittadini che vivono alle spalle degli altri.
Carlo Marx ha guadagnato l’immortalità perché è riuscito a dimostrare il modo con cui i proto-imprenditori capitalisti sfruttavano il proletariato industriale.
Poi sulla base di quella dottrina è stato costruito un sistema in cui una gigantesca burocrazia sfruttava i pochi cittadini dell’Unione Sovietica che lavoravano e producevano.
Il grado di civiltà politica di un Paese dipende dal modo con cui si riesce a limitare la quantità e la presenza dei parassiti.
Ci sono esempi storici di società che sono scomparse per eccesso di parassitismo.
Chi è il parassita? Il parassita è colui che non produce ricchezza, ma vive consumando quella prodotta dagli altri.
Questa è la de<U+FB01>nizione più lineare del parassita.
Parassiti sono i conquistatori di un tempo.
I Turchi, per esempio, sono stati nel tempo i più formidabili organizzatori dell’azione politicomilitare e dello sfruttamento dei vinti.
Ora, la reazione rabbiosa che noi abbiamo dovuto fronteggiare è dipesa del fatto che coloro i quali sanno per quali canali più o meno oscuri arrivano nelle loro tasche i danari di cui godono, la ricchezza di cui godono, sono prontissimi a capire se c’è un pericolo di taglio di quei canali.
E la costituzione federale è una classica costituzione fatta contro il parassitismo.
Non c’è nella storia e nel mondo un Paese a regime federale che presenti il grado di parassitismo e di corruttela di cui siamo “bene<U+FB01>ciati” noi oggi.
D’altra parte, la reazione è anche comprensibile.
Perché sono antifederalisti e sono centralisti?
E tirano fuori le icone, i santi, la patria che piange perché viene minacciata nella sua integrità? Perché centralismo e parassitismo sono due fenomeni strettamente collegati fra di loro.
Io devo scusarmi con voi se oggi parlo di pidocchi, cioè di parassiti.
Ma cosa volete farci…
Il Paese che siamo chiamati a cercare di cambiare è fatto così: è un Paese ammalato da un esercito di pidocchi.
Senza mutare il sistema costituzionale centralizzato, noi non riusciremo a sopravvivere (…)
Ma veniamo all’osso: perché noi leghisti siamo federalisti <U+FB01>n dall’inizio, e abbiamo inscritta nel nostro codice genetico la volontà di creare un ordinamento federalista?
Questi sono i difetti che noi contestiamo all’attuale sistema politico-economico:
1) la gestione centralizzata e dall’alto del sistema <U+FB01>scale:
tutte le tasse scendono dal vertice;
2) la collusione in quella gestione, l’alleanza in quella gestione, fra una troppo estesa burocrazia e una classe parlamentare maggioritaria, entrambe provenienti dalle medesime regioni del sud.
Non sono io che l’ho detto, è il ministro Cassese, il quale ha attestato che il 95 per cento della nostra burocrazia pubblica viene da poche determinate regioni del sud.
E qui si innesca il terzo difetto: la distribuzione massiccia delle risorse ai medesimi soggetti: alla burocrazia e alla classe parlamentare che nasce dalle medesime terre;
il che dà luogo a un mostruoso sistema di rendite e di paghe pubbliche, che affondano il Paese.
Sradicare l’enorme pianta male<U+FB01>ca delle paghe pubbliche è un compito di immane portata.
Non illudiamoci di poterlo realizzare in quattro e quattr’otto.
È il compito per lo meno di una mezza generazione.
La nostra politica è sempre stata intrecciata con parole magiche: gli economisti parlano di “tra- sferimenti”.
La tecnica della politica è l’arte dei trasferimenti.
E poi in realtà cos’è?
Mettere la mano nella tasca di un cittadino e trasferire le risorse di quel cittadino ad altri cittadini.
Si parla di “redistribuzione dei redditi”, ma sempre di redistribuzione dei redditi di puro consumo, non redditi investiti per produrre altre fonti di ricchezza:
è questo il difetto strutturale della nostra economia pubblica, ed è contro questo che noi agitiamo il nostro modello di riforma costituzionale.
Contro questo modo di governare assurdo e incorreggibile c’è una sola alternativa: un sistema federale che rovesci la piramide <U+FB01>scale e clientelare creando rapporti diretti fra i centri di poteri minori in cui si suddivide il potere centrale e i cittadini.
Solo così nasce la garanzia fondamentale di una costituzione federale, nel fatto che ci siano almeno due centri di potere equivalenti, e quindi non distruggibili l’uno da parte dell’altro, così che il potere centrale non riesca più a riprendere in mano il mazzo.
Quali sono i difetti di questo sistema?
Intanto sono tutte le venti regioni che vengono investite della quasi totalità delle funzioni di governo.
Di queste venti regioni, alcune sono troppo piccole per esercitare le funzioni che si vorrebbero trasferire;
così che la loro attività dovrà essere sostituita da quella dello Stato.
Lo Stato centrale tornerà di nuovo a impadronirsi di tutte quelle leve di potere che le regioni troppo piccole non riescono a maneggiare.
Secondo: siccome è stato sancito - ed è stato giusto - il principio che ogni regione avrà la possibilità di cambiare come crede la legge elettorale e di cambiare la forma di governo, cosa avremo noi?
Avremo venti repubbliche, non le tanto famigerate tre repubbliche del progetto di Assago: venti!
Con la diversità di strutture di governo, le regioni più grosse, quelle più forti già oggi, cammineranno e si staccheranno sempre di più dalle altre.
E’ meglio questo sistema con regioni brade che cresceranno e si differenzieranno, alcune po tentissime, altre ridotte alle condizioni di povere province, perché piccole e prive di strutture?
È meglio questo sistema oppure un quadro come quello che noi abbiamo proposto ad Assago?
E poi l’ultima constatazione: nessun federalismo <U+FB01>scale!
Le regioni avranno il bene di godere di sovrimposte e addizionali alle imposte statali, o quote di partecipazioni ai tributi erariali.
Vale a dire, saranno sempre messe nella condizione di ribellarsi o di fare per conto loro, o di promuovere scioperi <U+FB01>scali, perché la macchina centrale dello Stato non dà niente.
A PROMUOVERE E REALIZZARE ENTRO LA XVII LEGISLATURA I SEGUENTI PUNTI PROGRAMMATICI
NOI CI IMPEGNIAMO A PROMUOVERE E REALIZZARE ENTRO LA XVII LEGISLATURA I SEGUENTI PUNTI PROGRAMMATICIPER LA FAMIGLIA E PER IL FUTURO DEI GIOVANI PER LO SVILUPPO DELLE IMPRESE E DEL LAVORO PER LA RIDUZIONE DEI COSTI DELLO STATO E DELLA POLITICA PER COSTRUIRE ISTITUZIONI PIU’ MODERNE PER UNA GIUSTIZIA DEGNA DI UN PAESE CIVILE
Votare il dimezzamento degli emolumenti dei parlamentari.
Votare una legge che azzeri il finanziamento pubblico ai partiti.
Approvare la riforma della Costituzione con il dimezzamento del numero dei parlamentari.
PROMETTO SOLENNEMENTE DI:
Non tradire il mandato degli elettori, passando ad altro gruppo parlamentare.
Impegnarmi alla totale trasparenza sulla mia attività e sui miei redditi.
Impegnarmi al servizio del Paese per non più di due legislature, a partire da questa.
1 Istituzioni adeguate e moderne favoriscono lo sviluppo del paese
Elezione diretta e popolare del Presidente della Repubblica
Rafforzamento dei poteri del Governo
Riforma del bicameralismo,
Senato federale,
dimezzamento del numero dei parlamentari e delle altre rappresentanze elettive
Revisione dei regolamenti parlamentari e snellimento delle procedure legislative, con tempi certi per l’approvazione delle Leggi
Riordino e ulteriore semplificazione della legislazione vigente
Abolizione delle Province tramite modifica costituzionale
Con la piena entrata in vigore della riforma costituzionale sul pareggio di bilancio e della relativa Legge rafforzata, superamento del Patto di Stabilità interno per gli enti locali
2 Dimezzamentodei costi della politica
Abolire il finanziamento pubblico dei partiti (nessun fondo pubblico ai partiti)
Dimezzare tutti i costi della politica
3 Più Europa dei Popoli, meno euro-burocrazia
Superamento di una politica europea di sola austerità
Accelerazione delle quattro unioni: politica, economica, bancaria, fiscale
Attribuzione alla Bce del ruolo di prestatore di ultima istanza, sul modello della Federal Reserve americana
Euro-bond e project-bond per una rete europea di sicurezza e di sviluppo
Esclusione delle spese di investimento dai limiti del patto di stabilità europeo
Elezione popolare diretta del Presidente della Commissione europea,
e ampliamento della potestà legislativa del Parlamento europeo
Costituzione di una agenzia di rating europea
Centralità dell’Italia nella politica Europea, nella Alleanza atlantica, nel dialogo euro-mediterraneo, nel rapporto con l’Est
L’Italia in Europa e nel mondo a difesa della libertà, della democrazia, dei diritti umani, e delle libertà religiose
4 Per un’Italia federale e unita:Nord, Centro e Sud protagonisti
Piena attuazione della riforma federale come da Legge 42 del 2009
I costi per i beni e i servizi, ivi compreso il costo per il personale, in tutte le regioni e gli enti pubblici, devono essere quelli relativi al valore più basso (costi standard)
Abolizione degli enti inutili
Entro la fine della legislatura: a) Istituzione di macroregioni attraverso le intese di cui all’art. 117 penultimo comma della Costituzione
b) Attribuzione e utilizzo in ambito regionale, prevedendo la riduzione della pressione fiscale, di risorse in misura non inferiore al 75% del gettito tributario complessivo degli Enti di cui all’art. 114 della Costituzione prodotto nel singolo territorio regionale e che le risorse prodotte dal restante 25% del gettito tributario complessivo siano utilizzate dallo Stato per sostenere le spese dell’Amministrazione relative a funzioni non territorializzabili (p. es.: politica estera e interessi debito pubblico) e quelle relative alla perequazione nazionale
Rilancio del Piano Nazionale per il Sud voluto e implementato dal Governo Berlusconi
Riordinare le priorità: turismo;
infrastrutture
e ambiente;
università e istruzione;
innovazione, ricerca e competitività
Utilizzare tutti i fondi comunitari disponibili attraverso il Piano di Azione e Coesione evitando sprechi e mancati impegni delle risorse, applicando gli stessi meccanismi sanzionatori, per le amministrazioni inadempienti, già previsti nell’ambito del federalismo fiscale
5 Famiglia
a)  La persona e la famiglia sono al centro del nostro programma.
La difesa e il sostegno alla famiglia, comunità naturale fondata sul matrimonio tra uomo e donna, la promozione della dignità della persona e la tutela della vita, della libertà economica, educativa e religiosa, della proprietà privata, della dignità del lavoro, la solidarietà e la sussidiarietà saranno i punti di riferimento della nostra azione legislativa
Un fisco favorevole alla famiglia: a parità di reddito paghino meno tasse le famiglie più numerose (quoziente familiare)
Bonus bebè
Piano di sviluppo degli asili nido
Buono (o credito di imposta) per scuola, università per favorire libertà di scelta educativa delle famiglie
Rendere totalmente detraibili dall’imponibile fiscale le spese per l’educazione e l’istruzione dei figli
Sostegni straordinari alle famiglie per l’assistenza ai disabili e agli anziani non autosufficienti
6 Riforma fiscale
a) Abbassare le tasse è fondamentale per lo sviluppo del paese:
Eliminazione dell’IMU sulla prima casa
No alla patrimoniale
No all’aumento Iva
Tendenziale azzeramento (in 5 anni) dell’Irap, a partire dal lavoro, con priorità alle piccole imprese e agli artigiani
Diminuzione della pressione fiscale di 1 punto all’anno (5 punti in 5 anni)
Detassazione degli utili reinvestiti in azienda
Innalzamento limite uso del contante, con riferimento ai livelli medi europei
Fiscalità di vantaggio come politica di sviluppo economico territoriale
b) Fisco amico e non nemico del contribuente: Assistenza preventiva degli uffici finanziari
“Contrasto di interesse” i contribuenti possono scaricare dall’imponibile fatture e ricevute
Concordato fiscale preventivo
Revisione e riduzione dei poteri di Equitalia
Revisione radicale del redditometro
Costituzionalizzazione dei diritti del contribuente
Compensazione tra crediti verso la PA e debiti fiscali, per le famiglie e per le imprese
Generale semplificazione degli adempimenti fiscali delle PMI, degli artigiani e dei lavoratori autonomi senza struttura o con struttura di piccole dimensioni
7 Le banche hanno avuto tantissimo,ora diano
Irrevocabilità di mutui e finanziamenti già erogati
Moratoria su rate di mutuo non pagate negli ultimi 18 mesi, con adeguamento del piano di ammortamento alle capacità economiche del debitore
Favorire nuovo accesso al credito per famiglie, giovani e imprese
I finanziamenti della Banca Centrale Europea alle banche italiane devono essere destinati prioritariamente al credito per famiglie, giovani e imprese
Separazione e/o specializzazione tra banche di credito e banche di investimento, anche attraverso opportuni incentivi e disincentivi fiscali
Rivedere Basilea III: parametri troppo rigidi alimentano la stretta creditizia
Favorire le nuove forme di finanziamento e sostegno alle imprese: private equity, venture capital
Valorizzare i Confidi con relativa patrimonializzazione dei fondi di garanzia
Eventuali salvataggi bancari devono essere solo a tutela dei risparmiatori e non degli azionisti di controllo
Valorizzazione del sistema bancario a vocazione territoriale
8 Dalla parte delle imprese, dalla parte del lavoro, dalla parte delle professioni
Riconoscimento alle imprese, per le nuove assunzioni di giovani a tempo indeterminato, di una detrazione (sotto forma di credito d’imposta) dei contributi relativi al lavoratore assunto, per i primi 5 anni
Centralità delle PMI nel modello di sviluppo italiano
Sostituzione dell’attuale sistema dei sussidi alle imprese con contestuale ed equivalente riduzione delle tasse sul lavoro e sulla produzione
Passaggio dalle autorizzazioni ex ante ai controlli ex post
Pagamenti più rapidi della pubblica amministrazione, in applicazione della direttiva europea sui ritardi di pagamento
Utilizzo della Cassa Depositi e Prestiti, con particolare attenzione alle vocazioni territoriali degli azionisti, per finanziare l’innovazione e garantire i crediti alle esportazioni
Sviluppo dei distretti e delle reti d’impresa
Tutela e valorizzazione delle imprese commerciali di piccola dimensione, al fine della salvaguardia e della coesione sociale delle comunità locali
Apertura al mercato dei settori chiusi, in particolare dove persistono monopoli o oligopoli statali, a partire da scuola, università, poste, energia e servizi pubblici locali
Sviluppo di meccanismi concorrenziali e di vigilanza per contrastare accordi di cartello nel settore assicurativo
Favorire le imprese di giovani imprenditori: per 3 anni, vantaggi fiscali per le imprese di under 35
Valorizzare le libere professioni, riconoscendone le funzioni sussidiarie di pubblico interesse
Ritorno alla Legge Biagi per uno “Statuto dei Lavori”
Risoluzione della questione esodati
Sviluppo della contrattazione aziendale e territoriale (ex art. 138 D.L. 138/2011)
Detassazione del salario di produttività
Sostegno all’occupazione giovanile attraverso la totale detassazione dell’apprendistato fino a 4 anni
Buoni dote per la formazione
Maggiore trasparenza per i sindacati su iscrizioni e bilanci
Tetto alle pensioni d’oro
Incoraggiamento a indirizzare quote di risparmio su pensioni integrative
Sviluppo del telelavoro
Partecipazione agli utili da parte dei lavoratori
Revisione dei premi Inail, con particolare riferimento alle PMI e agli artigiani, in funzione del rischio reale, sulla base di un criterio bonus-malus
9 Infrastrutture
Uso della leva fiscale (sotto forma di credito d’imposta) per lo sviluppo delle infrastrutture e project financing
Piano generale per la mobilità urbana sostenibile
Potenziamento della logistica e del trasporto merci
Nuova legge obiettivo “Infrastrutture per l’Italia”: azioni mirate per snellire le procedure e approvare più velocemente le infrastrutture necessarie per il paese
Progetto “Adotta una infrastruttura”: chi finanzia un progetto infrastrutturale, di un elenco stabilito dallo Stato, può detrarre dalle imposte il 90% del contributo e partecipare alle attività di controllo della realizzazione dello stesso
Realizzazione, nei tempi europei, delle linee ferroviarie ad alta velocità, a partire dalla Torino-Lione e potenziamento della rete ferroviaria nazionale
Completamento del processo di regionalizzazione dell’ANAS
Rilancio dell’iniziativa di liberalizzazione e privatizzazione delle reti infrastrutturali e dei pubblici servizi, come da D.L. 138 del 13 agosto 2011
10 Turismo: il nostro petrolio
Abbassamento dell’IVA nel settore turistico, coerentemente con la normativa comunitaria
Valorizzazione e stabilizzazione delle concessioni balneari al fine di garantire il rilancio degli investimenti
Politica più incentivante dei visti turistici
Sviluppo del turismo sociale, favorendo la destagionalizzazione
Strategia strutturata Stato-regioni per la promozione turistica all’estero
11 Agricoltura
Eliminazione dell’IMU sui terreni e i fabbricati funzionali ad attività agricole
Rilancio della imprenditoria giovanile in campo agricolo attraverso la riduzione fiscale per i giovani che aprono imprese agricole e attribuzione di appezzamenti del demanio agricolo per creare nuove imprese
Maggior tutela degli interessi italiani nel negoziato per la Politica Agricola Comune (PAC)
Tutela delle produzioni italiane tipiche dalla contraffazione
12 Pubblica Amministrazione
Favorire le progressioni di carriera per merito rispetto a quelle per anzianità
Semplificare le procedure delle gare d’appalto e dissuadere i ricorsi immotivati
Incentivare la produttività nella Pubblica Amministrazione  e definire sanzioni per il mancato rispetto dei tempi di risposta a famiglie e imprese
Appalti a km zero, a parità di costo, soprattutto per le PMI
Piena applicazione delle norme attinenti la mobilità obbligatoria nel pubblico impiego
Previsione, anche per la PA, solo di mandati dirigenziali a tempo determinato rinnovabili
13 Energia
Piano energetico nazionale: deve tenere conto dello sviluppo delle fonti rinnovabili, dello stato della rete, degli impianti previsti
Diminuzione delle tasse (accise) che incidono sul costo dell’energia
Nuove azioni per favorire la concorrenza nel settore energetico e contrastare gli oligopoli
Sviluppo del sistema di incentivi per le energie rinnovabili evitando di creare rendite di posizione dannose
Più incentivi per gli investimenti in nuove tecnologie finalizzate alla riduzione dei consumi energetici
Incrementare gli investimenti per la realizzazione della smart grid, finalizzati ad aumentare l’efficienza delle reti di trasmissione di energia elettrica
14 Ambiente, green economye qualità della vita
Nuovo piano per il riassetto idrogeologico del Paese
Messa in sicurezza del patrimonio immobiliare, da realizzare attraverso benefici fiscali e finanziamenti agevolati
Rifiuti: realizzare cicli integrati regionali di smaltimento, con l’obiettivo dell’autosufficienza;
incentivare la raccolta differenziata e la riduzione della produzione dei rifiuti
Valorizzare il sistema dei parchi e delle aree protette, attraverso l’uso della leva fiscale, per favorire nuove imprese e occupazione
Green economy: puntare su quattro settori strategici: eco-innovazione, fonti rinnovabili, riciclo dei rifiuti e mobilità sostenibile
Tutela degli animali da compagnia e affezione e cancellazione delle spese relative agli stessi dal redditometro
Misure contro gli abbandoni degli animali come strumento di lotta al randagismo
Smart Cities: dare impulso allo sviluppo delle città “intelligenti”, coinvolgendo capitali privati e utilizzando stimoli fiscali
Nuovo rapporto sinergico ambiente-turismo
Scuola, università e ricerca
Raddoppio detassazione utili reinvestiti in ricerca
Credito di imposta automatico sugli investimenti relativi a innovazione di prodotti, processi, organizzazione
Piena implementazione del Fondo per la concessione di un credito di imposta per la ricerca e lo sviluppo istituito con l’ultima Legge di Stabilità, con particolare riferimento alle PMI
Prestito d’onore - credito allo studio
Esenzione fiscale totale sulle borse di studio sia per il beneficiario che per chi le finanzia
Autonomia delle scuole nella scelta degli insegnanti, negli organici e nella gestione efficiente dell’offerta scolastica e formativa
Valutazione di scuole, docenti e università al fine di favorire la meritocrazia
Avvio e sviluppo dell’agenda digitale nella scuola
Favorire rapporto scuola-impresa anche sostenendo i percorsi di formazione professionale, sul modello delle scuole tecniche tedesche
Razionalizzare la distribuzione territoriale degli istituti e degli insegnamenti universitari
Agganciare la distribuzione del fondo di finanziamento ordinario per le università a parametri strutturati di qualità
Inizio del percorso educativo a 5 anni
Sviluppo e valorizzazione dell’inglese come linguadi insegnamento nei corsi di laurea
16 Welfare
Modello di welfare basato sulla tradizione sussidiaria italiana e incentrato sul valore della persona, della famiglia, del lavoro e del rapporto con il territorio
Buono-dote o credito di imposta per la libera scelta nei servizi del welfare
Stabilizzazione e raddoppio del 5 per mille
Misure per favorire la conciliazione dei tempi di vita e lavoro delle famiglie
Revisione e potenziamento degli strumenti previsti dalla Legge 328 del 2000, tramite incremento dei fondi ad essi destinati
Revisione Legge 180 del 1978 (emergenza salute mentale)
Ripristino delle opportunità di accesso ai servizi pubblici a domanda individuale per i cittadini italiani
Casa e edilizia
Favorire l’acquisto e il riscatto da parte degli inquilini delle case degli enti pubblici
Nuovo piano casa: a) realizzare alloggi di edilizia convenzionata, popolare, libera, in affitto agevolato attraverso incentivi fiscali, premi volumetrici, semplificazione delle procedure per il recupero di aree già edificate o dismesse
b) incentivare e agevolare il recupero del patrimonio immobiliare italiano per l’adeguamento a criteri di risparmio e di efficienza energetica e messa in sicurezza antisismica
Ripristino delle condizioni di parità per i cittadini italiani nelle assegnazioni degli alloggi di edilizia residenziale pubblica
Sospensione per due anni dell’imposta di registro sulla vendita tra privati di immobili utilizzati come prima casa e dimezzamento per gli altri immobili
Agenda digitale 2013-2017
Piena applicazione, a ogni livello della PA, del Codice dell'Amministrazione Digitale
Scuola: compimento progetto “Scuola 2.0”
Rivedere i criteri per la definizione di start up  innovative e creazione di zone franche urbane nei capoluoghi di provincia dotati di adeguate infrastrutture
Libero accesso alle reti
Realizzare il portale “Italia intelligente: il modello italiano”, dove raccogliere le migliori esperienze italiane e straniere
Portare a compimento la strategia di Open government e Open data avviata dal governo Berlusconi nell'ottobre 2011
Portare a compimento la realizzazione del principio generale di trasparenza assoluta della Pubblica Amministrazione, con il coinvolgimento attivo dei cittadini
Promuovere l'utilizzo del cloud computing nella pubblica amministrazione, per ridurre i costi dell’ICT e avere capacità di erogare servizi online a tutti
Diffondere capillarmente la banda larga e larghissima
Fatturazione elettronica
19 Giustizia
Separazione delle carriere tra magistrati inquirenti e giudicanti
Vera responsabilità civile dei magistrati
Carriera dei magistrati basata più sul merito che sulla anzianità.
Norme più liberali e garantiste su intercettazioni
Divieto di pubblicazione delle intercettazioni
Inappellabilità delle sentenze di assoluzione
Revisione e limitazione degli incarichi extragiudiziari dei magistrati
Limitazione della carcerazione preventiva, maggior dignità per i cittadini detenuti e incentivazione del lavoro nelle carceri
Piena e totale implementazione dell’informatizzazione della giustizia e processo telematico
Riduzione dei tempi della giustizia civile, penale e tributaria
Attuazione del giusto processo, con pari dignità tra accusa e difesa
Potenziamento della legislazione sui reati contro il patrimonio (furti in appartamenti e ville, rapine)
Istituzione di una sezione distaccata del Consiglio di Stato al Nord
20 Sicurezza
Prosecuzione dell’opera del Governo Berlusconi nel contrasto totale alla criminalità organizzata e piena e totale implementazione dell’Agenzia per i beni confiscati
Incremento della lotta per la legalità, per il contrasto ai fenomeni della immigrazione clandestina, della criminalità predatoria
Potenziamento delle forze dell’ordine, assicurando il massimo sostegno sia economico che logistico e attuando la specificità per gli operatori della sicurezza
Realizzazione di un efficace presidio del territorio, attraverso il coinvolgimento di regioni ed enti locali nei “Patti territoriali per la sicurezza”
Valorizzazione della risorsa tecnologica sia per le forze dell’ordine sia incentivando i privati e gli enti locali
Rafforzamento degli accordi bilaterali fra stati per l’attuazione di politiche di rimpatrio effettivo degli immigrati clandestini e definizione degli accordi bilaterali per scontare la pena detentiva nei paesi d’origine
Nuova legislazione per combattere il degrado nelle aree metropolitane e incentivazione della cooperazione tra tutte le forze di polizia presenti con programmi di prevenzione situazionale
Maggiore impegno dello Stato sul fronte del reintegro sociale di chi è sinceramente intenzionato a cambiare condotta e a scegliere in maniera definitiva la via della legalità
Cultura, sport e spettacolo
Non può esserci un taglio indiscriminato delle risorse pubbliche, ancora essenziali nel settore, ma neppure una irragionevole chiusura all’apporto dei privati
Finalizzare gli introiti prodotti dai beni culturali agli investimenti sulla cultura
Valorizzare “l’esistente invisibile”: i musei italiani svuotino le cantine
Avviare la sperimentazione dell’affidamento in concessione ai privati dei musei più in difficoltà
Riforma organica della fiscalità delle associazioni sportive dilettantistiche per la promozione dello sport di base
Agevolazioni fiscali per investimenti di privati nella costruzione di impianti sportivi di riconosciuto interesse generale
Separazione tra cultura e spettacolo nell’assegnazione di risorse pubbliche
22 Grande attacco al debito pubblico.Far dimagrire lo Stato, i cittadini danno già troppo: per la sostenibilità delle proposte programmatiche sopra esposte
In 5 anni, rapporto debito-Pil sotto quota 100%
Attacco complessivo al debito pubblico da 400 miliardi, basato su: vendita di immobili pubblici; messa sul mercato anche di partecipazioni azionarie pubbliche sia statali che locali; valorizzazione delle concessioni demaniali;
convenzioni fiscali con la Svizzera per le attività finanziarie detenute in quel Paese
Tendenziale dimezzamento degli oneri del servizio del debito in 5 anni
Costituzione di un grande fondo obbligazionario a cui lo Stato conferisca parte del suo patrimonio pubblico
A tutela degli interessi nazionali, rigoroso criterio di reciprocità con gli altri Paesi, per evitare attacchi a danno delle aziende strategiche; privatizzare sì, svendere no
23 Piano di attacco alla spesa pubblicaeccessiva e improduttiva
Intervento di forte riduzione della spesa pubblica, per unrisparmio di almeno 16 miliardi all’anno
Riduzione di una quota pari al 3% delle attualiTax expenditures
Ogni legge di spesa deve avere una scadenza(Sunset legislation)
Questo programma è il nostro impegno nella legislatura2013-2018 per promuovere lo sviluppo,la crescita e la modernizzazione del Paese.
Programma elltorale Idv
Italia dei Valori 2008
Lavoro
Miglioramento della Legge 30, garantendo reddito e riqualificazione nei periodi di non occupazione
e prevedendo agevolazioni fiscali per i lavoratori precari.
Per i giovani, salario minimo di ingresso di 1000/1100 Euro.
Controlli effettivi sulla sicurezza nei luoghi di lavoro e rigore nellà€tm applicazione delle sanzioni.
Sicurezza
Rimpatrio immediato ed effettivo degli immigrati clandestini e obbligo,
per quelli condannati, di scontare le pene nei Paesi di origine.
PiA Polizia nelle strade e piÀ video sorveglianza nel territorio.
Inasprimento delle pene per i reati contro i minori
e contro le donne.
LegalitÀ
Reintroduzione del reato di falso in bilancio.
Eliminazione del conflitto di interessi di ogni tipo e ad ogni livello.
Pene certe e processi penali e civili piÀ rapidi
(possibilitÀ di applicazione della pena dopo il secondo grado di giudizio
e sospensione della prescrizione dopo il rinvio a giudizio).
Economia
Meno burocrazia per le imprese
e detassazione degli investimenti in ricerca.
Liberalizzazione dei servizi pubblici.
Diminuzione del carico fiscale sulle imprese.
Informazione
Fine dei duopolio Rai-Mediaset in attuazione delle direttive europee e delle sentenze della Corte Costituzionale e della Corte di giustizia europea.
Revisione dei criteri di assegnazione ed effettivo controllo sullà€tm utilizzo dei finanziamenti pubblici alla€tm editoria.
Fuori la politica dalla Rai.
Salute
Nomine e incarichi nelle Asl e negli ospedali secondo criteri di competenza e professionalitÀ valutati da organi indipendenti.
Realizzazione di strutture mediche di eccellenza su tutto il territorio nazionale.
Maggiori finanziamenti alla ricerca medica.
Politica
IncandidabilitÀ al Parlamento per i condannati con sentenza passata in giudicato.
Restituzione agli elettori della scelta dei candidate.
Riduzione del numero dei componenti delle Assemblee elettive (Parlamentari e consiglieri comunali provinciale e regionali).
Famiglia e diritti delle persone
Riconoscimento di un sistema di diritti e doveri per le coppie di fatto
Agevolazioni sulla prima casa per le giovani coppie.
Diffusione capillare di asili e asili nido con orari di apertura identici a quelli di lavoro
e creazione di un sistema di tutele per le lavoratrici madri.
Scuola/UniversitÀ
Integrazione UniversitÀ / Imprese su progetti di ricerca e innovazione.
Diffusione delle nuove tecnologie informatiche (Wi Max) e loro insegnamento a partire dalle scuole elementari.
Insegnamento di elementi di lingua inglese a partire dagli asili.
Lotta a sprechi e inefficienza pubblica
Obbligo di gestione unificata dei servizi generali nei comuni con meno di 5000 abitanti.
Riduzione di almeno il 50% del numero di SocietA a partecipazione pubblica sia dello Stato che degli Enti Locali.
Abolizione delle Provincie nelle aree Metropolitane
e abolizione delle ComunitÀ montane.
Ambiente e qualità della vita
Sviluppo energie rinnovabili (finanziamento auto elettriche, pannelli solari, centrali elettriche e autonome).
Incentivazione del trasporto pubblico.
Realizzazione nelle realtÀ inadempienti di un ciclo di rifiuti basato su raccolta differenziata,
riutilizzo del riciclabile
e smaltimento ecocompatibile.
Difendere e valorizzare i cardini dell’Autonomia: lo Statuto Speciale, l’identità e il rispetto della diversità e delle Comunità locali
Promuovere una riforma costituzionale per razionalizzare la rappresentanza politica e per riaffermare il ruolo del regionalismo
Dare attuazione al Federalismo fiscale
e rinegoziare il Patto di stabilità
Promuovere il patto delle Autonomie del nord
Rivendicare un ruolo attivo in Europa
Dare voce alle politiche per la montagna e in favore dell’ambiente
Famiglia e politiche sociali al centro dell’azione di governo
Giovani e lavoro per uscire dalla crisi
Riposizionare la Valle d’Aosta come snodo delle reti di collegamento internazionali
Confermare e rilanciare il ruolo del Casino de la Vallée
STATO  E  CITTADINI
L’organizzazione attuale dello Stato è burocratica, sovradimensionata, costosa, inefficiente.
Il Parlamento non rappresenta più i cittadini che non possono scegliere il candidato, ma solo il simbolo del partito.
La Costituzione non è applicata.
I partiti si sono sostituiti alla volontà popolare e sottratti al suo controllo e giudizio.
Abolizione delle province
Accorpamento dei Comuni sotto i 5.000 abitanti
Abolizione del Lodo Alfano
Insegnamento della Costituzione ed esame obbligatorio per ogni rappresentante pubblico
Riduzione a due mandati per i parlamentari e per qualunque altra carica pubblica
Eliminazione di ogni privilegio particolare per i parlamentari, tra questi il diritto alla pensione dopo due anni e mezzo
Divieto per i parlamentari di esercitare un’altra professione durante il mandato
Stipendio parlamentare allineato alla media degli stipendi nazionali
Divieto di cumulo delle cariche per i parlamentari (esempio: sindaco e deputato)
Non eleggibilità a cariche pubbliche per i cittadini condannati
Partecipazione diretta a ogni incontro pubblico da parte dei cittadini via web, come già avviene per Camera e Senato
Abolizione delle Authority e contemporanea introduzione di una vera class action
Referendum sia abrogativi che propositivi senza quorum
Obbligatorietà della discussione parlamentare e del voto nominale per le leggi di iniziativa popolare
Approvazione di ogni legge subordinata alla effettiva copertura finanziaria
Leggi rese pubbliche on line almeno tre mesi prima delle loro approvazione per ricevere i commenti dei cittadini.
ENERGIA
Se venisse applicata rigorosamente la legge 10/91, per riscaldare gli edifici si consumerebbero 14 litri di gasolio, o metri cubi di metano, al metro quadrato calpestabile all’anno.
In realtà se ne consumano di più.
Dal 2002 la legge tedesca, e più di recente la normativa in vigore nella Provincia di Bolzano, fissano a 7 litri di gasolio, o metri cubi di metano, al metro quadrato calpestabile all’anno il consumo massimo consentito nel riscaldamento ambienti.
Meno della metà del consumo medio italiano.
Utilizzando l’etichettatura in vigore negli elettrodomestici, nella Provincia di Bolzano questo livello corrisponde alla classe C, mentre alla classe B corrisponde a un consumo non superiore a 5 litri di gasolio, o metri cubi di metano, e alla classe A un consumo non superiore a 3 litri di gasolio, o metri cubi di metano, al metro quadrato all’anno.
Nel riscaldamento degli ambienti, una politica energetica finalizzata alla riduzione delle emissioni di CO2, anche per evitare le sanzioni economiche previste dal trattato di Kyoto nei confronti dei Paesi inadempienti, deve articolarsi nei seguenti punti:
Applicazione immediata della normativa, già prevista dalla legge 10/91 e prescritta dalla direttiva europea 76/93, sulla certificazione energetica degli edifici
Definizione della classe C della provincia di Bolzano come livello massimo di consumi per la concessione delle licenze edilizie relative sia alle nuove costruzioni, sia alle ristrutturazioni di edifici esistenti
Riduzione di almeno il 10 per cento in cinque anni dei consumi energetici del patrimonio edilizio degli enti pubblici, con sanzioni finanziare per gli inadempienti
Agevolazioni sulle anticipazioni bancarie e semplificazioni normative per i contratti di ristrutturazioni energetiche col metodo esco (energy service company), ovvero effettuate a spese di chi le realizza e ripagate dal risparmio economico che se ne ricava
Elaborazione di una normativa sul pagamento a consumo dell’energia termica nei condomini, come previsto dalla direttiva europea 76/93, già applicata da altri Paesi europei.
Il rendimento medio delle centrali termoelettriche dell’Enel si attesta intorno al 38%.
Lo standard con cui si costruiscono le centrali di nuova generazione, i cicli combinati, è del 55/60%.
La co-generazione diffusa di energia elettrica e calore, con utilizzo del calore nel luogo di produzione e trasporto a distanza dell’energia elettrica, consente di utilizzare il potenziale energetico del combustibile fino al 97%.
Le inefficienze e gli sprechi attuali nella produzione termoelettrica non sono accettabili né tecnologicamente, né economicamente, né moralmente, sia per gli effetti devastanti sugli ambienti, sia perché accelerano l’esaurimento delle risorse fossili, sia perché comportano un loro accaparramento da parte dei Paesi ricchi a danno dei Paesi poveri.
Non è accettabile di per sé togliere il necessario a chi ne ha bisogno, ma se poi si spreca, è inconcepibile.
Per accrescere l’offerta di energia elettrica non è necessario costruire nuove centrali, di nessun tipo.
La prima cosa da fare è accrescere l’efficienza e ridurre gli sprechi delle centrali esistenti, accrescendo al contempo l’efficienza con cui l’energia prodotta viene utilizzata dalle utenze (lampade, elettrodomestici, condizionatori e macchinari industriali).
Solo in seguito, se l’offerta di energia sarà ancora carente, si potrà decidere di costruire nuovi impianti di generazione elettrica.
Nella produzione di energia elettrica e termica, una politica energetica finalizzata alla riduzione delle emissioni di CO2 anche accrescendo l’offerta, deve articolarsi nei seguenti punti:
Potenziamento e riduzione dell’impatto ambientale delle centrali termoelettriche esistenti
Incentivazione della produzione distribuita di energia elettrica con tecnologie che utilizzano le fonti fossili nei modi più efficienti, come la co-generazione diffusa di energia elettrica e calore, a partire dagli edifici più energivori: ospedali, centri com-merciali, industrie con processi che utilizzano calore tecnologico, centri sportivi ecc.
Estensione della possibilità di riversare in rete e di vendere l’energia elettrica anche agli impianti di micro-cogenerazione di taglia inferiore ai 20 kW
Incentivazione della produzione distribuita di energia elettrica estendendo a tutte le fonti rinnovabili e alla micro-cogenerazione diffusa la normativa del conto energia, vincolandola ai kW riversati in rete nelle ore di punta ed escludendo i chilowattora prodotti nelle ore vuote
Applicazione rigorosa della normativa prevista dai decreti sui certificati di efficienza energetica, anche in considerazione dell’incentivazione alla produzione di energia elettrica da fonti rinnovabili che essi comportano
Eliminazione degli incentivi previsti dal CIP6 alla combustione dei rifiuti in base al loro inserimento, privo di fondamento tecnico-scientifico, tra le fonti rinnovabili
Legalizzazione e incentivazione della produzione di biocombustibili, vincolando all’incremento della sostanza organica nei suoli le produzioni agricole finalizzate a ciò
Incentivazione della produzione distribuita di energia termica con fonti rinnovabili, in particolare le biomasse vergini, in piccoli impianti finalizzati all’autoconsumo, con un controllo rigoroso del legno proveniente da raccolte differenziate ed esclu-dendo dagli incentivi la distribuzione a distanza del calore per la sua inefficienza e il suo impatto ambientale
Incentivazione della produzione di biogas dalla fermentazione anaerobica dei rifiuti organici.
L’informazione è uno dei fondamenti della democrazia e della sopravvivenza individuale.
Se il controllo dell’informazione è concentrato in pochi attori, inevitabilmente si manifestano derive antidemocratiche.
Se l’informazione ha come riferimenti i soggetti economici e non il cittadino, gli interessi delle multinazionali e dei gruppi di potere economico prevalgono sugli interessi del singolo.
L’informazione quindi è alla base di qualunque altra area di interesse sociale.
Il cittadino non informato o disinformato non può decidere, non può scegliere.
Assume un ruolo di consumatore e di elettore passivo, escluso dalle scelte che lo riguardano.
Le proposte:
Cittadinanza digitale per nascita, accesso alla rete gratuito per ogni cittadino italiano
Eliminazione dei contributi pubblici per il finanziamento delle testate giornalistiche
Nessun canale televisivo con copertura nazionale può essere posseduto a maggioranza da alcun soggetto privato, l’azionariato deve essere diffuso con proprietà massima del 10%
Le frequenze televisive vanno assegnate attraverso un’asta pubblica ogni cinque anni
Abolizione della legge del governo D’Alema che richiede un contributo dell’uno per cento sui ricavi agli assegnatari di frequenze televisive
Nessun quotidiano con copertura nazionale può essere posseduto a maggioranza da alcun soggetto privato, l’azionariato diffuso con proprietà massima del 10%
Abolizione dell’Ordine dei giornalisti
Vendita ad azionariato diffuso, con proprietà massima del 10%, di due canali televisivi pubblici
Un solo canale televisivo pubblico, senza pubblicità, informativo e culturale,indipendente dai partiti
Abolizione della legge Gasparri
Copertura completa dell’ADSL a livello di territorio nazionale
Statalizzazione della dorsale telefonica, con il suo riacquisto a prezzo di costo da Telecom Italia, e l’impegno da parte dello Stato di fornire gli stessi servizi a prezzi competitivi ad ogni operatore telefonico
•  Abolizione  della  legge  Pisanu  sulla  limitazione  all’accesso  wi f i.=   obiettivo  raggiunto
Introduzione dei ripetitori Wimax per l’accesso mobile e diffuso alla Rete
Eliminazione del canone telefonico per l’allacciamento alla rete fissa
Allineamento immediato delle tariffe di connessione a Internet e telefoniche a quelle europee
Tetto nazionale massimo del 5% per le società di raccolta pubblicitaria facenti capo a un singolo soggetto economico privato
Riduzione del tempo di decorrenza della proprietà intellettuale a 20 anni
Abolizione della legge Urbani sul copyright
Divieto della partecipazione azionaria da parte delle banche e di enti pubblici o para pubblici a società editoriali
Depenalizzazione della querela per diffamazione e riconoscimento al querelato dello stesso importo richiesto in caso di non luogo a procedere (importo depositato presso il tribunale in anticipo in via cautelare all’atto della querela)
ECONOMIA
Introduzione della class action
Abolizione delle scatole cinesi in Borsa
Abolizione di cariche multiple da parte di consiglieri di amministrazione nei consigli di società quotate
Introduzione di strutture di reale rappresentanza dei piccoli azionisti nelle società quotate
Abolizione della legge Biagi
Impedire lo smantellamento delle industrie alimentari e manifatturiere con un prevalente mercato interno
Vietare gli incroci azionari tra sistema bancario e sistema industriale
Introdurre la responsabilità degli istituti finanziari sui prodotti proposti con una compartecipazione alle eventuali perdite
Impedire ai consiglieri di amministrazione di ricoprire alcuna altra carica nella stessa società se questa si è resa responsabile di gravi reati
Impedire l’acquisto prevalente a debito di una società (es. Telecom Italia)
Introduzione di un tetto per gli stipendi del management delle aziende quotate in Borsa e delle aziende con partecipazione rilevante o maggioritaria dello Stato
Abolizione delle stock option
Abolizione dei monopoli di fatto, in particolare Telecom Italia, Autostrade, ENI, ENEL, Mediaset, Ferrovie dello Stato
Allineamento delle tariffe di energia, connettività, telefonia, elettricità, trasporti agli altri Paesi europei
Riduzione del debito pubblico con forti interventi sui costi dello Stato con il taglio degli sprechi e con l’introduzione di nuove tecnologie per consentire al cittadino l’accesso alle informazioni e ai servizi senza bisogno di intermediari
Vietare la nomina di persone condannate in via definitiva (es. Scaroni all’Eni) come amministratori in aziende aventi come azionista lo Stato o quotate in Borsa
Favorire le produzioni locali
Sostenere le società no profit
Sussidio di disoccupazione garantito
Disincentivi alle aziende che generano un danno sociale (es.distributori di acqua in bottiglia).
TRASPORTI
Disincentivo dell’uso dei mezzi privati motorizzati nelle aree urbane
Sviluppo di reti di piste ciclabili protette estese a tutta l’area urbana ed extra urbana
Istituzione di spazi condominiali per il parcheggio delle biciclette
Istituzione dei parcheggi per le biciclette nelle aree urbane
Introduzione di una forte tassazione per l’ingresso nei centri storici di automobili private con un solo occupante a bordo
Potenziamento dei mezzi pubblici a uso collettivo e dei mezzi pubblici a uso individuale (car sharing) con motori elettrici alimentati da reti
Blocco immediato del Ponte sullo Stretto
Blocco immediato della Tav in Val di Susa
Proibizione di costruzione di nuovi parcheggi nelle aree urbane
Sviluppo delle tratte ferroviarie legate al pendolarismo
Copertura dell’intero Paese con la banda larga
Incentivazione per le imprese che utilizzano il telelavoro
Sistema di collegamenti efficienti tra diverse forme di trasporto pubblici
Incentivazione di strutture di accoglienza per uffici dislocati sul territorio collegati a Internet
Incentivazione dei mercati locali con produzioni provenienti dal territorio
Corsie riservate per i mezzi pubblici nelle aree urbane
Piano di mobilità per i disabili obbligatorio a livello comunale.
SALUTE
L’Italia è uno dei pochi Paesi con un sistema sanitario pubblico ad accesso universali.
Due fatti però stanno minando alle basi l’universalità e l’omogeneità del Servizio Sanitario Nazionale: la devolution, che affida alle Regioni l’assistenza sanitaria e il suo finanziamento e accentua le differenze territoriali, e la sanità privata che sottrae risorse e talenti al pubblico.
Si tende inoltre ad organizzare la Sanità come un’azienda e a far prevalere gli obiettivi economici rispetto a quelli di salute e di qualità dei servizi.
GRATUITÀ DELLE CURE ED EQUITÀ DI ACCESSO
Garantire l’accesso alle prestazioni essenziali del Servizio Sanitario Nazionale universale e gratuito
Ticket proporzionali al reddito per le prestazioni non essenziali
Monitorare e correggere gli effetti della devolution sull’equità d’accesso alla Sanità
FARMACI
Promuovere l’uso di farmaci generici e fuori brevetto, equivalenti e meno costosi rispetto ai farmaci “di marca” (che in Italia costano spesso di più che all’estero) e più sicuri rispetto ai prodotti di recente approvazione
Prescrizione medica dei principi attivi invece delle marche delle singole specialità (come avviene ad esempio in Gran Bretagna)
INFORMAZIONE
Programma di educazione sanitaria indipendente pubblico e permanente sul corretto uso dei farmaci, sui loro rischi e benefici
Politica sanitaria nazionale di tipo culturale per promuovere stili di vita salutari e scelte di consumo consapevoli per sviluppare l’autogestione della salute (operando sui fattori di rischio e di protezione delle malattie) e l’automedicazione semplice
Informare sulla prevenzione primaria (alimentazione sana, attività fisica, astensione dal fumo) e sui limiti della prevenzione secondaria (screening, diagnosi precoce, medicina predittiva), ridimensionandone la portata, perché spesso risponde a logiche commerciali
Sistema di misurazione della qualità degli interventi negli ospedali (tassi di successo, mortalità, volume dei casi trattati ecc.) di pubblico dominio
MEDICI
Proibire gli incentivi economici agli informatori “SCIENTIFICI” sulle vendite dei farmaci
Separare le carriere dei medici pubblici e privati, non consentire a un medico che lavora in strutture pubbliche di Operare nel privato
Incentivazione della permanenza dei medici nel pubblico, legandola al merito con tetti massimi alle tariffe richieste in sede privata
Criteri di trasparenza e di merito nella promozione dei primari
ORGANIZZAZIONE
Liste di attesa pubbliche e on line
Istituzione di centri unici di prenotazione on line
Convenzioni con le strutture private rese pubbliche e on line
Investire sui consultori familiari
Limitare l’influenza dei direttori generali nelle ASL e negli ospedali attraverso la reintroduzione dei consigli di amministrazione
LOTTA PER IL DOLORE
Allineare l’Italia agli altri Paesi europei e alle direttive dell’Organizzazione Mondiale della Sanità (OMS) nella lotta al dolore.
In particolare per l’uso degli oppiacei (morfina e simili)
RICERCA
Possibilità dell’8 per mille alla ricerca medico-scientifica
Finanziare la ricerca indipendente attingendo ai fondi destinati alla ricerca militare
Promuovere e finanziare ricerche sugli effetti sulla salute, in particolare legate alle disuguaglianze sociali e all’inquinamento ambientale dando priorità ai ricercatori indipendenti
Promuovere la ricerca sulle malattie rare e spesare le cure all’estero in assenza di strutture nazionali
Introdurre, sulla base delle raccomandazioni dell’OMS, a livello di Governo centrale e regionale, la valutazione dell’impatto sanitario delle politiche pubbliche, in particolare per i settori dei trasporti, dell’urbanistica, dell’ambiente, del lavoro e dell’educazione
AMMINISTRATORI PUBBLICI
Eliminazione degli inceneritori
Introduzione del reato di strage per danni sensibili e diffusi causati dalle politiche locali e nazionali che comportano malattie e decessi nei cittadini nei confronti degli amministratori pubblici (ministri, presidenti di Regione, sindaci, assessori).
ISTRUZIONE
Abolizione della legge Gelmini
Diffusione obbligatoria di Internet nelle scuole con l’accesso per gli studenti
Graduale abolizione dei libri di scuola stampati, e quindi la loro gratuità, con l’accessibilità via Internet in formato digitale
Insegnamento obbligatorio della lingua inglese dall’asilo
Abolizione del valore legale dei titoli di studio
Risorse finanziarie dello Stato erogate solo alla scuola pubblica
Valutazione dei docenti universitari da parte degli studenti
Insegnamento gratuito della lingua italiana per gli stranieri(obbligatorio in caso di richiesta di cittadinanza)
Accesso pubblico via Internet alle lezioni universitarie
Investimenti nella ricerca universitaria a distanza via Internet
Integrazione Università/Aziende
Sviluppo strutture di accoglienza degli studenti
