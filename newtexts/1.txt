Iedereen spreekt tegenwoordig over milieu en de opwarming van de aarde.
Maar wie echt de milieu en klimaatproblemen wil oplossen, moet ook durven nadenken over een andere economie, over anders consumeren en produceren.
Maar dat vraagt politieke durf.
Niet enkel woorden, ook daden.
Groen! heeft concrete voorstellen om die problemen echt aan te pakken: niet enkel de symptomen, maar ook de onderliggende oorzaken.
De ecologische uitdagingen waar we voor staan zijn kolossaal.
Ze zijn al langer bekend, maar pas heel recent worden ze echt ernstig genomen.
De discussie tussen believers en nonbelievers is achter de rug.
De wetenschappelijke bewijslast is overweldigend.
Het gaat met name om: De opwarming van de aarde (global climate change)
Er zal een wereldwijde inspanning nodig zijn om de opwarming van de aarde beperkt te houden tot maximum 2°C.
Het Rioverdrag en het Kyotoprotocol vormen slechts eerste voorzichtige aanzetten.
Er zullen veel verder reikende inspanningen nodig zijn: de uitstoot van broeikasgassen moet wereldwijd tegen 2050 worden verminderd met 50%.
Dit betekent dat de uitstoot van broeikasgassen door industrielanden met maar liefst 80% dient te verminderen.
De strijd tegen de klimaatsverandering dwingt ons in te grijpen in de kern van onze economie en om te schakelen naar minder energieverslindende productiewijzen en een minder gecentraliseerde productie van energie en elektriciteit.
Het verlies aan natuurlijk patrimonium
Regenwouden, bossen, natuur worden in een razend snel tempo opgebruikt: dieren en planten sterven uit.
Ook los van de opwarming worden grote delen van de wereld omgevormd tot dorre vlakten en steenwoestijnen.
Onze zeeën raken leeg gevist.
De biodiversiteit gaat verloren.
Ons erfgoed aan natuur (biodiversiteit) verschraalt, net als onze voorraad aan natuurlijke hulpbronnen (grondstoffen, brandstoffen).
De slinkende olievoorraden en het teveel aan CO2 en andere broeikasgassen in de atmosfeer door de verbanding van fossiele brandstoffen, zijn twee zijden van dezelfde medaille.
De verspreiding van chemicaliën in het leefmilieu
De 20ste eeuw was de eeuw van de chemie.
Een groot deel van onze welvaart is gebouwd op de massaproductie van chemische stoffen, dikwijls ook petroleumderivaten (petrochemie).
Duizenden chemische stoffen werden losgelaten in ons milieu, zonder dat de effecten ervan op fauna en flora of op de menselijke gezondheid, vooraf werden getest.
Vele van deze stoffen blijken nu kankerverwekkend of verstoren de ontwikkeling en vruchtbaarheid van levende wezens.
Deze stoffen werden over heel de wereld en door de voedselketen verspreid, en stapelen zich ook op in ons lichaam (bioaccumulatie).
De wereld werd op grote schaal vergiftigd – de ontgifting van onze leefomgeving is de derde grote uitdaging: namelijk de aarde terug proper krijgen.
Sinds het Brundlandtrapport en de Rioconferentie is “duurzame ontwikkeling” een begrip geworden.
Groen! pleit voor een sterke invulling van dit begrip waarbij ecologische en sociale rechtvaardigheid samengaan.
Want dikwijls wordt ‘duurzame ontwikkeling’ een containerbegrip en krijgt het een wel erg slappe invulling: dan stellen politici of bedrijfsleiders ‘duurzame ontwikkeling’ gewoon gelijk aan ‘duurzame groei’.
Groen! pleit ervoor om ecologische duurzaamheid als toetssteen te nemen voor elk federaal beleidsdomein.
Duurzame ontwikkeling is nu te veel een aanhangsel van het beleid.
Groen! wil juist dat heel het beleid uitgaat van een echte keuze voor duurzaamheid.
Dan wordt het Federaal Plan voor Duurzame Ontwikkeling hét beleidskader bij uitstek in plaats van een schertsplan en dan wordt het Federaal Planbureau in de feiten omgevormd tot een permanent Planbureau voor Duurzame Ontwikkeling.
De Federale Raad voor Duurzame Ontwikkeling moet meer armslag en meer middelen krijgen.
Groen! vraagt dat alle actiepunten uit de twee voorgaande plannen dringend uitgevoerd worden.
Om die reden vraagt Groen! een vicepremier belast met klimaat en duurzame ontwikkeling en een echte inspectie om duurzaamheidsdoelstellingen na te gaan naar het model van de Inspectie van Financiën.
Ook de mensen zelf dragen verantwoordelijkheid bij de keuzes die ze maken in hun leven.
Maar de politiek mag haar verantwoordelijkheid niet afwentelen op de burgers.
De overheid moet een kader creëren om mensen de kans te geven om duurzame keuzes te maken.
De opwarming van de aarde, de verschraling van natuurlijke hulpbronnen, de verloedering van de leefomgeving treffen altijd eerst de armsten.
Dat is een globaal gegeven.
In de derde wereld zijn klimaaten milieuproblemen een kwestie van overleven.
De erosie en woestijnvorming in ontwikkelingslanden leiden tot massale en uitzichtloze hongersnood, de vegetatiewijziging op berghellingen tot dodende modderstromen.
In de grote metropolen in het Zuiden is luchtvervuiling door het verkeer letterlijk dodelijk, worden mensen ziek door ons giftig afval.
Vandaar het groeiende probleem van ecologische vluchtelingen en de eerste klimaatvluchtelingen.
Op kleinere schaal dichter bij huis zijn het ook de sociaal zwakkeren die meer lijden door milieuvervuiling (zoals mensen die dichter bij drukke verkeersassen wonen of in overstromingsgebieden) of die het eerste slachtoffer worden van duurdere energieprijzen.
Milieuproblemen zijn dus per definitie sociale problemen, en een gezond en proper milieu is allesbehalve een luxe maar een recht.
Ecologische politiek gaat dan ook vooral over rechtvaardigheid.
Kiezen voor een meer duurzame levensstijl is het meest sociale dat men kan doen, en ecologische politiek is altijd ook en zelfs in belangrijke mate een kwestie van ecologische herverdeling.
Daartoe is het model ontwikkeld van de ecologische voetafdruk.
De ecologische voetafdruk van de Belg bedraagt 4,9 ha van het aardoppervlak – dat is 2,7 keer de ruimte die beschikbaar is per inwoner (1,8 ha van het wereldoppervlak).
Dezelfde waarheid kan ook in tijdseenheden uitgedrukt worden.
Elk jaar gebruiken we steeds vroeger onze voorraad natuurlijke hulpbronnen op die ons voor een heel jaar ter beschikking staan.
Vanaf een bepaald moment beginnen we de planeet op te eten, en verhogen we de ecologische schuld die we afschuiven op toekomstige generaties.
Dat moment was in 2006 al bereikt op 9 oktober.
Deze dag werd uitgeroepen tot “overshoot day”: de dag dat we ecologisch boven onze stand beginnen te leven en teren op het ecologisch erfgoed bestemd voor onze kinderen.
Ter vergelijking: in 1987 vond “overshoot day” nog plaats op 19 december.
Het interen op de voorraden van onze planeet gaat dus steeds sneller.
Vooral het klimaatprobleem is dé sociale kwestie van de 21ste eeuw.
Geen enkel ander probleem heeft zoveel te maken met het overleven van zoveel mensen.
En de grootste slachtoffers van een veranderend klimaat zijn net de mensen uit die landen die het minst bijdragen aan het probleem, maar er wel de grootste gevolgen zullen van dragen.
Nog even en we zien op onze breedbeeld-tv's miljoenen milieuvluchtelingen, op de vlucht voor woestijnvorming, een stijgende zeespiegel, overstromingen en stormen.
Het klimaatprobleem is hét veiligheidsprobleem van de 21ste eeuw.
Zelfs de dreiging van terroristische aanslagen verbleekt t.o.v. de dreiging van klimaatcatastrofes.
Groen! komt op voor een gezond leefmilieu.
En dan denken we niet enkel aan milieu in de enge zin.
Het gaat om de kwaliteit van lucht, water en bodem, maar ook om het binnenhuismilieu, om gezonde en lekkere voeding.
We zetten ons ook in voor voldoende open ruimte en natuur, stiltegebieden en het vrijwaren van rustmomenten in je leven.
Groen! stelt fundamentele vragen bij de doorholeconomie en wil ieder het recht geven om letterlijk en figuurlijk op adem te komen.
Sigarettenrook, lawaai, stress kunnen ook onze levenskwaliteit ondermijnen.
Groen! kiest altijd eerst voor de gezondheid.
Als er twijfel is vragen we dat het beleid voorzichtig is in het toelaten van nieuwe stoffen of producten in onze leefomgeving (voorzorgsprincipe).
Door toedoen van onderzoek dat onze groene ministers vroeger opstartten wordt in Vlaanderen permanent de band onderzocht tussen vervuilende stoffen en mogelijke gezondheidsproblemen (biomonitoring).
Maar als er verbanden gelegd worden, dan moet de politiek ook echt durven optreden.
Daar schrikt men nu nog altijd voor terug.
1.1 Groen! wil milieu en gezondheidsnormen afstemmen op de gezondheidsrisico’s voor de kwetsbaarste groepen in de samenleving, zoals kinderen, ouderen, zwangere vrouwen, astmaen hartpatiënten…
We willen komen tot een beleid van chemische hygiëne – het Europees REACHprogramma wil alle chemische stoffen screenen : dat is een stap in de goede richting.
Maar die moet nu ook echt in de praktijk omgezet worden.
Spijtig genoeg werden de oorspronkelijke voorstellen onder druk van de chemische industrie sterk afgezwakt.
Groen! streeft naar een duurzame chemie
die giftige stoffen weert:
Stoffen die de gezondheid schaden, worden verboden
Ook stoffen waarvoor een minder schadelijk alternatief bestaat, worden vervangen (substitutiebeginsel)
Nieuwe producten en stoffen kunnen maar op grote schaal worden toegepast wanneer de effecten op milieu en gezondheid gekend of voldoende onderzocht zijn.
Het is aan de bedrijven om te bewijzen dat ze onschadelijk zijn.
Groen! wil zorgen voor propere lucht door de vervuiling aan te pakken aan de bron.
Ons verkeer, de industrie, maar ook de verwarming van gebouwen en woningen, zorgt voor vuile lucht.
Hoge ozonconcentraties in de zomer of pieken van fijn stof het hele jaar door, zijn slecht voor onze longen
en bedreigen vooral mensen met minder weerstand, zoals kinderen of ouderen.
Groen! pleit voor een structurele aanpak: minder gemotoriseerd verkeer, meer kiezen voor de fiets of het openbaar vervoer.
En pas in tweede instantie properder auto’s en benzine.
Want als we met z’n allen veel meer kilometers afleggen met de wagen, helpen properder motoren niet.
De industrie heeft al heel wat inspanningen gedaan om de uitstoot van gevaarlijke stoffen en gassen te verminderen.
Maar aan de andere kant neemt de productie toe.
Veel luchtvervuiling heeft te maken met energieverspilling.
Warmte gaat verloren, er komen CO2 en andere broeikasgassen vrij in de lucht, maar tegelijk ook andere boosdoeners zoals fijn stof, stikstofoxiden, vluchtige organische stoffen, PAK’s…
Een efficiënt klimaatbeleid zorgt dus niet enkel voor minder broeikasgassen in de lucht en minder opwarming, maar zorgt er ook voor dat onze lucht zuiverder wordt.
De waarschuwingswaarde voor ozon werd de voorbije jaren verschillende keren overschreden.
Op zo’n hete ozonrijke dagen krijgen vooral oudere mensen last en elk jaar zijn er ook honderden mensen die daardoor ziek worden of voortijdig overlijden.
De norm voor fijn stof mag van Europa slechts 35 dagen per jaar overschreden worden.
De voorbije jaren zaten we op bijna alle meetstations in Vlaanderen en Brussel ver boven dat maximum.
Naar schatting zijn er jaarlijks in ons land 13.000 vroegtijdige overlijdens vooral door fijn stof.
Om ongezonde ozonof fijn stofpieken in de zomer te vermijden, moet je het hele jaar door zorgen voor minder vervuiling.
Dat vergt moed om structurele maatregelen te nemen, zoals de invoering van een slimme kilometerheffing die zorgt voor minder verkeer.
Maar de regering gaat voor een wegenvignet, dat niets oplost.
Of je kan kiezen voor propere scheepsmotoren
en minder vliegreizen,
voor massale investeringen in betere verwarmingsketels,
hernieuwbare energie en energiebesparing,
voor fabrieken die geen schadelijke stoffen meer lekken.
Als we echt effect willen bereiken met nationale maatregelen op de luchtvervuiling door het verkeer, dan moeten we ook kiezen voor maatregelen die een effect hebben op een groot deel van ons wagenpark.
Enkele symbolische ingrepen volstaan niet.
1.2 Groen! vroeg de federale regering herhaaldelijk om premies te voorzien voor de installatie van LPGtanks in benzinewagens en voor de uitrusting van dieselwagens met roetfilters.
Als we erin slagen tegen het ‘Kyotojaar’ 2012 10% van ons benzinewagenpark om te schakelen naar LPG en 90% van alle dieselwagens uit te rusten met een roetfilter, dan zal dit een reëel effect hebben op de luchtkwaliteit en op onze gezondheid en dat is ook goed voor het behalen van de Kyotodoelstelling.
Waar wacht men op?
Toen onze groene minister de LPGpremie invoerde, was dat een groot succes.
Spijtig genoeg werd deze actie nadien stopgezet.
En van een premie voor roetfilters konden tot nu toe slechts enkele (vracht)wagens genieten.
Een veralgemeende maatregel zoals in Nederland durft men niet aan.
1.3 En natuurlijk zou de overheid zelf het goede voorbeeld moeten geven.
Het wagenpark van ministers, administraties en overheidsbedrijven kan omgevormd worden tot “groene vloten”.
Nu heeft men alleen afgesproken om iets minder vervuilende wagens te gebruiken.
Ons hele bussenpark moet proper rijden.
Op elke dieselbus hoort een filter.
En eigenlijk zou men beter zoveel mogelijk omschakelen naar aardgasbussen.
1.4 Autoen vrachtwagenkeuringen moeten nog veel meer rekening houden met de milieuprestaties
en moeten ook mobiel kunnen plaats vinden bij het vermoeden van overtredingen.
Tijdens de ozonrijke zomers willen we opnieuw gratis milieukeuringen.
1.5 Wie agressief of dwaas rijdt (snel rijdt, snel optrekt, bruusk afremt, e.d.) vervuilt meer.
Groen! wil chauffeurs belonen die zich bijscholen in zuinig en milieuvriendelijke rijgedrag.
Zeker in tijden van vervuilingspieken is er geen nood aan zogeheten, “sportieve chauffeurs”.
1.6 Bij oplopende concentraties kunnen ook noodmaatregelen genomen worden.
Om de gezondheid van de mensen die er het meest last van hebben, te beschermen.
Men kan kiezen voor een snelheidsverlaging op autosnelwegen in de buurt van woonwijken, op plaatsen waar de verontreiniging het hoogst ligt, kan autorijden tijdelijk beperkt worden, bepaalde emissies van fabrieken (bv. chemische solventen) kunnen verminderd worden.
Mensen kunnen aangezet worden om minder de wagen te nemen, minder energie te verbruiken.
En waarom niet opnieuw ozontickets, of gratis op bus, tram en trein op piekdagen op kosten van de vervuilers?
De Vlaamse smogborden die de snelheid op autosnelwegen beperken, werden tot nu toe maar één keer omgedraaid.
De actie verliep ongecoördineerd.
Er waren geen sluitende afspraken i.v.m.<U+F020>het handhavingsbeleid met de verkeerspolitie en de chauffeurs werden veel te laat verwittigd.
Ook het Brussels luchtkwaliteitsplan bleef wat de mobiliteitsaspecten betreft, dode letter.
Veel beter is (zoals in Nederland) te kiezen voor permanente snelheidsbeperkingen in smoggevoelige gebieden om hoge vervuilingspieken te voorkomen.
1.7 Voor de rest beperken de ministers zich tot het geven van goede raad: kinderen moeten binnen spelen als het erg warm is in de zomer, bejaarden dienen zich heel rustig te houden en niemand mag nog zware fysieke arbeid plegen.
Op de herhaalde vraag van Groen! om bij hoge ozonconcentraties buitenarbeiders verlof te geven, werd nooit ingegaan.
En sportdagen met kinderen gaan gewoon door, ozon of geen ozon.
De overheid neemt zich zelf niet ernstig.
1.8 Vlaanderen, Brussel en België zouden als “hot spot regio’s”, streken met veel verkeer en industrie, en dus ook met veel vervuiling, vragende partij moeten zijn in Europa voor strenge regels op het vlak van de bescherming van onze gezondheid.
Maar men probeert eerder de Europese regelgeving af te zwakken.
Om echt op te treden en onze gezondheid te beschermen, ontbreekt de politieke wil.
Die wil is er wel om op vraag van de industrie de normen te versoepelen.
Groen! zet zich in voor voedselveiligheid, maar ook voor een duurzame landbouw en voor eerlijk, gezond en gewoon lekker voedsel.
Ook de voedingsindustrie belast ons milieu.
Als voedingsproducten van heel ver worden aangevoerd, spreken we van een hoog aantal voedselkilometers.
Waardoor we ons eerlijkeaardeaandeel letterlijk voor een groot stuk opeten.
Daarom wil Groen! streekgebonden producten promoten.
We verdedigen mee het idee van “slow food” (ecologische, gezonde producten waar je rustig kan van genieten) als alternatief voor de fastfoodindustrie.
Het transport van voedsel over lange afstanden, zorgt voor veel uitstoot van CO2.
Een voorbeeld is dat van een blikje tomatensoep met balletjes dat 32.000 kilometer aflegt voor het in onze soepkom belandt.
Groen! wil op alle voedingswaren een label met het aantal “voedselkilometers”.
Tegelijk willen we een kwaliteitslabel én meer steun voor duurzame streekproducten.
En een promotiecampagne voor seizoensgebonden groenten
De consument wil steeds minder betalen voor zijn eten: amper 12% van het gezinsbudget wordt gemiddeld nog maar besteed aan voeding.
Maar kwaliteit heeft een prijs.
Als we minder industriële landbouwproducten willen en meer kwaliteitsvoeding op maat, moeten we ook bereid zijn een eerlijke prijs te betalen aan boeren die hiervoor kiezen.
Dat vergt ook een ander Europees landbouwbeleid dat afstapt van overproductie, exportsubsidies en kiest voor een rechtmatige vergoeding van landbouwers.
De oprichting van het federale Voedselagentschap was één van de belangrijkste verwezenlijkingen van onze regeringsdeelname tussen 1999 en 2003.
Dit agentschap draait naar behoren.
Een nieuwe dioxinecrisis lijkt intussen ondenkbaar.
1.9 Op termijn kan het Voedselagentschap zich ook gaan bezig houden met de voedselkwaliteit.
In overleg met de gewesten kan er meer aandacht gaan naar gezonde voeding en voedingsgewoonten.
Met de voedingsindustrie kunnen bv. afspraken gemaakt worden over additieven in voeding, bv. om  het teveel aan suiker en zouten in veel voedingswaren terug te dringen.
In ons land worden nog altijd heel wat pesticiden gebruikt, in landen tuinbouw, maar ook door mensen thuis.
Groen! wil het gebruik van pesticiden terugdringen.
Omdat deze giftige stoffen zich ook opstapelen in ons lichaam.
Dankzij Groen! wordt in de gemeenten intussen veel minder gespoten.
In ons eten zouden helemaal geen resten van bestrijdingsmiddelen mogen voorkomen.
Maar bij controles worden in groenten en fruit nog dikwijls pesticidenresten teruggevonden, zeker bij zuiderse vruchten die worden ingevoerd.
Het plan van de regering om de hoeveelheid pesticiden te verminderen, was een lachertje.
1.10 Groen! wil dat de milieubelasting door pesticiden zoals ook gepland in Nederland, met meer dan 90% vermindert tegen 2015.
De toelating van middelen die een bedreiging vormen voor de gezondheid moet onmiddellijk ingetrokken worden.
Om over het erkenningenbeleid te waken, dienen consumentenen milieubewegingen beter betrokken te worden.
Groen! vraagt dat bekend zou gemaakt worden welke winkels en warenhuizen nog groenten en fruit verkopen met pesticidenresten (boven de wettelijke norm).
1.11 Het ideaal is als je kan kiezen voor biologische producten, geteeld zonder gifstoffen dicht bij jou thuis.
Daarom steunt Groen! overal de biomarkten en de bioverkoop.
Spijtig genoeg moeten veel biogroenten en –fruit ingevoerd worden.
Beter zou zijn dat ze geleverd worden door landbouwers van bij ons.
Dat landbouwers de kans krijgen om over te schakelen op bioteelt.
Tegen 2010 wil Groen! dat 10% van onze landbouw biolandbouw is, tegen 2020 20%.
Dat is nog een hele weg te gaan.
1.12 Groen! wil biologische voedingsmiddelen goedkoper maken.
We vragen al lang dat Europa de BTW op bio zou schrappen (het BTWtarief brengen van 6% naar 0%).
Het BTWtarief voor bio voedsel in de horeca kan verlaagd worden van 21 naar 6%.
Ook wie minder goed bij kas zit of gaat winkelen in de Aldi, moet bioproducten kunnen kopen.
De overheid zelf kan waar zij instaat voor het serveren van maaltijden, het goede voorbeeld geven en altijd bio als keuzemogelijkheid voorzien.
1.13 Het gebruik van antibiotica als groeibevorderaar in de veeteelt zou moeten verboden worden.
Want door te veel antibiotica te gebruiken worden bepaalde bacteriën resistent en kunnen infecties in ziekenhuizen op de duur niet meer met antibiotica bestreden worden.
1.14 Groen! wil ook het recht garanderen op vegetarische maaltijden.
Vandaag kunnen mensen die vegetarisch willen eten meestal niet terecht in het restaurant van hun school, bedrijf of overheidsdienst.
Zeker in de restaurants van de overheid zou men de keuze moeten hebben voor een volwaardige vegetarische schotel met biologisch geteelde ingrediënten.
Ook gewone restaurants kunnen aangemoedigd worden om hun vegetarisch aanbod te verhogen.
De overheid kan hierover afspraken maken met de horecafederatie.
Groen! is gekant tegen het vrij zetten van genetisch gewijzigde organismen in ons milieu.
Dat is een nieuwe vorm van biologische vervuiling.
We vragen volledige openheid ter zake: het kan niet dat er genetisch gewijzigde organismen worden, zonder dat de mensen die in de buurt wonen, er iets van weten.
We hebben ons in het verleden met succes verzet tegen veldproeven en we zijn principieel tegen commerciële teelten met ggo’s.
De Vlaamse regering wil nu toch teelten met genetisch gewijzigde gewassen toelaten.
Het minste dat men dan kan doen is heel strikte voorwaarden vastleggen zoals afstandsregels en een sluitende compensatievergoeding voorzien voor gewone of bioteelten die besmet raken door kruisbestuiving.
De ggotelers moeten voor 100% aansprakelijk gesteld worden (de vervuiler betaalt).
Het mag niet zo zijn dat op termijn alle landbouwgewassen besmet raken
en dat boeren niet meer –kunnen kiezen voor ggovrije teelten.
We vinden het bijzonder jammer dat de paarse regering geen verzet aantekende tegen de invoer van producten met ggo’s in ons land.
De consument wil eigenlijk geen genetisch gemanipuleerd voedsel, maar het wordt ons toch opgedrongen.
Terwijl er nu ook aanwijzingen zijn dat genetisch veranderd voedsel gezondheidsrisico’s inhoudt.
Je moet zelf kunnen kiezen of je gemanipuleerde producten koopt of eet.
De etiketteringsplicht voor ggo’s is nu zeker niet sluitend.
Van de veevoeders die in België een etiket GGOvrij dragen, blijkt één op de vijf toch GGO’s te bevatten.
1.15 Groen! wil van heel België een ggovrije zone maken.
Gemeenten moeten het recht krijgen om hun grondgebied ggovrij te verklaren.
1.16 Planten, dieren en mensen, of onderdelen hiervan, kunnen nooit onder het intellectuele eigendom van de biotechnologische uitvindingen vallen.
In het Europese parlement werkt de groene fractie heel hard om dat tegen te gaan.
1.17 Het klonen van dieren of het in de handel brengen van melk of vlees van gekloonde dieren wijzen we principieel af.
We leven in een mobiele samenleving waar we veel of zelfs alles willen doen op verplaatsing.
En draadloos.
Onze mobieltjes, gsm’s zijn daarvan het beste voorbeeld.
Ook internetten willen we overal, via de GPS en de satelliet vinden we onze weg en straks worden al onze aankoppen in de supermarkt automatisch gescand met RIFDsystemen.
De hoeveelheid straling waaraan we ons zelf blootstellen, neemt dan ook voortdurend toe.
Ook hier pleit Groen voor voorzichtigheid.
Over de risico’s is geen eenduidigheid.
1.18 We willen de blootstelling aan de zgn. nietioniserende straling beperken, met bijzondere aandacht voor kwetsbare groepen.
Kinderen bijvoorbeeld, maar ook mensen die extra gevoelig zijn voor chemische stoffen of straling.
Daarom willen we de bestaande norm verstrengen.
De nieuwe Brusselse norm van 3V/m voor gsmmasten die ook wordt aangeraden door de Hoge Gezondheidsraad, zou in heel België moeten gelden.
In het Vlaams parlement heeft Groen! eenzelfde voorstel ingediend.
In afwachting van een nieuwe federale norm.
1.19 Groen! pleit ook om zendmasten niet te plaatsen in de buurt van scholen, kinderbewaarplaatsen, ziekenhuizen.
1.20 En rond de risico’s van langdurig gebruik van de gsmtoestellen zelf, zeker door kleine kinderen, is dringend meer voorlichting nodig voor ouders en kinderen jongeren zelf.
Groen! pleit voor meer onderzoek en veilige productnormen : van het moment er veiliger alternatieven mogelijk zijn, moeten die de norm worden.
Gsm’s met een lagere stralingswaarde (SAR van minder dan 0,6 W/kg) moeten via een label aangemoedigd worden.
De zgn.<U+F020>DECTtoestellen voor draadloos telefoneren in huis kunnen beter geweerd worden, omdat ze permanent teveel stralen uitzenden.
Veel mensen voelen zich permanent opgejaagd.
Dat heeft met overvolle agenda’s te maken.
Maar ook met drukte en veel herrie.
We snakken dikwijls naar stilte en rust.
En niet iedereen kan zich om de drie maand een weekendje of midweek permitteren om er tussen uit te zijn.
Groen wil aandacht voor een rustiger leefomgeving: minder lawaai, van vliegtuigen, van verkeer, van geluidsinstallaties, van bedrijven.
Spelende kinderen zijn voor ons per definitie geen lawaai.
Geluidsnormen mogen niet misbruikt worden om normaal samenleven of zich uitleven onmogelijk te maken.
Het is onbegrijpelijk dat deze regering er zelfs niet in slaagde om rond Zaventem de overlast van vliegtuigen zelfs in het midden van de nacht, op te lossen.
De minister probeert het zelfs niet meer.
1.21 Voor Groen! is een oplossing maar mogelijk als men durft duidelijke keuzes te maken.
Nachtvluchten moeten gebannen worden.
En het aantal vliegtuigbewegingen kan niet verder blijven toenemen.
Blijven aansturen op een verdere uitbreiding van de luchthavenactiviteiten, is waanzin.
Toch kiezen de meerderheidspartijen daar vandaag juist voor.
De logistiek gaat voor alles.
Er liggen plannen klaar om de trafiek te verdubbelen.
Dan heb je een groene partij nodig die zegt dat er grenzen zijn aan de groei.
Stillere vliegtuigen OK, maar vooral minder vliegtuigen.
1.22 Hetzelfde geldt voor het verkeer op de weg.
Als er altijd maar meer auto’s en vrachtwagens komen, zijn we op de duur nergens nog gerust.
Op straat zitten of spelen, is al lang een fictie geworden.
Groen! wil de straten terug heroveren voor de mensen.
Ook dat betekent dat we duidelijke keuzes moeten maken.
1.23 Europa dwingt ons om binnenkort overal het omgevingslawaai in kaart te brengen en te verminderen.
Groen! wil dat momentum aangrijpen om structurele veranderingen te eisen.
Want minder lawaai, betekent ook minder vervuiling en minder opwarming van de aarde.
Je wint drie keer.
Milieuvriendelijke auto’s zijn auto’s die veel stiller rijden.
Ook andere apparaten werken even goed met minder decibels.
Grasmaaiers bijvoorbeeld.
We brengen een groot deel van onze tijd binnen in huizen door.
Maar ook daar is er vervuiling: sigarettenrook, oplosmiddelen, formaldehyde, zware metalen of zelfs asbest.
Het kan ook om schimmels gaan of mijten.
Door slecht afgestelde gasverwarmers worden elk jaar ongeveer 1500 mensen ziek door COvergiftiging – elk jaar sterven gemiddeld 30 mensen door CO.
Fijne stofdeeltjes of benzeen komen van buiten naar binnen en zorgen ook in huis soms voor ongezonde concentraties.
De slechte kwaliteit van het binnenhuismilieu is een belangrijke factor in het ontstaan van een aantal aandoeningen zoals astma, allergieën of chronische vermoeidheid.
In de praktijk blijkt binnenhuisvervuiling ook een sociaal probleem te zijn: de grootste problemen doen zich voor bij mensen die het slechtst gehuisvest zijn.
In Vlaanderen zijn er minstens 300.000 huizen die te wensen overlaten wat milieu en gezondheid of veiligheid betreft.
Ook in Brussel is er nog een groot probleem van ongezonde woningen.
Waar sanitaire voorzieningen te wensen overlaten, zal het gevaar op een slecht binnenhuismilieu en op gezondheidseffecten, navenant groter zijn.
1.24 Ecologische criteria voor bouwproducten.
Gezond en ecologisch bouwen en wonen moet de norm worden en Groen! wil de mensen helpen door steun te geven voor ecologische renovaties.
Kiezen voor een geode isolatie, maar tegelijk voor een gezonde ventilatie, en voor gezonde materialen die geen ongezonde dampen uitwasemen: dat alles willen we steunen,
zeker voor mensen die het niet zo breed hebben.
Een, absolute prioriteit is het verwijderen van echt gevaarlijke stoffen bijv. asbest rond de verwarminsgbuizen in je kelder.
Hier is zeker een saneringspremie nodig.
Anders gaan mensen toch zelf breken of laten ze ongezonde materialen stoffen gewoon zitten.
1.25 Groene ambulances.
Als mensen chronisch ziek zijn, kan het nodig zijn dat experts bij hen thuis komen kijken war mogelijke oorzaken zijn.
Groene ambulances, noemt men dat In Brussel.
Groen! zou die graag in heel het land invoeren.
Zodat men vervuilende stoffen die je zieke maken snel op het spoor komt en men je nadien kan helpen om te saneren en je huis terug gezond te maken.
1.26 Rookvrije publieke ruimtes.
is de grootste risicofactor binnenshuis.
Groen! steunt een rookverbod voor heel de horeca.
Zoals op alle openbare plaatsen.
We willen alle rokers aanzetten om zo weinig mogelijk mensen te laten meeroken : bijv.<U+F020>thuis of in de wagen.
Gelukkig is de mentaliteit bij de mensen al sterk veranderd.
Mensen die in een gebied wonen waar zich een milieuproblematiek voordoet met gevolgen voor de menselijke gezondheid, zijn vaak ongerust en zitten met heel wat vragen.
Op Vlaams nivo kunnen ze terecht bij de medisch milieukundigen bij de LOGO’s.
Daar heeft Groen! voor gezorgd.
Met hun klachten moet echt rekening gehouden worden.
Als er groepen van klachten zijn, is er nood aan het bijsturen van het beleid, niet aan het extra sussen van mensen.
1.27 Mensen die echt ziek zijn geworden door milieuvervuiling hebben recht op een billijke vergoeding.
Daarom vraagt Groen! al jaren de oprichting van een Fonds voor Asbestslachtoffers.
Dat fonds komt er nu, maar daarbij wordt de industrie die willens en wetens verantwoordelijk is voor de gevallen van dodelijke asbestkankers, nog altijd teveel ontzien.
Groen! zal samen met de Vereniging voor Asbestslachtoffers blijven strijden voor een volwaardige schadeloosstelling van de mensen die met hun leven betalen voor de winsthonger van bepaalde bedrijven.
De producenten moeten daarbij verantwoordelijk worden gesteld.
Ook voor andere milieuziekten moet er een soortgelijke vergoeding komen.
Heel wat producten die op de markt gebracht worden zijn vervuilend, zorgen voor veel afval, verbruiken massa’s energie of maken veel lawaai.
De producenten wentelen de kost voor hun producten af op de gemeenschap.
Om dat te vermijden hebben we in ons land sinds 1998 een ‘wet op de productnormen ter bescherming van het leefmilieu’.
Spijtig genoeg is daar de laatste jaren bitter weinig mee gedaan.
De industrie loopt ook niet echt warm voor die productwet.
Ten onrechte.
Want als de overheid duidelijke doelstellingen oplegt voor producten, blijkt dat dit een enorme stimulans kan zijn voor de creativiteit en de ontwikkeling van nieuwe producten.
Wat dan weer goed is voor de concurrentiepositie van onze bedrijven.
In Japan bijv.<U+F020>geeft men ecopremies aan fabrikanten om met de meest milieuvriendelijke producten uit te pakken.
De beste producten (top runners) worden dan na verloop van tijd de nieuwe norm: zo krijg je een slagvaardig ecologisch innovatiebeleid.
1.28 Ecologische producten aanprijzen via een ecolabel, zoals de ‘margriet’ van de Europese Unie.
De voorbije jaren gebeurde dat voor een reeks productcategorieën, maar vrij willekeurig.
Maar we staan nog ver af van een objectieve warenanalyses op basis van ecologische criteria zoals Testaankoop die soms al doet.
Groen! is er overigens voor om een aantal productlabels te bundelen tot één duurzaamheidslabel (dat ecologisch is, maar ook iets zegt bv. over ‘fair trade”).
Voor voedingsproducten willen we de ‘voedselkilometers’ laten vermelden.
1.29 Ecologische producten aanmoedigen via ecoboni, of producten die slecht zijn voor het milieu duurder maken via heffingen.
De ecotakswet wou o.m.<U+F020>wegwerpverpakkingen ontmoedigen.
Maar de wet werd voortdurend geboycot en de paarse regering gebruikt de zgn. verpakkingsheffing nu enkel als een middel om de staatskas te spijzen.
Het gaat niet meer om een sturende heffing die het gedrag van consumenten beïnvloedt en zo bijdraagt tot een beter milieu.
Ook op herbruikbare verpakkingen wordt nu een (kleinere) heffing aangerekend.
Dat vinden we helemaal absurd.
Dan kiezen we beter voor een statiegeldsysteem voor alle verpakkingen en een sluitende terugnameen (ecologisch verantwoorde) verwerkingsplicht voor de industrie.
Ecologiepremies voor bedrijven die ecologisch innoverende producten op de markt brengen, zijn dan een betere piste.
Bedrijven die achterblijven straffen zich zelf, als de normen nadien ecologisch aangescherpt worden.
1.30 Reclame voor milieuschadelijke of ongezonde producten verder aan banden leggen (bv. geen reclame voor wegwerpproducten, biociden, snelle wagens, terreinwagens).
Reclame gericht op kinderen beneden de 12 jaar zien we sowieso niet zitten.
1.31 Een nauwgezette toepassing van het principe van de aansprakelijkheid van de bedrijven.
Fabrikanten zijn steeds verantwoordelijk voor de producten die ze verkopen.
Groen! vindt dat bedrijven die meerdere strafrechterlijke veroordelingen hebben opgelopen voor (milieu) overtredingen, zwaar moeten bestraft worden.
Zo lang zo een bedrijf schade blijft berokkenen aan gezondheid en milieu, kan en moet het gesloten worden.
Totdat het probleem opgelost is.
Groen! begrijpt niet dat de regering en het VBO de verdediging op zich nemen van bedrijven die de wet aan hun laars lappen en op die manier forse winsten boeken, overigens ook ten koste van andere bedrijven die wel de wet respecteren.
De Noordzee is een kwetsbaar ecosysteem.
Vandaar het belang van de afbakening van mariene reservaten
en de organisatie van een duurzaam kustzonebeheer.
Maar dit heeft maar zin als men ook keuzes durft te maken en erkent dat er grenzen zijn aan de economische exploitatie van de zee en van de kust.
1.32 Geen overmatige exploitatie van zand op de zandbanken.
Door de opwarming van de aarde is er meer dan ooit aandacht nodig voor een ecologisch verantwoorde kustverdediging.
Door stormen kunnen grote hoeveelheden zand worden weggerukt van duinen en stranden.
Bij een zeespiegelstijging van een halve meter nemen de risico’s met een factor tien toe.
Het Vlaams Gewest compenseert de zeespiegelstijging door de zeewering te verhogen en massa’s extra zand aan te brengen op het strand.
Dat zand haalt men op de zandbanken in zee.
Maar daar vindt ook veel commerciële zandwinning plaats.
Als de zandbanken zich niet voldoende kunnen herstellen kan dit leiden tot een forsere golfslag op de kust.
1.33 Een duurzame zeevisserij.
Vissers die kiezen voor duurzame vistechnieken willen we fors ondersteunen.
Als we in de toekomst nog willen genieten van vis die niet uit industriële viskwekerijen komt, moet er dringend een rem gezet worden op de overbevissing.
Anders zullen onze kinderen geen kabeljauw, tong of schol meer kunnen proeven.
Maar de regering nam internationaal haar verantwoordelijkheid niet op.
Men blijft vooral de belangen behartigen van de industriële visserij die vooral kijkt naar de rendabiliteit op korte termijn.
Daarmee bewijst men het milieu, de consumenten, maar ook de vissers op lange termijn geen dienst.
Door verder te gaan met de overbevissing schaadt men de overlevingskansen van de hele visserijsector.
WWF probeert de mensen nu te sensibiliseren met een “viswijzer” met info over welke vissen je beter niet meer eet om ze voor uitsterven te behoeden.
Maar het is aan de overheid om in te grijpen en quota vast te leggen.
Dat vergt politiek moed.
Die is er blijkbaar onvoldoende.
1.34 Een sociaal vangnet voor de vissers die minder vis mogen vangen.
We denken aan een regime van “tijdelijke werkloosheid om ecologische redenen” en een stelsel van overbruggingskredieten voor visserijbedrijven.
Zo willen we vissers de kans te geven om de periode nodig voor een herstel van het visbestand te overbruggen.
1.35 Ontwikkeling van windturbineparken op de Thorntonbank en andere zandbanken.
Het windpotentieel van de zee dient maximaal benut te worden: ook dichter bij de kust en in volle zee.
Waarom geen internationaal windturbinepark samen met Nederland en Engeland?
Via een bezoekerscentrum kan gewerkt worden aan meer steun voor duurzame energie.
1.36 Een strengere aanpak van de vele vervuilde stoffen die nu door onze rivieren naar de zee gebracht worden.
Vooral de overbemesting in de landbouw blijft een probleem: daardoor wordt de zee nog altijd vervuild, gaan er te veel algen groeien en moeten soms zelfs badzones tijdelijk gesloten worden.
Groen! heeft altijd gepleit voor een structurele aanpak: een warme sanering (d.w.z.<U+F020>een sociaal begeleide vermindering) van de varkensstapel.
1.37 De vervuiling op zee door ongevallen met olietankers en de vele illegale olielozingen aanpakken.
België moet zich binnen de Internationale Maritieme Organisatie hard opstellen om de aansprakelijkheid van reders en bevrachters éénduidig vast te leggen en te laten betalen voor de aangerichte schade.
Slachtoffers van olievervuiling moeten snelleer vergoed worden
en er is nog altijd nood aan extra ruime en middelen voor een adequate opvang van met olie besmeurde vogels of zeehonden.
Tankschepen met maar één beschermingswand moeten gewoon verboden worden.
Een dubbele wand moet de norm worden.
De pakkans voor sluiklozers op zee ligt nog altijd te laag.
De aangekondigde extra controleacties vielen dik tegen.
Ook in de havens moet nog beter toegezien worden op de zeevaardigheid van schepen.
Daartoe moeten de middelen en het personeel van onze eigen inspectie van schepen verder opgedreven worden.
Risicoschepen moeten onmiddellijk aan de ketting gelegd worden en mag men niet laten uitvaren om dan gedumpt te worden in derde wereld landen.
1.38 Meer vracht op schepen vervoeren.
De Noordzee is een van de drukst bevaren zeeroutes ter wereld.
Als er altijd maar meer en grotere schepen komen, is het vrijwaren van het mariene milieu niet evident.
Groen! steunt wel de keuze voor meer kustvaart en voor meer “estuaire” vaart via de Westerschelde.
In plaats van een nieuwe autosnelweg naar Frankrijk aan te leggen voor vrachtwagens, kan men beter meer vracht op schepen vervoeren.
De vernietiging van bossen is wereldwijd goed voor 18% van de totale emissie van broeikasgassen.
1.39 Het nationaal plan rond biodiversiteit moet effectief uitgevoerd worden.
Daarbij is speciale aandacht nodig voor de gevolgen van de klimaatwijziging en het probleem van invasieve soorten.
België dient haar engagementen waar te maken in de strijd tegen de biopiraterij en de handel in beschermde dieren en planten.
Bosen natuuronvriendelijke bepalingen in de pachtwet en het veldwetboek worden geschrapt.
1.40 België moet bijdragen aan het behoud van de primaire bossen.
Dat kan op verschillende manieren: door een wet te stemmen die de invoer van illegaal of nietverantwoord gekapt hout in ons land verbiedt
en aan te dringen op een soortgelijke Europese wet,
door mee te investeren in de bescherming van de belangrijkste regenwouden (zoals bijv.<U+F020>in Congo)
en door mee te doen met internationale acties om deze wouden te behouden.
Concreet kunnen middelen van ontwikkelingssamenwerking ingezet worden om steun te geven aan de capaciteitsopbouw van de Congolese bosadministratie, door de uitbreiding van de industriële houtkap tegen te houden totdat er landgebruiksplan is opgesteld in overleg met de plaatselijke bewoners.
Op middellange temrijn moet gezicht worden naar alternatieven voor de industriële houtkap en moet de bestaande bosbouw zo duurzaam mogelijk geburen.
De Belgische overheid kan zelf het geode voorbeeld geven door enkel duurzaam gekapt hout te gebruiken en te promoten.
Ook de invoer en consumptie van landbouwproducten die regenwouden rechtstreeks bedreigen (zoals soja en palmolie) kunnen best afgebouwd worden.
Iedereen beseft intussen wel dat er iets loos is met ons klimaat.
Internationale rapporten zeggen dat er dringend een ander beleid nodig is.
En dat op korte termijn.
De komende 15 jaren moeten we er voor zorgen dat de opwarming zo weinig mogelijk boven de 2°C uitstijgt.
Anders slaat het klimaat op hol en wordt de klimaatwijziging onbeheersbaar.
De uitdaging is groot, maar de oplossingen zijn er.
Groen! doet niet aan doemdenken.
We roepen ieder op om mee te werken aan een positief alternatief dat goed is voor het milieu, maar ook voor de economie en de tewerkstelling.
Om deze uitdaging aan te gaan is een positieve bundeling van alle maatschappelijke actoren nodig.
De volgende regering moet een klimaatregering worden die van het klimaatbeleid een topprioriteit maakt, met een vicepremier bevoegd voor klimaat en een ministercomité voor het klimaat op niveau van het kernkabinet.
Klimaat dient een bekommernis te worden voor alle departementen.
Groen! roept op om te komen tot een Nationaal Klimaatpact,<U+F020>een nieuw sociaal pact dat de krijtlijnen vastlegt van de sociale en ecologische ontwikkeling in ons land de komende decennia, met heldere objectieven inzake de noodzakelijke energietransitie, klimaatbeleid, nieuwe tewerkstelling door ecologische innovatie, de strijd tegen energiearmoede en sociale ongelijkheid en meer democratische controle over de energievoorziening.
Dit pact zou best gesloten worden tussen de federale en de gewestregeringen, de sociale partners én het maatschappelijk middenveld.
De besluiten kunnen niet vrijblijvend zijn, maar worden naar Brits model vastgelegd in een klimaatwet.
Op deze wijze wil Groen! bouwen aan een nieuwe ecologische en sociale zekerheidswetgeving voor de komende eeuw.
En dit liefst in het kader van een Europees Klimaatverdrag (met “ecologische Maastrichtnormen”).
Groen! wil dat er één federaal Sociaal Klimaatfonds komt (i.p.v.<U+F020>zes federale fondsen nu)
om de gewesten te helpen om energiebesparingsmaatregelen bij de gezinnen, in publieke gebouwen en ecologische innovaties bij de bedrijven te financieren.
Tegen 2050 moet de uitstoot van broeikasgassen in de industrielanden, en dus ook in België, met 80% verminderen.
Om dit te bereiken is een energierevolutie nodig, op basis van de drie E’s : Energiebesparing, Energieefficiëntie en Hernieuwbare Energie.
De strijd tegen de klimaatsverandering dwingt ons te kiezen voor een ecologische economie en om te schakelen naar minder energieverbruik, minder energieverslindende productiewijzen en een minder gecentraliseerde productie van energie en elektriciteit.
Groen! wil daarbij maximaal de kaart trekken van hernieuwbare energiebronnen op basis van zon, wind, duurzame waterkracht en biomassa.
Tegelijk wil Groen! af van verouderde technologieën zoals kernenergie en steenkoolcentrales.
De afhankelijkheid van olie willen we tegen 2050 halveren.
Door deze energieomslag kunnen duizenden nieuwe en zinvolle jobs geschapen worden.
In plaats van vervuilingsrechten aan te kopen in het buitenland, wil Groen! dat er vooral geïnvesteerd wordt in het halen van de Kyotodoelstellingen in eigen land.
Als toch gekozen wordt voor steun aan ontwikkelingsprojecten (CDM = Clean Development Mechanism) moeten die aan dezelfde ecologische criteria voldoen die we ook in eigen land toepassen.
Zo een doortastend klimaatbeleid wil Groen! vastleggen in een klimaatwet, waarin duidelijke en ambitieuze doelstellingen worden voor de langere termijn, maar ook voor de korte termijn en op jaarbasis.
Jaarlijks wordt minstens 1% van het BNP gebruikt voor doortastende klimaatinvesteringen.
België en Vlaanderen en Brussel moeten naar Zweeds voorbeeld radicaal kiezen om de komende decennia te evolueren naar een “carbon free economy” (CO2vrije economie).
Groen! wil tegelijk werk maken van de geplande uitstap uit kernenergie.
Nieuwe kerncentrales zijn geen oplossing voor het klimaatprobleem,
en ook het langer openhouden van bestaande centrales is een slechte oplossing omwille van de veiligheidsproblemen, maar ook omdat noodzakelijke vernieuwingen in ons energiesysteem dan nodeloos vertraagd worden.
Groen! wil dat de kolencentrales onmiddellijk gesloten worden, want ze leggen een onverantwoorde hypotheek op het halen van onze Kyotoverplichtingen.
We geloven niet in propere kolencentrales of in vormen van opvang en stockage van CO2 (onder de grond of in zee) als oplossingen voor ons land.
Als dat in andere landen toch gebeurt, moet dat op basis van ecologisch sluitende criteria.
Daar kunnen we in klimaatonderhandelingen mee op aandringen.
Groen! pleit ervoor om onze verslaving aan olie drastisch te beperken.
Tegen 2050 moet een halvering van onze afhankelijkheid van olie mogelijk zijn.
Zowel de inzet van olie als brandstof als het gebruik van olie als grondstof in de petrochemie, kan aanzienlijk verminderen.
Dat laatste kan door onderzoek naar biologische grondstoffen en productieprocedés op basis van biogrondstoffen in de chemie sterk te steunen.
Als alternatief wil Groen! energie half zo snel verbruiken en twee keer efficiënter produceren.
Het alternatief van Groen! is in eerste instantie gebaseerd op het verhogen van de energieefficiëntie.
Zoals de verhoging van de efficiëntie bij de productie van warmte en stroom (warmtekrachtkoppeling, maar ook stadsverwarming),
en meer nog het energiezuiniger maken van producten en productieprocedés.
Daarnaast wil Groen! versneld werk maken van het maximaal realiseren van het enorm potentieel dat in ons land rest aan energiebesparing vooral in de aanpassing van bestaande woningen (isolatie, maar ook de installatie van warmtepompen) en het standaard realiseren van “passiefhuizen”.
Als norm tegen 2020 stellen we 1literhuizen voor (huizen die één liter stookolie verbruiken per vierkante meter).
Groen! wil ook sneller werk maken van het zuiniger maken van alle voertuigen (wagens, vrachtwagens, maar ook schepen en zeker vliegtuigen).
Voor auto’swillen we onderzoeken of een doelstelling van max.<U+F020>70 gram CO2uitstoot per kilometer tegen het jaar 2020 als norm haalbaar is.
Groen! vindt dat de overheid bijzonder sterk moet inzetten op de ontwikkeling en uitbouw van 100% hernieuwbare energiebronnen (windenergie, zonneenergie, fotovoltaïsche cellen, kleinschalige waterkracht).
Groen! wil verder tegen 2030 30% van onze energieproductie verzorgen op basis van hernieuwbare energiebronnen, en tegen 2050 50%.
Ook voor biomassa en biogas ziet Groen! een belangrijke rol weggelegd als hernieuwbare energiebron net als voor biobrandstoffen als alternatief voor olie in het verkeer.
Voor Groen! is het telen van gewassen voor energieproductie of als grondstof in de industrie, maar verdedigbaar als dit niet ten koste gaat van de voedselbevoorrading en als voldaan wordt aan duurzaamheidscriteria (geen roofbouw, geen onverantwoorde inzet van pesticiden, kunstmeststoffen, e.a.).
Als sluitstuk van een energieplan dient de ecofiscaliteit ingeschakeld te worden: verspilling van energie kan duurder worden, arbeid goedkoper: België staat nog altijd nergens wat de realisatie van een geloofwaardige CO2energietaks betreft.
Ten slotte moeten er ook aandacht besteed worden aan de gevolgen van de klimaatverandering voor de veiligheid, de gezondheid, de economie, de natuur.
Groen! heeft een Omegaplan opgemaakt met extra maatregelen om ons te beschermen tegen meer overstromingen en de stijging van de zeespiegel.
Integraal waterbeleid en het voorzien van voldoende natuurbuffers zijn hierbij van groot belang.
En er is een soortgelijk plan nodig om bescherming te bieden tegen verdroging en hittegolven.
Met maatregelen om de overexploitatie van onze grondwaterlagen tegen te gaan en door een actief groenbeleid en aangepaste woningbouw om verkoeling te verzekeren in periodes van grote hitte.
Aanpassing mag niet ten koste gaan van preventie.
Als we energieverslindende airco installeren in alle gebouwen, komen we in een vicieuze cirkel terecht.
Want om het frisser te krijgen, warmen we de aarde dan verder op.
Ecologisch verantwoorde vormen van “koel bouwen”, natuurlijke vormen van ventilatie en klimaatregeling in huis, verdienen alle steun.
1.41 Elk gezin een stroombespaarder of aan/uitschakelaar.
1Watt verbruik in standby wordt de norm worden voor alle toestellen.
Een microgolfoven verbruikt meer energie aan het digitale klokje dan aan het opwarmen van voedsel.
Nochtans vereist het opwarmen van een maaltijd 100 x meer energie dan dat klokje.
Boosdoener : de standbyunctie.
99% van de tijd wordt een microgolfoven niet gebruikt.
Hetzelfde geldt voor DVDspelers, videorecorders, TVtoestellen, faxmachines, computers,…
Belgische huizen staat vol met elektrische apparaten die meestal in energieverslindende standby blijven staan.
Sommige apparaten hebben zelfs geen on/off schakelaar meer.
Groen! wil daarom voor elk gezin een stroombespaarder of aan/uitschakelaar voorzien.
1Watt verbruik in stand by moet de norm worden voor alle toestellen.
Gloeilampen worden vervangen door spaarlampen.
Belgen isoleren niet omdat ze ofwel een huis huren, ofwel er een verhuren, omdat ze hun woning te oud vinden, of omdat ze er het geld niet voor hebben.
Groen! wil dan ook de komende tien jaar gratis energieaudits en energiebesparingsmaatregelen in 400.000 woningen, dat is 10% van het totale woningenbestand.
Renovatie en isolatie van woningen kan zo leiden tot de creatie van tienduizenden jobs
én tot een ware energierevolutie in ons woningenpatrimonium.
Het systeem bestaat al: firma’s die isolatie plaatsen in huizen, die de eigenaars terugbetalen met de minderkost op de energiefactuur.
De paarse regering wou daar ook werk van maken, maar in de prakrijk is er weinig van terecht gekomen.
Voor mensen in de energiearmoede is zo’n systeem van geleidelijke terugbetaling in combinatie met voorfinanciering dé mogelijkheid om hun huis energiezuiniger te maken.
Groen! wil dat distributienetbeheerders zo’n systemen van voorfinanciering invoeren.
Zij kunnen energieefficiënte investeringen voorfinancieren en met de besparing die de consument dan realiseert op de energiefactuur, wordt de investering terugbetaald.
De consument moet dus geen vers geld op tafel leggen om de investering te betalen; het wordt geregeld via de energiefactuur.
Aansluitend bij het systeem van voorfinanciering pleit Groen! voor de bundeling van alle beleidsmiddelen in één groot sociaal klimaatfonds.
Dit fonds geeft goedkope tot gratis leningen tot 5.000 euro per woning voor ecologische renovaties.
De hoogte van het ontleningsbedrag wordt gekoppeld aan de verbetering van het energiepeil van de woning en aan de uitvoering van een energieaudit.
Gezinnen betalen hun investering geleidelijk terug op basis van de gerealiseerde bezuinigingen op de energiefactuur.
Jaarlijks worden in België ook ongeveer 50.000 woningen verkocht.
Bij de verkoop van een woning wil Groen! eigenaars aanmoedigen om verbeteringswerken uit te voeren.
Groen! stelt een systeem voor waarbij een belangrijk deel van de registratierechten wordt teruggeven aan de mensen die hun woning energiezuinig maken.
Een groot deel van de registratierechten die je betaalt kan je terugkrijgen via trekkingrechten (een soort protonkaart) als je investeert in het energiezuiniger maken van je woning.
De verlaging van registratierechten kan gecumuleerd worden met de bestaande fiscale aftrekken voor energiebesparing in woningen
(die er ook ooit kwamen onder impuls van Groen! ).
De verlaging van de registratierechten is geplafonneerd en forfaitair, zodat het ook een sociaal rechtvaardige maatregel is (identieke huizen kosten soms een pak meer omwille van de buurt waarin ze zijn gelegen).
Via deze maatregel kunnen 2000 à 4000 extra arbeidsplaatsen geschapen worden in de bouw.
Het drieliterhuis is een concept voor bestaande woningen (huizen & appartementen) en werd ontwikkeld door de private sector.
Oudere huizen vragen om een energieverbruik van 20 tot 30 liter aardolie per m² per jaar.
Nieuwbouw verbruikt echter slechts 7 liter per m² per jaar.
Een Duits samenwerkingsverband realiseerde een pilootproject in oude woningen in Ludwigshafen.
Door doorgedreven isolering van deze woningen is het energieverbruik gedaald naar 3 liter stookolie per m² per jaar.
Groen! schuift voor verbouwingen vandaag al de drieliterwoning als streefnorm naar voor.
Ook sociale huisvestingsmaatschappijen nemen de drieliterwoning als norm bij renovaties.
Als norm tegen 2020 stellen we 1literhuizen voor (huizen die één liter stookolie verbruiken per vierkante meter).
België moet hier dringend aan grote achterstand inhalen.
Gemiddeld gaat in Belgische woningen zowat 50% van de warmte verloren door daken en vensters.
Maar liefst 1 op de 3 ééngezinswoningen is zelfs slechter geïsoleerd dan wettelijk toegelaten.
De huidige wettelijke minimumisolatienorm is K55.
Deze norm is onvoldoende.
En meer dan de helft van de nieuwe woningen haalt zelfs deze norm niet.
Voor een modern ecologisch verantwoorde verbouwing streeft men het best naar minimaal K45, nog beter is K30.
Dit is voor verbouwingen vaak een hele klus, maar voor nieuwbouw is K30 best haalbaar.
Tegen 2010 willen we dat K30 de norm is voor nieuwe woningen.
In passiefhuizen behaalt men een energiebesparing met een factor 10 in vergelijking met bestaande klassieke woningen; het totale energieverbruik (verwarming, water, toestellen) bedraagt dan slechts 25% t.a.v.<U+F020>een klassieke woning.
Dit concept weet op een uitgekiende manier comfort en duurzaamheid te combineren door met een doorgedreven isolatie en een hoge luchtdichtheid van het gebouw de warmteverliezen te beperken;
met ventilatie met warmteterugwinning een gezonde luchtkwaliteit in het gebouw te creëren; passieve energie (bodemwarmte, zonnewarmte,…) te gebruiken;
en efficiënte apparaten met een laag energiegebruik aan te wenden.
Groen! wil dan ook een subsidiesysteem om de bouw van passiefhuizen te promoten, en de sociale huisvestingsmaatschappijen stimuleren om passiefhuizen te bouwen.
Steden en gemeenten kunnen energiezuinig bouwen stimuleren door bij nieuwe verkavelingen in de vergunning (of het BPA) op te leggen dat alle woningen een Knorm van K30 hebben.
Bedrijven houden steeds meer rekening met de klimaatverandering.
Europese bedrijven lopen voorop in initiatieven om klimaatverandering tegen te gaan, mede onder invloed van het Europese emissiehandelssysteem dat op 1 januari 2005 is ingegaan, maar een behoorlijk aantal heeft ook een vooruitstrevende klimaatstrategie, en speelt zowel nationaal als internationaal een voortrekkersrol.
Een groeiend aantal ziet ook economische voordelen in het op de markt brengen van nieuwe producten en diensten.
Andere bedrijven zijn minder proactief, wachten af hoe het overheidsbeleid zich ontwikkelt en nemen in de tussentijd alleen die maatregelen die nodig zijn.
Elektriciteitsbedrijven, bijvoorbeeld, lijken momenteel drukker bezig met fusies en overnames dan met klimaatverandering.
Groen! vindt dat alle bedrijven echt inspanningen moeten doen om effectief minder CO2 en andere broeikasgassen uit te stoten.
Deze bedrijven overdreven veel emissierechten toestaan of vrijstellen van bindende emissieplafonds helpt hen op lagere termijn niet vooruit.
Anderzijds weten bedrijven zelf het best op welke manier ze concreet energie kunnen besparen.
Groen! is tegen te veel betutteling,
maar pleit wel voor een echte resultaatsverbintenis.
1.50 Naar een klimaatvriendelijke landbouw: de landbouw is sterk gemechaniseerd, verbruikt veel fossiele energie en is verantwoordelijk voor minstens 11% van de uitstoot van broeikasgassen in Vlaanderen.
Groen! wil gratis energieaudits voor landen tuinbouwbedrijven en steun voor investeringen in energieefficiëntie, zonnepanelen en windturbines voorgefinancierd door het Klimaatfonds.
Verder kan energie bespaard worden door anders om te gaan met minerale meststoffen en krachtvoer.
Vooral in de glastuinbouw zijn grote energiewinsten mogelijk.
Via de techniek van ‘de gesloten kas’ kunnen serres uitgroeien tot zonnecollectoren en nettoenergieleveranciers.
De teelt van energiegewassen moet ervoor zorgen dat de landbouw zelfbedruipend wordt op het vlak van energievoorziening.
1.51 Minder autokilometers, meer openbaar vervoer.
Nieuwe investeringen in openbaar vervoer zijn nodig om onze afhankelijkheid van olie te verminderen, maar ook om broeikasgasemissies te verminderen en de uitstoot van vervuilende stoffen (bv. roetdeeltjes) die onze gezondheid schaden.
Vlot, betaalbaar, betrouwbaar en comfortabel openbaar vervoer, gecombineerd met veilige en comfortabele fietsen voetgangersverbindingen, dat is de toekomst voor de steden en het platteland.
Groen! wil dat in de grote steden massaal wordt geïnvesteerd in een fijnmazig net van tramen buslijnen, fietsen voetgangersnetwerken, en in een efficiënte 'parkandride'infrastructuur aan de stadsrand.
Op die manier wordt het openbaar vervoer aantrekkelijker dan de auto.
1.52 Verkeersbelastingen vervangen door slimme kilometerheffing.
Groen! wil verder een meer verantwoord autogebruik stimuleren door de autokost te variabiliseren: autobezit wordt goedkoper ten nadele van het aantal gereden kilometers.
De hogere brandstofprijzen worden zo gecompenseerd door een afschaffing van de belastingen op autobezit (de belasting op inverkeerstelling, de verkeersbelasting, de aanvullende verkeersbelasting voor LPGwagens en de accijnscompenserende belasting voor dieselwagens).
In Londen slaagde men erin met een wegentol het autoverkeer in de binnenstad met 20% te verminderen.
In Zwitserland werd een belangrijke verschuiving gerealiseerd van vrachtwagenverkeer door de Alpen naar spoorvervoer: van 70% vervoer over de weg kon men in enkele jaren tijd evolueren naar het vervoer van 70% van de goederen per trein…
Uit een Nederlandse studie blijkt dat een slimme kilometerheffing de NOxuitstoot met 50% kan verminderen, CO2 met 35%, PM10 met 65%, PAK’s met 35%, VOS met 25% en het energieverbruik met meer dan 30%.
De Groenen zijn dan ook voorstander van de invoering van een slimme kilometerheffing, waarbij niet alleen het aantal gereden kilometers, maar ook de verkeersdrukte en de uitstoot van schadelijke stoffen mee worden verrekend.
De invoering kan in stappen gebeuren.
We zouden zoals in Duitsland beginnen met de vrachtwagens.
We kunnen dit samen doen met de nieuwe Nederlandse regering en liefst ineens in Beneluxverband.
1.53 Autodelen veralgemenen: delen is voordeliger.
Bij autodelen maken meerdere personen om beurten gebruik van één of meerdere (gezamenlijke) wagens.
Dit kan zowel door de autodelers zelf geregeld zijn, als door een al dan niet commerciële organisatie zoals Cambio.
De meeste autobezitters gebruiken hun auto te weinig in verhouding tot de tijd en de kosten die ze erin investeren.
Nietautobezitters zijn dan weer verplicht om zich voor elke verplaatsing uit de slag te trekken met het openbaar vervoer, de fiets of te voet te verplaatsen, ook al is dat soms onpraktisch.
Door een auto te delen vermijd je zowel de nadelen van het individuele autobezit als van het autoloos zijn.
Autodelen is momenteel in Antwerpen, Gent, Brugge, Vilvoorde, Mechelen, Brugge en Leuven al behoorlijk sterk geëvolueerd en kent er vele gebruikers.
Daarom wil Groen! dat gemeenten autodelen actief promoten en ondersteunen en dat de vaste kosten van autodelen fiscaal aftrekbaar worden voor mensen die geen auto bezitten.
1.54 De 3literwagen wordt de norm.
De autoconstructeurs moeten worden aangepord om zuinige wagens op de markt te brengen.
Om aan bindende wetgeving te ontsnappen, sloten zij met de Europese Commissie een vrijwillige overeenkomst (ACEA) waarin ze beloofden de nieuwe modellen voortdurend zuiniger te maken, zodanig dat tegen 2020 de CO2equivalentenuitstoot door het wegverkeer zou zijn gehalveerd.
Op dit moment schommelt het gemiddeld verbruik rond 6,8 liter per kilometer.
De vrijwillige toezeggingen van de autoindustrie (140 gram CO2/kilometer) komt overeen met een gemiddeld verbruik van 5,8 liter/100 kilometer voor benzinewagens en 5,3 liter/100 kilometer voor dieselwagens.
De constructeurs hielden hun belofte niet.
Daarom komen er best wettelijke grenswaarden voor het verbruik van benzine (zoals in Japan).
Tegen 2012 moet de 5 liter/100 kilometerwagen de norm zijn en een uitstoot norm van 120 gram CO2/km, tegen 2020 de 3 liter/100 kilometer –wagen en een uitstootnorm van 80 gram CO2/km.
Er is dan ook nood aan een bindend kader voor de Europese autoindustrie, aan een nieuwe Europese richtlijn inzake het gemiddeld verbruik van voertuigen gecombineerd met verhandelbare CO2certificaten.
Op deze wijze kan de Europese autoindustrie zich geleidelijk aanpassen
en kan de ontwikkeling van de milieuvriendelijke auto van de toekomst toch versneld worden.
We denken dan aan auto’s die lichter en veiliger zijn en die baat zullen vinden bij een verbeterde motorefficiëntie en hybride technologieën.
De industrie kan op die manier een comparatief voordeel opbouwen op terreinen als dat van de hybride machines, waar men nu een achterstand heeft opgelopen t.a.v. Japan.
1.55 Biobrandstoffen.
Auto’s die minder verbruiken zijn een deel van de oplossing.
Maar ook de inzet van minder vervuilende brandstoffen.
Vrachtwagens of autobussen op gas (CNG) bijv.
Of personenwagens op LPG.
De paarsgroene regering voerde een LPGpremie in voor de ombouw van benzinewagens naar LPGwagens.
Die premie was erg succesvol: meer dan 20.000 benzinewagens werden dankzij de premie omgeschakeld naar LPG, en het aandeel LPGwagens in het Belgische wagenpark steeg substantieel.
Groen! wil deze premie opnieuw invoeren, zodat er jaarlijks 12.000 wagens kunnen omgebouwd worden naar LPG.
Bioethanol en biodiesel kunnen ook een bijdrage leveren.
Ze kunnen in kleine percentages bijgemengd worden onder gewone brandstof of ze kunnen in meer zuivere vorm aangeboden worden.
Het laatste is natuurlijk beter.
Koudgeperste plantenolie (100% pure plantenolie of PPO) bijv. voor landbouwvoertuigen verdient het meest ondersteuning.
Groen! eist wel dat er duurzaamheidscriteria worden opgelegd aan biobrandstoffen.
Uiteraard is het de bedoeling dat er effectief minder CO2 wordt uitgestoten dan bij het gebruik van gewone brandstoffen.
De teelt van de gewassen die nadien gebruikt worden voor de aanmaak van biobrandstof moet op een milieuvriendelijke wijze gebeuren (zonder overdaad aan kunstmeststoffen en pesticiden en zonder ggo’s).
Als die gewassen in ontwikkelingslanden verbouwd worden mag dat zeker niet ten koste gaan van de noden van de plaatselijke bevolking (bijv.<U+F020>voedselof lokale energievoorziening)
of gepaard gaan met een kaalslag in regenwouden.
In geen geval mogen we terechtkomen in een systeem waarbij de voedselprijzen voor de allerarmsten de pan uitrijzen, om de rijken toe te laten nog goedkoop met de wagen te rijden.
Hernieuwbare energiebronnen kunnen in ons land tegen 2050 instaan voor 65% van de elektriciteitsproductie.
Daarvoor is wel de duidelijke politieke keuze nodig om het potentieel aan energieefficiëntie in ons land te ontginnen.
Dat potentieel volledig benutten is een noodzakelijke voorwaarde om, onder andere, hernieuwbare energiebronnen een significante rol te laten spelen in onze elektriciteitsvoorziening en het sluiten van de steenkoolen kerncentrales te compenseren.
In Duitsland is de sector van de hernieuwbare energie al goed voor meer jobs (170.000, en stijgend tot 300.000 in 2020) dan de sectoren van steenkool en kernenergie tezamen (120.000, en dalend).
Onder impuls van de Groenen had de regering van Gerhard Schröder een beleid gevoerd dat hernieuwbare energie ondersteunt, met onder meer gulle subsidies voor groene stroom.
Zo kwam ongeveer 10% van de Duitse elektriciteitsproductie in 2005 uit hernieuwbare energiebronnen.
Een juiste keuze, blijkt nu, want de ontwikkeling van hernieuwbare energie kan de komende jaren in Duitsland bijkomend 130.000 banen scheppen, en dit zorgt bovendien voor bijkomende werkgelegenheid in weinig geïndustrialiseerde streken.
De Deense windturbineindustrie is dan weer de grootste ter wereld en heeft 20.000 bijkomende jobs opgeleverd.
Ook in België is het mogelijk om in de sector van de hernieuwbare energie netto tussen 8.400 en 11.000 arbeidsplaatsen te creëren tegen 2010, en tussen de 16.000 en 27.000 tegen 2020.
Groen! vraagt de uitgesproken politieke steun voor hernieuwbare energie.
In een eerste fase wil Groen! tegen 2015 dat de Vlaamse energieproductie voor minstens 25% uit hernieuwbare energiebronnen bestaat.
Dat betekent in de eerste plaats een investering in windenergie, zonneenergie en kleinschalige waterkracht.
In tweede instantie wordt geïnvesteerd in duurzame biomassa.
Groen! wil biologische grondstoffen stimuleren als brandstof voor wagens en elektriciteitsproductie, maar ook als vervangmiddel voor grondstoffen in de industrie.
Tegen 2050 moeten doortastende maatregelen ervoor zorgen dat 60% van onze energie wordt opgewekt uit hernieuwbare energiebronnen.
Hernieuwbare energiebronnen op basis van zon, wind, water of duurzame biomassa, eventueel met waterstof als energiedrager en gecombineerde productie van warmte en elektricteit (o.m.<U+F020>via microWKK’s ), bieden unieke kansen op decentrale energieproductie en op meer energieautonomie voor gezinnen, bedrijven, gemeenten.
In plaats van een gecentraliseerd net waarbij alle stroom “topdown” geleverd wordt over immense afstanden, streeft Groen! naar een ecologisch internet van met elkaar verbonden lokale energieproducenten en –consumenten waarbij de energiebedrijven eerder een bemiddelende rol spelen, energiestromen bundelen en energiediensten (bv. inzake energiebesparing) aanbieden.
In het begin zal de decentrale energieopwekking vooral een aanvullende rol hebben, op termijn kan het een volwaardig alternatief worden.
Ook op het vlak van vervoer willen we onafhankelijker worden van olie, door te kiezen voor minder gemotoriseerd vervoer, hoogwaardige openbaar vervoersnetten en slimme en schone wagens op duurzame energie.
De hernieuwbare energiebronnen bieden enorme mogelijkheden tot zelfbeschikking.
Daarom juist vormen ze een wezenlijke bedreiging voor alle grootschalige energiebedrijven en alle politieke elites die hun macht daarop gebouwd hebben.
De Groenen zullen niet toelaten dat de grote energieconcerns deze nieuwe energievormen recupereren, inkapselen of voor hun kar spannen.
1.58 De overheid en de overheidsbedrijven dienen zelf het goede voorbeeld te geven en schakelen om naar 100% groene stroom.
Kernenergie is een doodlopend straatje.
Een grootschalige, vervuilende en gevaarlijke technologie uit het verleden.
Tal van problemen blijven onopgelost: zoals het probleem van de verwijdering van het kernafval,
de risico’s van globaal terrorisme
en de vermenigvuldiging (proliferatie) van kernwapens in een wereld waar het aantal kerncentrales enorm zou toenemen.
Ook rond de veiligheid van de centrales rijzen steeds weer vragen en de werking van het agentschap dat de kernsector controleert (de FANC) laat te wensen over.
Het is gewoon onaanvaardbaar om de kerncentrales langer open te houden dan voorzien in de wet op de kernuitstap, zeker als we weten dat wereldwijd de gemiddelde leeftijd van een kerncentrale ligt op 21 jaar.
Volgens sommigen is een revival van kernenergie hét antwoord op de stijgende olieprijzen of op het broeikaseffect.
Kerncentrales worden echter vooral gebruikt om elektriciteit te produceren, niet voor verwarming of transport.
Olie daarentegen wordt nauwelijks gebruikt voor de productie van elektriciteit, maar staat wel in voor 20% van het energieverbruik nodig voor de verwarming van huizen en gebouwen, en voor maar liefst 80% van het energieverbruik nodig in het transport.
Kernenergie is daar hoegenaamd geen alternatief.
En als je naar de hele nucleaire cyclus kijkt, wordt er ook CO2 uitgestoten door nucleaire stroomopwekking.
Ook de piste waarbij kernenergie gebruikt wordt om waterstof te produceren, is uitzichtloos.
Want dan zou de bevoorrradingszekerheid van de nucleaire brandstof al snel een probleem worden.
Groen! wil dat de kerncentrales worden gesloten zoals is vastgelegd in de wet op de kernuitstap.
Van een verlenging van de levensduur van de bestaande centrales kan geen sprake zijn.
De paarse partijen keurden deze uitstap mee goed tijdens de vorige regeertermijn, maar hebben niets gedaan om deze uitstap voor te bereiden.
Jaarlijks gaat er nog altijd € 463 miljoen steun van de overheid naar de nucleaire sector.
De regering Verghofstadt 2 keurde de invoer van kernmateriaal voor verwerking in Dessel goed en steunde ook de uitvoer van nucleair materiaal naar India en Israel.
Bovendien liet men toe dat het nucleair passief van € 4 miljard dat werd aangelegd (om centrales te ontmantelen e.d.) in Franse handen terecht kwam.
Groen! wil dat dit geld terug onder Belgisch beheer komt.
De activiteiten van het SCK (Studiecentrum voor Kernenergie) in Mol wil Groen! beperken tot louter onderzoeksbedrijf en beheersorganisme van nucleair afval (ontmanteling etc).
Alle andere jobs willen we overhevelen naar VITO (bvb fundamenteel onderzoek energie) en richten op meer toekomstgerichte projecten zoals energiebesparing en hernieuwbare energie.
Groen! gelooft ook niet in een vierde generatie van kerncentrales.
Al het (onderzoeks)geld dat men daar blijft in pompen, kan veel beter besteed worden om voluit te gaan voor de echte alternatieven (hernieuwbare energie en energiebesparing).
Electrabel is vandaag eigenaar van de 7 steenkoolcentrales die België rijk is.
Deze 7 centrales produceren zonder uitzondering elektriciteit op basis van vervuilende en achterhaalde technologieën
De steenkoolcentrales van Electrabel vertegenwoordigen 10% van de totale CO2uitstoot van ons land.
Deze kolencentrales moeten zo snel mogelijk dicht.
Ook de omschakeling naar het stoken van biomassa (bv. olijfpitten of palmolie) is geen oplossing.
Nog los van de grote vragen die gesteld kunnen worden bij het duurzaam karakter van bijv. de palmolieproductie in ontwikkelingslanden.
Recent heeft de gouverneur van het zonnige Californië, Arnold Schwarzenegger de “1.000.000 zonnedaken”wet laten stemmen.
In Californië zijn er gemiddeld 1.900 zonneuren en in Vlaanderen halen we ongeveer 1.500 uur zon per jaar.
Ook bij ons is er een enorm potentieel aan zonnestroom.
Groen! streeft op termijn naar 30% zonnestroom.
Concreet willen we werk maken van een 100.000 zonnedakenplan voor heel Vlaanderen.
En ook in Brussel kunnen er dankzij de sterke steunmaatregelen van het gewest veel meer zonnedaken komen.
Mensen moeten hun dak kunnen verhuren (RENT A ROOF) voor de plaatsing van zonnepanelen.
Maar daarvoor moet de steun van de overheid voor de plaatsing van zonnepanelen sterk verhoogd worden.
De federale overheid kan ook hier helpen met renteloze leningen betaald door het Energiefonds.
Een goede coördinatie met de Vlaamse overheid is dan wel nodig.
Via zonneboilers kan zonneenergie ook gebruikt worden om water op te warmen in huis.
Al in 2000 lanceerde Wallonië het actieplan Soltherm.
Deze campagne is een integrale marktontwikkelingscampagne voor toepassingen van thermische zonneenergie.
Op 5 jaar tijd heeft de Waalse zonneboilermarkt dan ook de Vlaamse overschreden.
Groen! wil naar Waals voorbeeld een integrale marktontwikkelingscampagne voor thermische zonneenergiesystemen.
De overheid zorgt hierbij best voor een verzekerde financiering van de sectorconvenant met de zonneenergiesector via de intercommunales,
één energieloket met duidelijke informatie over de subsidiëringsmogelijkheden
en een actieplan om zonneenergie toe te passen in publieke zwembaden, sporthallen en andere overheidsgebouwen.
In Vlaanderen mogen windturbines nagenoeg enkel worden gebouwd op industrieterreinen en plaatsen van openbaar nut, zoals autosnelwegen en ontginningsgebieden.
Daardoor raken wel steeds meer bedrijven betrokken bij windturbineprojecten.
Bedrijven klagen echter over de administratieve rompslomp.
De belangrijkste obstakels voor de bouw van een windturbinepark is niet het ontbreken van wind, maar het verkrijgen van de nodige bouwen milieuvergunningen.
Er zijn veel criteria, waarvoor verschillende instanties zijn bevoegd.
Gemiddeld moet een bedrijf rekenen op 2 à 3 jaar eer de vergunning is verleend.
Daarom wil Groen! in elke gemeente een plan met de inplantingmogelijkheden voor windturbines.
Een versnelde opmaak van de nodige RUPs moet de oprichting van windturbines in agrarische en vergelijkbare buffergebieden mogelijk maken;
waarbij uiteraard een milieutoets (invloed op natuur en fauna zoals trekvogels) moet plaatsvinden.
Groen! wil ook duidelijke en vereenvoudigde criteria: de bebakening t.b.v. de luchtvaart mag niet strenger zijn dan in de ons omringende landen;
duidelijke en haalbare criteria m.b.t. geluid en slagschaduw.
Op de Noordzee blijft ook een groot deel van het potentieel onderbenut.
Sites dichter bij de kust komen voor Groen! in aanmerking als ze geen inbreuk vormen op Natura 2000 (de vastgelegde natuurgebieden op zee).
Ook verder in zee, zelfs los van zandbanken, zijn er mogelijkheden.
Waarom geen BritsNederlandsBelgisch windturbinepark in volle zee?
Technisch is dit mogelijk.
Om investeerders aan te moedigen is het van groot belang dat de aansluitkosten op het net voor windturbines op zee voor 100% aan de netbeheerder ELIA worden aangerekend.
Ook op het vlak van warmtekrachtkoppeling ligt België nog sterk achterop.
Maar grote bedrijven zoals BASF nemen nu zelf het voortouw en investeren in grote WKKinstallaties.
En de Vlaamse regering steunt de ontwikkeling sinds kort via WKKcertificaten.
Groen! ziet daarnaast ook een groot potentieel in de ontwikkeling van zogenaamde microwkk’s.
Stel je voor : een hoog rendement verbrandinsgketel in je kelder, die ook zorgt voor stroom in je hele huis.
Groen! wil dat snel werk gemaakt wordt van de ontwikkeling van microWKK’s in Vlaanderen en Brussel, eerst door de start van een demonstratieproject zoals in Nederland, nadien door de structurele voorwaarden te scheppen voor energieproductie thuis en levering onder gunstige voorwaarden aan het net.
Het Internationaal Energie Agentschap te Parijs, dat enkel de kortetermijnbelangen van de rijke industrielanden en in het bijzonder van de grote energiegiganten (Exxon, EDF, Totalfina,.. ) verdedigt, kan best worden wordt afgeschaft.
Er komt, naar analogie met andere VNagentschappen, een Internationaal Agentschap voor Duurzame Energie dat de overgang helpt maken naar een wereld zonder fossiele en nucleaire energie en de ontwikkeling en verspreiding van hernieuwbare energie en energieefficiëntie stimuleert.
Het agentschap controleert de internationale energiemarkten en verhindert marktverstorende speculatie.
Kartels in de energiesector (zoals de OPEC) worden bij internationaal verdrag verboden.
De Europese Commissie dient haar antioligopoliebeleid ook op het vlak van energie te versterken.
Er komt op korte termijn een crisisbevoorradingsbeleid op Europees beleid, zowel inzake olie als aardas, zodat de EU zich als grootste consument ter wereld, scherper kan opstellen tegenover eventuele crises in het MiddenOosten en tegenover misbruiken in landen zoals Rusland en Iran.
Het Euratomverdrag wordt opgeheven.
De Europese kredieten voor R & D in de energiesector gaan alleen nog naar hernieuwbare energie en energieefficiëntie.
1.66 Federaal en gewestelijk: radicale democratisering van het energiebeleid.
België en Vlaanderen en Brussel kiezen in het kader van het nationaal klimaatpact voor een democratisch energiebeleid en dus voor maximale energie autonomie voor de staat, voor gezinnen, bedrijven, gemeenten.
De vorderingen worden gemeten via een energieautonomieen een energieefficiëntieindex.
Voor Groen! blijft het van wezenlijk belang dat het stroomproductiemonopolie van Suez/Electrabel op de Belgische energiemarkt effectief gebroken wordt.
Groen! is voorstander van een heffing op afgeschreven steenkoolen kerncentrales.
De opbrengst daarvan gaat naar het Sociaal Klimaatfonds.
Maar een dergelijke heffing kan voor Groen! nooit als excuus ingeroepen worden om installaties langer open te houden of om de invoering van een volwaardige CO2energieheffing op de lange baan te blijven schuiven.
Groen! wil publieke energienetwerken.
De sociale en ecologische dienstverlening van de netbeheerders is een kerntaak voor de overheid, die meer inhoudt dan een beperkt aantal openbare dienstverplichtingen.
Privéoperatoren op de markt zoals Suez worden best helemaal geweerd.
Advies, audits en actieve begeleiding bij energiebesparing is een hoofdopdracht van de netbeheerders, al dan niet in samenwerking met nieuwe gemeentelijke energiebesparingsbedrijven.
Hoge tarieven voor teruglevering aan het net moeten als standaard dienstverplichting opgelegd worden.
Gemeenten en andere overheden mogen geen geld meer verdienen aan het verbruik van elektriciteit, alleen nog aan het besparen van elektriciteit.
De tariferingsmechanismen van de stroomleveranciers worden in die zin aangepast.
Gemeenten die kiezen voor meer lokale energieautonomie en dus voor meer locale energiebesparing en voor meer locale energieproductie (locale windmolens, zonnedaken, biomassa, waterkracht, kleine WKK) krijgen een hogere dotatie via het Gemeentefonds.
De toekenning gebeurt op basis van de uitvoering van lokale energiebeleidsplannen.
Het doel moet zijn om 10% lokale energieautonomie te bereiken tegen 2018, dus binnen twee gemeentelijke legislaturen.
De economische keuzes van vandaag stuiten op de grenzen van wat voor de aarde draagbaar en voor mensen verdraagbaar is.
Het neoklassieke economische model creëert teveel overproductie en afdankingen, werkloosheid en stress, milieuvervuiling en natuurvernietiging.
De neoliberale globalisering met haar vrij verkeer van goederen en multinationals, speelt landen en werknemers tegen elkaar uit.
Sociale verworvenheden worden onder grote druk gezet en veel mensen zien hun werken inkomenszekerheid aangetast.
Om opgewassen te zijn tegen de grote ecologische uitdagingen van vandaag zoals de opwarming van de aarde, het verlies aan biodiversiteit en het verlies aan natuurlijke hulpbronnen, de verspreiding van vervuilende stoffen ten koste van onze gezondheid, is er nood aan een ecologische ommekeer in onze wijze van produceren en consumeren, zonder weerga.
Willen we ons welvaartsniveau aanhouden en ook garanderen voor de toekomstige generaties, dan moet in de komende vijftig jaar op wereldschaal de milieudruk worden verminderd tot een tiende van de huidige niveaus.
Voor deze duurzaamheidstransitie hanteert Groen! het nieuwe denkkader van de ecologische economie: een economie die ten dienste staat van de mens en niet omgekeerd, die rekening houdt met wat mens en planeet aankunnen, die de lange termijn incalculeert en die solidair is.
Groen! ziet “economie” niet als doel op zich, maar als een deelsysteem van het ecosysteem Aarde.
Voor Groen! is deze sociaalecologische economie gebaseerd op de volgende drie pijlers:
Vandaag heeft de wereldbevolking een te grote impact op het milieu en de planeet.
In een beperkte wereld is op termijn globale economische groei die geen rekening houdt met een duurzame ecologische schaal, gewoonweg onhoudbaar.
Ecologische duurzaamheid is dus een must.
Ecologisch duurzaam heeft onder meer te maken met een drastische vermindering van de hoeveelheid gebruikte grondstoffen en energie in de productie en in het transport.
Een ecologische economie verbruikt het milieu slechts in de mate dat die zichzelf opnieuw genereert.
Economische groei moet zich dus aanpassen aan de recyclageen verwerkingsmogelijkheden van de aarde.
Hoe zorgen we voor een eerlijke verdeling van natuur, leefbaarheid, schone lucht?
Nu is deze verdeling heel scheef: hoe hoger het inkomen, hoe schoner en gezonder mensen wonen.
Ongezonde leefomstandigheden (wonen langs drukke wegen met veel vervuiling, wonen in buurten met weinig groen) zijn geconcentreerd bij mensen met lage inkomens.
Tegelijkertijd vervuilen mensen meer naarmate hun inkomen hoger is.
Wie het milieu het meest belast, woont in de schoonste, stilste en gezondste omgeving, en omgekeerd.
Zo is het in België, zo is het nog veel sterker wereldwijd.
Eerlijke ecologische politiek betekent dat we een einde maken aan dit afwentelen van vervuiling van rijk naar arm.
We moeten het milieu sparen én eerlijk delen.
Lagere inkomens moeten er per saldo altijd op vooruit gaan, zowel in inkomen als in leefomgeving.
Daarom is vergroening van de belastingen zo belangrijk: vervuiling wordt duurder en arbeid goedkoper.
Zo komen er veel nieuwe banen
en de laagste inkomens
én het milieu winnen erbij.
Sociale duurzaamheid heeft ook te maken met het gelijkwaardig betrekken van alle groepen van de maatschappij in het economische gebeuren.
Een ecologische economie bevordert de autonomie van de mens
en is gericht op de herverdeling van rijkdom.
Ze is gebaseerd op de behoeften van mensen, geeft iedereen gelijke kansen, en is fundamenteel solidair met de zwakkeren.
Privatisering, deregulering, de vrije markt, werden zeker in decennia aan het eind van de vorige eeuw geen middelen meer, maar doelen op zich.
De politiek heeft haar beslissingsmacht uit handen gegeven en grotendeels overgedragen aan de raden van beheer van bedrijven en multinationale ondernemingen.
De vrije markt is echter niet bezig met herverdeling, en er bestaat geen onzichtbare hand die zorgt voor milieubehoud, natuurbescherming, of voor een ontspannen samenleving, de raden van beheer houden geen rekening met de globale maatschappelijke gevolgen op lange termijn.
De economie overkomt ons niet, economische keuzes maken we zelf.
De gemeenschap, de overheid, de wetgevende macht, mogen en moeten zich bemoeien met de fundamentele economische keuzes, zowel op nationaal als op internationaal niveau.
Ontkoppeling van economische groei en milieudruk kan als men de omslag maakt naar ‘duurzaam ondernemen’, of de productie van goederen en die de menselijke behoeften bevredigt en de kwaliteit van het leven bevordert (vandaag en in de toekomst), en gelijktijdig leidt tot een vermindering van de milieudruk en grondstoffenintensiteit per productketen tot een niveau dat minstens overeenkomt met de geschatte draagkracht van de aarde.
Een belangrijk principe hierbij is lokale productie voor lokale consumptie.
De omslag naar een ecologische economie is ook gebaseerd op ecologische innovatie.
Dit vereist verstrekkende innovaties in onze huidige wijze van produceren en consumeren.
De nieuwe ecologische revolutie kiest terug meer voor een economie op mensenmaat: ecotechnologie en ecologische rationalisering leiden tot eerlijke handenarbeid en verantwoordelijke jobs.
Vandaag kiezen voor de sectoren van de toekomst levert meer en kwalitatief betere jobs op.
Door investeringen in milieusanering, milieutechnologie, milieuinnovatie en hernieuwbare energie kunnen tegen 2010 50.000 nieuwe jobs worden gecreëerd.
Groene chemie is de sector van de toekomst omdat de principes van ‘industriële ecologie’ hier maximaal toepasbaar zijn: vermijden van nietrecycleerbaar restafval, geen vervuiling door het lekken van risicovolle stoffen in het productieproces.
De geleidelijke omschakeling van de industrie weg van aardolie en naar meer inzet van herteelbare grondstoffen is mogelijk.
Groen! wil het aandeel van biologische grondstoffen optrekken naar 10% tegen 2010 en naar 25% tegen 2030.
In de 21ste eeuw worden creativiteit en ondernemingszin nog belangrijker.
De economie van de toekomst steunt grotendeels op zelfstandige ondernemers en kmo’s.
In ons land zorgen zij voor de meeste banen.
Een hele regio die afhankelijk is van één bedrijf, is economisch en sociaal erg kwetsbaar.
Grotere diversiteit creëert een veel sterkere economie.
Daarom wil Groen! een beleid dat zelfstandige ondernemers en kmo’s krachtiger ondersteunt.
Een wegwerpeconomie is geen sterke economie.
Groen! wil een duurzame productie voor reële behoeften.
Daarom kiezen we voor kwaliteit: betere goederen en diensten.
Niet meer, maar beter, met goederen waar iedereen langer van kan genieten, omdat ze langer meegaan en herstelbaar zijn.
Duurzame goederen verlichten ook de druk op het milieu.
Als consument kiezen we alle dagen.
Wie kiest voor duurzaamheid en kwaliteit, stuurt mee onze economie.
Groen! wil mensen meer kans geven op milieubewuste consumptie en hun consumentenrechten versterken.
De vernieuwing van de economie heeft ook een mondiale dimensie, die we kunnen samenvatten als “andere globalisering”.
Groen! plaatst het grootste humanitaire probleem van deze tijd, de massale armoede in het Zuiden, boven aan de politieke agenda, maar stelt vast dat multinationale ondernemingen, internationale banken en speculatiefondsen meer macht hebben dan bevolkingen.
Daarom wil Groen! dat er gesleuteld wordt aan een wereldeconomie die menselijke waardigheid voor allen garandeert,
zich ontwikkelt binnen de ecologische grenzen,
en de democratie herstelt.
Groen! wil dat sociale en ecologische waarden worden opgenomen in het wereldhandelsregime,
dat zware financiële crisissen worden voorkomen
en dat belastingparadijzen worden aangepakt.
Groen! is ervan overtuigd dat een andere globalisering bijdraagt tot de voorkoming van oorlog en geweld.
1.67 Prioritair in de omslag naar een ecologische economie is het vastleggen van een ecologisch duurzame schaal, op het juiste niveau, door transparante en democratisch verkozen overheden.
Wat betreft mondiale milieuproblemen zoals de globale opwarming, wordt die ecologisch duurzame schaal op mondiaal niveau vastgesteld.
Wat betreft regionale milieuproblemen, zoals de waterproblematiek, wordt de schaal op regionaal milieu vastgelegd.
Groen! pleit daarom voor sterke mondiale milieuinstelling (naar analogie met de Wereldbank en het IMF) die de maximaal toelaatbare vervuiling dan wel uitstoot vastlegt en deze milieugebruiksruimte ook kan opleggen.
Naast prijsinstrumenten zoals milieufiscaliteit pleit Groen! ook voor milieusubsidies en verhandelbare quota voor de maximaal toelaatbare vervuiling of uitstoot.
Daarnaast is een rechtvaardige verdeling van de milieugebruiksruimte noodzakelijk.
Groen! pleit daarom voor rechtvaardige progressieve belastingssystemen,
grootkapitaalbelasting,
een verschuiving van de fiscale last op arbeid naar milieuvervuiling en grote vermogens
en voor eerlijke handelsmechanismen.
Pas dan wil Groen! een beroep doen op klassieke marktmechanismen om de milieugebruiksruimte zo kostenefficiënt mogelijk te realiseren.
1.68 Groen! kiest voor ecologische welvaart als alternatief voor het bruto nationaal product.
Zo’n ‘groen bnp’ houdt rekening met de ecologische voetafdruk en de effectieve tevredenheid van de inwoners.
De invoering van een verfijnder berekeningsmethode zoals de ISEW (index voor duurzame ontwikkeling) brengt de economische ‘groei’ dichter bij de werkelijkheid.
Kosten ter bestrijding van bv. milieuvervuiling worden dan als minpost worden geboekt, terwijl informele economische activiteiten wel worden ingebracht.
Het Federaal Planbureau maakt hiervoor jaarlijkse een volledige set van groene nationale rekeningen op.
Ecologische indicatoren brengen in kaart in hoeverre onze samenleving al of niet duurzamer wordt.
Dit rapport wordt jaarlijks voorgelegd aan regering en parlement.
Groen! pleit voor “cradle to cradle” (afval wordt grondstof) als ecologische strategie in de productie.
In de productie het ketenbeheer en het hoogwaardig sluiten van kringlopen centraal stellen.
Duurzame kunststoffen op basis van herteelbare grondstoffen kunnen na gebruik probleemloos terug in de stoffenkringloop opgenomen worden.
In alle fasen van de keten zijn milieugegevens openbaar.
Nieuwe groene energie, nieuwe vormen van schoon en grondstofzuinig produceren, nieuwe projecten in de sociale economie, nieuwe vormen van zorg, van versterking van het sociale weefsel: de overheid moet de creativiteit van al wie maatschappelijk iets wil ondernemen, voluit kansen geven.
Dit kan via subsidies, belastingvoordelen, labels, vrijstellingen zoals loopbaanonderbreking, starterprojecten, opleidingen, de ruimte om te ondernemen door de aanleg van ecologische bedrijventerreinen.
Onderzoek naar de ontwikkeling en het gebruik van technologieën die het milieu minder belasten, krijgen krachtige ondersteuning.
Met deze nieuwe ecologische innovatieve technologieën is het mogelijk op korte termijn het welvaartsniveau te behouden en toch de globale milieuimpact met een factor 4 te verminderen.
Vandaag staan normering en O&Ostimulering te los van elkaar, in plaats van dat ze aan elkaar zijn gekoppeld.
De beste prikkel voor ecologische innovatie is nochtans een stabiel juridisch kader.
Een innovatief klimaat wordt pas gestimuleerd met een sluitende weten regelgeving die ambitieuze eisen stelt aan producten en productieprocessen.
De overheid maakt dan vooraf bekend welke bepaalde normen voor de toekomst zullen gelden, waardoor het voor kennisinstellingen en bedrijven zinvol is om deze techniek te ontwikkelen.
Ze worden hierin door de overheid krachtig ondersteund.
Groen! pleit voor ambitieuze productnormen in plaats van ecolabels voor een beperkt aantal producten.
Deze milieueisen zijn voortschrijdend in de tijd en lang van tevoren bekend.
Producenten kunnen er dan op anticiperen in hun onderzoeksprogramma’s en hun investeringsbeleid.
Wie beter doet dan de norm, wordt extra beloond en het meest duurzame product of de beste technologie wordt na verloop van tijd de nieuwe norm.
Buitenlandse voorbeelden (het “Top Runner Model” in Japan) laten zien dat dit een zeer effectieve aanpak is om groene doorbraken te realiseren.
De overheid kan klimaatneutraal ondernemen stimuleren.
Groen! pleit voor ambitieuze en bindende besparingsdoelstellingen voor de industrie, gecombineerd met een systeem van verhandelbare emissierechten.
Een impulsprogramma rond toepassingen van herteelbare grondstoffen o.m.<U+F020>in de chemie.
Forse innovatiepremies voor chemische bedrijven die meer ruimte maken voor bio.
Steun voor landbouwbedrijven die omschakelen naar herteelbare grondstoffen voor de industrie (in overleg met de Gewesten).
Ecoboni voor biologisch afbreekbare materialen (bijvoorbeeld verpakkingen).
Groen! wil de markt van werkelijk innovatieve, ecologische producten te vergroten, door het toekennen van een forse bonus.
Zo wordt de verkoopprijs ervan gedrukt.
Daarvoor wordt een substantieel aantal ecologische producten geselecteerd.
De overheid neemt hoge ontwikkelingskosten voor haar rekening, omdat de ontwikkeling van deze producten een groot maatschappelijk belang dient.
Hier tegenover staat dat ‘vuile’ producten uit dezelfde productgroep extra worden belast.
Er is dus een dubbele prikkel: zowel bonus als malus.
Zo ontstaat er snel een grote vraag naar ecologische en innovatieve producten.
De definitie van ecologische producten is dat ze vele malen minder milieubelastend zijn in de productie en het gebruik dan nu gangbaar is, het moet echt om een doorbraak gaan.
De subsidie blijft hooguit drie jaar in stand, daarna moet het product op eigen benen kunnen staan.
Binnen de EUregelgeving bestaan tegen een heffing én een bonus geen bezwaar, als ze nietdiscriminerend worden toegepast.
Het is belangrijk dat groene en innovatieve producten ook binnen het bereik komen van mensen met lagere inkomens.
Zo kunnen zij ook profiteren van de voordelen die deze producten bieden.
Bovendien is dit nodig om de afzetmarkt te vergroten.
De producenten staan in voor de kosten van afvalinzameling en –verwerking, zodat de kost hiervan al in de aankoopprijs van het product vervat zit.
Gemeenten kunnen dan de dure huisvuilzak goedkoper maken, zodat sluikstorten en zwerfvuil worden vermeden.
De overheid is een grote inkoper van producten en diensten.
Door deze enorme koopkracht kan de overheid zelf zorgen voor marktdoorbraken.
De overheid kan grenzen verleggen door haar marktmacht effectief, consequent en daadkrachtig in te zetten.
Als de verschillende overheden enkel nog de meest ecologische producten kopen, ontstaat er een grote afzetmarkt voor ecologische en innovatieve producten.
in alle concessies voor het openbaar vervoer worden schone voertuigen vereist, bv.<U+F020>alle bussen van de Lijn worden uitgerust met een dieselroetfilter
“cradletocradle” als vereiste bij alle infrastructurele werken (autowegen, spoorwegen, vaarwegen)
alle kantoorapparaten (computers, printers, kopieerapparaten, etc) die overheden kopen zijn van de zuinigste soort; binnen 3 jaar wordt alleen nog kantoorapparatuur gekocht met hooguit 1 watt standby gebruik.
overheidskantines schakelen over op biologische catering (verbouwd zonder bestrijdingsmiddelen en kunstmest, diervriendelijk).
de overheid gebruikt alleen nog de zuinigste dienstauto’s (zowel personenals bestelauto’s), met een fors aantal hybride en elektrische auto’s.
Dit geldt bijvoorbeeld ook voor politieauto’s en de auto’s van ministers
in overheidsbestekken wordt gekozen voor “schone kleren”
voor groene stroom kiezen: alle overheidsgebouwen gebruiken alleen nog duurzame energie in combinatie met energiebesparing.
nieuwbouw van overheidsgebouwen enkel nog met het passiefhuisconcept
de overheid doet alleen zaken met bedrijven die zelf een duurzaam ecologisch beleid voeren.
Goede informatie is een minimum voorwaarde om als consument bewust te kunnen kiezen.
Groen! wil iedere consument zicht geven op de herkomst en de samenstelling van de producten.
Dat kan door een betere labeling van producten.
Met duidelijk leesbare informatie en goede labels op het etiket hebben consumenten de garantie dat producten niet door kinderen zijn gemaakt, geen genetisch gemanipuleerde organismen bevatten, biologisch geteeld zijn of geen roofbouw op de natuur plegen.
En Groen! vraagt een duidelijk kader voor het werken met ecolabels.
1.80 Ook voor financiële producten (beleggingen, investeringen) is volledige transparantie nodig.
Banken, beursgenoteerde bedrijven, investeerders geven aan of en hoe ze rekening houden met ethische, milieuen sociale criteria.
Producten van eerlijke handel moeten een evidentie zijn voor iedere overheid.
Groen! wil op termijn komen tot één duurzaamheidslabel, zodat je niet meer moet kiezen tussen bijv. een fair trade product of een bioproduct.
Op een officieel erkende infolijn zou je dan terecht kunnen voor alle informatie over het duurzaam karakter van producten.
Producten met een duurzaam label zouden best gebnieten van een lagere BTW.
Zo denken we ook aan een lager BTWtarief voor Agelabelde huishoudelijke apparaten (in functie van hun energieverbruik).
Reclame wordt steeds agressiever.
Groen! ijvert voor het recht op reclamevrije ruimten in de samenleving.
Scholen en kinderprogramma’s op televisie moeten reclamevrij blijven.
Misleidende reclame moet aangepakt worden.
Vrijwillige codes volstaan niet.
Dit geldt zeker ook voor vormen van “green washing” (producten die ten onrechte als “groen” worden voorgesteld).
Jongeren worden weerbaar gemaakt t.a.v. reclameboodschappen.
Duurzame consumptie veronderstelt ook sterke consumentenrechten.
Daarom wil Groen! deze verder versterken, van betere informatie over gegarandeerde bedenktijd tot goed functionerende ombudsdiensten.
De productie meer richten op lokale markten en een herwaardering van de gemengde economie waarin naast de privé ook ruimte is voor een sterke overheid en coöperatieven.
Groen! wil de lokale distributie alle kansen geven en kiest dan ook voor zelfstandige ondernemers en kmo’s.
De IKEAwet heeft de deur opengezet voor grote ketens en shoppingcentra (meestal buiten de kernen van steden en gemeenten), ten koste van lokaal verankerde zelfstandige ondernemers en kmo’s.
Groen! kiest resluut voor levende woonen winkelkernen in onze steden en gemeenten en wil om die reden ook de Ikeawet grondig evalueren en aanpassen.
Meer koopzondagen en een soepeler erkenning van toeristische centra, versterken de 24uurseconomie van steeds meer consumeren.
Bovendien wordt dit voor kleine handelaars maar ook voor veel werknemers in grotere handelszaken onhoudbaar.
Groen! vraagt respect voor sluitingsuren en rustdagen.
Anderzijds kan via een goed reglementering van nachtwinkels weel een voldoende service aangeboden worden na de officiële uren.
Een beleid in samenwerking met de gewesten dat stadsen dorpskernen versterkt door permanente monitoring van de winkelleegstand en een optimale afstemming van wonen, werken en winkelen.
Een versterkt ruimtelijken stedenbeleid moet dit ondersteunen.
Groen! wil hinder bij openbare werken draaglijk maken door renteloze leningen aan handelaars in de buurt en door een voortdurend werfoverleg.
Betere coördinatie van werken zorgt ook voor kortere hinder.
Vooral het verkeer stoot in Vlaanderen en Brussel nog altijd meer broeikasgassen uit.
Als we daar niets aan doen, zal alleen al het verkeer zorgen voor een toename van 42% CO2 in 2010.
Groen! wil werk maken van een echt ecologisch mobiliteitsplan voor Vlaanderen en Brussel.
Mobiliteit is belangrijk en dient daarom betaalbaar en beschikbaar te zijn voor iedereen.
Verkeer hoeft niet vervuilend of verstikkend te zijn.
Het kan ook zonder massale uitstoot van fijn stof of CO2.
De overheid dient grenzen aan te geven.
Mensen én bedrijven maken zelf al nieuwe keuzes : minder verplaatsingen, meer aandacht voor het milieu : die keuzes willen we vanuit Groen! sterk ondersteunen.
Meer gemotoriseerd verkeer en meer asfalt en autowegen leiden niet tot meer welvaart en tewerkstelling.
Integendeel zelfs.
Als we Vlaanderen en Brussel leefbaar willen houden, hebben we eerder minder dan meer autoverkeer nodig.
Minder vrachtwagens, minder vrachtvluchten, minder autokilometers, minder havencontainers.
We gaan wel voluit voor betere fietsroutes, wandelpaden, spoorwegen, busbanen en vervoer over water.
Werk maken van een ecologische mobiliteit betekent dus keuzes maken.
Keuzes inzake ruimtelijk beleid: kiezen voor nabijheid van wonen en werken (ook door telewerken, satellietkantoren) en het dichter bijeen brengen van productie en afzet.
Groen! kiest waar mogelijk voor een lokale economie.
En we willen ook kiezen hoe we ons verplaatsen: de keuze van de vervoerswijze.
Je kan niet alles tegelijk willen : meer autowegen, grotere luchthavens en nog eens bijkomende havendokken bijvoorbeeld en tegelijk ook meer openbaar vervoer, binnenscheepvaart, veiliger wegen, betere fietspaden en meer natuur.
Groen! kiest voor de milieuvriendelijke vervoerswijzen.
Dat zijn ook de meest veilige.
En de meest sociale.
Groen! kiest voor zachte wegen voor voetgangers, wandelaars, fietspaden voor recreatief maar ook voor functioneel of dagelijks verkeer(naar school, naar het werk).
Samen reizen met het openbaar vervoer, het transport van goederen bundelen over spooren waterwegen, of buizenleidingen onder de grond.
Dat zijn de vervoersmodi van de toekomst.
Ten slotte kiezen we voor mobiliteit die past in een ecologische economie, een economie die grenzen onderkent, die niet mikt op steeds meer produceren en consumeren, en dus ook steeds meer transport.
Een economie die erop gericht is zo snel mogelijk zo veel mogelijk goederen over lange afstanden aan te leveren, kan onmogelijk ecologisch zijn.
Want dan worden kosten voor mens en milieu niet meegerekend in de prijs van producten.
Groen! kiest voor een economie die eerlijke prijzen aanrekent en de kost van vervuilende verplaatsingen niet afschuift op de gemeenschap.
Groen! wil de mythe van Vlaanderen en België distributieland doorprikken.
Er rest ons te weinig open ruimte om van onze contreien de logistieke draaischijf te maken voor heel Europa.
En er zijn ook grenzen aan een “justintime”economie waarbij vrachtwagens dienen als rondrijdende magazijnen.
Vlaanderen heeft al het dichtste wegennet van de wereld.
De schaarse bedrijfsgronden kunnen beter gebruikt worden voor echte productie die meerwaarde én jobs creëert, dan voor opslag en overslag en het parkeren van opleggers.
Meer verkeer aantrekken zorgt voor meer kosten voor het milieu (luchtvervuiling) maar ook voor de rest van de economie (congestie).
Een duurzaam transportbeleid dient uit te gaan van grenzen.
Bijvoorbeeld: -er is een grens aan het aantal extra containers dat kan worden aangevoerd via onze zeehavens,
-er is een grens aan de toename van het vrachtwagenverkeer op onze wegen.
-er is een grens aan het ruimtebeslag
We pleiten voor concrete maatregelen om het vrachtwagenverkeer te beperken,
binnen de grenzen van het Europees vrij goederenverkeer.
De maatregelen die de huidige regering nam t.a.v. vrachtwagens, hadden enkel de ambitie om de bestaande vrachtwagenstroom beter te geleiden.
En zelfs hiervoor ontbrak dikwijls de politieke wil.
Groen! wil duidelijke regels voor vrachtwagens, zoals een veralgemeend inhaalverbod, een verbod op cruise control, een maximum snelheid van 80 km/u op autostrades.
We willen daarnaast een strikt toezicht op belading en het respecteren van rijen rusttijden, waarbij ook de opdrachtgevers beboet worden.
Groen! wil de overslag van goederen aan de rand van steden aanmoedigen (bijv. via een systeem van makkelijk overlaadbare en leverbare stadsboxen).
Zwaar vrachtverkeer hoort niet thuis in centra of woongebieden.
De gewestoverheid dient routes voor zwaar vrachtverkeer vast te leggen.
Er zijn aparte GPSsystemen nodig voor vrachtwagens, die woonzones mijden.
Maar ook bestelwagens kunnen voor meer onveiligheid zorgen.
Daarom willen we een aantal veiligheidsvoorzieningen ook uitbreiden naar bestelwagens (of zelfs terreinwagens) zoals bijv. snelheidsbegrenzers en dodehoekspiegels.
Maar dit alles zal maar werken, als men ook grenzen durft te stellen aan de aanzwellende stroom vrachtwagenverkeer zelf.
Daarom stellen we ook nieuwe instrumenten voor: een beperkte toewijzing van bedrijventerreinen bestemd voor logistieke functies per RUP: Groen! wil dat er ruimte is om te ondernemen, niet alleen om te stapelen
mobiliteitseffectrapporten die de bestaande overlast in kaart brengen en die als strikte voorwaarden genomen worden bij de invulling van nieuwe RUP’s en het toekennen van nieuwe milieuvergunningen
een slimme kilometerheffing voor vrachtwagens, als alternatief voor een nieuw wegenvignet waarmee men vooral de aanleg van nieuwe wegen wil betalen.
Een dergelijke kilometerheffing kan meer of minder criteria in rekening brengen : het aantal gereden kilometers, het tijdstip en de plaats, de verzadigingsgraad van het wegvak waarop gereden werd, de emissies en het verbruik van de vrachtwagen.
De opbrengst gaat naar milieuvriendelijke vervoerswijzen.
Hét alternatief is voor ons het stimuleren van milieuvriendelijker vervoerswijzen.
Dit betekent dat de federale regering terug radicaal de kaart trekt van het vervoer per spoor (zie verder).
Andere alternatieven zijn zeeschepen die aan kustvaart doen (“short sea shipping”), binnenscheepvaart, maar ook via buizenleidingen.
Bedrijven worden best ontsloten via spoor of water.
De verschillende vervoerswijzen worden optimaal op mekaar afgestemd.<U+F020>(multimodaliteit).
Voor Groen is fietsen een volwaardige vervoerswijze.
Voor de afstanden tot 7,5 km is het een (economisch) duurzaam en gezond alternatief voor de vele korte verplaatsingen met de auto of zelfs bus.
In combinatie met het openbaar vervoer vormt de fiets ook voor de lange afstanden een uitstekend en duurzaam alternatief voor veel autoverplaatsingen.
Fietsen is naast stappen de meest milieuvriendelijke verplaatsingswijze.
En fietsen is goed voor de gezondheid: Vlamingen lijden aan chronische bewegingsarmoede, worden almaar dikker.
Om fietsen te promoten willen we in de eerste plaats werk maken van de veiligheid van de fietser.
Maar tegelijk is ook meer comfort voor de fietsers van groot belang.
Het federaal Totaalplan Fiets van 2004 blijft grotendeels dode letter en moet voor Groen! terug op tafel.
Fietsen moet overal veilig kunnen.
De gewesten hebben de plicht om te zorgen voor veilige (liefst van het autoverkeer gescheiden) fietspaden.
De aanleg van fietspaden loopt in Vlaanderen dikwijls vertraging op doordat het aankoopcomité dat beslist over de vergoeding bij onteigeningen nog federaal zit.
Dit comité is onderbemand door een aanwervingsstop.
De dossiers blijven liggen.
De hele onteigeningsprocedure inclusief het aankoopcomité kan best aan de gewesten overgedragen worden.
Zodat gemeenten en gewest geen enkel excuus meer hebben.
Het probleem van de dode en blinde hoek ongevallen is spijtig genoeg nog lang niet opgelost.
De meest recente cijfers over dode hoekongevallen, geven aan dat fietsers hier nog dikwijls het slachtoffer van zijn.
Vrachtwagens die aan een kruispunt rechts afslaan en een fietser meeslepen : het is nog altijd een realiteit vandaag.
Voor vrachtwagens is naast nieuwe dode hoek systemen (“BLIS”) ook de gesloten zijafscherming (zijplaten tussen de wielen) een must, om te voorkomen dat fietsers bij een ongeval onder de wielen van een vrachtwagen terechtkomen.
Een andere mogelijkheid om dode hoekongevallen te voorkomen, is dat gewesten en gemeenten kruispunten zo inrichten dat ze veilig zijn voor fietsers en andere zachte weggebruikers.
Door de verkeerstromen van zwakke en sterke weggebruikers te scheiden in ruimte en tijd (door aparte opstelstroken voor fietsers voor de auto’s bijvoorbeeld of door drie seconden eerder groen te geven voor fietsers).
Federaal kan door een wijziging van de wegcode een veilige inrichting van kruispunten ondersteund worden.
In een aantal Nederlandse steden wordt gewerkt met het systeem van ‘vier richtingen groen’.
Alle autoverkeer staat dan stil terwijl voetgangers en fietsers de ruimte krijgen om het kruispunt rechtdoor of diagonaal over te steken.
Groen! pleit voor voorrang voor fietsers op fietsoversteekplaatsen binnen de bebouwde kom.
En ook buiten de centra, mits de oversteken voor fietsers voldoende beveiligd en gesignaliseerd zijn.
Groen! is ook voorstander van een nieuw verkeersbord voor fietsstraten waar fietsers steeds voorrang hebben op auto’s.
Dit kan op smallere wegen die onderdeel uitmaken van een fietsroutenetwerk.
Mits een goede handhaving.
Want fietsers mogen nooit gebruikt worden als verkeersremmers.
En waarom kunnen verkeerslichten voor fietsers niet lager, op een zichtbaarder hoogte geplaatst worden?
En ook de fietsen zelf moeten zo veilig mogelijk worden : alleen 100% veilige fietsen zouden op de markt mogen komen.
Je kan fietsen om te trainen, te sporten, omdat je wil afzien.
Maar als je dagelijks naar school of je werk fietst, dan heb je recht op het hoogste comfort.
De duurzaamste vervoerswijze verdient het hoogste comfort en de kortste weg.
Daarvoor is afstemming nodig met de wegbeheerders (meestal de gemeente of het gewest) : de voorschriften van de gewestelijke vademeca voor fietsvoorzieningen dienen gevolgd.
Groen! steunt de vraag van de Fietsersbond om voor de aanleg van fietspaden waar mogelijk (waterdoorlatend) asfalt te gebruiken.
Investeringen in het belang van fietsende werknemers worden voor de werkgevers voor 200% aftrekbaar als beroepskost (fietsenstallingen, douches en kleedruimtes, opbergkastjes), bedrijfsfietsen).
De fietsvergoeding moet verplicht worden en is aan indexering toe en zou minstens 20 eurocent per kilometer moeten bedragen.
Je fiets zelf moet piekfijn in orde: maar fietsen en fietsonderdelen moeten dan wel aan kwaliteitseisen voldoen (bijv. de fietslichten).
Een fiets kopen of laten herstellen, moet goedkoper worden: de BTW kan voor alle onderdelen en werken aan de fiets verlaagd worden tot 6%.
Je moet met de fiets vlot op het openbaar vervoer kunnen.
De NMBS en de Lijn zijn nog altijd te weinig ambitieus wat fietsstallingen betreft.
Groen! acht een inhaaloperatie voor nieuwe ruime overdekte stallingen aan haltes van openbaar vervoer dringend noodzakelijk.
Voor ons is dit belangrijker dan de aanleg van nieuwe parkeerplaatsen voor auto’s.
Aan alle grotere stations wil Groen! fietsverhuuren herstelplaatsen (“fietspunten”).
Systemen van witte uitleenfietsen aan stations of op andere plaatsen in gemeenten kunnen aangemoedigd worden.
Er is een efficiënte fietsregistratiedatabank nodig om een echt antidiefstalbeleid te voeren.
Maar dan is het nodig dat op het terrein ook gecontroleerd wordt of fietsen niet gestolen zijn.
En ook voor het comfort van de fietser kan de wegcode aangepast worden: bijv. om fietsers de kans te geven rechtsaf door rood licht te rijden.
Het aangeven van fietsongevallen kan stukken eenvoudiger.
De ambitie om radicaal de kaart te trekken van het spoor is de laatste jaren weggevallen.
Investeringen worden op de lange baan geschoven.
Paarsgroen wou 50% meer treinreizigers tegen 2010: die doelstelling is opgegeven, de budgetten werden verlaagd, de investeringstermijnen uitgerokken.
Nochtans zorgt reizen per trein voor zeven keer minder CO2uitstoot dan reizen per wagen: 180 gram CO2 per km als je rijdt met de wagen vs.<U+F020>25 gram CO2 per km als je kiest voor de trein.
Het percentage goederenververvoer per spoor daalt zelfs.
De ontsluiting via de weg krijgt weer voorrang op ontsluiting via spoor of water.
De spoorontsluitingen voor de Antwerpse haven, het nieuwe vormingsstation voor Zeebrugge komen jaren te laat.
Het gevolg: nog meer vrachtwagens, lawaai, onveiligheid op de weg, fijn stof.
Ook het internationaal spoorverkeer boert achteruit.
De uitvoering van het Gewestelijk Expressnetwerk rond Brussel heeft de voorbije jaren hopeloos veel vertraging opgelopen.
Het GEN zal pas klaar zijn tegen 2015, nog eens drie jaar later dan voorzien.
Intussen blijft Brussel stillen in het autoverkeer.
Ook de realisatie van echte voorstadstreinen rond Antwerpen laat op zich wachten.
De ingebruikname van de nieuwe noordzuidtunnel onder Antwerpen was het aangewezen moment.
Maar deze tunnel zal vooral gebruikt worden door de HST.
De spinoff voor gewone binnenlandse treinreizigers is onvoldoende verzekerd.
De ontsluiting van de luchthaven van Zaventem via de diabolo, de rechtstreekse lijnen naar Leuven en Antwerpen, is dringend nodig.
Veel meer dan nieuwe autostrades naar de luchthaven.
In plaats van een uitbreiding van de luchthaven van Deurne wil Groen! op korte termijn (2008) een spoorverbinding van 24 minuten tussen Antwerpen en Zaventem.
Snelle vrachttreinen zouden een alternatief kunnen vormen voor een groot aantal vrachtvluchten, als men op korte termijn meer investeert in een goederenspoorstation onder Brucargo.
PPS constructies zijn voor ons niet alleen zaligmakend.
Zeker als de prijs nadien doorgerekend wordt naar de klanten.
Treinreizigers hebben recht op aantrekkelijke tarieven, vooral de trouwe gebruikers.
Maar er is meer nodig om mensen de overstap naar tram, bus of trein te laten maken.
Groen! wil het marktaandeel van het openbaar vervoer flink verhogen door een grotere capaciteit, meer comfort en een hogere frequentie.
We willen stations heropenen, in plaats van ze van de hand te doen.
Bij de spoorwegen willen we vooral meer investeren in het binnenlandse treinverkeer, zodat het aantal reizigers op tien jaar tijd met 75% kan toenemen.
Stationsomgevingen zijn de ideale plaats voor vernieuwende vormen van stadsontwikkeling.
Op sommige plaatsen is dat ook echt gelukt (Leuven), maar elders heeft men grote kansen laten liggen.
Zoals op het Kievitplein achter het Centraal Station in Antwerpen of nu bij de nieuw geplande ontwikkelingen aan Gent Sint Pieters.
De NMBS en de gewestelijke vervoersmaatschappijen kunnen hun diensten meer op mekaar afstemmen zeker in het Brussels gewest en ruime faciliteiten bieden voor fietsen aan de stations, aan de haltes en op de voertuigen.
Groen! wil geen overaanbod van (goedkope) parkeerplaatsen aan stations ten koste van fietsvoorzieningen of aansluitingen op ander openbaar vervoer.
Als alternatief pleiten we voor de heropening van kleine stations en meer gedecentraliseerde parkeerplaatsen.
De spoorwegen gedragen zich te veel als klassieke bouwpromotoren die maximaal geld willen slaan uit hun patrimonium.
En daardoor als openbaar bedrijf dikwijls ingaan tegen het algemeen belang.
Hier ligt een grote verantwoordelijkheid voor de minister of staatssecretaris die de overheidsbedrijven aanstuurt.
Het vliegverkeer kent internationaal een exponentiële groei, nog veel meer dan het auto- en vrachtwagenverkeer.
Voor een ongeremde expansie van luchthavens is geen plek.
Dat geldt voor de luchthaven van Zaventem, maar even goed voor kleinere regionale luchthavens (Wevelgem, Deurne, Oostende).
Geluidsoverlast, maar ook luchtvervuiling (kerosine, fijne deeltjes) dienen begrensd te worden.
Groen! pleit voor een afbouw van nachtvluchten en voor een stop op de groei van dagvluchten.
Korte vluchten (van minder dan 500 km) kunnen beter vervangen worden door snelle treinen.
Een citytrip per vliegtuig zorgt volgens het Centrum voor Energiebesparing in Delft voor 6 keer meer uitstoot van CO2 en andere schadelijke stoffen dan dezelfde trip per trein.
1.91.<U+F020>Groen! wil dat er eindelijk accijnzen komen op kerosine
en dat er BTW geheven wordt op vliegtuigtickets.
Indien nodig worden internationale verdragen herzien.
Groen! steunt een (vrijwillige) bijdrage op vliegtuigtickets om de armoede wereldwijd terug te dringen of om de uitstoot van CO2(eq) door het vliegtuig te compenseren.
Maar dan wel enkel als aanloop naar een meer structurele regeling.
Ook de scheepvaart op zee en op onze binnenwateren zorgt voor heel wat luchtvervuiling.
Het aandeel van de schepen in de vervuiling met bijv. stikstofoxiden of zwaveldioxide wordt steeds groter.
Vooral in havengebieden is dit een probleem.
1.92 De Vlaamse en Nederlandse Groenen van de havensteden dringen aan op concrete maatregelen om de vervuiling te beperken:
gefaseerde verstrenging van normen voor de uitstoot van schepen, zoals ook gebeurde voor auto’s en vrachtwagens (Europa is daar al mee bezig)
keuze voor walstroom voor schepen die aanleggen in de havens : deze stroom die van aan de wal geleverd wordt is stukken minder vervuilend dan de stroom die de zwaar vervuilende scheepsmotoren leveren.
steun voor innovatieve ontwikkelingen op het gebied van schonere motoren, onderhoud van motoren, schonere brandstoffen en gebruik van filters;
invoering van een “Green Award” om rederijen die kiezen voor properder schepen, aan te moedigen.
Groen! wil een verstandiger gebruik van de auto stimuleren.
Veel mensen hebben een auto nodig voor hun sociaal leven of voor hun werk.
Maar mensen gaan meer en meer bewust om met hun wagen.
Dat is in hun eigen belang.
Door autoverplaatsingen uit te sparen of gewoon door rustiger ter rijden op de baan, spaar je tegelijk voor je portemonnee en voor het milieu.
1.93 Durven sturen, ook fiscaal.
De belastingen op de wagen willen we herzien.
We willen de belastingsdruk niet verhogen, wel verschuiven en eerlijker spreiden.
Zodat we met zijn allen schoner, maar ook minder gaan rijden.
Wie met een kleinere of propere wagen rijdt en wie minder rijdt, betaalt minder.
Wie met een grote wagen met veel vermogen rijdt die meer vervuilt, of wie veel kilometers rijdt, betaalt meer.
Dat is niet meer dan eerlijk.
Dat kan door naast de BIV (belasting op de inverkeersstelling) ook de verkeersbelasting groen in te kleuren en een korting te voorzien voor schone wagens.
De uitstoot van CO2 kan als basis genomen worden, maar ook andere vervuilende stoffen dienen in rekening gebracht te worden.
Het kan ook en nog beter door vaste belastingen (type verkeersbelasting) te vervangen door variabele belastingen : belastingen die je betaalt per kilometer dat je rijdt.
Of een tol die je betaalt als je een stadscentrum binnenrijdt.
Denk aan het succes van de tolsystemen in Londen en Stockholm.
Op termijn willen we uitkomen bij een slimme kilometerheffing waarbij je minder betaalt als je op minder drukke wegen, buiten stedelijke centra of buiten de spits rijdt en als je wagen minder verbruikt en minder vervuilt.
Ook sluiproutes door bewoonde centra dienen ontraden te worden.
Dit systeem willen we in stappen invoeren.
Daarbij willen we beginnen met vrachtwagens, zodat we aansluiten bij de evoluties zoals die in andere landen al bezig zijn (bijv. de “LKWMaut” in Duitsland).
Groen! pleit voor de invoering van een slimme kilometerheffing in fasen samen met Nederland, of beter nog in Beneluxverband.
De fiscale aftrek van woonwerkverplaatsingen met de wagen wil Groen! beperken.
Alle pendelaars moeten kunnen genieten van dezelfde voordelige abonnementen.
Wie de moeit doet om een milieuvriendelijke rijopleiding te volgen willen we dan weer fiscaal belonen.
Groene auto’s die het milieu niets kosten, bestaan niet.
In ons land sterven gemiddeld meer mensen vroegtijdig door de luchtvervuiling veroorzaakt door het verkeer, dan rechtstreeks in verkeersongevallen.
En met enkele marginale ingrepen zoals een CO2korting maak je het wagenpark niet echt schoner.
Groen! wil structurele maatregelen die echt effect hebben : we vragen de herinvoering van premies voor de installatie van LPGtanks in benzinewagens en voor de uitrusting van dieselwagens met roetfilters.
Als we erin slagen tegen 2012 10% van ons benzinewagenpark om te schakelen naar LPG en 90% van alle dieselwagens uit te rusten met een roetfilter, dan zal de kwaliteit van onze lucht echt beter worden.
Groen! vraagt niet meer dan dat we onze internationale verbintenissen en de Europese normen zouden respecteren.
Omdat die regelgeving er gekomen is vanuit de zorg voor onze gezondheid.
Maar onze regering gaat liever in Europa lobbyen om die gezondheidsnormen af te zwakken.
Groen! wil een geïntegreerd beleid rond nieuwe groene brandstoffen.
Waarbij alle ecologische, maar ook sociale vooren nadelen bekeken worden.
Op basis van een dergelijke integrale afweging heeft Groen! vragen bij het zonder meer promoten van biobrandstoffen (bijv. de biodiesel) als de grondstoffen daarvoor geteeld worden in derde wereld landen ten koste van het regenwoud en soms zelfs door inzet van slavenarbeid.
Groen! wil dat alle biobrandstoffen beantwoorden aan internationaal vastgelegde duurzaamheidscriteria.
Zo heeft Groen! ook vragen bij electrische of hybride voertuigen of bij de hype die wordt gecreëerd rond waterstof of brandstofcellen, als blijkt dat de basisenergie die wordt toegepast electriciteit is die afkomstig is van kerncentrales of klassieke centrales op fossiele brandstoffen.
Groen! gaat voor duurzaamheidsstrategieën waarbij naar winwinoplossingen gezocht wordt (bijv.<U+F020>de mogelijkheid van een gelijktijdige uitbouw van een waterstofén een windturbinenetwerk).
De omschakeling naar milieuvriendelijker brandstoffen kan gebeuren doordat de overheid mee investeert in groene vloten, bijv.<U+F020>via overheidsbestekken..
Bussen of vracht/vuilniswagens die rijden op een mengsel van aardgas en waterstof bijvoorbeeld.
Ook voor firmaen leasingwagens kunnen groene vloten gestimuleerd worden.
Steeds meer Belgen rijden met een firmawagen, zo blijkt.
Dit is een bedenkelijke evolutie.
Door een firmawagen ter beschikking te stellen stimuleert de werkgever het gebruik van de wagen voor de woonwerkverplaatsing
En om tot een trendbreuk te komen in de richting van een duurzamer mobiliteit moet het overwicht van de auto in de woonwerkverplaatsingen (nu zowat 70%) dringend teruggedrongen worden.
Groen! wil bedrijven aanzetten om hun werknemers te stimuleren om te kiezen voor andere verplaatsingswijzen : eenzelfde bedrag als dat de overheid nu geeft aan fiscale aftrek voor bedrijfswagens, moet ook ter beschikking staan van mensen die meer milieuvriendelijke keuzes maken.
Groen! wil verder, naar Nederlands voorbeeld, bedrijven en leasefirma’s die kiezen voor minder autokilometers en kleinere en milieuvriendelijker modellen ook fiscaal ondersteunen.
We zijn ook voor een modulering van alle aftrekkosten (dus zeker ook de aankoopkost) van bedrijfswagens op basis van milieucriteria (niet alleen CO2).
Firmawagens doen ook dienst als deel van het loon van werknemers.
Groen! vindt dat ook dit ‘voordeel in natura’ eerlijk dient belast te worden.
Groen! wil dat alle bedrijven een eigen bedrijfsvervoerplan opmaken zowel voor professionele als voor woonwerkverplaatsingen.
In Brussel is dit al gebeurd voor alle grotere bedrijven.
In ruil kan de (regionale) overheid bedrijven stimuli toekennen voor de duurzame keuzes die ze in het kader van deze plannen maken.
Groen! wil in de eerste plaats meer en comfortabeler collectief bedrijfsvervoer steunen en mensen steunen die niet (alleen) met de eigen wagen,maar via het openbaar vervoer of car pooling naar hun werk gaan.
Gratis abonnementen voor pendelaars zouden ook in de privé overal de regel kunnen worden.
Daarvoor kan de overheid extra met middelen over de brug komen (cf. het succes van de gratis abonnementen bij de ambtenaren), maar ook de privé kan een stevig bijdragen.
Voor bedrijven die bedrijfswagens ter beschikking stellen, kunnen in de bedrijfsvervoerplannen gerichte stimuli ingebouwd worden voor groene innovatie : bijv. door te kiezen voor kleinere wagens, voor de inbouw van roetfilters, voor alternatieve brandstoffen of investeringen in veiligheid zoals intelligente snelheidsbegrenzing (ISA), automatisch afstand houden, GPSsystemen die woonzones mijden, of nieuwe systemen om dode hoeken te vermijden.
De nieuwe verkeerswet die inging onder paarsgroen, zorgt voor minder verkeersslachtoffers.
Groen! wil dan ook dat dit beleid wordt doorgetrokken en aangescherpt en zeker niet wordt uitgehold.
België telt nog te veel verkeersslachtoffers: om en bij de duizend doden per jaar en 12,7 verkeersslachtoffers per 100.000 inwoners.
Nederland telt er slechts 6,1 per 100.000.
Elk verkeersslachtoffer is er één te veel.
Het aantal doden en gewonden door verkeersongevallen moet niet alleen gehalveerd worden tegen 2010.
Dat zijn nog altijd 500 doden en meer dan 25.000 letselongevallen per jaar.
Naar het voorbeeld van Zweden en Nederland (“zero vision”), moeten we streven naar nul slachtoffers in het verkeer door een geïntegreerd verkeersveiligheidsbeleid.
Naar het model van bedrijven kan aan de gemeentegrenzen aangegeven worden hoeveel verkeersslachtoffers er het laatste jaar nog vielen.
In het verkeerssysteeem vandaag worden mensen permanent overvraagd.
Er worden regels opgesteld, straten aangelegd, wagens gemaakt die het uiterste vergen van de zelfcontrole en reactievaardigheid van alle verkeersdeelnemers.
Maar mensen maken nu éénmaal fouten.
Het verkeerssysteem moet daarmee rekening houden.
En daarbij ook uitdrukkelijk de kaart trekken van zwakke én zachte weggebruikers.
Dat kan als we tegelijk werk maken van betere handhaving (controles),
het veiliger maken van wegen
én het veiliger maken van de wagens zelf.
Veel beloofde maatregelen blijven hangen: Groen! wil een nieuwe impuls geven inzake verkeersveiligheid en verkeersleefbaarheid.
1.99 Ten aanzien van de weggebruikers zelf: veralgemeende controles.
Groen! steunt het streven naar een logischer verkeerswet, maar wil geen uitholling.
De bescherming van zwakke weggebruikers moet centraal blijven staan.
Parkeren op voetpaden of fietspaden is voor ons ook een ernstig misdrijf omdat zwakke weggebruikers in gevaar gebracht worden.
Groen! wil in principe 30 km/u in woonzones en enkel op doorgaande wegen 50 km/u.
70 km/u voor wegen buiten de bebouwde kom zou best de algemene regel worden en in de wegcode worden ingeschreven.
Groen! is voor een eerlijk handhavingsbeleid: geloofwaardige en oplopende boetes horen daarbij.
Maar we geloven vooral in het vergroten van de pakkans en een snellere opvolging van overtredingen.
Het aankondigen van controles via de media (“vallende sterren”) is in een ‘zero visie’beleid niet meer wenselijk.
Controle is de regel, niet de uitzondering.
Dit houdt een veralgemeende controle in, met inzet van nieuwe technieken zoals digitale camera’s en trajectbewaking.
Er is nood aan een gedifferentieerde inning van verkeersboetes in functie van de aard van de overtreding (de ingevoerde nieuwe categorisering van overtredingen), de verkeersmodus (een fiets is geen auto), het vermogen van het voertuig (aantal PK of optrekkracht wagen) en de financiële draagkracht van de overtreder.
Via een centraal bureau kunnen de pv’s voor snelheidsovertredingen, snel verwerkt, verstuurd en geïnd worden.
Zo worden de politiediensten en parketten ontlast.
Het rijbewijs mag niet als een verworven recht beschouwd worden, maar geldt als een rijcontract, dat bij zware en/of herhaalde verkeersovertredingen voor korte of langere tijd of zelfs definitief kan worden ingetrokken.
De invoering van een rijbewijs met punten, is het logisch sluitstuik van een betere handhaving.
De wet werd 15 jaar geleden gestemd, maar blijft sindsdien dode letter.
Een rijbewijs met punten werkt perfect in Frankrijk, dat kan ook bij ons.
Beginnende (maar ook meer ervaren) chauffeurs kunnen ook leren om zuiniger en milieuvriendelijker te rijden.
Automobilisten die zo’n bijkomende opleiding volgen, willen we belonen.
Motorrijders zijn een risicogroep en willen we extra beschermen.
Bijv.<U+F020>door een verlaagde BTW voor veiligheidskledij voor motorrijders ook buiten het woonwerk verkeer
en door een fiscale aftrek te voorzien voor voor rijopleidingen.
Alle wagens zouden moeten voldoen aan de Europese crashtests waarbij zowel de veiligheid van inzittenden als van zwakke weggebruikers buiten het voertuig, verzekerd dient te zijn.
Wagentypes (bijv.<U+F020>terreinwagens met “bull bar” die zwakke weggebruikers veel zwaarder kunnen verwonden, willen we weren.
Technologische snufjes in auto’s (de zogenaamde “in car telematica” ) moeten in de eerste plaats afgestemd worden op de veiligheid van chauffeurs én van de zwakke weggebruikers.
Groen! wil dat het experiment met intelligente snelheidsaanpassing van Gent, ook in andere steden en streken uitgetest wordt en zo snel mogelijk veralgemeend wordt.
Veilige wegen, kruispunten, fietspaden en fietssluizen, brede voetpaden, vluchtheuvels, afgeschermde voetgangerszones, gescheiden fietspaden, veilige vangrails : ten onrechte wordt de inrichting van de weg soms als een minder belangrijke factor voorgesteld.
Wegen moeten zo ingericht zijn dat geanticipeerd wordt op mogelijke fouten van weggebruikers.
En dat bij ongevallen de letsels zo licht mogelijk zijn.
Dat is bijv.<U+F020>van groot belang voor motorrijders die nu de grootste risicogroep zijn geworden in het verkeer.
Daartoe is een duidelijk leesbaar vademecum ‘veilige autowegen” nodig.
De bedoeling is om te voorkómen dat menselijke fouten, vergissingen of onwetendheid leiden tot ernstige ongevallen.
Om dat te bereiken is preventief handelen nodig; dus niet wachten tot er slachtoffers vallen en daarna pas de situatie verbeteren.
Verkeersveiligheidsaudits na ongevallen, maar ook preventief zijn een belangrijk instrument daartoe.
Bij hoge snelheden wordt snel en traag verkeer best gescheiden, bij lagere snelheden kan het gemengd worden, mits de snelheid door de inrichting van de weg zelf teruggebracht wordt tot 30 km/u.
De 30 km/ugebieden worden 'zelfhandhavend' ingericht, zodat te hard rijden in schoolomgevingen of woongebieden door de inrichting onaantrekkelijk of zelfs onmogelijk wordt gemaakt.
Want uit recent onderzoek blijkt dat er in zones 30 nog altijd te snel gereden wordt.
In winkelen woonstraten worden opnieuw meer zebrapaden ingevoerd zonder verkeerslichten.
De wachttijd aan deze lichten valt immers doorgaans te lang uit.
In dit soort straten dienen de auto’s zich aan te passen aan de voetgangers en niet omgekeerd.
Wachttijden aan voetgangerlichten mogen 30, max. 45 seconden bedragen.
Een nieuw voorstel is dat van de inrichting van fietsstraten waar de snelheid wordt afgestemd op die van fietsers en automobilisten zich aanpassen aan de fietsers.
Gevaarlijke wegen buiten de bebouwde kom kunnen ook structureel aangepakt worden, door het instellen van inhaalverboden, desnoods over kilometers, of zelfs door het fysiek scheiden van de beide rijrichtingen.
Kruispunten dienen zo ingericht te worden dat conflicten tussen sterke weggebruikers (vrachtwagens, auto’s) en zwakke weggebruikers (fietsers, voetgangers) zoveel mogelijk vermeden worden.
De vervanging van kruispunten met lichten door ronde punten kan ook een belangrijke bijdrage bieden tot meer veiligheid, mits voldoende aandacht voor de fietsers.
Een veilige bewegwijzering bij wegenwerken is ook een prioriteit.
Groen! wil in onze wetgeving de overstap maken van dierenwelzijn naar dierenrechten.
Deze rechten willen we ook vastleggen in de grondwet, zoals in Duitsland.
En we willen in de volgende federale regering een minister bevoegd voor dierenrechten.
Levende wezens pijn besparen en wetten die wreedheid tegen dieren voorkomen, dat is een eerste en belangrijke stap.
En zelfs daar staan we nog niet ver in.
Dieren worden in onze maatschappij nog altijd op grote schaal mishandeld en gefolterd.
Terwijl dat meestal voor niks nodig is en er alternatieven bestaan.
Erkennen dat dieren ook rechten hebben, is nog een heel ander verhaal.
Gelukkig is er intussen een heel andere mentaliteit gegroeid.
Dankzij de inspanningen van verschillende bewegingen die opkomen voor de rechten van dieren.
Uiteraard zijn dierenrechten nooit absoluut.
Dieren zijn geen mensen.
En apen of honden staan dichter bij ons dan ratten of muggen.
Het is aan de wetgever om met de nieuwe visie op dieren en hun rechten meer rekening te houden.
De inspecties op de naleving van de bestaande dierenbeschermingswetgeving moeten aanzienlijk verhoogd worden en dierenbescherming dient een hogere prioriteit te krijgen bij de parketten.
Het federaal Voedselagentschap moet structureel aandacht hebben voor dierenrechten.
Dierenrechtenorganisaties moeten zich makkelijker burgerlijke partij kunnen stellen om dierenrechten voor de rechter te verdedigen of af te dwingen.
De huidige grootschalige agroindustrie is mensonterend en dieronwaardig.
Het telen van dieren op boerderijen is verworden tot het opeenpakken van dieren in vleesfabrieken.
De industriële productie van vlees leidt tot het systematisch schenden van dierenrechten.
De dieren kunnen zich niet natuurlijk gedragen, de dieren zijn ziek en mismaakt, hun weerstand wordt gebroken, zodat ze ten prooi vallen aan besmettelijke ziekten, die dan enkel kunnen bedwongen worden door massale afslachtingen.
Het gebeurde de voorbije jaren bij kippen, varkens, maar ook bij vissen (zalmen in kwekerijen besmet met het VHSvirus).
De “bioindustrie’ zorgt voor vervuiling op grote schaal (mest) en bedreigt ook de gezondheid van de mens (bv. het overmatig gebruik van antibiotica bij varkens, waardoor ook de resistentie van menselijke bacteriën tegen antibiotica toeneemt).
Het leidt ook tot een vermindering van de voedselkwaliteit.
Het hele systeem is bovendien geheel irrationeel : het leidt tot overproductie van vlees, ongezonde eetgewoonten bij de mens en tot het dumpen van vleesoverschotten in derde wereld landen (bv. diepvries kippen), waar de locale voedselproductie op die manier ondergraven wordt.
Het aanpakken van geïsoleerde praktijken of toestanden in de veehouderij, is een onvoldoende antwoord.
Groen! pleit voor een gefaseerde uitstap uit de intensieve veehouderij, waarbij in elke fase dieren terug meer rechten verwerven.
1.102 Strikte controles op bestaande wetgeving dierenwelzijn in de veeteelt
Ons land is niet eens in orde met de naleving van de bestaande Europese wetgeving op vlak van dierenwelzijn, bv. rond de castratie van biggen, het bekknippen bij kippen, de kooiruimte voor leghennen, de verzorging van pas geboren kalveren.
Groen! pleit voor een regelmatige audit van de inspecties dierenwelzijn binnen het Federaal Agentschap voor de Veiligheid van de Voedselketen, gezien de zware tekorten die door Europa in 2006 recent nog werden vastgesteld, bv. wat de castratie betreft van biggen.
Groen! pleit voor de uitwerking van een efficiëntere procedure voor het overleg tussen federale en gewestelijke overheden over dierenwelzijn in de nutsdierensector.
De gewesten mogen enkel nog een adviesbevoegdheid hebben.
Een blokkering van de besluitvorming door één van de gewesten louter om economische redenen, moet onmogelijk worden.
Verminkende ingrepen bij dieren worden niet meer toegelaten, zo bv. castratie van biggen zonder verdoving, bekof tandknippen.
Het amputeren van staarten bij paarden (blokstaarten) mag zeker niet terug ingevoerd worden.
Wrede foken dwangvoedermethodes (zoals bij eenden voor de productie van foie gras) worden eveneens verboden.
1.104 Verplichte preventieve vaccinatie van dieren ter voorkoming van het grootschalig ruimen van gezonde dieren bij de uitbraak van dierziektes (varkenspest, vogelpest, gekke koeienziekte, blauwtong bij schapen,..)
1.105 Net als in GrootBrittannië en Oostenrijk worden pelsdierfokkerijen voor bont (vossen, chinchilla’s, konijnen, nertsen,..) verboden.
De reclame voor bontjassen wordt aan banden gelegd.
De handel in en de verkoop van alle bont afkomstig van dieren wordt afgebouwd : dus niet enkel voor zeehondenbont, of hondenen kattenbont afkomstig uit China, de Filippijnen of Thailand.
Ook bont van (soms levend gevilde) konijnen uit China is verwerpelijk, net als bont afkomstig van pelsfokkerijen...
Groen! wil ertoe komen dat enkel vachten en leder verkocht wordt afkomstig van dieren die gefokt worden voor de vleesproductie (schapen, geiten, varkens, koeien).
1.106 Geen kweekmethoden die de bewegingsruimte van dieren overmatig inperken.
Groen! vraagt veel meer ruimte voor dieren om zich op natuurlijke wijze te bewegen, met mekaar in contact te komen, te voldoen aan hun natuurlijke behoeftes.
Inclusief het recht op een natuurlijke afwisseling van dag en nacht.
En ook met het recht op buitenlucht – recht op vrije uitloop.
Voor de kippenkwekerijen: Het gebruik van legbatterijen wordt zo snel mogelijk gebannen.
België kan anticiperen op het Europees verbod in 2012 in plaats van te lobbyen voor uitstel.
Voor kippen moet als eerste stap wordt onmiddellijk werk gemaakt van de invoering van volières in plaats van de zgn. verrijkte kooien (de minimum Europese norm die in 2005 werd omgezet).
In de verrijkte kooien hebben de kippen in theorie de beschikking over legnesten, strooisel, stofbaden en zitstokken, maar door de overbevolking en het gebrek aan ruimte, kunnen ze hier nauwelijks gebruik van maken.
De legbatterijen en kooien blijven een hel voor kippen.
Ze kunnen nauwelijks met hun vleugel fladderen.
Batterijen en kooien moeten voor Groen! onmiddellijk verboden worden, net als de verkoop van batterijeieren.
Groen! wil dat alle kippen voldoende bewegingsruimte krijgen in ruime volières met vrije uitloop.
Alle kippen moeten terug kunnen scharrelen.
Het vangen en op transport (lopende band) plaatsen van kuikens en kippen, het samenpakken van kuikens en kippen in gesloten kooien of dozen, allemaal eigen aan de industriële verwerkingswijze, wordt afgebouwd.
Voor de kalverhouderijen het verbod om de dieren in individuele kooien te houden (ook vóór de leeftijd van 8 weken)
elk kalf, grootgebracht in groep, moet beschikken over veel meer ruimte dan nu
Voor de varkenshouderijen: De normen van het KB van 15 mei 2003 betreffende de bescherming van varkens in varkenshouderijen moeten van kracht worden voor alle varkenshouderijen (en niet alleen de nieuwe bedrijven) vanaf 2008 (nu pas vanaf 2013).
Ongeacht het type huisvesting zouden alle varkens voldoende ruimte moeten krijgen om op zijn minst te kunnen rusten, normaal te kunnen opstaan, neer te liggen en zich om te draaien zonder moeite.
Groen! wil zo snel mogelijk een verbod op zeugboxen en dat voor de totale duur van de dracht.
Het houden van zeugen in individuele kooien wordt verboden--ze moeten in groep gehouden worden;
Verbod op het gebruik van enkel betonnen roostervloeren
de dieren moeten permanent kunnen beschikken over los materiaal om zich mee bezig te houden (hout, stro, turf, hooi of zaagsel).
Daardoor kan o.m.<U+F020>kannibalisme bij varkens voorkomen worden.
Voldoende ruimte voor alle varkens : “comfort class”stallen voor varkens worden de norm
Biggen niet te vroeg spenen
Op de veemarkten van Ciney en Anderlecht werden indertijd de wet op het dierenwelzijn en het erkenningsbesluit voor veemarkten van 9 juli 1999 op flagrante wijze overtreden.
Toch werden veeehandelaars vrijgesproken of kregen ze minieme straffen.
Groen! wil daarom bij wet de veemarkten verbieden.
Het alternatief voor veemarkten is praktisch en haalbaar.
Voor varkens zijn er bijv. geen markten door de vaste prijszetting.
De veehouder kan zelf zijn dieren rechtstreeks verhandelen aan het slachthuis of de groothandelaar, wat ten goede komt aan het dierenwelzijn zowel als aan het inkomen van de veehouder.
Zo is het onnodig langs de tussenstap van de veemarkt te passeren.
En verminderet ook het risico op de verspreiding van ziekten.
De veemarkten afschaffen is niet alleen een goede zaak voor het dierenwelzijn maar daardoor voorkomt men bovendien het overdragen en verspreiden van besmettelijke ziekten.
Groen! vraagt dat het vervoeren van dieren over lange afstanden om ten slotte geslacht te worden, vermeden wordt.
Het is veel logischer de dieren eerst te slachten en vervolgens de karkassen te vervoeren.
Groen! ijvert voor wetgeving om komaf te maken met de mishandeling van dieren door de teelt op industriële wijze en schaal : de overgang van het houden van kippen in batterijen en van beesten in enge kooien, naar scharrelkippen, varkens, e.a. is een belangrijke stap en we willen daar als ekologisten zwaar op inzetten om het ergste dierenleed te verminderen.
Maar voor ons is dit niet het einddoel : Groen! ijvert voor een terugkeer naar echt diervriendelijke teeltwijzen, waarbij dieren zo veel mogelijk de vrijheid krijgen om zich buiten te bewegen en een natuurlijk leven te leiden.
We willen dit zo veel mogelijk bereiken via een aanmoedigingsbeleid, in afwachting dat er een voldoende maatschappelijk draagvlak groeit voor een echte omslag.
Waarbij mensen gaan beseffen dat kiezen voor minder vlees, dat iets duurder is, maar van veel betere kwaliteit, veruit te verkiezen is boven de bestaande praktijken in de vleesindustrie, die ons milieu én onze gezondheid ondermijnen.
Voor de landbouw kunnen diervriendelijke normen juist een stimulans inhouden voor het vrijwaren of herwaarderen van familiale bedrijven en voor meer tewerkstelling.
Op langere termijn kan er gedacht worden aan de invoering van nieuwe normen naast de bestaande huisvestingsen ruimtenormen voor dieren en kunnen er ook normen komen voor het maximum aantal dieren per bedrijf of per werknemer.
Als consumenten en telers bewust kiezen voor diervriendelijke praktijken, zal het aantal dieren van zelf afnemen niet enkel per éénheid ruimte, maar ook per bedrijf en per teler.
1.110 Op Europees vlak: het systeem van de landbouwexportsubsidies afschaffen en vervangen door inkomenssteun voor de landbouwers, gekoppeld aan voorwaarden inzake milieu, dierenwelzijn en voedselveiligheid.
1.111 Forse premies voor diervriendelijke teelt: een essentieel onderdeel van een duurzaam landbouwbeleid is de uitbouw van een vitaal en aantrekkelijk platteland.
Dieren die op weien en op erven kunnen rondlopen, bepalen mee het eigen karakter van het buitengebied.
Boeren die kiezen voor minder productie, meer kwaliteit, veilig voedsel, leefmilieu, dierenwelzijn en diversificatie, hebben voor Groen! recht op een fikse ondersteuning, zowel op federaal niveau als op gewestniveau (via de VLIFmiddelen).
Dat maakt o.i. ook deel uit van de steun die voorzien wordt voor nieuwe taken van landbouwers in het kader van landschapsbeheer, zachte recreatie en toerisme.
Om dit mogelijk te maken komt er een Fonds voor Diervriendelijke Teelt, om reconversie naar meer diervriendelijke teelten mogelijk te maken.
De voorstellen van Groen! rond de intensieve veehouderij passen in een programma waarin we consequent de kaart trekken van meer dierenrechten.
Opkomen voor de waardigheid van dieren, is uiteindelijk de menselijke waardigheid zelf beschermen.
Beschermen van dieren en voorkomen van dierenleed staat symbool voor de strijd voor het vrijwaren van het leefmilieu in het algemeen.
Nood aan een radicaal beleid inzake bescherming van open ruimte en milieu, in eigen land en steun voor het vrijwaren van de biodiversiteit in andere lanen, inz.<U+F020>in het Zuiden.
Het vrijwaren van natuurverbindingsgebieden, ook rekening houdend met de migratie van soorten veroorzaakt door de opwarming van de aarde.
Groen! hecht veel belang aan de internationale verdragen ter bescherming van wilde dieren en bedreigde soorten (CITES).
Groen! wil binnenlandse wantoestanden aanpakken.
Voorbeelden hiervan zijn Antwerpen en Zaventem als draaischijven van de smokkel in allerlei bedreigde en beschermde diersoorten of producten ervan.
Groen! ijvert voor een limitatieve lijst die opsomt welke vogelsoorten particulieren, gespecialiseerde kweekcentra en dierentuinen mogen houden, naar analogie met de lijst voor zoogdieren.
Het houden van reptielen door particulieren zou best helemaal afgebouwd worden.
In 2005 werden er nog 718.976 proeven op dieren plaats in België in maar liefst 387 erkende laboratoria.
Het gaat vooral om proeven op muizen, ratten en cavia’s, maar ook over proeven op honden, paarden, frets, apen, vogels : het aantal dierproeven blijft zelfs oplopen.
Groen! wil dierproeven in principe verbieden.
Voor diersoorten die korter bij de mens staan zoals honden, katten, apen, paarden willen we geen uitzonderingen meer toestaan.
Voor lagere soorten zijn uitzonderingen mogelijk in welomschreven omstandigheden en onder zeer stikte voorwaarden, als dit de enige manier is om te komen tot een substantiële verbetering van de volksgezondheid.
Groen! wil een heffing aanrekenen aan alle onderzoekcentra per dier dat nog voor proeven gebruikt wordt.
De opbrengst daarvan wordt uitsluitend besteed aan onderzoek naar alternatieven voor dierproeven.
Op termijn kunnen in vitro testen alle bestaande dierproeven vervangen.
Doordat men er in slaagde menselijk hoornvlies te kweken, zijn bv. de wrede Draizetesten op konijnenogen overbodig.
In het bijzonder dierproeven op primaten en dierproeven in de cosmeticaindustrie (verboden sinds 1 juli 2002), de wapenindustrie en de tabaksindustrie zijn uit den boze.
Ook de zogenaamde testen voor acute orale toxiciteit (LD 50).
Overlappende testen kunnen vermeden worden door het bijhouden van een goede databank van lopende onderzoeken.
Uitzonderingen op dierenwelzijnwetten, zoals op het gebruik van speciaal gekweekte dieren voor dierproeven, willen we afbouwen.
Dissecties in scholen dienen definitief verboden te worden.
Impulsieve aankopen, zeker van honden en katten, in winkels of via internet moeten zoveel mogelijk ontmoedigd worden.
De handel in gezelschapsdieren willen we beperken tot fokkers die werken volgens deontologische criteria en die zich specialiseren in een ras.
De kweek van honden is bijv. een commerce op zich geworden, waarbij teven dikwijls slecht behandeld worden en er te weinig tijd is voor een goede socialisering van de honden.
Groen! is ook voorstander van een verbod op aanvalsdressuur (bv.<U+F020>voor honden) voor particulieren.
Op het achterlaten van gezelschapsdieren dienen strengere straffen te staan.
Jaarlijks krijgen in ons land ongeveer 7.000 honden en 16.000 katten een spuitje in asielcentra.
Eén op de twee katten in de asielcentra wordt gedood.
Groen! pleit voor een verplichte identificatie ook voor katten (met een chip of tatouage) en voor een federale campagne om huiskatten te laten steriliseren tegen gereduceerd tarief.
Daarnaast is er nood aan een ondersteunend beleid op Vlaams en op gemeentelijk niveau voor de sterilisatie van zwerfkatten.
1.116 Groen! wil het houden en optreden van wilde dieren in circussen of rondreizende tentoonstellingen afschaffen.
Naar Zweeds en Deens voorbeeld.
De criteria van het Circusbesluit van 2/9/2005 volstaan o.i. niet.
Het houden van gedomesticeerde dieren in circussen kan enkel mits naleving van strikte voorwaarden op het vlak van goede huisvesting, vervoer en de aard van de optredens.
Groen! pleit voor een strikte controle op de recente wetgeving rond dierentuinen (van kracht sinds 1/1/1999).
Moderne dierentuinen voorzien voldoende ruimte en een zo natuurlijk mogelijke omgeving voor hun dieren.
Dierentuinen dienen alles in het werk te stellen om te voorkomen dat dieren in stereotiep abnormaal gedrag vervallen.
Als dat onmogelijk blijkt, kunnen deze dieren niet in gevangenschap gehouden worden.
De dierentuincommissie moet evenwichtiger worden samengesteld (meer inbreng van dierenrechtenorganisaties).
De instrumenten en installaties voor het fixeren, bedwelmen of doden van dieren moeten zo zijn ontworpen dat de dieren snel en doeltreffend worden bedwelmd en gedood.
Slachten zonder bedwelming wordt niet toegelaten.
Het al bewerken of verplaatsen (bv. op de lopende band) van dieren die nog niet helemaal dood zijn, is verwerpelijk en wordt strikt verboden.
Groen! verzet zich principieel tegen plezierjacht, inz.<U+F020>tegen het uitzetten van dieren voor de jacht.
Enkel beheersjacht omwille van een goed faunabeheer is voor ons bespreekbaar.
Uit onderzoek blijkt overigens dat een kleine 70% van de Belgen tegen de plezierjacht zijn.
We staan met ons standpunt dus zeker niet alleen.
De beheersjacht of het afschot dient ingepast te worden in goed werkende wildbeheerseenheden met een wildbeheersplan dat in overeenstemming is met het natuurbehoud.
Groen! is tegen de vangst van wilde vogels voor de sport of voor het houden in volières.
We steunen de vinkensport op voorwaarde dat die met gekweekte vogels werkt.
Groen! wil dat ook strikt toegezien wordt op de fraude met kweekringen.
Duiventillen voorzien in steden i.p.v. niet geringde duiven massaal te vergassen.
Groen! is tegen de massale verdelging (vergiftiging of vergassing) van duiven in steden.
Gemeenten kunnen het probleem diervriendelijk aanpakken door het plaatsen van duiventillen waar de eieren vervangen worden door gipseieren.
De duiven worden alleen nog gevoederd in de duiventillen.
Gecombineerd met een voederverbod voor duiven op andere plaatsen, is dit de enige efficiënte en diervriendelijke oplossing voor het duivenprobleem.
Groen! vraagt een strikt toezicht op wedstrijden met dieren zoals paardenrennen : er mogen niet te veel dieren aan de start verschijnen en gevaarlijke hindernissen voor de dieren moeten geweerd worden.
Straatpaardenrennen zijn gelukkig al verboden.
Niet de economie, maar de mens is de maat der dingen in een solidaire samenleving.
Groen! is het alternatief voor een kil liberalisme, dat mensen en natuur opoffert aan winstbejag.
Groen! kiest voor menselijkheid en solidariteit.
De snelle veranderingen in onze maatschappij leiden tot onzekerheid bij velen.
Overdreven flexibiliteit en prestatiedruk zonder voldoende sterke sociale bescherming maken mensen onzeker en angstig voor hun toekomst.
Kiezen voor een solidaire en warme samenleving betekent kiezen voor voldoende en eigentijdse sociale bescherming voor ieder individu.
Die keuze voor solidariteit willen we in een eigentijdse sociale bescherming en eigentijdse structuren omzetten.
Een solidaire samenleving is het alternatief voor het discours van de angst van paars.
De angstverhalen van onbetaalbaarheid van pensioenen en gezondheidszorg moeten vooral die een privatisering via pensioensparen en hospitalisatieverzekeringen.
Groen! biedt een alternatief voor het eenzijdig langerwerkendiscours, een alternatief voor de perspectiefloosheid van de bricàbracpolitiek die eigenlijk een sociale uitholling inhoudt.
Groen! komt op voor een nieuw sociaal pact, dat mensen een positieve sociale horizon biedt voor zichzelf en voor hun kinderen.
Ons stelsel van sociale zekerheid is een van de beste ter wereld.
Dat leren onderzoeken ons jaar na jaar.
Onze gezondheidszorg is voor grote groepen toegankelijk en betaalbaar.
De eerste pensioenpijler is de basis voor de oude dag na een arbeidsloopbaan.
De werkloosheidsverzekering houdt vele gezinnen uit de armoede na verlies van een job.
De ziekteen invaliditeitsverzekering compenseert het inkomensverlies voor de betrokkenen.
En het kindergeld is voor vele gezinnen een belangrijke compensatie voor de zware financiële kost die kinderen ook zijn.
De groeiende sector van tijdskredieten biedt tenslotte steeds meer mensen de kans om job en gezin beter te combineren.
De sociale zekerheid is zonder meer het belangrijkste solidariteitsmechanisme in ons land.
Het creëert en geeft vorm aan betrokkenheid van alle bevolkingsgroepen op elkaar, over generaties heen.
Iedereen geniet in zijn of haar leven van verschillende takken van de sociale zekerheid, van de geboorte tot het graf.
Bijna iedereen draagt er ook toe bij.
De sociale zekerheid is een cruciale dam tegen armoede, maar ook meer dan dat: het biedt mensen een materiële zekerheid in een steeds meer onzekere risicomaatschappij.
Toch verliest ons land geleidelijk haar plaats in de Europese kopgroep.
Onze sociale bescherming verzwakt geleidelijk: doordat uitkeringen niet welvaartsvast waren, kenden we de afgelopen twee decennia een stilzwijgende evolutie in de richting van een minimumstelsel.
Dat is voor Groen! onaanvaardbaar.
Groen! wil onze koppositie opnieuw halen door de sociale zekerheid te versterken.
Daarom willen we de sociale zekerheid uitbouwen en verder moderniseren, zodat het stelsel ook een antwoord biedt op de groeiende sociale onzekerheid van een eenzijdig globaliserende economie.
Modernisering van de sociale zekerheid is nodig, op een doordachte en behoedzame wijze.
De economische context is de afgelopen 60 jaar immers gewijzigd (globalisering),
de arbeidsmarkt is veranderd (flexibilisering, structurele werkloosheid),
de gezinssituatie onzekerder (kleinere gezinnen, individualisering, meer onzekere levenslopen)
en de demografische situatie geëvolueerd (vergrijzing, ontgroening, migratie).
Een modernisering van de sociale zekerheid moet een antwoord bieden op de uitdagingen van de 21ste eeuw, als antwoord op de groeiende kloof tussen lonen en uitkeringen.
Onze sociale bescherming verzwakt.
De sociale zekerheid was een van de sterkste in Europa, maar we verliezen stilaan onze positie in het koppeleton.
De kloof tussen het laatste loon en een uitkering is de voorbije 20 jaar sterk toegenomen voor vele gepensioneerden, werklozen en mensen met een leefloon.
Ook de kinderbijslag volgt de evolutie van de welvaart niet.
De eigen bijdrage in de gezondheidszorg is op twee decennia sterk toegenomen.
Door gebrek aan welvaartsvastheid geraakt het stelsel uitgehold en dreigt de evolutie naar een minimumstelsel.
Voor Groen! is het onaanvaardbaar dat de sociale bescherming afneemt terwijl de onzekerheid toeneemt.
Groen! wil niet alleen dat alle sociale uitkeringen welvaartsvast zijn, maar wil ook een geleidelijke inhaalbeweging om de verloren welvaartsvastheid ongedaan te maken.
Alle uitkeringen moeten boven de Europese armoedegrenzen komen.
Vergrijzing gaat voor ecologisten over meer dan betaalbaarheid.
Een ecologisch antwoord vertrekt van levenskwaliteit en zekerheid voor de oude dag.
De vergrijzing dwingt ons vandaag wél om na te denken over maatregelen om de vergrijzing vandaag en de volgende decennia goed op te vangen en om onze samenleving aan te passen aan deze verandering.
Dat omvat veel meer dan enkel weer de vraag naar de betaalbaarheid.
Groen! wil mensen zekerheid geven voor hun oude dag.
Dat betekent de verdere uitbouw van zorg, pensioenen en solidariteit in een vergrijzende samenleving,
met een duurzame en meer rechtvaardige financiering ervan.
Groen! wil de levenskwaliteit van mensen ook in hun tweede levenshelft vergroten.
Onze samenleving moet kunnen garanderen dat wie oud wordt, zo lang mogelijk van zijn of haar oude dag kan genieten.
Groen! wil ten slotte voldoende betrokkenheid van ouderen bij de samenleving en van de samenleving bij ouderen.
Dat vereist een wederzijdse responsabilisering.
Om er voor te zorgen dat ‘oud’ niet ‘out’ is, moeten we de groeiende opdeling tegengaan tussen economisch actieven die de samenleving domineren, en de groeiende groep economisch zogenaamd nietactieven.
Groen! verzet zich tegen een beleid dat mensen voortdurend angst wil aanjagen, alsof onze pensioenen onbetaalbaar zouden worden door de vergrijzing.
Groen! kiest voor een positief antwoord op de vergrijzing.
Dat meer mensen langer leven met een goede levenskwaliteit, is een van de grootste verdiensten van onze welvaartsstaat.
Groen! geeft prioriteit aan een voldoende sterke en welvaartsvaste eerste pensioenpijler.
Het wettelijke pensioen moet eenieder toelaten een kwalitatieve oude dag te beleven.
Een inhaalbeweging voor de verloren welvaartsvastheid van de voorbije twee decennia is nodig.
In plaats van éénmalige bonussen kiest Groen! voor een structurele inhaalbeweging
in overleg met de sociale partners.
Ondersteuningsmaatregelen voor de tweede en derde pensioenpijler mogen op geen enkele manier ten koste gaan van de eerste wettelijke pijler.
Groen! wil de aftrekbaarheid van pensioensparen toespitsen op beleggingen in ethische pensioenfondsen.
Groen! wil de steeds verdere afbrokkeling in koopkracht van de gezinsbijslagen eindelijk omkeren.
Dat kan door hogere en welvaartsvaste uitkeringen.
Bovendien is een geleidelijke inhaalbeweging nodig voor de verloren welvaartsvastheid van de afgelopen drie decennia.
Groen! wil de kinderbijslag omvormen tot een gelijk basisrecht voor elk kind,
waarbij rangtoeslagen verdwijnen.
Voor de gezinnen uit de laagste inkomensgroepen zijn er wel extra toeslagen.
Groen! verkiest een hogere uitkering boven belastingvermindering en aftrekken voor kinderen ten laste.
Daardoor kunnen ook de laagste inkomens hier ten volle van genieten.
Modernisering van de sociale zekerheid betekent ook werk durven maken van vereenvoudiging waar het kan en zinvol is.
Dat is zeker het geval in de sector van de kinderbijslag.
De vele aparte kassen zorgen voor onderbrekingen in de uitbetaling wanneer mensen van werk én van sector veranderen, en voor nodeloze paperassen.
Groen! pleit voor een geleidelijke hervorming tot één kinderbijslagkas.
De sociale zekerheid staat voor belangrijke financiële uitdagingen.
Vooral de vergrijzing en de toename van de uitgaven voor gezondheidszorg vormen een uitdaging voor een gezonde financiering van het stelsel.
Om demografische redenen verwacht men een daling van de uitgaven voor kinderbijslag en werkloosheid, maar globaal stijgt de financieringsbehoefte.
Volgens nieuwe berekeningen van de Hoge Raad voor Financiën (Studiecommissie voor de vergrijzing, scenario mei 2006) vraagt de totale budgettaire kost van de vergrijzing tussen 2005 en 2030 een toename van de sociale uitgaven van 3,8% van het BBP, inclusief een beperkte welvaartsaanpassing van de uitkeringen.
In totaal zijn alle sociale uitgaven in 2030 goed voor 26,8% van het BBP.
Dat is veel, maar allesbehalve onoverkomelijk op 25 jaar.
Daarom wil Groen! ook inkomsten uit vermogens aanspreken om bij te dragen aan de sociale zekerheid als antwoord op de vergrijzing.
Dat kan door een vorm van Algemene Sociale Bijdrage, waarbij ook de inkomens uit vermogen mee betalen aan de sociale bescherming.
Bijna 600.000 werklozen en toch langer werken?
Twee mantra’s domineerden de voorbije legislatuur.
Er moesten meer mensen werken.
Verhofstadt beloofde 200.000 extra jobs, alle mensen met een uitkering moesten worden geactiveerd.
En mensen moesten langer werken, met soepeler overuren, meer flexibiliteit en het Generatiepact dat mensen wou ontmoedigen op brugpensioen te gaan.
De resultaten van paars zijn slecht: de beloofde 200.000 jobs zijn niet gehaald, de werkloosheid is hoger dan in 2003, er worden opnieuw meer mensen geschorst.
Ondertussen kreunen vele mensen onder de werkdruk en hebben moeite om hun job en hun gezin te combineren.
Met haar fixatie op het einde van de loopbaan en op langer werken miste deze regering de kans om te komen tot andere, meer ontspannen loopbanen.
Groen! wil een arbeidsmarktbeleid dat meer mensen de kans geeft op ontspannen loopbanen, waarbij de levensloop van mensen centraal staat en ze meer keuze krijgen om hun arbeidstijd aan te passen aan hun tijdsbehoeften.
Ondanks alle beloftes en activering is de werkzaamheidsgraad amper gestegen en blijft de werkloosheid hoog.
We blijven geconfronteerd met een structurele en onaanvaardbaar hoge werkloosheid, zeker voor laaggeschoolden en mensen van een andere etnische afkomst.
De gewenning aan deze werkloosheid is onaanvaardbaar.
Deze werkloosheid sluit niet alleen mensen uit van de arbeidsmarkt, ze vormt ook een ontzettend verlies aan menselijk kapitaal.
Groen! verzet zich tegen de gewenning aan meer dan een half miljoen werklozen en wil eenieder kansen geven op werk en zinvolle activiteit.
Paradoxaal genoeg geraken een aantal vacatures ondertussen moeilijk ingevuld.
Soms hebben werklozen niet de juiste opleiding (de zogenaamde ‘mismatch’ tussen vraag en aanbod).
In andere gevallen liggen de eisen voor sommige jobs (naar diploma, ervaring en inzetbaarheid) te hoog en kunnen grote groepen werklozen ook na vorming en begeleiding die jobs niet duurzaam invullen.
Ook spelen vormen van discriminatie en koudwatervrees ten aanzien van allochtonen bij heel wat bedrijven.
De onaanvaardbaar hoge werkloosheid vraagt een meersporenbeleid.
De huidige werkloosheid is sociaal onaanvaardbaar en economisch onverstandig.
Naast een ecologische innovatiepolitiek die onze economie moet aanpassen aan de eisen van de 21ste eeuw en die jobs genereert,
is er nodig aan een ander werkgelegenheidsbeleid.
Meer mensen de kans op werk geven betekent immers ook een daling van de uitgaven van de sociale zekerheid en een stijging van het aantal mensen die bijdragen betalen.
Daarom kiest Groen! voor een duidelijke aanpak van de werkloosheid.
2.7 Groen! wil nooit wennen aan een samenleving die honderdduizenden mensen van werk uitsluit.
Langer werken biedt geen perspectief voor de honderdduizenden werklozen.
Het versoepelen van overuren zal enkel jobs kosten en de combinatie arbeid/gezin zwaarder maken.
Enkel wanneer we anders werken kunnen de kansen van werklozen (waaronder veel laaggeschoolden en allochtonen) toenemen.
Daarom pleit Groen! voor vrijwillige arbeidsherverdeling door de uitbouw van de tijdsverzekering: wanneer meer mensen minder kunnen werken, kunnen er meer mensen werken.
Daarom wil Groen! naast de tijdsverzekering de bestaande werkloosheidsverzekering uitbreiden tot een werkgelegenheidsverzekering.
Zo wil Groen! het recht op arbeid voor iedereen die wil werken garanderen.
De werkgelegenheidsverzekering verzekert mensen niet alleen een inkomen als ze niet aan werk geraken.
Ze geeft werkzoekenden ook middelen om door vorming en werkervaring hun kansen op de arbeidsmarkt te verhogen.
Ze koppelt het recht op uitkering aan het recht op begeleiding en op werkervaring.
Daarom wil Groen! investeren, in een duurzame economie, omdat milieuinvesteringen ook milieujobs opleveren.
Gebruik ecologische innovatie als motor voor meer jobs.
Een vergroening van de economie moet van ecologische maatregelen ook een jobmotor maken. (zie ecologische innovatie).
Minder lasten op arbeid, meer op energieverspilling.
Een verschuiving van lasten van arbeid naar belasting van energieverspilling moet arbeidsintensieve sectoren meer kansen geven én tegelijk een motor zijn achter ecologische innovatie.
Daarom wil Groen! investeren in 25.000 nieuwe banen in de zorgsector als antwoord op de vergrijzing.
Daarom wil Groen! meer aandacht voor de kwaliteit van de arbeid, zowel onderaan de arbeidsmarkt (hamburgerjobs, precaire statuten, veiligheid, stress, …) als voor andere groepen (stress, autonomie in de arbeid, medezeggenschap, …).
Groen! wil arbeid vermenselijken, zodat mensen ook duurzaam kunnen blijven werken wanneer ze dit wensen.
In het huidige en eenzijdige debat over langer werken ontbreekt de dimensie van kwaliteit van de arbeid al te vaak.
2.8 Activeren betekent voor ons kansen geven op maat, op een opleiding of een perspectief op werk.
Het mag niet uitdraaien op een beleid dat sociale rechten afbouwt zonder perspectief op volwaardige jobs.
2.9 Groen! wil de jongerenwerkloosheid aanpakken.
We willen de wachttijd afschaffen en jongeren in ruil voor een basisinkomen de kans geven om werk te zoeken of ervaring op te doen via een stage, hier of in het buitenland.
Tegelijk stimuleren we jongeren om een positieve keuze te maken voor een technische of beroepsopleiding en willen we daarom een alternatief zoeken voor het watervalsysteem.
Jonge werknemers, zeker als ze laaggeschoold zijn, vormen een kwetsbare groep voor een langdurige onzekere arbeidssituatie.
Andere jonge werknemers krijgen dan weer te maken met zachte contracten.
Tussen de regels van het wettelijke contract liggen de verwachtingen te hoog. (presteren van overuren, altijd inzetbaar)
Groen! verzet zich tegen deze evoluties die haaks staan op het streven naar levenskwaliteit voor jong en oud en heeft aandacht voor de arbeidsdruk op de werkvloer en de statuten van jonge werknemers.
2.10 De uitbouw van sociale werkgelegenheid is cruciaal om ook de meest kwetsbare groepen kansen te geven.
De levenskwaliteit van heel wat werkende mensen staat onder druk.
De eisen op de werkvloer inzake flexibiliteit, , stressbestendigheid en levenslang leren nemen toe.
Tegelijk groeit de combinatiedruk van arbeid en gezin.
Groen! wil niet allen meer mensen kans op werk geven, we willen werk ook werkbaar houden.
Dat vereist meer aandacht voor de kwaliteit van de arbeid.
Een ‘humanisering’ van de arbeid moet het werk werkbaar houden.
Daarnaast wil Groen! een versterking van de sociale zekerheid om arbeid en gezin beter te kunnen combineren in een maatschappij van tweeverdieners.
Daarom pleit Groen! voor een bundeling en uitbouw van diverse tijdsstelsels (ouderschapsverlof, tijdskrediet, loopbaanonderbreking, educatief verlof, …) in een nieuwe pijler van de sociale zekerheid: de tijdsverzekering.
2.11 Het Generatiepact wil mensen langer laten werken op het einde van de loopbaan.
Op de werkvloer mogen vele werknemers niet langer werken van hun werkgever.
Anderen kunnen niet langer werken bij gebrek aan een leeftijdsgericht personeelsbeleid
en door een te hoge werkdruk.
De stijgende werkdruk maakt dat velen ook niet langer willen werken in deze omstandigheden.
Groen! wil een alternatief voor de fixatie op het einde van de loopbaan.
Groen! kiest voor een arbeidsmarktbeleid dat vertrekt van de levensloop en levensloopbaan van mensen.
Een betaalde job is cruciaal, maar het hele leven van mensen hoeft niet in dienst van een job te staan.
Groen! wil mensen ruimte geven voor de ontwikkeling van meer ontspannen loopbanen.
Dat kan door een duurzame visie op levensloopbanen.
Groen! wil daarom arbeidstijd over de hele loopbaan bekijken én verminderen
en wil meer kansen voor alle mensen om te kiezen hoeveel en hoelang ze werken,
met meer zekerheid bij die keuzes.
Groen! wil mensen niet verplichten om langer te werken, maar wil iedereen de kans geven om anders en beter te werken en te leven.
2.12 Een volwaardige tijdsverzekering moet arbeid en gezin beter combineerbaar maken.
Groen! wil een sterkere sociale zekerheid die ook bescherming biedt tegen risico’s van de 21ste eeuw.
Daarom wil Groen! de sociale zekerheid geleidelijk uitbreiden met een nieuwe pijler: de tijdsverzekering.
Daardoor kunnen mensen op actieve leeftijd meer ruimte nemen om hun job en zorgtaken te combineren en hun inkomen blijft verzekerd wanneer ze meer tijd nodig hebben voor zorgtaken, bijscholing of sociale engagementen.
Deze tijdsverzekering geeft anderen ook de kans om te werken.
Groen! wil de sociale zekerheid moderniseren, zodat ze meer dan vandaag zekerheid, bescherming en solidariteit kan bieden én tegelijk voldoende individuele keuzevrijheid om de levensloop vorm te geven.
2.13 Een tijdsverzekering bundelt en versterkt de diverse tijdsstelsels (ouderschapsverlof, tijdskrediet, loopbaanonderbreking, educatief verlof, …) in een nieuwe pijler van de sociale zekerheid.
Een tijdsverzekering geeft alle mensen in hun loopbaan basistijdsrechten en laat ze die deels verder opbouwen.
Deze tijdsrechten zijn collectief gegarandeerd (via wetgeving of aanvullende CAO’s) en zijn gelijkgestelde jaren in de pensioenopbouw.
Mensen kunnen ze individueel opnemen wanneer ze meer tijd willen voor zorg voor kinderen of familieleden, om bij te leren of om andere engagementen als vrijwilligerswerk op te nemen.
Dat vereist voldoende hoge uitkeringen om de tijdsrechten voor iedereen toegankelijk te maken, ook voor éénoudergezinnen of mensen met lagere inkomens.
De tijdsverzekering overkoepelt, harmoniseert en versterkt zo de bestaande tijdsregelingen, zodat ze voor iedereen toegankelijk worden.
De tijdsverzekering bestaat uit vier componenten: Tijd voor kinderen.
Het is niet alleen van persoonlijk, maar ook van maatschappelijk belang dat mensen meer tijd hebben voor kinderen en dat wie wil haar of zijn kinderwens (tijdig) kan waarmaken.
Daarom wil Groen! een uitbreiding van het ouderschapsverlof tot één jaar per kind, op te nemen voor kinderen 18 worden, als een eerste pijler van de tijdsverzekering.
Tijd voor zorg.
Met de vergrijzing van onze samenleving is het niet alleen van persoonlijk, maar ook van maatschappelijk belang dat mensen tijd hebben voor zorgtaken.
Voor Groen! vormt zorgverlof daarom een tweede pijler van de tijdsverzekering.
Dat zorgverlof omvat het huidige recht op palliatief en zorgverlof.
Zorgverlof en palliatief verlof zijn vaak erg dringende en dwingende noodzaak bij plotse ziekte of plotse achteruitgang van de gezondheid van nabije mensen.
De huidige aanvraagprocedures zijn dan ook te lang om effectief te zijn.
Groen! bepleit dat een werknemer reeds één week na zijn aanvraag dit (vaak dringend) zorgverlof kan opnemen.
Een menselijke samenleving voorziet ook in een ruimer rouwverlof dan vandaag.
Tijd voor zelfontplooiing naast de arbeid.
Keuzes om bepaalde periodes de arbeidstijd te verminderen of zelfs geheel te onderbreken in functie van meer levenskwaliteit of andere maatschappelijke engagementen vertrekken niet alleen van tijd voor kinderen of voor zorgtaken.
Groen! wil mensen meer ruimte geven voor engagementen naast de arbeidsmarkt.
Groen! wil daarom uitbreiding van tijdskredieten tot een recht van vijf jaar over de hele loopbaan als een derde pijler van de tijdsverzekering.
Vooral vormen van deeltijds tijdskrediet maken meer duurzame combinaties van werk en andere engagementen mogelijk.
Tijd om te leren.
In de kennismaatschappij is veroudering van kennis een persoonlijk, een maatschappelijk én een economisch risico.
Tegelijk kost bijscholing veel aan individuen: naast tijden opleidingskosten derft men vaak ook inkomen.
Mensen moeten tijd en middelen hebben om bij te leren.
Groen! wil daarom de omvorming van het recht op educatief verlof tot een leerkrediet voor iedere Belg op 18 jaar.
Deze vierde pijler van de tijdsverzekering verzekert ook een deel van het inkomensverlies wanneer mensen in onze kennismaatschappij minder gaan werken om opnieuw te kunnen studeren.
2.14 Groen! wil ook een leeftijdsen gezinsmodulering van tijdskrediet.
Zo kunnen we jonge gezinnen meer aanmoedigen tijdskrediet op te nemen voor zorgtaken door hen een hogere uitkering te geven dan bv. ouderen die langzaam hun arbeidstijd afbouwen.
Zo willen we voor éénoudergezinnen een hogere tijdspremie, zodat (deeltijds) tijdskrediet ook voor hen een financieel haalbare kaart wordt.
2.15 Om de kwaliteit van de arbeid te bewaken en te garanderen, roept Groen! de sociale partners op om werk te maken van een vervangingsnorm per sector voor mensen die hun tijdsrechten opnemen.
Zo’n norm legt het minimaal aantal vervangende aanwervingen vast in een bedrijf, zodat de werkdruk draagbaar blijft wanneer collega’s tijdsrechten opnemen.
2.16 Groen! wil aanvullend aan de tijdsverzekering systemen van sectorale collectieve arbeidsduurvermindering stimuleren (onder meer door verlaging van sociale lasten aan bedrijven die de arbeidsduur verminderen).
In afwachting van een volwaardige tijdsverzekering wil Groen! dat werknemers voltijdse sociale rechten opbouwen vanaf een vier/vijfde tewerkstelling.
De voorbije jaren zijn in ons land de armoede en ongelijkheid toegenomen.
De groeiende kloof tussen arm en rijk is een bom onder sociale samenhang.
Groen! wil van het armoedebeleid en een sterker sociaal beleid eindelijk een prioriteit maken.
Tegenover het onrecht van armoede kiest Groen! voor een samenleving met een sterkere solidariteit, die de grondrechten van haar inwoners waarborgt.
2.17 Groen! wil de groeiende armoede stoppen.
We leven in een van de rijkste landen ter wereld.
Toch blijft ook bij ons harde armoede bestaan.
De tegenstellingen in onze maatschappij tussen rijk en arm nemen toe.
De inkomensverdeling groeit uit elkaar.
Meer mensen moeten beroep doen op voedselbanken.
Consumentenschulden nemen toe.
Ook de factuur van fundamentele rechten als recht op energie, onderwijs of gezondheidszorg brengen mensen in financiële problemen.
In de steden leven nog heel wat armen verborgen.
Wie geen papieren heeft, komt niet voor in de statistieken, maar wel in de stad.
Alleen een samenleving die blijft opkomen voor rechtvaardigheid, kan op termijn haar inwoners voldoende veiligheid en levenskwaliteit bieden.
2.18 Maak armoedebeleid een prioriteit met meetbare doelstellingen.
Het paarse armoedebeleid is te vrijblijvend, met minimale verhogingen van het leefloon die de vorige regering al had beslist.
Groen! wil van armoedebestrijding eindelijk een échte prioriteit maken, met even meetbare doelstellingen als de Maastrichtnormen, het begrotingsevenwicht of de Lissabondoelstellingen rond werkgelegenheid.
Solidariteit die niet wordt vertaald in concrete en meetbare beleidsobjectieven, blijft vrijblijvend, ten koste van de zwaksten.
Groen! wil het garanderen van de sociale grondrechten ook meetbaar maken.
De normen van het Nationaal Actieplan Sociale insluiting vormen een eerste aanzet.
Deze moet de basis vormen van een jaarlijkse evaluatie, op basis waarvan het beleid wordt bijgestuurd en versterkt.
Groen! kiest voor duidelijke maatschappelijke, politieke en budgettaire keuzes, die als ambitie hebben de sociale grondrechten voor eenieder in ons land te garanderen.
2.19 Versterk de sociale zekerheid als een dam tegen armoede.
De sociale zekerheid organiseert solidariteit en herverdeelt.
De basis is een herverdeling tussen wie een inkomen uit arbeid heeft en wie dat niet heeft (of nog niet, niet meer of niet meer volledig).
De herverdeling verschilt al naargelang het stelsel: in sommige stelsels speelt een sterke horizontale verdeling, in andere stelsels spelen vormen van verticale herverdeling (soms ook van laag naar hoog, wanneer het zogenaamde Matteüseffect speelt).
Juist de mix van horizontale en verticale herverdeling en het feit dat alle burgers mee genieten van de sociale zekerheid vormt de basis voor een brede solidariteit.
Tegelijk vormt de sociale zekerheid (samen met de minimumuitkeringen zoals het leefloon, en basisvoorzieningen zoals het OCMW en de welzijnssector) één van de belangrijkste hefbomen om mensen uit armoede te houden of te helpen.
Groen! wil de rol van de sociale zekerheid in de armoedebestrijding versterken.
Dat kan door de stilzwijgende erosie van uitkeringen te stoppen en ze welvaartsvast te maken (zie volgend punt)
De bijstandsuitkeringen niet alleen welvaartsvast maken, maar ook een inhaalbeweging uitvoeren, zodat ze in alle gevallen boven de armoedegrenzen uitkomen en eindelijk een menswaardig leven garanderen aan wie er beroep op moet doen.
2.20 Breng alle minimumuitkeringen boven de Europese armoedegrens.
De kloof tussen sociale uitkeringen en het laatst verdiende loon is de laatste twee decennia schrikbarend gestegen.
Groen! wil daarom alle uitkeringen welvaartsvast maken en wil een inhaalbeweging.
Op één legislatuur zouden alle minimumuitkeringen boven de Europese armoedegrens moeten geraken.
Speciale aandacht voor de inkomenspositie van éénoudergezinnen moet samengaan met een algemene verhoging van de minima.
2.21 Geef OCMW’s voldoende slagkracht.
Vandaag wentelen de federale en Vlaamse regeringen te veel verantwoordelijkheden en bezuinigingen af op de lokale OCMW’s, zonder voldoende middelen.
Voor het leefloon wil Groen! dat de federale overheid tot 90% van de uitkering ten laste neemt en zo de OCMW’s en lokale besturen ruimte geeft voor een sterker lokaal armoedebeleid.
2.22 Stop de dualisering tussen arm en rijk.
Door het fiscale beleid van de afgelopen jaren is de kloof tussen Groen! wil een sociaal beleid én een fiscaal beleid waarbij de inkomensongelijkheid niet langer toeneemt.
Naast een verhoging van de laagste uitkeringen en het minimumloon
betekent dat ook een meer rechtvaardige fiscaliteit die inkomsten uit arbeid en uit vermogen opnieuw in evenwicht brengt en dus inkomens uit grote vermogens zwaarder belast.
2.23 Groen! wil ook mechanismen die de voordelen van belastingaftrek compenseren voor mensen met lage inkomens.
De sterke groei van allerhande fiscale aftrekposten vergroten immers de inkomensongelijkheid: mensen met lage inkomens hebben het meeste nood aan een financiële stimulans (bv. Inzake huisvesting, energiebesparing, kinderopvang, …), maar hebben er vandaag amper voordeel bij.
2.24 Meer middelen in de strijd tegen de verkleuring van de armoede.
Recent armoedeonderzoek toont hoe snel armoede verkleurt.
De armoede neemt sterk toe bij allochtonen en bij nieuwkomers.
Binnen de gehele versterking van het armoedebeleid wil Groen! bijkomende aandacht voor de groeiende etnische armoede in ons land.
De aanpak hiervan vraagt een sterker stedenbeleid,
een onderwijsbeleid dat meer oog heeft voor de groeiende diversiteit in de steden
en een arbeidsmarktbeleid dat mensen van andere etnische afkomt meer kansen geeft door vorming op maat
en bestrijding van discriminatie.
2.25 Betere bescherming tegen overkreditering.
Met de verstrenging van de wet op het consumentenkrediet starten steeds meer grote bedrijven met eigen betaalkaarten.
Hier neemt het probleem van mensen met schulden schrikbarend toe.
Groen! wil een aanpassing van de wetgeving die consumenten beter beschermt tegen overkreditering en die de wildgroei aan kredietsystemen beter reguleert.
Groen! wil ook een beter juridisch kader voor deurwaarders en een uitbreiding van de mogelijkheden van totale schuldkwijtschelding voor totaal en definitief onvermogende personen.
Tenslotte wil Groen! formules voor sociaal krediet bevorderen.
2.26 Maak wonen opnieuw betaalbaar: een maximumfactuur voor huur.
Wonen weegt steeds zwaarder op het inkomen van gezinnen.
Voor arme gezinnen wordt dit onhoudbaar.
Op federaal niveau wil Groen! een aanpassing van de huurwet met de invoering van een maximumfactuur voor huur.
Ook wil Groen! een betere regeling voor de huurwaarborg voor mensen in armoede. (zie verder hoofdstuk betaalbaar wonen ).
2.27 Laat niet de sociaal kwetsbaren de mislukte liberalisering van de energiemarkt betalen.
Steeds meer mensen worden door de commerciële energiebedrijven afgesloten en doorverwezen naar de intercommunales.
Zo schuiven de commerciële bedrijven de voor hun minder aantrekkelijke klanten door naar de intercommunales.
Agressieve verkoopstechnieken en bewust onderschatte voorschotten brengen mensen in schulden.
Groen! wil dat ook de commerciële energieleveranciers voor een lokale adviescommissie moeten komen alvorens ze klanten mogen doorverwijzen naar de sociale leveranciers.
Verder wil Groen! via energieaudits en investeringen de energiefactuur van kwetsbare gezinnen prioritair doen dalen.
2.28 Geef steden de middelen om armoede te bestrijden.
De officiële armoede is het hoogst in de steden: meer mensen met een leefloon, meer werklozen, meer asielzoekers, ….
De werkelijke armoede is er echter nog hoger dan in de statistieken.
Heel wat asielzoekers zijn toegewezen aan andere gemeenten, maar wonen in de steden.
Ook mensen zonder papieren duiken vaker onder in de steden.
Omdat dit ook lokale inspanningen vraagt, pleit Groen! voor een verdubbeling van de federale middelen voor grootstedenbeleid.
2.29 Baseer het armoedebeleid op dialoog.
Bijna vijftien jaar geleden vormde het Algemeen Verslag over de Armoede een keerpunt: armen en hun verenigingen werden gesprekspartners voor de overheid.
In het kielzog ontstond het Centrum ter bestrijding van armoede, bestaansonzekerheid en sociale uitsluiting.
Toch wordt de ervaringsdeskundigheid van de armen nog onvoldoende benut, zeker op federaal vlak.
Groen! wil een armoedebeleid dat de kracht van de dialoog beter gebruikt om tot goed werkende maatregelen met meetbaar resultaat te komen.
Dat vereist niet alleen een sterkere ondersteuning voor een federale dialoog, maar ook en vooral een grotere openheid van de beleidsmakers en een grotere bereidheid tot fundamentele bijsturingen.
2.30 Maak een kwalitatieve gezondheidszorg voor iedereen betaalbaar.
De ongelijkheid voor ziekte en zelfs de dood is één van de meest fundamentele en onrechtvaardige ongelijkheden in ons land.
Groen! wil een kwalitatieve gezondheidszorg voor iedereen betaalbaar maken door een uitbreiding van de maximumfactuur voor gezondheidszorg,
een veralgemening van het derde betalersysteem
en doelgerichte campagnes naar groepen die vandaag te weinig en te laat van de gezondheidszorg gebruik (kunnen) maken.
Wijkgezondheidscentra kunenn de drempel verlagen en de toegankelijkheid verhogen (zie hoofdstuk gezondheidszorg).
2.31 Schaf de onderhoudsplicht af voor zorgbehoevende ouderen.
Vandaag zorgt de onderhoudsplicht van kinderen voor hun zorgbehoevende, bejaarde ouders voor grote onrechtvaardigheden.
Het ene OCMW vordert verleende steun terug, het andere niet.
Bovendien zorgt dit vaak voor grote spanningen binnen families.
Ook vele ouderen voelen zich ongemakkelijk om ‘ten laste’ te moeten vallen van hun kinderen.
Groen! wil de afschaffing van de onderhoudsplicht voor zorgbehoevende ouderen, tenzij mensen zichzelf in een situatie van onvermogen hebben gebracht door schenkingen aan hun kinderen.
Samen met een versterking van de zorgverzekering en van het zorgaanbod is het garanderen van een kwalitatieve verzorging een overheidstaak.
2.32 In de strijd voor gelijke (onderwijs)kansen wil Groen! een verlaging van de leerplichtleeftijd tot 5 jaar steunen onder voorwaarde van een versterkte samenwerking tussen onderwijs en welzijn en het investeren in ouderondersteuning – en participatie.
Groen! wil sterk uitgebouwde projecten met meertalig kwaliteitsvol onderwijs naar taalzwakke gezinnen mogelijk maken.
Leerplichtonderwijs moet kostenloos zijn.
Ook wil Groen! meer middelen in lokale projecten om de digitale kloof te dichten, zodat ook mensen in armoede en hun kinderen toegang hebben tot informatie via internet.
Om de democratisering van het hoger onderwijs te vrijwaren, wil Groen! ondermeer het standstillprincipe van de inschrijvingsgelden wettelijk verankeren en werken aan een meer coherent en minder ouderafhankelijk studentenstatuut.
2.33 Gebruik de nationale actieplannen voor sociale insluiting als een politiek beleidsdocument.
Vandaag moet ons land jaarlijks aan de Europese Commissie rapporteren en doelstellingen formuleren.
Toch leidt de rapportering amper tot een politiek debat.
Het niet halen van resultaten zorgt ook amper voor versterking van het gevoerde armoedebeleid.
Voor Groen! moeten de nationale actieplannen uitgroeien tot een politiek instrument, met sterkere en nog beter meetbare doelstellingen, waarop een regering kan worden afgerekend en die politiek aanzet tot een sterker beleid.
De gezondheidszorg staat momenteel centraal in het maatschappelijke en politieke debat.
Ons systeem knarst in haar voegen.
Aan de ene kant is ons land koploper op vlak van overconsumptie aan geneesmiddelen en technische prestaties,
aan de andere kant blijkt dat voor maatschappelijk zwakke bevolkingsgroepen onvoldoende basiszorg aanwezig is.
De bevolking maakt zich terecht zorgen: zal onze gezondheidszorg in de toekomst betaalbaar blijven?
Zullen we op termijn nog een goede gezondheidszorg kunnen aanbieden aan iedereen?
Dit zijn cruciale maatschappelijke uitdagingen waarop de politieke wereld vandaag antwoorden moet kunnen geven.
De antwoorden van de klassieke spartijen blijven echter beperkt tot een aantal halfslachtige ad hoc maatregelen die geen duurzame oplossing bieden, en die al zeker niet werden gekaderd binnen een globale visie op welke gezondheidszorg de beste garanties geeft op lange termijn voor de patiënt en de samenleving.
Groen! wil het debat voeren op basis van een globale ecologische visie op gezondheidszorg.
Deze visie is gebaseerd op volgende fundamentele basisprincipes: De patiënt staat centraal.
De ganse organisatie van onze gezondheidszorg moet in functie staan van de noden van de patiënten en dus niet gestuurd worden op basis van de eisen van belangengroepen of de winsthonger van (farmaceutische) bedrijven.
Essentieel daarbij is het zelfbeschikkingsrecht van de patiënten.
Vooral voor groepen die nu in hun autonomie worden bedreigd (bejaarden in rustoorden, personen met een handicap in instellingen, kinderen, mensen met dementie) moet dit zelfbeschikkingsrecht beter worden uitgewerkt.
Zorgen dat mensen minder ziek worden is een “gezond” uitgangsprincipe: dit is beter voor de mensen en zal ook minder duur zijn voor de sociale zekerheid en dus voor de samenleving.
Preventie is daarbij het sleutelbegrip.
Zieke mensen moeten op een gezonde manier kunnen genezen.
Overconsumptie van geneesmiddelen en het nodeloos opdrijven van allerlei technische prestaties, maar ook de therapeutische hardnekkigheid, ondermijnen niet alleen op financieel vlak onze gezondheidzorg, het is ook een zeer ongezonde manier om patiënten te genezen.
Iedereen moet kunnen genieten van een kwalitatieve gezondheidszorg.
Wanneer iemand ziek wordt mag het geen rol spelen of hij arm of rijk is, of hij maatschappelijk zwak of sterk staat, of hij al dan niet legale papieren heeft.
Iedereen heeft evenveel recht op goede en adequate hulp bij gezondheidsproblemen.
Iedereen heeft evenveel recht op snelle, goede en adequate hulp bij gezondheidsproblemen.
Wachtlijsten zijn onaanvaardbaar.
Dus voor ons is een goede gezondheidszorg een fundamenteel recht voor iedereen en dit kan maar gegarandeerd worden wanneer het beleid fundamentele keuzes maakt gebaseerd op deze groene basisprincipes.
Wanneer resoluut gekozen wordt voor de rechten van de patiënt, kiest men automatisch ook voor de huisarts als de centrale spil en de toegangspoort tot onze gezondheidszorg.
De huisartsen en andere eerstelijnsverzorgers zijn inderdaad het best in staat om zorg op maat te bieden, interdisciplinair te werken, de preventie beter aan bod te brengen bij het patiëntencontact en overbodige prestaties te vermijden.
2.34 Meer patiëntenparticipatie.
Empowerment van de gebruiker van de gezondheidszorg en de patiënt zal nergens toe leiden zonder goed uitgebouwde en ondersteunde patiëntenorganisaties.
Groen! wil patiëntenparticipatie bevorderen, om een maximale betrokkenheid van gebruikers bij zorgverlening en zorgorganisaties te bereiken.
Patiënten kunnen vanuit hun ervaring als gebruiker vaak wijzen op lacunes in de wetgeving, noden die nog niet werden ingevuld, of op nietwerkzame beslissingen.
Patiëntenorganisaties willen en kunnen als gesprekspartner optreden in het gezondheidsbeleid, net als aanbieders, beleidsmakers en onderzoekers.
2.35 Representatieve patiëntenorganisaties erkennen en staffuncties en structuren subsidiëren op basis van een uitgebouwde set van criteria, zoals: geen commerciële instellingen, een vaste achterban, ervaringsdeskundigheid, representativiteit, democratische structuur en werkwijze, verschillende functies zoals lotgenoten samenbrengen, voorlichting geven, belangenbehartiging uitvoeren, ledenregistratie.
2.36 Patiëntenorganisaties ondersteunen via dossierontwikkeling.
Patiëntenverenigingen een volwaardige rol geven bij de besluitvorming.
Ondersteunen van een koepelorganisatie patiëntenbelangenverdediging.
Oprichten van een “patiëntenrechtenhuis”, een gebouw waar deze organisaties kantoor houden (naar analogie met het “gelijkekansenhuis” dat voormalig minister Vogels heeft ingericht).
2.37 Representatieve beroepsorganisaties van eerstelijnsgezondheidswerkers erkennen als gesprekspartner, en ondersteunen.
2.38 Op dit ogenblik is de beslissingsmacht te zeer geconcentreerd in het RIZIV en in de ‘medicomut’.
Enerzijds wordt hierbij te veel gehandeld vanuit het budget en niet vanuit de volksgezondheid en de kosteneffectiviteit.
Anderzijds staan dikwijls de zorgverstrekkers en niet de patiënten centraal.
Groen! meer open debat vanuit volksgezondheid waaraan ook patiënten(verenigingen) kunnen deelnemen.
Bovendien is het nodig de rol van elk van de actoren duidelijk te stellen en uit te zuiveren.
Groen! wil een (financieel) onafhankelijke geneesmiddelencommissie van het RIZIV met de overheid en de patiënt als volwaardige partners.
2.39 Doorverwijzing naar specialist via de huisarts (echelonnering).
De huidige echelonnering is veel te zwak: ze geldt niet voor alle specialisten, ze geldt enkel voor de eerste raadpleging bij een specialist, éénmaal per jaar, de toegang tot tweede lijn blijft even vrij als voorheen, de financiële incentives zijn minimaal, ze geldt enkel voor patiënten met een GMD, en de administratie voor de patiënt en de huisarts is toegenomen.
Groen! wil patiënten aangemoedigd om de meest verantwoorde weg te nemen in het zorgaanbod.
Daarom de doorverwijzing naar specialist via huisarts aanmoedigen door een modulering van de terugbetaling: de raadpleging en technische prestaties van specialisten worden dan goedkoper als dit gebeurt na doorverwijzing door de huisarts.
Er komen duidelijke en onderschreven taakafspraken tussen 1ste en 2de lijn.
2.40 (Multien interdisciplinaire) samenwerking verder stimuleren.
Er moet een wettelijke/decretale erkenning van de wijkgezondheidscentra geregeld worden.
Vandaag bestaat de Vlaamse subsidiëring enkel uit VIPAgelden.
Erkenning & subsidiëring is nog niet geregeld.
Forfaitaire betaling per patiënt is daarbij de beste betalingsvorm.
Multidiscplinaire groepspraktijken en ook wijkgezondheidscentra moeten substantieel meer middelen krijgen.
Alle vormen van samenwerking moeten nog beter financieel worden ondersteund.
Onder meer door het subsidiëren van de secretariaatsfunctie.
2.41 Een centraal vast dokterskabinet in elke centrumstad in plaats van duurdere spoeddiensten.
In elke centrumstad komt een centraal vast dokterskabinet voor weekenddienst met centraal oproepnummer.
Er wordt een rijdende wacht verzekerd voor huisbezoeken.
De overheid voorziet in personele en materiële ondersteuning van centrale vaste dokterskabinetten en subsidiëring ervan.
2.42 Globaal medisch dossier (GMD) vereenvoudigen, verder stimuleren en digitaliseren.
Vandaag is het GMD gekoppeld aan een individuele huisarts en niet aan een (groeps)praktijk.
Naast erkenning van artsen moet er dan ook een erkenning van praktijken met eigen RIZIV nummer komen, zodat beheer van GMD gekoppeld wordt aan een praktijk en niet (enkel) aan een individuele arts.
Er komt een duidelijke richtlijn over de inhoud en het beheer van het GMD.
Er komen goede afspraken over de uitwisseling van gegevens tussen huisartsen, specialisten en ziekenhuizen.
Nog minder administratieve rompslomp.
De patiënt behoudt de vrijheid om de huisarts te kiezen die het GMD beheert;
eenmaal de keuze gemaakt, moet het GMD automatisch kunnen worden verlengd.
De jaarlijkse procedure van vernieuwing op vraag van de patiënt of op uitnodiging van de arts wordt afgeschaft.
De patiënt behoudt het recht om van arts te veranderen.
Het GMD informatiseren en het werkveld hierin begeleiden.
De nodige informaticakosten (computer, software, verbindingen) financieel steunen.
De vergoeding voor het bijhouden van het GMD fors optrekken.
De patiënt dit bedrag niet volledig zelf laten voorschieten.
2.43 Meer onafhankelijke artsenbezoekers.
Het initiatief van onafhankelijke artsenbezoekers structureel uitbreiden.
Concreet bezorgt een “academic detailer” (arts of apotheker van opleiding) huisartsen wetenschappelijke, "evidencebased" informatie over een bepaalde geneesmiddelentopic tijdens een persoonlijk bezoek.
De gebrachte informatie is gebaseerd op een uitgebreid systematisch literatuuronderzoek.
Elk bezoek handelt over een ander thema.
2.44 Geneesmiddelenreclame weren.
Een bijdrage heffen op de publiciteitsuitgaven van de farmaceutische industrie (zoals in Frankrijk) om de kostprijs van onafhankelijke medische delegaties te dekken.
2.45 Onnodige en overbodige geneesmiddelen en prestaties vermijden door artsen met een kwaliteitsvol, rationeel en prijsbewust voorschrijfgedrag te belonen, en dit via de toekenning van een forfaitaire bonus per patiënt.
Dit beloningssysteem komt in de plaats van de tariefverhogingen per prestatie die elk jaar worden onderhandeld.
Farmanet uitbreiden.
Feedback aan huisartsen over hun voorschrijfgedrag, het verstrekken van wetenschappelijke informatie en een statistische analyse van het eigen voorschrijfgedrag, veralgemenen.
Campagnes naar artsen om rationeel voorschrijfgedrag van antibiotica, hypertensiva en antidepressiva, te promoten.
2.46 Aanbevelingen, richtlijnen en protocollen promoten.
EBMaanbevelingen stimuleren.
Aanbevelingen moeten voldoende informatie bevatten en niet te vaak veranderen, in gedrukte vorm beschikbaar blijven en eenvoudiger worden verwoord en beter gestructureerd.
LOKgroepen zijn een goed kanaal.
Informatie aan de patiënt door de arts stimuleren.
Verpleegkundigen hebben vandaag ruimte om technische verpleegkundige verstrekkingen en toevertrouwde geneeskundige handelingen uit te voeren, maar ook hier moet de overheid waakzaam zijn voor overconsumptie.
Beperken van hoogtechnologisch aanbod op basis van evidence based noodzaak; technologie enkel toepassen in het belang van de patiënt.
Therapeutische hardnekkigheid vermijden.
Bewustmaking van de patiënt om overmedicalisering te vermijden.
Er wordt een Nomenclatuurcommissie opgericht met als taak de herijking van de nomenclatuur: deze verstrekt adviezen om de lijst van geneeskundige maar ook verpleegkundige verstrekkingen uit te zuiveren, te differentiëren, en de tarieven aan te passen aan de therapeutische meerwaarde voor de patiënt.
Kinderen kunnen uiteraard niet als proefpersonen worden gebruikt als volwassenen, maar geneesmiddelen voor kinderen moeten specifiek op hun doelmatigheid voor kinderen worden getest.
Er dient dringend een regelgevend kader voor kwaliteitsvolle en betaalbare kinderopvang aan huis voor zieke kinderen te komen.
Ook is er nood aan sluitende regelgeving rond het verlenen van eenvoudige verpleegkundige handelingen van ouders aan kinderen.
Voor een groot aantal mensen met een chronische ziekte ligt het plafond van de maximumfactuur te hoog zodat de medische kosten ten laste van de patiënt financieel zwaar kunnen doorwegen.
Daarom van niet terugbetaalde chronische medicatie waarvan nut op EBM is bewezen wel registeren en opnemen in MAF (= lijst van Dmedicamenten).
Het plafond voor de MAF verlagen zodat meer mensen in aanmerking komen voor terugbetaling.
Er komt een gerichte informatiecampagne naar de zorgverstrekkers en patiënten over het derdebetaler systeem en het forfaitaire betalingssysteem.
De administratieve rompslomp bij derdebetaler systeem moet verdwijnen.
Zij stappen vaak te laat naar dokter of tandarts.
Daardoor verergeren veel ziektebeelden, waardoor zorg uiteindelijk duurder uitvalt.
Daarom moet bij elk preventieprogramma dat wordt opgezet extra aandacht worden besteed aan minderheidsgroepen (etnocommunicatie, rekening houden met situatie kansarmen).
Doelgerichte programma’s voor allochtone vrouwen: individuele huisbezoeken, campagnes in welbepaalde wijken, vrouwen via zelforganisaties inlichten.
Er moet een administratief eenvoudige procedure komen.
Er moet versterking komen van de OCMW’s, ook financieel, opdat zij hun opdracht kunnen vervullen.
OCMW’s hebben recht op een zekere autonomie, maar er worden best zoveel mogelijk samenwerkingsovereenkomsten afgesloten met zoveel mogelijk zorgverstrekkers.
OCMW’s mogen dringende medische hulp echter niet weigeren omdat de zorgen niet door één van hun partners werden verstrekt.
De opdrachten van de OCMW’s zijn verschillend van de basisopdrachten van politiediensten.
Zo blijft de vertrouwelijkheid van persoonsgegevens overeind
en kunnen OCMW’s in geen geval ingeschakeld worden om informatie door te geven aan politie.
Er komt een rondzendbrief van de FOD Volksgezondheid om de huisartsenkringen te stimuleren om overeenkomsten af te sluiten met OCMW’s om de hulp aan mensen zonder papieren meer te stroomlijnen.
2.53 Naar een andere financiering: meer forfaitair.
elke bijkomende euro die de overheid pompt in het budget voor eerstelijnsgezondheidszorg wordt besteed aan maatregelen die forfaitaire geneeskunde stimuleren, zoals het toekennen van een forfaitaire bonus aan huisartsen met een correct voorschrijfgedrag.
Forfaitaire geneeskunde in de 1ste lijn wordt gestimuleerd om uitstelgedrag van de (kansarme) patiënt te vermijden: de vergoeding onder de vorm van een vast bedrag wordt gekoppeld aan de zorgbehoefte van de patiënt.
2.54 Goedkopere pillen dankzij het kiwimodel.
Invoeren van openbare aanbestedingen voor geneesmiddelen.
Een onafhankelijke instelling bepaalt wat het beste geneesmiddel is, en niet de industrie.
Artsen worden dan ook niet langer bestookt om een bepaald merk voor te schrijven.
2.55 Voorschrijven op stofnaam.
de overheid moet het kiwimodel voor VOS invoeren.
Voor elk geneesmiddel waarvoor VOS mogelijk wordt gemaakt, moet de overheid vooraf een openbare aanbesteding uitschrijven, waarop farmabedrijven kunnen inschrijven.
Zo wordt op een eerlijke manier het beste middel aan de laagste prijs gekozen.
In alle apotheken zijn de VOSgeneesmiddelen dan ook gelijk.
De geneesmiddelen moeten in ziekenhuisverpakking en niet in standaardverpakkingen aan de apotheker worden geleverd.
Met één voorschrift kan de arts dan de werkelijk nodige hoeveelheid voorschrijven, de apotheker kan het exacte aantal pillen uit de grote verpakkingen nemen.
Halflege doosjes moet de patiënt niet meer bij het KGA gooien en het is niet meer nodig om meerdere doosjes bij de apotheker te halen voor één behandelingskuur.
Door de beperking van het aanbod wordt het stockeerprobleem bij de apothekers opgelost.
Voor alle VOSgeneesmiddelen wordt een uniform en eenvoudig systeem van terugbetaling ingevoerd.
2.56 Er komt een wet op de 1ste lijn als sluitstuk voor een ecologisch gezondheidsbeleid.
De nadruk moet liggen op nog meer samenwerking, zeker multien interdisciplinair en op een gemoduleerde terugbetaling bij specialistenconsultaties (goedkoper na doorverwijzing door huisarts).
De wet moet ook de nadruk leggen een andere organisatie en financiering van de gezondheidszorg; meer preventie (i.p.v curatief), meer forfaitair (i.p.v.<U+F020>prestatiegericht), meer waardering voor de intellectuele acte (i.p.v.<U+F020>voor technische onderzoeken), duidelijke afspraken tussen het federale niveau en de gemeenschappen (=coherente bevoegdheidspakketten), en een verdere stimulering en vereenvoudiging van het GMD.
2.57 Milieunormen afstemmen op de gezondheidsrisico's voor de kwetsbaarste groepen in de samenleving, zoals kinderen, bejaarden, zwangere vrouwen, astmaen hartpatiënten.
2.58 Naar het voorbeeld van NieuwZeeland “groene voorschriften” of voorschrijven van fysieke activiteiten invoeren en terugbetaalbaar maken.
Door meer te bewegen en dankzij een gezonde levenswijze bekomt men een duurzaam effect op de volksgezondheid.
Dit is het meest logische antwoord op onze zittende levensstijl, overgewicht en slechte voeding.
De 1ste lijn hiervoor ondersteunen.
2.59 Een halt toeroepen aan de commerciële marketing van de preventie.
Informatie over preventie, gezondheidsvoorlichtingprogramma’s (en ook geneesmiddelen) moet in handen blijven van de overheid.
De overheid kan de opdracht om de verspreiding van deze informatie, zowel bij patiënten als bij gezondheidswerkers, het organiseren van campagnes (preventiecampagnes of campagnes over het goed gebruik van een geneesmiddel) toevertrouwen aan erkende organisaties waarin de gezondheidswerkers zetelen.
2.60 Een Hoge Raad voor de Ethiek en de Deontologie van de Gezondheid oprichten.
Deze Raad is breed samengesteld uit vertegenwoordigers van de verschillende gezondheidsberoepen, de patiënten, het Raadgevend Comité voor Bioethiek, de gezondheidsinstellingen en juristen.
De Raad stelt richtlijnen en adviezen op, die samen de Code van de Ethiek en Deontologie van de Gezondheid vormen.
2.61 Een Tuchtcollege voor de Gezondheid oprichten, dat buiten de structuur van de Orde van Geneesheren valt.
Het college is bevoegd om uitspraak te doen over alle klachten over de beoefenaars van erkende gezondheidsberoepen.
Het college bestaat uit magistraten en, naar gelang van het geval, de vertegenwoordiger(s) van een gezondheidsberoep.
Het richt zich naar rechtsregels en de richtlijnen van de Hoge Raad voor de Ethiek en de Deontologie van de Gezondheid en kan een tuchtstraf opleggen.
Het is niet bevoegd voor schadevergoeding aan klagers.
Er is een scheiding van onderzoek en beoordeling en er is een college van beroep.
2.62 De Orde van Artsen hervormen.
De orde wordt bevoegd voor: 1<U+F020>Het registreren van de artsen en bijhouden van de lijsten van alle in België werkzame artsen.
2 Een zelfregulatie van de beroepsgroep, door informatie over medische ontwikkelingen, organisatie van de interne werking van de beroepsgroep en toepassing van de richtlijnen van de Hoge Raad voor het beroep van arts.
3 Het bemiddelen tussen artsen onderling en tussen artsen en patiënten of andere actoren, wanneer er problemen zijn.
4 De voordracht van de artsen die in het Tuchtcollege voor de Gezondheid zullen zetelen.
2.63 De Orde van Apothekers op analoge wijze hervormen.
2.64 Naast de klassieke geneeswijzen wordt er door velen beroep gedaan op alternatieve geneeswijzen.
Verdere erkenning van de alternatieve geneeswijzen, met prioritaire aandacht voor homeopathie, acupunctuur, chiropraxie en osteopathie om patiënten een bredere waaier aan gelabelde geneeswijzen aan te bieden.
Om patiënten in hun vrije keuze te ondersteunen, moet de erkenning van hulpverleners en geneeswijzen de garantie bieden voor kwaliteit.
Ook hierbij de wetenschappelijke evidentie niet uit het oog verliezen.
2.65 Groen! ijvert voor de grootst mogelijke doorzichtigheid in alle openbare en particuliere ziekenhuizen gefinancierd door gemeenschapsgelden.
In alle ziekenhuizen moeten de tarieven van de conventie (de RIZIVtarieven) van toepassing zijn voor alle statutair benoemde geneesheren of geneesheren aangeworven met een arbeidscontract.
Deze regel geldt ook voor alle in open diensten “toegelaten” geneesheren en geneesheren aangeworven met een ander dan een arbeidscontract.
Mogelijke afwijkingen van deze regel moeten uitdrukkelijk voorzien zijn in het ziekenhuisreglement.
Deze uitzonderingen kunnen alleen betrekking hebben op supplementen op honoraria in eenpersoonskamers en op buitenlandse patiënten die zich laten verzorgen in België omdat de prijzen hier lager liggen dan in hun eigen land. (bijvoorbeeld patiënten afkomstig uit de USA).
2.66 In het reglement wordt ook bepaald wie toelating verleent tot het innen van een hoger ereloon.
Supplementen worden afgeschaft of zo veel mogelijk beperkt omdat zij niet ogenomen worden in de berekening van de MAF.
Alle honoraria en supplementen op honoraria worden geïnd door de administratie van het ziekenhuis, niet door de artsen individueel of door een vzw van de geneesheren van het ziekenhuis.
De medische raad van het ziekenhuis heeft een permanent recht van toezicht op de boekhouding van de bevoegde dienst.
2.67 Groen! vraagt zoveel mogelijk af te zien van het systeem van betaling en terugbetaling per medische prestatie, zeker in de automatiseerbare medische diensten.
2.68 Het in kaart brengen van praktijken en patiëntenpopulatie geeft een duidelijk beeld van bijvoorbeeld regionale verschillen, maar vooral schept het de mogelijkheid om in de toekomst de huisartsenspreiding regionaal te plannen op basis van effectieve cijfers.
2.69 Universiteiten en onderzoeksinstellingen werken te weinig samen.
Een kadaster van onderzoeken is een eerste stap naar een Kenniscentrum dat alle onderzoeken bundelt.
Groen! wil meer levenskwaliteit en een sterker gezinsbeleid.
Dat vereist ook extra inspanningen op federaal vlak.
Groen! wil een sterker gezinsbeleid ophangen aan drie grote kapstokken: een ander arbeidsmarktbeleid dat mensen ruimte geeft om gezin en arbeid beter te combineren,
een sterker sociaal beleid dat gezinnen met kinderen voldoende inkomen garandeert
en een versterking van een kindvriendelijk klimaat in onze samenleving.
Het gezinsbeleid van paars de voorbije jaren faalde.
De ‘Staten Generaal voor het Gezin’ van staatssecretaris Gisèle Mandaila leidde de voorbije legislatuur amper tot enig resultaat.
De kinderbijslagen verloren steeds meer terrein ten aanzien van de stijgende welvaart.
Het aantal kinderen dat in gezinnen in armoede geboren wordt, steeg de laatste jaren in Vlaanderen bijv.<U+F020>tot 5,9%.
Groen! wil een beleid dat de ouders meer kansen geeft om gezin en arbeid duurzaam te combineren.
In een samenleving die vergrijst en veeleisender wordt, moeten ouders meer ruimte krijgen voor de opvoeding van hun kinderen.
Dat vraagt naast uitbreiding van de moederschapsen ouderschapsverloven vooral ook een ander loopbaanbeleid, dat ouders toelaat gezin en arbeid beter te combineren.
2.70 Binnen de uitbouw van een volwaardige tijdsverzekering (zie sociale zekerheid) wil Groen! een uitbreiding van het ouderschapsverlof tot één jaar per kind, op te nemen voor kinderen 18 worden.
Groen! wil gezinnen tijd voor kinderen geven.
Dat is niet alleen van persoonlijk, maar ook van maatschappelijk belang dat mensen meer tijd hebben voor kinderen en dat wie wil haar of zijn kinderwens (tijdig) kan waarmaken.
2.71 Groen! wil ook een leeftijdsen gezinsmodulering van tijdskrediet.
Zo kunnen we jonge gezinnen meer aanmoedigen tijdskrediet op te nemen voor zorgtaken door hen een hogere uitkering te geven dan bv. ouderen die langzaam hun arbeidstijd afbouwen.
Zo willen we voor éénoudergezinnen een hogere tijdspremie, zodat (deeltijds) tijdskrediet ook voor hen een financieel haalbare kaart wordt.
2.72 Om vaders te stimuleren hun rol in de opvoeding van hun kinderen te versterken, pleiten we voor een zogenaamde ‘vaderbonus’.
De duur van het ouderschapsverlof wordt verlengd met 2 maanden wanneer beide ouders van hun recht gebruikmaken.
Volgens de Gezinsbond bedraagt de minimumkost van een kind voor een gezin gemiddeld bijna 400 euro per maand (van 207 euro per maand voor baby’s en peuters tot 510 euro/maand voor jongvolwassenen).
Een inkomenspolitiek die iedereen een voldoende hoog en rechtvaardig inkomen garandeert is een eerste voorwaarde om de kinderwens voor iedereen mogelijk te maken, los van de de inkomenssituatie.
Daarnaast zijn kinderbijslagen de financiële motor van het gezinsbeleid.
Het kinderbijslagstelsel moet nog doeltreffender en rechtvaardig worden.
Wij streven naar een eenheidsstelsel waarin ieder kind dezelfde substantieel hogere kinderbijslag krijgt.
Welvaartsvast en zonder discriminaties.
2.73 Versterk de kinderbijslag: maak van kinderbijslagen een recht van ieder kind.
Groen! wil de steeds verdere afbrokkeling in koopkracht van de gezinsbijslagen eindelijk omkeren.
Dat kan door hogere en welvaartsvaste uitkeringen.
Bovendien is een geleidelijke inhaalbeweging nodig voor de verloren welvaartsvastheid van de afgelopen drie decennia.
Groen! wil de kinderbijslag omvormen tot een gelijk basisrecht voor elk kind: leeftijden rangtoeslagen verdwijnen.
Voor de gezinnen uit de laagste inkomensgroepen zijn er wel extra toeslagen.
Groen! verkiest een hogere uitkering boven belastingvermindering en aftrekken voor kinderen ten laste.
Daardoor kunnen ook de laagste inkomens hier ten volle van genieten.
Modernisering van de sociale zekerheid betekent ook werk durven maken van vereenvoudiging waar het kan en zinvol is.
Dat is zeker het geval in de sector van de kinderbijslag.
De vele aparte kassen zorgen voor onderbrekingen in de uitbetaling wanneer mensen van werk én van sector veranderen, en voor nodeloze paperassen.
Groen! pleit voor een geleidelijke hervorming tot één kinderbijslagkas.
2.74 Verhoog het terugbetaalbaar belastingkrediet voor gezinnen met lage inkomens.
Gezinnen die te weinig inkomen hebben om de belastingvrije sommen voor hun kinderen uit te putten, krijgen momenteel een terugbetaalbaar belastingkrediet.
Deze negatieve belasting compenseert slechts een beperkt deeltje van het belastingvoordeel dat gezinnen met een hoger inkomen genieten.
Daarom moet dit belastingkrediet verhogen.
Voor gezinnen die hun belastingvoordeel voor kinderen ten laste niet volledig kunnen uitputten omdat hun inkomen te laag is, wil Groen! het maximaal terugbetaalbare belastingkrediet per kind verdubbelen van 250 euro (geïndexeerd: 370 euro) tot 500 euro (geïndexeerd: 740 euro).
2.75 Groen! wil de rechten van kinderen en jongeren versterken en hun rechtspositie verbeteren.
Dat kan onder meer door de invoering van een algemeen hoorrecht in alle gerechtelijke procedures waarin zijn belangen op het spel staan en een zelfstandige rechtstoegang voor de minderjarige.
In tegenstelling tot het Vlaamse niveau, zijn er op het federale vlak weinig instrumenten om een gecoördineerd kinderrechtenbeleid te voeren en te evalueren.
Daarom wil Groen! de invoering van een Kindeffectenrapportering.
De aanstelling van een federale kinderrechtenombudsdienst.
Een krachtdadig optreden van de pas opgerichte Nationale Commissie voor Kinderrechten om het gevoerde kinderrechtenbeleid op te volgen en het nationaal actieplan uit te voeren.
2.76 Voer een kind- en gezinsvriendelijk beleid op alle beleidsdomeinen.
We verwijzen hiervoor ondermeer naar het verkeers(veiligheids)beleid, het klimaatbeleid, de fiscaliteit, …
Een jaarlijkse interministeriële conferentie voor het Gezin onder leiding van de premier moet de samenwerking op en tussen ieder van de beleidsdomeinen en beleidsniveau’s versterken, met een duidelijke vooruitgangsrapportering.
Bij maatregelen die ingrijpend zijn voor de leefsituatie van gezinnen is een gezinseffectrapportering wenselijk.
2.77 Groen! wil mee werk maken van een statuut voor de 7.500 pleeggezinnen in België.
Een statuut moet meer rechtszekerheid geven aan de pleegkinderen en aan de (pleeg)ouders inzake het delen van de ouderlijke macht met de ouders van pleegkinderen, het hoorrecht van pleegouders bij belangrijke beslissingen over een pleegkind en contactmogelijkheden als een pleegkind niet meer bij hen woont.
Een beleid voeren is meer dan zorgen voor begrotingsevenwichten.
Uiteraard is het belangrijk om de overheidsfinanciën binnen de perken te houden om de volgende generaties niet met een te zware erfenis op te zadelen.
Maar een evenwichtig begrotingsbeleid houdt rekening met meer dan enkel financiële evenwichten, het is net zo belangrijk om voldoende beleidsruimte te creëren voor een sociaal en ecologisch beleid.
Op die manier schuiven we de milieufactuur niet door naar later, wanneer ze veel meer zal kosten.
Een evenwichtige begroting houdt rekening met de problemen van vandaag (werkloosheid, bestaansonzekerheid, inkomensongelijkheid), de erfenissen uit het verleden (NMBS, pensioenlast, kernenergie) maar vooral met de problematiek van de toekomst.
Zo scheppen we ruimte voor een ecologische, zorgzame en solidaire samenleving.
Koken kost geld en belastingen spekken de overheidskas.
Belastingen hebben zowel een financierende, regulerende als herverdelende rol.
Voor groenen zijn belastingen zijn niet alleen een middel om inkomsten te verwerven, maar ook een middel om het gedrag te sturen.
Groen! stelt zich ook vragen bij de ongenuanceerde hetze tegen belastingen in het algemeen.
Belastingen zorgen voor inkomsten voor de gemeenschap om maatschappelijke noden te lenigen zoals onderwijs, sociale zekerheid, openbaar vervoer,…
Daarom wil Groen! dat verdere verlaging van de personenbelasting en de sociale lasten op arbeid worden gecompenseerd door andere inkomsten.
Groen! is bijgevolg ook voorstander van een uitbreiding van de alternatieve financiering van de sociale zekerheid.
De fiscale discriminatie tussen arbeid en kapitaal is sociaal onrechtvaardig.
Het zijn vooral de rijkere gezinnen die veel inkomsten uit vermogen hebben.
Groen! wil dat deze discriminatie terugdringen.
Ons belastingstelsel is samengevat niet meer van deze tijd: het tast de werkgelegenheid aan, is sociaal heel onrechtvaardig, en laat vele kansen liggen voor een toekomstgericht milieubeleid.
Inkomsten uit arbeid worden heel zwaar belast, terwijl inkomsten uit kapitaal dan weer relatief weinig worden belast.
Milieuen energiefiscaliteit staan nog in hun kinderschoenen.
Onze fiscaliteit is met niet aangepast aan de grote sociaaleconomische en ecologische uitdagingen van de toekomst.
Voor Groen! moeten belastinghervormingen leiden tot een rechtvaardiger en ecologisch meer verantwoorde belasting.
Rechtvaardiger betekent, vooreerst, dat ook de laagste inkomens ten volle kunnen genieten van een verlaging van de fiscale druk
én, ten tweede, dat discriminaties allerhande worden aangepakt.
Daarom gaat Groen! niet akkoord met de zogenaamde vlaktaks, die vooral de hogere inkomensschalen ten goede komen, ten koste van meer ongelijkheid en minder rechtvaardige fiscaliteit.
Het principe dat de sterkste schouders ook de zwaarste lasten dragen, blijft een uitgangspunt voor een duurzame fiscaliteit.
Ecologische fiscale maatregelen zijn maatregelen die de sociaaleconomische ontwikkeling in een ecologische richting sturen.
Fiscale hervormingen moeten leiden tot het efficiënter maken van het gehele fiscaal stelsel.
De groene voorstellen zijn gebaseerd op de volgende principes: de fiscale druk verlichten.
Vermindering van de fiscale druk op de inkomsten uit arbeid moet in de eerste plaats de lage en middelgrote inkomens ten goede komen.
Verlagen van de fiscale druk op arbeid mag niet alleen gebeuren door het verlagen van de inkomsten van de overheid, ook de verschuiving van belasting naar vermogen en energie moet in de hervorming meegenomen worden.
Vergroening ficaliteit.
Het principe dat milieuvriendelijk handelen fiscaal beloond en milieuschadelijk gedrag belast wordt, moet in het fiscaal stelsel ingebouwd worden.
Rechtvaardige fiscaliteit.
Het rechtvaardigheidsprincipe –dat inhoudt dat belastingbetalers in gelijke situaties fiscaal ook gelijk behandeld moeten worden– moet maximaal toegepast worden.
In het bijzonder de reglementering die betrekking heeft op de behandeling van de diverse samenlevingsmodellen moet herzien worden.
Eenvoudige wetgeving.
De fiscale wetgeving moet vereenvoudigd worden om de efficiëntie van het hele fiscale systeem te verhogen en de controle vlotter te kunnen laten verlopen.
Een sterke administratie.
De belastingadministratie moet versterkt worden, zowel kwalitatief als kwantitatief, om zijn opdracht beter te kunnen waarmaken.
Dat houdt in dat de juiste middelen op de juiste plaats ingezet worden.
Milieufiscaliteit is een belangrijk instrument in het milieubeleid.
Het stuurt het menselijk handelen in een duurzame richting.
Het best gekende voorbeeld is de regulerende heffing, die nietduurzaam gedrag ontmoedigt.
Om haar doel te bereiken moet zo'n heffing aan drie voorwaarden voldoen: ze is voldoende hoog om een gedragsveranderend effect te bekomen;
de geïnde bedragen komen het milieubeleid ten goede door tenminste ten dele de duurzame reconversie van de economie te ondersteunen;
de consument heeft een alternatief.
Een goede groene fiscaliteit biedt zowel de consument als de producent een duurzaam alternatief zodat iedereen echt een keuze kan maken.
Ze bevat de juiste mix van stimuli en heffingen, naast de andere instrumenten voor een goed milieubeleid.
Doel is niet-duurzaam gedrag te ontraden, en duurzaam gedrag te belonen.
In elk geval moet iedereen de mogelijkheid hebben om duurzaam te handelen en dus extra kosten te vermijden.
Het is aan degenen die de vervuiling veroorzaken om de rekening te betalen.
Dat is nu lang niet altijd het geval.
2.78 Vereenvoudiging van de personenbelasting.
Soms fraudeert men zonder het te weten omdat men de wet niet goed kent.
Onze fiscaal systeem is dan ook erg ingewikkeld.
Een belastingbrief invullen is voor velen een zware klus.
Ons systeem kan sterk worden vereenvoudigd door bijvoorbeeld al die verschillende aftrekmogelijkheden te herverdelen in een beperkt aantal korven, waaruit men dan kan kiezen.
2.79 Prioriteit voor de laagste inkomens.
Hoewel ook de lagere inkomens van de vorige belastingverlaging hebben kunnen genieten, is die vooral ten goede gekomen van de hoogste inkomens.
Daarom vindt Groen! dat nu prioriteit moet gaan naar maatregelen die ook en vooral de laagste inkomens ten goede komen, door het verhogen van de belastingvrije som.
De belastingvrije som is het eerste gedeelte van ieders inkomen waarop geen belasting moet worden betaald.
Hoe hoger de belastingvrije som, hoe lager de belasting, zeker op de laagste inkomstencategorieën.
Het toepassen van de belastingvrije som heeft op alle inkomens hetzelfde effect omdat de berekening gebeurt aan het laagste tarief.
2.80 Discriminaties ten aanzien van vrouwen verder wegwerken.
Vandaag zijn er nog steeds directe en indirecte discriminaties.
De wet maakt weliswaar geen onderscheid tussen mannen en vrouwen, maar bij toepassing van dezelfde wet, is de uitwerking anders op mannen dan op vrouwen.
De redenen hiervoor zijn: vrouwen nemen nog steeds de opvoeding van kinderen voor hun rekening; vrouwen werken meer halftijds; vrouwen hechten meer belang aan zorgende taken; de loonkloof.
2.81 Vredesbijdrage.
Er komt een wettelijke basis voor fiscaal gewetensbezwaar binnen de personenbelasting.
Dit geld wordt gestort in een vredesfonds waarmee vredelievende initiatieven worden betoelaagd.
2.82 De huurinkomsten integraal belasten.
Investeringen en kosten zijn fiscaal in te brengen.
De grote kapitalen (aandelen, kapitaal op rekeningen, geld, onroerend goed) en de inkomens uit vermogens op een meer billijke wijze laten bijdragen aan de fiscaliteit en aan de sociale zekerheid.
Er komt een belasting op vermogensinkomsten vanaf € 500.000.
De bestaande vermogensbelastingen worden hierbij herzien.
Begeleidende maatregelen zijn onder meer: wetgeving die ervoor zorgt dat financiële instellingen roerende vermogens aan de belastingdiensten kenbaar maken (zoals ook de arbeidsinkomsten bij de staat bekend zijn);
meer mensen en middelen voor de fiscale administratie;
betere controleen sanctiemechanismen.
Op die manier kunnen we komen tot een “vermogenskadaster”, waardoor België op een geloofwaardige en efficiënte manier een grootkapitaalbelasting kan invoeren.
De bestaande (para)fiscale heffingen omvormen tot een algemene sociale bijdrage (ASB) op alle werkelijke inkomsten, met een vrijgesteld minimuminkomen per gezin.
Deze ASB financiert mee de gezondheidszorg, de kinderbijslag en het basispensioen.
Bij deze omvorming enkele andere inhouden afschaffen, zoals de bijzonder bijdrage voor de sociale zekerheid.
Door deze omvorming vermindert in geen geval het reële inkomen van de loontrekkende werknemers, maar worden inkomsten uit bijvoorbeeld vermogens wel aangesproken.
De belastingadministraties versterken, betere werkinstrumenten ter beschikking stellen en meer opleidingskansen bieden.
De samenwerking tussen verschillende inspectiediensten verbeteren.
De fiscale fraude aanpakken, zowal administratief als strafrechterlijk.
De controle op zwartwerk verbeteren.
Het gebruik van vennootschapsconstructies voor louter fiscale ontwijking tegengaan.
Hiervoor de fiscale voordelen voor beleggingen in pensioenfondsen van de tweede en de derde pijler, evenals beleggingen in activa van het Zilverfonds, koppelen aan een aantal criteria zoals de stabiliteit van de gedane beleggingen, actieve en daadwerkelijke deelname aan het beheer van de ondernemingen waarin die fondsen worden belegd, maar ook inzake ethiek en duurzame ontwikkeling.
Een stuurcomité binnen de Federale Raad voor Duurzame Ontwikkeling (FRDO) een ziet toe op het naleven van die voorwaarden.
Nultarief voor fairtradeproducten en biolandbouwproducten,
lager BTWtarief voor ecologische producten en voor arbeidsintensieve diensten.
Vergroenen van bijlage III van de geconsolideerde BTWrichtlijn door ze aan te vullen met duurzame consumptiegoederen met een Europees ecolabel (Europees milieukeurmerk);
energieefficiënte consumptiegoederen (producten met een Alabel);
en biologische Horeca.
Onder meer voor energiezuinige producten (zuinige verwarmingsketels en branders, koelkasten, lampen, ovens, computers...) en waterbesparende maatregelen (spaardouches, regenwaterputten...).
De ecotaks uitvoeren zoals ze oorspronkelijk bedoeld was: het kopen van nietduurzame producten waarvoor een alternatief bestaat, afraden.
De regering schakelde recyclage gelijk aan hergebruik en versoepelde de vrijstellingsvoorwaarden.
Dit ondermijnt sterk het nut van de huidige ecotaksen.
2.89 De expansiewetgeving aanpassen, zodat er alleen steun gegeven wordt aan bedrijven die milieuvriendelijker werken dan wettelijk verplicht is.
Een aangepast regime uitwerken voor KMO's die mensen milieuvriendelijk produceren.
2.90 Duurzame landbouw ondersteunen door het gebruik van kunstmest en pesticiden te ontmoedigen met doorgedreven milieuheffingen.
De biologische landbouw en veeteelt krijgen steun en het inkrimpen van de intensieve veehouderij wordt vergoed.
De lasten op arbeid (sociale lasten en belastingen, sinds de jaren zestig enorm gestegen) gedeeltelijk verschuiven naar een belasting op grondstoffen en energie.
Het gebruik en de weerslag ervan op onze omgeving wordt nu amper aangerekend.
Een progressieve CO2energietaks en heffingen op grondstoffen kunnen deze scheve situatie rechttrekken, met als nettoresultaat meer werkgelegenheid en minder milieudruk.
In de transportsector neemt de CO2energieheffing de vorm aan van een slimme kilometerheffing.
Tegen 2012 voert België net als Nederland een slimme kilometerheffing in.
Die hangt af van de vervuiling, plaats en tijdstip van rijden.
Een slimme kilometerheffing is veel socialer
en heeft een groter milieueffect dan een wegenvignet of de bestaande autofiscaliteit.
De opbrengst gaat naar het Sociaal Klimaatfonds (de integratie van de zes bestaande federale energiefondsen).
Ondertussen maakt men werk van het afschaffen van de bestaande autobelastingen en een accijnsmodulering in functie van de milieuschadelijkheid van de brandstof.
Brandstoffen met een minder schadelijke milieuimpact worden dan minder hoog belast.
In vergelijking met andere vervoersmodi is luchtverkeer enorm vervuilend.
Vooral bij opstijgen en dalen is de kerosineuitstoot het grootst.
Het is dan ook logisch om via het fiscale instrument deze scheeftrekking op te lossen.
Immers, wie een (milieuvriendelijk) fiets koopt, betaalt wél BTW wie een vliegticket koopt, niet.
Wie de tank van zijn auto volgooit, betaalt wél accijnzen op kerosine wordt geen accijns geheven.
Groen! wil dat er eindelijk accijnzen komen op kerosine
en dat er BTW geheven wordt op vliegtuigtickets.
Indien nodig worden internationale verdragen herzien.
Groen! verkiest een doorzichtig systeem boven een systeem met een hoog nominaal tarief gecombineerd met een kluwen aan aftrekmogelijkheden.
Bij een hervorming van de vennootschapsbelasting moet rekening gehouden worden met het KMOvriendelijke karakter ervan.
De vennootschapsbelasting vergroenen, onder meer door de autokosten te variabiliseren (lagere vaste kosten, hogere variabele kosten) om een ecologisch gebruik te begunstigen
en door de fiscale voordelen verbonden aan het privégebruik van een firmawagen eerlijker te belasten.
Milieuvriendelijke investeringen sterker aanmoedigen.
Fiscale achterpoortjes sluiten door het gunstregime van de InfoCap af te schaffen en steekpenningen niet langer fiscaal aftrekbaar te laten.
De fiscale aftrekbaarheid van steekpenningen aan buitenlandse functionarissen uit de wetgeving te schrappen, gezien deze praktijk gelijk staat aan concurrentievervalsing en berust op competitie en niet kwalitatieve voordelen.
Consumptie is steeds meer een middel tot maatschappelijke integratie, maar niet iedereen beschikt over de financiële middelen om aan die verwachtingen te voldoen.
De vraag is dan ook ten gronde of en hoe lang we die consumptiedwang nog kunnen laten stijgen.
De fiscale aftrekbaarheid van uitgaven door reclame wil Groen! dan ook tot 85% beperken.
Vandaag is de begrotingsopmaak teveel gebaseerd op eenmalige maatregelen zoals de verkoop van gebouwen of overname van pensioenfondsen.
Dit bezwaart de beleidsruimte voor de toekomst.
Uitgaven een jaar vroeger boeken de begroting in evenwicht te brengen is slecht bestuur.
Het komt erop aan om de maximaal mogelijk beleidsruimte aan te spreken, zonder risico’s voor een hernieuwde schuldopbouw.
De staatsschuld gestaag afbouwen.
Enkele maatregelen: de fiscale en parafiscale druk eerlijker verdelen
en de fiscale en sociale fraude aanpakken;
overheidsdiensten permanent doorlichten op efficiëntie, energiezuinigheid en effectiviteit.
De Nationale Bank, het Rekenhof, het Federaal Planbureau en de Hoge Raad van Financiën de opdracht geven om nauwgezet en regelmatig de financiën van de overheid laten analyseren.
Deze analyses op tijd openbaar maken en gebruiken voor budgettaire projecties van programma's.
Een genderbudgetanalyse onderzoekt welke gevolgen budgettaire beslissingen voor mannen en vrouwen hebben.
Genderbudgettering betekent niet dat er een speciaal budget is voor vrouwen, maar dat er bij het opstellen van het budget rekening wordt gehouden met de behoeften van vrouwen en mannen, met hun verschillende rollen in huis, op het werk en in de samenleving.
Een genderbudgetanalyse onderzoekt waarom vrouwen en mannen verschillend reageren op bepaalde overheidsmaatregelen en hoe begrotingsplannen beter kunnen bijdragen aan gelijkwaardige deelname en gelijke kansen voor iedereen.
Of het nu gaat om de aanleg van een nieuwe spoorlijn of het beoordelen van de overheidsbegroting, een genderbudgetanalyse is een belangrijk instrument om de kwaliteit en effectiviteit te verbeteren van budgetplannen.
In een klimaatwet jaarlijkse en vijfjaarlijkse richtlijnen vaststellen voor de CO2equivalentenuitstoot.
Dit “koolstofdioxidebudget” met dezelfde zorgvuldigheid en discipline betrachten als de economische begroting.
Haast alle uitgaven die stijgen door de vergrijzing, zijn federale uitgaven zijn.
De deelstaten ontsnappen daar grotendeels aan.
Dit is onhoudbaar.
Daarom een pact sluiten tussen de federale regering en de deelstaatregeringen over de verdeling van de lasten.
Het Zilverfonds moet bijkomend middelen krijgen om te waarborgen dat de wettelijke pensioenen toereikend en de aanvullende pensioenen aanvullend blijven na 2010.
Ondertussen moeten de uitgekeerde pensioenen aangepast, respectievelijk gekoppeld worden, aan de toegenomen welvaart.
Ziekteverzekering en gezondheidszorg moeten toereikend, degelijk, toegankelijk en dus ook betaalbaar blijven of worden en bijgevolg kunnen beschikken over middelen die toelaten tegemoet te komen aan de demografische verschuivingen en de toenemende kloof tussen rijk en arm.
De nodige financiële ruimte creëren voor de NMBS door een verhogen van de dotatie en een gedeeltelijke herschikking en gefaseerde overnamen van de schulden.
Ondertussen moeten de kwantiteit en de kwaliteit van zowel exploitatie als investeringen verzekerd en opgevoerd worden.
Verwerking, behandeling, vervoer en berging van het radioactief afval, alsook desactivering en ontmanteling van de nucleaire centrales, moeten worden verzekerd door het aanleggen van provisies door de bedrijven.
Overdracht van de bestaande provisies aan NIRAS, zo komen de provisies voor berging en ontmanteling niet in handen van elektriciteitsproducenten, maar onder de controle van de gemeenschap.
Ondertussen heeft de overheid de mogelijkheid dit fonds te gebruiken voor doeleinden van rationeel energiegebruik.
Derde betalerleningen kunnen hiervoor een goed voorbeeld zijn.
Er voor zorgen dat de volgende jaren geen nieuwe nucleaire passiva op de Belgische Staat worden afgewenteld (via instrumenten voorzien in de programmawet van 12 december 1997).
De samenleving is intercultureel en dat is een onomkeerbaar feit.
De uitdaging is om mensen harmonieus te laten samenleven met respect voor de verschillen en eenieders eigenheid.
Leeftijd, geslacht, afkomst, religie, seksuele geaardheid, handicap of gezondheidstoestand, geen twee mensen zijn gelijk.
Die verscheidenheid geeft onze samenleving meer kleur, ook al is samenleven niet altijd eenvoudig.
Zeker in de steden wordt de diversiteit beter zichtbaar, het aantal inwoners met een verschillende sociale en etnische achtergrond stijgt, er komen nog steeds nieuwkomers toe.
Alle inwoners zijn gelijkwaardig, hebben gelijke plichten en rechten en dragen samen de verantwoordelijkheid voor het wel en wee in de samenleving.
De problemen van de interculturele samenleving worden echter vaak uitvergroot of onder de mat geveegd in plaats van erkend en opgelost.
Groen! pleit voor een interculturele maatschappij die samenleven tussen mensen bevordert met respect voor ieders eigenheid.
Het beleid moet het samenleven bevorderen
en de waaier van levensstijlen ruimte geven voor zover die elkaars grenzen respecteren.
In een diversiteitsbeleid mag de aandacht voor gender niet verslappen.
Specifieke maatregelen voor de gelijkheid van mannen en vrouwen blijven nodig.
Groen! wil een beleid dat gelijke kansen creëert,
ongelijkheden wegneemt,
iedereen voor zijn of haar eigen verantwoordelijkheid stelt
en positieve rolmodellen beloont.
Dit beleid moet geïntegreerd worden in de verschillende beleidsdomeinen.
Het beleid heeft als doel dat alle mensen tot hun recht komen en niet gediscrimineerd worden, ongeacht geslacht, zogenaamd ras, de huidskleur, afstamming, nationale of etnische herkomst, seksuele geaardheid, …
Bestaande discriminaties moet gemeten worden en dus zichtbaar gemaakt worden.
Dit impliceert dat er duidelijke en eenvoudige protocollen komen voor aangifte, vervolging en veroordeling.
De verhoging van de effectiviteit van discriminatiebestrijding kan maar gegarandeerd worden wanneer slachtoffers beschikken over effectieve en toegankelijke bewijsinstrumenten.
Groen! is voorstander van een gereglementeerd bewijs in discriminatiezaken in de vorm van een praktijktest.
De sociale inspectie kan bevoegd worden om praktijktesten uit te voeren over voor het verzamelen van “gegevens waaruit een patroon blijkt van ongunstige behandeling ten aanzien van persoen die drager zijn van een welbepaald criterium”.
Een penaal en civiel sanctiesysteem kunnen perfect naast elkaar bestaan.
Strafrecht in discriminatiezaken kan dan gereserveerd worden voor de zeldzame gevallen van flagrante en aantoonbare intentionele discriminatie.
Een civiele sanctie is dan onvoldoende.
Er moet meer opvolging zijn van de klachtenprocedures, niet alleen van het Centrum voor Gelijkheid van Kansen en Racismebestrijding, maar ook van de sectorgebonden klachtenprocedures zoals bijvoorbeeld van het Comité P.
Groen! pleit voor een monitoringsysteem van de arbeidsmarkt om een beter inzicht te krijgen op discriminatie gebaseerd op nationaliteit of vreemde herkomst.
Zo’n systeem moet uitgebouwd worden op basis van objectieve, anonieme en erkende gegevens afkomstig uit bestaande administratieve databanken.
Er worden systemen ontwikkelt voor anoniem recruteren, in eerste instantie bij de overheid zelf.
Personen met een handicap, vrouwen, personen met een vreemde naam, vinden vaak moeilijker hun plaats op de arbeidsmarkt.
In de grote steden zijn er buurten met veel werkloze jongeren.
Dit is een tijdbom onder onze samenleving.
We mogen geen verloren generatie jongeren kweken en daarom zijn oplossingen nodig op verschillende terreinen.
Daarnaast kunnen we niet blijven hopen dat de situatie vanzelf verbetert.
Er zijn dwingende systemen nodig, al is het maar tijdelijk.
De federale overheid legt jaarlijks objectieven vast en werkt actieplannen uit om tot een evenredige arbeidsdeelname te komen van allochtonen en dit op alle functieniveaus.
De evenredige vertegenwoordiging moet zowel voor de instroom als voor de doorstroom gelden.
De overheid geeft zelf het goede voorbeeld voert een intercultureel personeelsbeleid: 10% van de aanwervingen moeten allochtonen zijn, niet alleen in de lagere functies.
De grondwet moet herzien worden zodat iedereen ongeacht zijn nationaliteit toegang heeft tot overheidsbetrekkingen.
In een KB kan een beperkende lijst vastgelegd worden van functies die uitzonderlijk alleen voor Belgen toegankelijk zijn.
Het gaat dan met name over die functies die rechtstreekse of onrechtstreekse deelname aan de uitoefening van het openbaar gezag inhouden, of werkzaamheden omvat tot bescherming van de algemene belangen van de staat.
Groen! verzet zich ook tegen overdreven diplomafetisjisme.
Elders verworven competenties en ervaring moeten evenwaardig meetellen.
Bij iedere collectieve arbeidsonderhandeling in de privésector is er een luik rond intercultureel aanwervingsbeleid met bindende sectorale streefcijfers, die dan op hun beurt deel uitmaken van de diversiteitsplannen die verplicht worden gemaakt.
Streefcijfers worden best sectoraal afgesproken omdat de situatie van bedrijf per bedrijf en van streek tot streek kan verschillen.
Privébedrijven worden aangemoedigd om sollicitanten anoniem te rekruteren.
Bij het toekennen van overheidsopdrachten houdt de overheid rekening met het intercultureel personeelsbeleid van de onderneming (aanwezigheid diversiteitsplan, objectieven, …)
In de beheerscontracten met overheidsbedrijven (De Post, NMBS, Belgacom, BIAC, …) kunnen clausules worden ingebouwd om de instroom en doorstroom van allochtonen te bevorderen,
de participatie van personen met een handicap te bevorderen
de gelijkheid tussen mannen en vrouwen op vlak van doorstroom.
Deze dagen zijn gebaseerd op de christelijkkatholieke kalender.
Een interculturele samenleving (die ook multireligieus is) moet feesten van andere erkende godsdiensten hierin kunnen integreren.
Zo kunnen de dagen voor klein verlet open getrokken worden naar plechtigheden van andere erkende godsdiensten.
Voor asielzoekers moet de toegang tot werk wettelijk gegarandeerd worden.
Die toegang kan gelinkt worden aan de overgang van collectieve naar individuele opvang.
In de wet op de tewerkstelling van vreemde werknemers wordt expliciet opgenomen dat tijdelijk geregulariseerden toegang hebben tot de arbeidsmarkt.
Het effectief garanderen van gelijk loon voor gelijk werk blijft een fundamentele maar niet de enige eis.
Bestaande feitelijke discriminaties wegwerken.
De groeiende ongelijkheid tussen vrouwen onderling vormt een bijzonder aandachtspunt.
Groen! pleit voor extra inspanningen voor de groepen van alleenstaande vrouwen en van allochtone vrouwen.
Groen! kiest resoluut voor de interculturele samenleving.
Dit impliceert het doorbreken van de nefaste beeldvorming en de bijhorende polarisering rond de concepten autochtoon en allochtoon.
Beide groepen zijn immers zeer heterogeen.
2.118 Er bestaat een sterk negatieve en stigmatiserende tendens ten opzichte van personen met een andere huidskleur of van een andere vermeende afkomst.
Groen! pleit voor een ander beleid vanwege de verschillende overheden: een waarbij er niet steeds gedacht wordt in termen van problemen, overlast of veiligheidsrisico’s.
Zo moeten jongeren opnieuw aanvaard worden als mensen die experimenteren met omgangsvormen, gezag, seksualiteit, enz.
Ze hebben hiervoor recht op de nodige ruimte en vrijheid.
Ook is het belangrijk vrouwen niet zomaar tot een groep slachtoffers te reduceren, maar eerder te ondersteunen in hun emancipatie.
Zelforganisaties spelen een onvervangbare rol.
Zij hebben recht op de gepaste omkadering zodat zij de mogelijkheden hebben om verantwoordelijkheid op te nemen in de uitbouw van de interculturele samenleving.
Er moeten concrete stappen gezet worden in het emancipatieen diversiteitsbeleid.
Structurele stappen zijn noodzakelijk om diversiteit en gendergevoeligheid te laten doordringen in het hele beleid.
Daarom is er een cel “interculturalisering” nodig binnen de verschillende overheidsdiensten en instellingen om beleid beter te laten aansluiten bij de realiteit van de interculturele en gendervriendelijke samenleving.
Alle erkende levensbeschouwingen moeten gelijk berechtigd worden.
Religies kunnen als georganiseerde verenigingen bijdragen aan de maatschappij op vlak van zingeving en betekenisgeving, binnen de grenzen bepaald door het EVRM en CEDAW (het VNvrouwenverdrag).
De erkenning van entiteiten van een kerkof geloofsgemeenschap gebeurt door het Vlaamse Gewest.
De erkenning van een Islamitische geloofsgemeenschap gebeurt op voorstel van de Moslimexecutieve, erkend door de federale overheid, de federale overheid geeft advies.
Groen! pleit voor een Moslimexecutieve die efficiënt werkt met een Vlaamse Kamer.
De Moslimexecutieve moet een degelijke erkenningsregeling uitwerken, en waken over de goede opleiding en inburgering van de imams die in ons land verblijven.
Godsdienstige en andere levensbeschouwelijke instellingen enkel subsidiëren op een duidelijke wettelijke of decretale basis.
Eenieder mag een gedeelte van inkomensbelasting aan een levensbeschouwelijke of humanitaire organisatie toewijzen.
De voorbije jaren werd er – mede dankzij de voortrekkersrol van Groen! – veel gerealiseerd op het vlak van wettelijk rechten voor holebi’s.
Uiteraard wil Groen! deze verworvenheden bestendigen en verder verfijnen.
2.119 Een juridische omkadering (zorgouderschap) van de band tussen kind en sociale ouder (onder meer betreffende erfrecht, onderhoud, zorg en vertegenwoordiging) voor kinderen die opgroeien in hersamengestelde (holebi)gezinnen en die niet geadopteerd kunnen worden, bijvoorbeeld omdat het kind reeds twee ouders heeft.
Op die manier wordt de band tussen kind en sociale ouder versterkt, zonder dat de band met de oorspronkelijke ouders wordt verbroken.
2.120 Geslachtsneutraal maken van het vaderschapsverlof, waardoor een adopterende meemoeder er aanspraak op kan maken.
2.121 Omdat juridische gelijkberechtiging een belangrijke stap is naar, maar nog geen garantie biedt voor maatschappelijk aanvaarding van holebi’s blijft daarnaast een actief diversiteitsbeleid noodzakelijk.
2.122 Groen! wil ook de blik naar buiten richten.
In vele landen, zowel binnen als buiten de Europese Unie, is de positie van holebi’s niet altijd even rooskleurig.
Daarom moet België een internationale voortrekkersrol vervullen op het vlak van holebirechten.
Dit betekent onder andere toezien op de correcte omzetting en toepassing van Europese richtlijnen,
internationale erkenning van het huwelijk en andere partnerschapsregelingen,
rekening houden met holebi’s in het asielbeleid,
holebirechten en plaats gegeven in internationale onderhandelingen en in verdragen en teksten rond mensenrechten.
Asiel is een recht.
Groen! wil een humaan asielbeleid met rechtszekere, transparante en zorgvuldige procedures.
Het uitgangspunt moet zijn dat mensen die bescherming nodig hebben die ook effectief krijgen.
De Belgische asielprocedure werd ingrijpend gewijzigd.
Groen! wil dat een evaluatie van de asielhervorming.
Deze evaluatie moet gebeuren door een onafhankelijke instantie en het voorwerp zijn van een parlementair debat waarin de minister, de asielinstanties en de NGO’s gehoord worden.
Een snelle procedure mag de rechten van de verdediging niet in de weg staan.
Groen! pleit ervoor dat de rol van de Raad voor Vreemdelingenbetwistingen (RVV) herbekeken wordt.
Dit rechtscollege moet een volwaardige administratieve rechtbank worden met volheid van bevoegdheid, de procedure moet mondeling verlopen en het rechtscollege moet onderzoeksbevoegdheid krijgen.
De bevoegde diensten moeten voldoende personeel krijgen zodat de asielprocedure binnen een redelijke termijn kan afgewerkt worden (maximum 1 jaar).
Tijdens de procedure kunnen geen asielzoekers opgesloten worden.
Groen! wil een schriftelijke, transparante en openbare evaluatie van de opvangwet, uitvoeringsbesluiten en opvangpraktijken.
Deze evaluatie moet gebeuren door een onafhankelijke instantie en moet het voorwerp zijn van een parlementair debat waarin de minister, de opvanginstanties en de NGO’s gehoord worden.
Materiële opvang moet beperkt zijn in de tijd (maximum 1 jaar).
Nadien opent opnieuw een recht op financiële steun.
De opvang moet voldoen aan strenge kwaliteitseisen: ruimte voor privacy, voor gezinnen met kinderen, psychosociale ondersteuning.
Detentie moet een ultimum remedium zijn en ook als dusdanig in de praktijk benaderd worden: als uitzondering en niet als regel.
Groen! wil dat de gesloten centra zoals ze vandaag bestaan op termijn verdwijnen.
Mensen zonder wettig verblijf die geen misdrijf begaan hebben kunnen niet opgesloten worden als gevangenen.
Daarom moet er onmiddellijk een moratorium aangehouden worden op het aantal plaatsen in gesloten centra.
Er moeten normen opgelegd worden voor administratieve vasthouding die duidelijk en streng zijn.
In plaats van 5 maanden pleiten wij voor maximaal enkele dagen in afwachting van repatriëring.
De bevoegdheden van de Raadkamer moeten uitgebreid worden: deze rechtbank moet zich kunnen uitspreken over de opportuniteit en de wenselijkheid van de detentiemaatregel.
Er moet jaarlijks een algemeen en uitvoerig rapport gepubliceerd worden betreffende de gesloten centra en de uitwijzing van vreemdelingen.
Twintig jaar na de opening van het eerste gesloten centrum is het detentieen verwijderingsbeleid nog niet gelobaal geëvalueerd.
Een terugkeerwet instellen die het primaat van de zelfstandige en zelfstandige terugkeer wettelijk verankert,
de gedwongen uitwijzing als ultimum remedium bestempelt
en waarin normen worden vastgelegd voor detentie en gedwongen uitwijzing.
Het zelfstandig vertrek en de opvang van mensen zonder papieren en uitgeprocedeerden organiseren in samenwerking met de ngo’s.
De termijn om een vertrek te organiseren moet minimaal een maand bedragen.
De informatie moet gegeven worden door een onafhankelijke sociale dienst.
Groen! wil dat asielzoekers in procedure (en ook in de Dublinprocedure) niet opgesloten worden.
Er moet een recht komen op een effectief beroep tegen uitwijzing of detentie: uitwijzingen moeten verboden worden zoland de procedure voor de Raadkamer of de beroepstermijn nog loopt.
Er mag ook geen uitwijzing gebeuren zolang er een procedure hangende is voor de Raad van State in uiterst dringende noodzakelijkheid (wettelijke verankering van het arrest Conka).
Minderjarigen mogen onder geen beding opgesloten worden in een gesloten centrum (conform de veroordeling van België door het Europees Hof van Straatsburg), maar ook families met kinderen, ernstig zieke personen, personen die het slachtoffer geweest zijn van onmenselijke en mensonwaardige behandeling en zwangere vrouwen mogen niet opgesloten worden.
Groen! pleit voor open opvangfaciliteiten naar Zweeds model voor gezinnen met kinderen.
Zo kunnen kinderen school lopen.
Tegelijk wordt actief gewerkt aan een terugkeer naar het land van herkomst.
Een meldingsplicht vervangt de administratieve aanhouding.
Groen! wil niet dat kinderen van hun ouders gescheiden worden.
Er moet een volwaardig wettelijk statuut komen voor de nietbegeleide buitenlandse minderjarigen.
Elke nietbegeleide minderjarige moet een tijdelijk verblijfsrecht krijgen voor de duur die de voogd nodig heeft om te zoeken naar een duurzame oplossing.
Groen! pleit voor meer kwaliteit vavn de voogdij en de voogden.
Er moeten meer werknemersvoogden komen in dienst van de NGO’s, de nodige middelen moeten worden vrijgemaakt.
Er moet ook een onafhankelijke expertise vzw komen die tot doel heeft de harmonisatie van de voogdij, ondersteuning van de voogden en kwaliteitsbevordering.
De federale overheid en de gemeenschappen sluiten een akkoord over de opvang van niet begeleide buitenlandse minderjarigen.
Dit akkoord legt een bevoegdheidsverdeling vast en ook een verdeelsleutel voor de financiering.
Groen! wil dat België het voorbehoud dat destijds gemaakt werd bij artikel 2 van het Kinderrechtenverdrag (nondiscriminatiebeginsel) ingetrokken wordt.
Het Belgische regularisatiebeleid hanteert op dit moment geen duidelijke regularisatiecriteria of een duidelijke procedure.
Het is een discretionaire bevoegdheid van de minister van Binnenlandse Zaken die autonoom beslist.
De vage bewoordingen van de huidige wet (artikel 9.3) zetten de deur open voor onduidelijk en willekeurig beleid.
De wet moet de nodige instrumenten en omkadering voorzien om alle aanvragen binnen een redelijke termijn, kwaliteitsvol en op een gelijke manier te behandelden.
Een structureel beleid kan maar gevoerd worden als er duurzame criteria in de wet worden ingeschreven.
Groen! stelt voor om te werken met volgende criteria: Ambtshalve regularisatie na 3 jaar procedure (asiel, gezinshereniging, regularisatie, …)
Ernstige ziekte waarvoor geen of onvoldoende toegang is tot een adequate behandeling of verzorging in het land van herkomst.
Duurzame bindingen die enkel via verblijf kunnen verder gezet worden, of klemmende situatie waardoor verblijf de enige uitweg is.
Duurzame bindingen wordt uitgewerkt als: het centrum van affectieve, sociale en economische belangen.
Personen aan wie een arbeidskaart B of beroepskaart toegestaan werd of daarvan werden vrijgesteld.
Regularisatieaanvragen worden behandeld door een commissie en niet langer alleen door de minister.
De bestaande Commissie van Advies voor Vreemdelingen kan hiermee belast worden.
Hiervoor zijn geen wettelijke wijzigingen nodig.
De aanvrager wordt persoonlijk gehoord.
Voor medische aanvragen is een aparte omkadering nodig, via een medische cel.
Beroepen worden behandeld door de Raad voor Vreemdelingenbetwistingen.
Tegelijkertijd wil Groen! een ambtshalve regularisatie van alle dossiers met meer dan 3 jaar procedure bij de Raad van State om de achterstand in procedures snel weg te werken.
Landen in de regio van herkomst vangen al jaren lang grote groepen vluchtelingen op.
Wereldwijd zijn er volgens het Vluchtelingenagentschap van de VN (UNHCR) zo’n 8,4 miljoen vluchtelingen.
Veel van deze mensen worden opgevangen in vluchtelingenkampen, in naburige landen.
Slechts een fractie vraagt asiel aan in de geïndustrialiseerde landen: 773 500 mensen begin 2006.
16 landen waaronder Finland, Zweden, Noorwegen, Nederland, Engeland, Australië en Canada voeren een politiek van resettlement: vluchtelingen die erkend zijn door het UNHCR worden uitgenodigd om zich permanent te vestigen in een gastland.
In 2005 werden 80 800 vluchtelingen geresetteld, waarvan 30 500 vluchtelingen met hulp van de UNHCR.
Zo’n uitnodigingsbeleid is een duurzame oplossing en toont de solidariteit met landen die nu grote aantallen vluchtelingen opvangen.
Voor veel van die mensen is er geen uitzicht op lokale integratie of terugkeer.
Door een aantal van deze mensen in België uit te nodigen om zich hier te vestigen krijgen mensen opnieuw een toekomst.
2.130 Groen! wil een programma van 500 uitgenodigde vluchtelingen per jaar.
Het programma wordt uitgewerkt in samenwerking met UNHCR.
Het programma hanteert duidelijke criteria: Er moet een nood zijn aan internationale bescherming.
Die wordt vastgesteld door UNHCR.
Enkel vluchtelingen erkend door UNHCR komen in aanmerking.
Er moet een nood zijn aan resettlement: de vluchteling heeft geen uitzicht op lokale integratie in het land waar hij of zij verblijft (te wijten bijvoorbeeld aan culturele, sociale, etnische achtergrond die verschillend is) en kan ook niet terugkeren naar het land van oorsprong (omdat hij of zij vervolging riskeert, het slachtoffer is van mensenrechtenschendingen, …)
Er wordt prioriteit gegeven aan de meest kwetsbare groepen (gezinnen met kinderen, vrouwen, …)
Er zijn geen tegenindicaties wat betreft openbare orde en veiligheid.
2.131 Ten aanzien van alle mensen met een precair verblijfsstatuut, ook ten aanzien van de mensen zonder geldige papieren is er een correct onthaalbeleid nodig: sociale minimumrechten moeten voor alle mensen die hier leven verzekerd worden.
Recht op dringende medische hulpverlening blijft onverkort van toepassing.
Het algemeen wetgevend kader bestaat, maar is te ingewikkeld en vertoont grote verschillen in de praktijk.
Officiële systeem van dringende medische hulp is te ingewikkeld.
Groen! stelt voor dat er betere afspraken gemaakt worden bijvoorbeeld tussen huisartsenkringen en de OCMW’s en dat de administratieve procedure vereenvoudigd wordt.
Groen! wil investeren in de toekomst van kinderen: elk kind moet het recht krijgen om het schooljaar dat ze aangevat hebben af te maken.
Jongeren in het 5de jaar secundair onderwijs moeten de mogelijkheid krijgen om hun middelbaar af te maken.
Los van het aanbod rond zelfstandige terugkeer moet werk gemaakt worden van een oriënteringsbeleid naar mensen zonder wettig verblijf waarbinnen zelfstandige terugkeer een optie is.
Reguliere sociale diensten (zoals OCMW’s) moeten mensen zonder wettig verblijf als een doelgroep gaan beschouwen binnen hun werking en een oriënteringsaanbod opzetten.
Migratie is een complex fenomeen, met veel verschillende oorzaken, dus ook verschillende gevolgen en veel betrokken partijen.
Een eenvoudig of simpel beleid zou voorbij gaan aan de complexiteit.
De uitdagingen situeren zich op verschillende niveaus.
Nationale staten hebben een eigen asielen migratiebeleid om de toegang en het verblijf op hun grondgebied te regelen.
Veel van dit beleid wordt Europees aangestuurd.
Een coherent, solidair en rechtvaardig Europees asielen migratiebeleid is nodig om concurrentie tussen de lidstaten te vermijden.
Nationale lidstaten reageren immers op elkaar met steeds strengere bepalingen, bijvoorbeeld wat betreft gezinshereniging.
Een migratiebeleid mag zich ook niet louter richten op de noden en verwachtingen in de landen hier, maar moet ook rekening houden met de noden in de landen van herkomst.
Om een aantal oorzaken van migratie weg te nemen zal ook een rechtvaardig internationaal beleid gevoerd moeten worden op vlak van internationale veiligheid, klimaat, armoedebestrijding,…
Gezinshereniging is een recht en zou moeten gelden voor alle duurzame relaties.
Het huidige getouwtrek (minimale huwelijksleeftijd, noodzaak van ziekteverzekering en voldoende huisvesting, …) is een zwaktebod.
Bestaande juridische achterpoortjes moeten gesloten worden.
Zo bestaan er bilaterale akkoorden tussen België en Marokko, Tunesië, Turkije, Algerije en voormalig Joegoslavië, die andere voorwaarden hanteren.
Deze worden best geëvalueerd zodat er een eenvormige set van regelgeving komt.
Het recht op een gezinsleven is een mensenrecht.
Groen! is geen voorstander van een verstrenging van de voorwaarden.
Een langere controleperiode op samenwoonst (zoals vandaag ingeschreven in de wet), geeft de overheid voldoende mogelijkheden om eventuele misbruiken op te sporen én te vervolgen.
De strijd tegen schijnhuwelijken mag elementaire gezinsrechten niet in het gedrang brengen.
De ambtenaar van burgelijke stand heeft hier een appreciatiebevoegdheid zodat hij het huwelijk kan uitstellen of zelfs weigeren af te sluiten.
Groen! wil een omzendbrief over de invulling van deze bevoegdheid om te vermijden dat ze in de verschillende gemeenten anders ingevuld worden.
Groen! wil een evaluatie van de toepassing van de gezinshereniging in de praktijk van de Dienst Vreemdelingenzaken.
Deze evaluatie moet leiden tot een betere omkadering van deze praktijk.
Er moet vermeden worden dat in de naam van de strijd tegen misbruiken willekeurige inbreuken op het gezinsleven gepleegd worden.
Bovendien moet de kwaliteit van beoordelingen over het werkelijk gezinsleven of de bedoelingen beter gewaarborgd worden.
Erkende vluchtelingen moeten op een vlottere manier beroep kunnen doen op gezinshereniging.
Zo kan de mogelijkheid gecreëerd worden om in uitzonderlijke situaties een duidelijke gemotiveerde visumaanvraag door de erkende vluchteling in België wordt ingediend.
Voor minderjarige erkende vluchtelingen die zich met hun ouders willen herenigen zouden geen voorwaarden op vlak van huisvesting en inkomen mogen worden gesteld.
De beperking van vrij verkeer van werknemers uit de nieuwe EUlidstaten heeft een omgekeerd effect: de mensen komen toch naar België en belanden in nadelige schijnstatuten of in de illegaliteit.
Het bestaande arbeidsmigratiesysteem is eenzijdig en restrictief: het gaat alleen in op de vraag van de bedrijfswereld hier en richt zich alleen op specifiek gekwalificeerden uit welbepaalde landen.
Voor alle andere kandidaatimmigranten bestaat er alleen het illegale circuit of gebruik maken van procedures die niet bedoeld zijn voor economische migratie.
Daarom moet de specifieke, sectorale arbeidsmigratie beschouwd worden als een voorafname op de algemene migratie, waarvan het de bedoeling is dat dit deel niet meer dan 1/3 kan uitmaken.
Dit moet gebeuren aan de hand van duidelijk omschreven criteria, zoals een acute nood op de arbeidsmarkt die op korte termijn niet intern op te vangen is.
De specifieke arbeidsmigratie mag zich enkel richten tot landen die zelf met een overschot aan de gevraagd opgeleide arbeidskrachten kampen.
Het in kaart brengen van deze vragen gebeurt in overleg met de sociale partners.
Deze beperkingen zijn noodzakelijk wegens het gevaar voor braindrain
en oneerlijke concurrentie ten overstaan van de binnenlandse arbeidsmarkt.
Werkgevers en overheid moeten blijven investeren in opleidingen en nascholingen.
Het migratiebeleid mag niet gereduceerd worden tot een middel om kant en klare werknemers aan te trekken.
Er is betere afstemming nodig tussen de verblijfswetgeving (federaal) en de arbeidskaartreglemenering (gewestelijk).
België ratificeert de VNConventie die de bescherming van arbeidsmigranten en hun families regelt.
Buiten de gangbare categorieën blijft er nog een grote grijze zone over van mensen die willen migreren.
Het gaat over mensen die niet specifieke genoeg opgeleid zijn om in aanmerking te komen voor arbeidsmigratie, die niet in aannmerking komen voor bescherming of geen beroep kunnen doen op de procedures voor gezinshereniging.
Voor deze personen die niet in die categorieën vallen moet een wettelijk kader voor migratie uitgewerkt worden.
Groen! pleit voor de uitwerking van tijdelijke migratieprogramma’s voor deze mensen.
Tijdelijke migratie moet rekening houden met de noden in het gastland én in de landen van herkomst.
In de gastlanden kan het een antwoord zijn op een economische vraag naar extra arbeidskrachten.
Gastlanden moeten wel de toegang tot goed correct betaalde jobs verzekeren.
Zwartwerk en misbruiken dienen dus aangepakt en vermeden te worden.
Voor de landen van herkomst bestaat het netto effect in hogere kapitaalsstromen.
Zij hebben bovendien baat bij de terugkeer van geschoolde arbeidskrachten, met nieuwe competenties en ervaringen.
Groen! pleit voor een model van contingentering rekening houdend met economische, sociale, humanitaire criteria, structurele en individuele elementen.
België ontwikkelt een programma waarbij op jaarbasis 5000 mensen worden toegelaten die een verblijfsvergunning ontvangen voor 1,5 jaar.
Tijdens die 1,5 jaar krijgen zij een korte opleiding en kunnen ze werken.
Na 1,5 jaar keren ze terug en krijgen ze betaalde sociale zekerheidsbijdragen mee aan terugkeerkapitaal.
Het recht op een menswaardige woning in een goede woonomgeving tegen een betaalbare huurprijs en met woonzekerheid, concreet invullen en realiseren.
2.136 Groen! wil een maximumfactuur voor huur.
Groen! wil een federale kaderwet die de blokkering en algemene regulering van huurprijzen toelaat.
Vervolgens kunnen de gewesten een systeem uitwerken van richthuurprijzen voor bescheiden woningen.
Richthuurprijzen bepalen de prijs van een woning aan de hand van kwaliteit, de ligging, voorzieningen in de woning, omgevingsfactoren.
2.137 Groen! wil de bestaande huurwetgeving verder verfijnen en verbeteren.
Standaardcontracten die het huren buiten gezinsverband vergemakkelijken.
Vandaag is dat enkel mogelijk via onderhuur.
Standaardcontracten op kostendelende basis waarbij ieders rechten en plichten duidelijk omschreven zijn kunnen een antwoord zijn.
Erkenning van deze woonvorm door de sociale zekerheid, …<U+F020>met een duidelijke interpretatie van de regels met betrekking tot werkloosheidsuitkeringen, bestaansminima, …
Hier moet vooral coördinatie en duidelijkheid komen.
2.138 Huurinkomens moeten integraal belast worden.
Investeringen en kosten zijn fiscaal in te brengen.
2.139 Het kadastraal inkomen vergroenen en sturen naar zuinig ruimtegebruik.
Het kadastraal inkomen herijken (perequeren).
Deze perequatie wordt minstens om de 10 jaar herhaald.
2.140 Meer sociale woningen in alle steden en gemeenten vormen het sluitstuk om het recht op kwalitatief en betaalbaar wonen voor mensen met lage inkomens te garanderen,
én om de druk op de prijzen voor de gehele woonmarkt te verminderen.
2.141 De nieuwe ontwikkelingen in de biologie en de geneeskundige wetenschappen bieden mogelijkheden voor een betere levenskwaliteit.
Maar die ontwikkelingen roepen tegelijk ethische, medische, sociale, economische en juridische vragen op.
Groen! wil het respect voor het leven, de menselijke integriteit en het zelfbeschikkingsrecht waarborgen en het voorzorgsprincipe respecteren.
Een breed maatschappelijk debat is nodig over bioethische vraagstukken.
De overheid legt een duidelijk kader met de nodige afbakeningen vast
en volgt de ontwikkelingen van nabij.
2.142 Groen! vindt dat er nood is aan een open debat met het oog op een regeling voor euthanasie bij minderjarigen en wilsonbekwamen (dementerenden).
Groen! beseft dat het hierbij gaat om een gevoelig debat.
Bij de bespreking van de huidige euthanasiewet werd er bewust voor gekozen om euthanasie bij minderjarigen en dementerenden uit de wet te laten, omdat dit de enige manier was om op dat moment tot een voldoende gedragen wet te komen.
Uit de praktijk blijkt echter dat het volledige uitsluiten van minderjarigen een moeilijke zaak is.
Ook minderjarigen kunnen ondraaglijk lijden.
Net door hun ziekte zijn zij overigens vaak al opvallend volwassen.
Zowel ouders, kinderen als mensen uit de medische sector zijn dan ook in meerderheid vragende partij voor een wettelijke regeling.
Voor euthanasie bij dementerenden stelt zich eveneens een probleem.
Het gaat daarbij specifiek over personen die in het verleden een wilsbeschikking hebben onderschreven, en daarbij expliciet aangeven in bepaalde omstandigheden de voorkeur te geven aan euthanasie, maar die door hun huidige toestand geen euthanasie meer kunnen aanvragen.
Ook hier moet een sereen debat tot een menswaardige oplossing kunnen leiden.
Groen! wil tot slot dat ziekenhuizen en rusthuizen de keuze van de patiënt voor euthanasie respecteren, zodat mensen in hun laatste levensdagen niet verplicht worden op zoek te gaan naar een andere instelling.
2.143 Reproductief kloneren (het creëren van een individu dat genetisch identiek is aan een ander levend of dood individu) wil Groen! onder geen beding toelaten.
Ook het gebruik van technieken voor eugenetische doelstellingen (met het oog op het verbeteren van het menselijk ras) is voor Groen! uitgesloten.
2.144 Planten, dieren en mensen, of onderdelen hiervan, kunnen nooit onder het intellectuele eigendom van de biotechnologische uitvindingen vallen.
Een patent op leven is uitgesloten.
België vraagt de heronderhandeling van de richtlijn die octrooien op leven toelaat.
Zeker octrooien op DNA (product claim) moeten uitgesloten worden.
2.145 De basisvoorwaarden en zorgvuldigheidsvoorwaarden voor het gebruik van embryo’s voor wetenschappelijk onderzoek dienen strikt gerespecteerd te worden:
Gebruik van embryo’s voor wetenschappelijk onderzoek kan enkel wanneer er geen andere bruikbare mogelijkheden ter beschikking staan.
Onderzoek gebeurt enkel met overtallige embryo’s.
Alleen als dit niet mogelijk is, kan onderzoek met aangemaakte embryo’s.
De principiële toestemming van de betrokkenen om wetenschappelijk onderzoek op overtallige embryo’s toe te laten, is vereist (niet voor één specifiek onderzoek).
Zij worden hiervoor voldoende geïnformeerd.
Onderzoek op embryo’s ouder dan 14 dagen blijft uitgesloten.
Embryo’s waarop wetenschappelijk onderzoek is gebeurd, worden niet teruggeplaatst.
Commercialisering is uit den boze: geen enkele stap in het onderzoeksproces mag financieel gewin opleveren voor onderzoeker en fertiliteitcentra of donor.
2.146 Toepassing van technieken van medisch begeleide voortplanting om het geslacht van het ongeboren kind te kiezen wordt niet toegelaten, tenzij om een aan het geslacht gebonden, ernstige erfelijke ziekte te voorkomen.
Op advies van de plaatselijke ethische comités, de federale commissie voor toezicht op de wet betreffende wetenschappelijk onderzoek op embryo’s in vitro en het Raadgevend Comité voor Bioethiek bepaalt de minister van Volksgezondheid welke ziekten onder deze criteria vallen.
2.147 De nieuwe wet op de Medische Begeleide Voortplanting biedt een kader voor spermaen eiceldonatie.
Over de anonimiteit van de donoren, die op dit moment door de wet voorzien wordt, blijven evenwel uiteenlopende meningen bestaan.
Groen! pleit daarom voor een open en breed maatschappelijk debat over de wenselijkheid van het opheffen van de anonimiteit van sperma/eiceldonoren en de rechten en plichten die uit de traceerbaarheid van donoren moeten of kunnen voortvloeien.
Op basis van de uitkomst van dit debat kan desgevallend een wettelijke regeling uitgewerkt worden voor de procedure van het eventueel blootgeven van donorgegevens aan kind en/of ouders.
2.148 De technieken die het mogelijk maken functies te ondersteunen bij vroeggeboorte zijn zodanig verfijnd dat de grens van overleving is teruggedrongen naar extreem jonge leeftijden.
Dit proces heeft belangrijke ethische implicaties voor de drie betrokken partijen: het kind, de ouders en het medisch en verpleegkundig personeel.
Algemeen gesteld zou een toename in overleving van extreme prematuren zich niet mogen vertalen in een toename van handicap.
Als dat laatste het geval is, dan creëert de medische techniek meer onheil dan dat ze soelaas brengt.
In individuele gevallen is het zeer moeilijk een inschatting te maken van de overlevingskansen en de kwaliteit van overleving van extreem vroeg geborenen.
Tijdens het zorgproces voor de extreme prematuur, gebiedt de zorgzaamheid niet alleen de levenskans maar ook de levenskwaliteit en het welzijn van het betrokken kind en zijn ouders in vraag te stellen.
Indien de voortzetting van intensieve zorgen ertoe leidt dat een kind met een zwaar gehypothekeerde levenskwaliteit verder zal moeten leven, is het aangewezen dat het zorgverstrekkend team na zorgvuldig multidisciplinair overleg (gynaecologen, pediaters, verpleegkundigen) afspraken maakt met de ouders over de afbouw en de stopzetting van de intensieve ondersteuning.
Het niet meer opdrijven of staken van intensieve medische zorgen betekent niet dat de zorg zonder meer gestaakt wordt.
Beslissingen betreffende het ethisch verantwoord zijn van voortgezette neonatale intensieve zorgen, kunnen dan na het opmaken van een volledig bilan in samenspraak met de betrokken zorgverstrekkers en de ouders genomen worden.
2.149 Genetische screening opgelegd door een derde (verzekering of werkgever) blijft verboden.
2.150 Een aangepast openbaar debat wijden aan de fundamentele vragen die rijzen tengevolge van de ontwikkeling van biologie en geneeskunde.
Daarbij rekening houden met de relevante medische, sociale, economische, ethische en juridische implicaties.
Een samenleving wordt niet enkel gemaakt voor, maar vooral ook door de burgers.
Voor Groen! is de burger veel meer dan een (klagende of tevreden) klant.
Groen! wil burgers volop bij het beleid betrekken, hen beschouwen als “coproducent” in plaats van louter als consument.
Burgers betrekken is meer dan eenmalige inspraak, vaak op een moment dat alles al beslist is of lijkt.
Het betekent kiezen voor een blijvende dialoog, waarbij mensen tijdig betrokken worden, met volledige openheid en met een gegarandeerde terugkoppeling vanwege de overheid.
Actief burgerschap stimuleren vraagt openheid en vertrouwen.
Groen! wil bestaande inspraakprocessen bijsturen en uitdiepen,
maar vooral ook voldoende ruimte bieden voor initiatieven van burgers en middenveld, zonder de overheid zelf altijd de regie moet overnemen.
Een goed werkende democratie is essentieel als tegengewicht tegen een stille overname door de markt of een te ver doorgeschoten technocratie en expertocratie.
Natuurlijk is beslissen met kennis van zaken belangrijk.
Maar veel belangrijke politieke keuzes kunnen niet tot louter technische kwesties herleid worden.
Het gaat om belangrijke, waardengeladen maatschappelijke keuzes die om een open en transparant debat vragen.
De samenleving is meer dan een verzameling losse individuen in een marktgerichte omgeving, die men zo min mogelijk lastig moet vallen met regels.
Deze visie heeft te weinig oog voor de vele organisaties en verenigingen waarin mensen elkaar ontmoeten en deelnemen aan het maatschappelijk leven.
De conservatieve visie die met nadruk (oude) normen en waarden wil herstellen om zo te komen tot een hechte en meer uniforme gemeenschap, is voor ons een aantasting van de persoonlijke emancipatie van de voorbije decennia.
Een enge invulling van nationalisme, dat mensen oproept zich te scharen achter een (veronderstelde) eigenheid of identiteit, is een variant van hetzelfde conservatisme.
Groen! pleit voor een brede invulling van het burgerschap: wij spreken van meervoudig burgerschap.
Mensen zijn als burger altijd lid van verschillende gemeenschappen tegelijk.
Zowel in de eigen wijk, gemeente of stad als in het gewest én in België én in de Europese Unie komen regels tot stand die betrekking hebben op de burgers.
Daarom is het ook niet meer dan logisch dat mensen op die verschillende niveaus democratische rechten hebben.
Groen! vraagt de overheid deze rechten voor iedereen te garanderen.
Om de representatieve democratie te verrijken te verdiepen, wil Groen! ruimte geven naar vormen van meer participatieve democratie, waar burgers actief bij het maatschappelijk debat betrokken worden.
Een relatief nieuw instrument vormen bijvoorbeeld de burgerjury’s.
Een burgerjury bestaat uit een groep van een twintigtal vrijwilligers die als het ware een microkosmos vormen van hun gemeenschap.
Zulke jury’s hebben een adviserende functie.
Het proces van een burgerjury omvat drie fasen: eerst informatieoverdracht en kennismaking met de verschillende standpunten over het onderwerp, vervolgens een intern debat waarbij getuigen opnieuw selectief kunnen worden opgeroepen, en ten slotte besluitvorming en het publiek maken van dit besluit.
Het basisidee achter de burgerjury’s is dat een beperkte groep mensen de kans krijgt zich terdege te informeren, in dialoog te gaan over verschillende standpunten en argumenten én de tijd kan nemen voor een open debat, om ten slotte tot een besluit te komen dat genuanceerder is dan de loutere optelsom van meningen in een enquête.
Daarnaast wil Groen! de betrokkenheid van burgers vergroten via zowel bindende referenda als adviserende volksraadplegingen.
Dergelijke referenda en volksraadplegingen vormen het sluitstuk van een ruim maatschappelijk debat.
Het middenveld is een belangrijke bondgenoot van overheid als tegengewicht tegen de stille machtsovername door de markt.
Groen! pleit voor een eigentijdse relatie tussen overheid en middenveld: maximale betrokkenheid en overleg, maar respect voor ieders eigen rol.
Groen! pleit daarmee voor een sterk, onafhankelijk en minder verzuild middenveld.
Een divers middenveld, dat bestaat uit allerlei zelfgekozen verbanden waar burgers samenwerken, van een kleine actiegroep tot een grote sociale beweging, via samenkomsten in het verenigingslokaal tot een band via het internet.
Zonder stem word je niet gehoord is vaak een realiteit.
Daarom wil Groen! een uitbreiding van het stemrecht:
Verlaging van de minimumleeftijd tot 16 jaar
Uitbreiding van het stemrecht voor nietBelgen.
Alle nietBelgen moeten na een bepaalde verblijfsduur het recht hebben om te kiezen en om zelf verkozen te worden als gemeente, districtsof OCMWraadslid.
Bovendien willen we dit stemrecht voor nietBelgen ook zo snel mogelijk uitbreiden naar andere niveaus.
Vereenvoudiging van de procedures, zowel voor nietBelgen als voor Belgen in het buitenland die willen stemmen,
en uitbreiding van het stemrecht voor Belgen in het buitenland naar de regionale verkiezingen.
Het parlement en de andere rechtstreeks verkozen organen op andere bestuursniveaus horen het centrum van de politieke macht te zijn.
Versterken van de rol van het parlement.
Dit kan onder andere door het controlerecht ten opzichte van de regering te versterken en door de mogelijkheid te vereenvoudigen om de Raad van State advies over wetsvoorstellen te vragen.
Het cumuleren van mandaten aan banden leggen.
Een parlementair mandaat is niet cumuleerbaar met een uitvoerend mandaat op lokaal niveau.
Cumulatie van politieke mandaten met andere activiteiten wordt financieel, naar tijd en belangen beperkt.
Verbetering van het statuut van de lokale mandataris, onder andere op het vlak van politiek verlof en sociale zekerheid.
Beperken van de rol van het koningshuis tot een ceremoniële functie naar Scandinavisch model.
De dotatie voor de prinsen wordt beperkt tot de directe troonopvolger.
Vrouwen zijn politiek nog altijd ondervertegenwoordigd.
Voor Groen! blijft een paritaire democratie – waar vrouwen en mannen op alle niveaus gelijk vertegenwoordigd zijn – het uitgangspunten.
Naast andere stimulerende maatregelen blijft er nood aan wetgevende maatregelen om een sterkere vertegenwoordiging van vrouwen in wetgevende en uitvoerende organen en adviesraden te garanderen.
Een representatieve democratie is pas echt representatief als zij ruimte geeft aan de diversiteit aan standpunten die in de samenleving aanwezig is, en daarbij ook nieuwe stromingen een kans geeft.
Daarom willen we een zo evenredig mogelijk kiesstelsel, waarin rechtstreekse en onrechtstreekse kiesdrempels zoveel mogelijk worden weggewerkt.
Het middenveld is een belangrijke bondgenoot van overheid als tegengewicht tegen de stille machtsovername door de markt.
Groen! pleit voor een eigentijdse relatie tussen overheid en middenveld: maximale betrokkenheid en overleg, maar respect voor ieders eigen rol.
Vooral in de beleidsvoorbereiding en de –uitvoering zal het middenveld een rol kunnen spelen.
Groen! pleit daarmee voor een sterk, onafhankelijk en minder verzuild middenveld.
Een divers middenveld, dat bestaat uit allerlei zelfgekozen verbanden waar burgers samenwerken, van een kleine actiegroep tot een grote sociale beweging, via samenkomsten in het verenigingslokaal tot een band via het internet.
De ervaringsdeskundigheid en maatschappelijke expertise van het verenigingsleven is cruciaal bij de uittekening en realisatie van het beleid.
De overheid zoekt partners in de civiele maatschappij die maatschappelijke taken willen opnemen, mits duidelijke afspraken, uitvoerings, opvolgingsen controlemogelijkheden.
Een algemeen wetgevend kader voorziet pluriformiteit en interne en externe democratische controle.
Het middenveld vervult een belangrijke rol om de georganiseerde burgers een stem te geven.
Om deze opdracht te maximaliseren moeten zij ook ondersteund worden om de democratie binnen het middenveld te versterken en de verschillende strekkingen in de organisaties van het middenveld te vertegenwoordigen.
3.10 De werking van adviesraden is belangrijk om de polsslag van het middenveld te voelen, hen voorstellen te laten doen voor beleid.
Het zijn de overlegorganen waar alle belangen met elkaar geconfronteerd worden en kunnen leiden tot afspraken in de verschillende sectoren van de samenleving.
3.11 Gebruikersrechten geven gebruikers meer stem.
Gebruikers moeten hun ervaringen en wensen kunnen inbrengen.
Dit vereist een gestructureerd overleg met verbruikersvertegenwoordigers, bijvoorbeeld via gebruikersraden.
Daarbij wordt er niet enkel naar de gebruikers geluisterd, maar wordt er op hun vragen binnen een redelijke termijn geantwoord en wordt er met hun wensen in het beleid van de instellingen rekening gehouden.
3.12 Democratische en burgerrechten – zoals het recht op vrije vergadering – ook versterken buiten de gekende instituten (vertegenwoordigende organen) in andere maatschappelijke instellingen, zoals bijvoorbeeld in oudereninstellingen of in bedrijven.
3.13 De burger als economische actor en stakeholder meer in spraak geven in de economie.
Alle werknemers hebben recht op inspraak in de onderneming waarin ze werken.
Meer gerichte initiatieven om democratie op de werkvloer te verbeteren en de sociale grondrechten te versterken: recht op informatie, recht om sociale en milieuregels te controleren, recht op vakbondswerking en –vertegenwoordiging op het niveau van het eigen bedrijf, klachtrecht.
In de ondernemingen is dat mogelijk via de ondernemingsraad, de comités en via de vakbondsafvaardiging.
Op de hogere niveaus (nationaal) weet de werknemer (via de vakbonden) zich vertegenwoordigd in de Nationale Arbeidsraad en in de Centrale Raad Voor het Bedrijfsleven.
Via internationale verbanden burgers en werknemers ook meer inspraak geven in de multinationale ondernemingen.
Groen! wil vakbonden ondersteunen om zich internationaal te organiseren, bijvoorbeeld door de versterking van de rol van Europese ondernemingsraden van multinationals en verbreding tot internationale ondernemingsraden, met ene kaderregeling vanuit de Internationale Arbeidsorganisatie.
Om de rechten van werknemers in Belgische kmo’s te versterken is een verlaging van de drempel voor officiële vakbondsvertegenwoordiging onontbeerlijk, zoals in vele andere Europese landen het geval is.
3.14 Technologisch burgerschap aanmoedigen.
Dit kan door de digitale kennis aan te scherpen via informatiecampagnes, onderwijs en vorming,
maar ook door het vergroten van het bewustzijn van de risico’s voor schendingen van de privacy.
3.15 De uitbouw van de elektronische overheid is een goede zaak wanneer dit de dienstverlening verbetert of uitbreidt.
Er komt één concreet loket waar de mensen informatie kunnen opvragen en ook doorgeven en waar de mensen toegang hebben tot de verschillende overheidsinstanties over de grenzen van de federale en regionale bevoegdheden heen.
Maar dit mag er niet toe leiden dat mensen die minder vaardig zijn met de computer daardoor van informatie of dienstverlening verstoken blijven.
3.16 In de snelle overgang van een industriële naar een kennismaatschappij de rol van informatie als een onderdeel van kennisverwerving onderkennen.
Informatie wordt meer en meer als een loutere koopwaar beschouwd, d.w.z. dat alleen wie bereid is tot betalen, toegang tot informatie krijgt.
Daarom moet de overheid waarborgen bieden op het recht op een onbelemmerde toegang tot informatie (digitaal en analoog) en er zorg voor dragen dat haar informatie vrij en toegankelijk is en vlot consulteerbaar.
3.17 Er is nood aan een nieuwe federale archiefwet die tegemoet komt aan het actuele denken binnen het archiefwezen (b.v. dynamisch/statisch archief, digitale archiefbestanden,…)
en die aangepast is aan de actuele wetgeving op het vlak van openbaarheid van overheidsdocumenten.
Daarnaast een samenwerkingsakkoord sluiten tussen de federale overheid en de gemeenschappen en gewesten voor een sluitende regeling ter vrijwaring van het archivalisch patrimonium in België (zowel van openbare als van privéarchiefvormers).
3.18 Een onvoorwaardelijke, eenvoudige en gebruiksvriendelijke toegang tot digitale informatie voor iedereen garanderen.
Het gebruik van open standaarden.
Door informatie op te slaan in formaten waarvan de interne structuur publiek bekend is, heeft iedereen de mogelijkheid die informatie te lezen.
Iedereen kan dan ook softwareprogramma’s maken om bestanden in deze veelgebruikte formaten te lezen of te schrijven.
Daardoor speelt de concurrentie
en hebben computergebruikers meer keuzevrijheid.
Het gebruik van vrije software.
De overheid neemt het voortouw door zelf gebruik te maken van open standaarden.
De overheid neemt bovendien initiatieven om het gebruik van vrije software in bijvoorbeeld het onderwijs te stimuleren.
3.19 Een democratie kan pas leven als er ruimte is voor debat en verschil: De grondwettelijk rechten van de burger verdienen maximale bescherming.
Informatisering en de strijd tegen het terrorisme mogen geen alibi zijn om deze rechten te ondermijnen.
Ieder individu heeft het recht op privacy: het recht om zichzelf te zijn en het recht op een persoonlijke leefomgeving.
Publieke vrijheden als het recht op vrije meningsuiting, het demonstratierecht en het recht om rond te hangen moeten gegarandeerd worden.
Oproepen tot haat en geweld en discriminatie zijn geen mening, maar een misdrijf.
De overheid bestaat altijd uit twee componenten nl. een politieke die de grote lijnen uitzet
en een administratieve die de continuïteit waarborgt en de politieke lijnen operationeel maakt.
Volgens Groen! moet de overheid in zijn geheel werken in het kader van het algemeen belang en een democratische besluitvorming garanderen.
Daarbij betrekt ze de bevolking en erkent ze het belang van het middenveld.
Een efficiënte en transparante overheid is cruciaal voor de besluitvorming en voor de uitvoering van het beleid.
Dit vereist een verdere modernisering van het openbaar ambt en een duidelijker kader voor de publieke dienstverlening en voor de werking van overheidsbedrijven.
Groen! ziet als de belangrijkste uitgangspunten van het overheidsbeleid: ecologische toekomst,
volwaardige deelname van eenieder aan de samenleving,
rechtvaardige verdeling van arbeid, zorg en inkomen,
en handhaving van de rechtsstaat
en de democratie
3.20 Alle burgers gelijkwaardig en in vrijheid laten deelnemen aan het maatschappelijk leven is geen vanzelfsprekendheid.
Burgers zijn niet gelijk.
Je hebt arme burgers en welstellende, slimme of sluwe burgers en naïeve en eenvoudige burgers, autochtone en allochtone burgers, doortastende en afwachtende.
De overheid moet instaan voor de noodzakelijke voorzieningen zoals sociale zekerheid, zorg, veiligheid, onderwijs, cultuur, huisvesting, energievoorziening en openbaar vervoer,
maar ook voor het recht op basisdienstverlening bijv. op het vlak van post.
Binnen het door de overheid gegarandeerde niveau van voorzieningen is de individuele keuzevrijheid van de burger zo groot mogelijk.
Echte keuzevrijheid vereist wel de nodige transparantie, informatie en gepaste ondersteuning waar nodig.
3.21 De overheid moet de burger ook bezorgen waar hij of zij recht op heeft.
De meeste burgers kennen hun rechten en hebben geen problemen die rechten op te eisen.
Voor anderen is dit geen vanzelfsprekendheid.
De overheid en de administratie zijn er dan niet om dit te sanctioneren maar om de burger aan te spreken en de zaken ook voor die burger te regelen.
Het is voor Groen! een evidentie dat administraties de regels van behoorlijk bestuur respecteren: zij spannen zich in om foutieve gegevens meteen aan te passen, redelijke behandeltermijnen te hanteren bij de behandeling van dossiers en zich correct en klantvriendelijk te gedragen bij contact met de burger.
3.22 Groen! wil dat de overheid het voorbeeld geeft inzake een verantwoord beheer van goederen.
De overheid treedt op als een goede huisvader/moeder die zorg draagt voor de aan haar toevertrouwde goederen.
De overheid mag deze dus niet laten verkommeren of er zich zomaar van ontdoen.
De huidige manier van verkopen en terughuren van de overheidsgebouwen legt een claim op toekomstige generaties.
Vooruitziend en ecologisch bewust huishouden met oog voor de toekomstige generatie wordt de beleidslijn in elke overheidsdienst.
De overheid geeft ook het goede voorbeeld door de aanschaf van fair trade producten.
Typebestekken en aanbestedingen vermelden ecologische en sociale clausules.
Overheden hebben een voorbeeldfunctie op het vlak van ethisch sparen en beleggen.
Bij fondsen waarin de overheid als belangrijke partner optreedt (bijvoorbeeld het Startersfonds) moet een investeringspolitiek toegepast worden die rekening houdt met mens en ecologie.
In deze wereld is niet alles te koop.
In een duurzame wereld is de economie geen doel op zich, maar een instrument om welvaart, maar vooral ook welzijn op solidaire basis voor zoveel mogelijk mensen voort te brengen.
Daarom mondiale publieke goederen vandaag en voor de volgende generaties vrijwaren en universele dienstverlening voor iedereen waarborgen.
3.23 De mondiale publieke goederen (Global Public Goods) vrijwaren.
Sommige zaken zijn voor alle mensen op aarde zo essentieel dat we ze als een mondiaal publiek goed beschouwen.
Zuiver water, schone lucht, toegang tot voedsel, grondstoffen en geneesmiddelen zijn daar voorbeelden van.
In tegenstelling tot privégoederen moet in principe iedereen ervan kunnen genieten voor zover de duurzaamheid niet in gevaar komt en mogen de voordelen ervan niet aan enkelen worden voorbehouden.
3.24 Voor cruciale basisrechten een universele dienstverlening voor iedereen garanderen.
De overheid is verantwoordelijk voor een voldoende, betaalbaar en kwalitatief aanbod van noodzakelijke voorzieningen voor de cruciale basisrechten en basisgoederen, die binnen het bereik moeten blijven van de gehele samenleving.
Het gaat hier onder meer over onderwijs, huisvesting, sociale zekerheid, zorg en cultuur.
De overheid verzekert ook de basiskwaliteit van de geleverde diensten.
Naast deze klassieke rechten ook de volgende rechten garanderen: een basisrecht op toegang tot betaalbare nutsvoorzieningen (energie, water), een basisrecht op financiële dienstverlening.
Het recht op toegang tot communicatie.
Daarom heeft iedereen recht op toegang tot betaalbare postdiensten, en recht op toegankelijk egovernment: de overheid garandeert de burger toegang tot de overheidsadministratie via één loket zowel voor wie digitale toegang wil als voor wie dit niet wenst.
Het recht op basismobiliteit, wat een goed uitgebouwd openbaar vervoer betekent via trein, tram en bus, tegen een zo laag mogelijke prijs.
3.25 Een publieke dienstverlening kan op verschillende manieren worden ingevuld.
Afhankelijk van de dienstverlening, kiest de overheid de meest geëigende rol.
De overheid is een belangrijke speler waarvan de rol niet mag afgebouwd worden in de richting van een minimale staat ten voordele van de maximale marktwerking.
De overheid neemt verantwoordelijkheid als het gaat over het algemeen belang, over collectieve waarden en noden en over de bescherming van onze ecologie.
De overheid moet en kan daarbij niet alles zelf doen.
In een aantal zaken is de markt ook efficiënter in het leveren van diensten en goederen dan de overheid.
De overheid moet wel cruciale basisrechten en basisgoederen bewaken en garanderen, die binnen het bereik moeten blijven van de gehele samenleving en die alle burgers moeten toelaten om gelijkwaardig en in vrijheid deel te nemen aan het maatschappelijk leven.
Afhankelijk van de doelstelling kan de overheid kiezen om een publiek goed zelf en als enige aan te bieden, om het zelf aan te bieden naast andere aanbieders, om het in samenwerking met privépartners aan te bieden of om het aan de markt over te laten en enkel door middel van subsidiëring of regelgeving beleidsmatig te sturen.
Domeinen als onderwijs , jeugdzorg en justitie zijn duidelijk en dienen duidelijk buiten de liberalisering te blijven.
Minder duidelijk zijn domeinen zoals bepaalde specialistische delen van de gezondheidszorg, de infrastructuur voor transport, gebouwenbeheer in de sfeer van de gezondheidszorg, bejaardenzorg, kinderopvang.
Hier moet de afweging zeer consciencieus gebeuren
De vrije markt heeft een belangrijke plaats in het leveren van diensten en goederen.
In veel gevallen is ruimte voor concurrentie en competitie een goede zaak voor een betere allocatie van goederen en diensten, ten voordele van de samenleving als geheel.
Deregulering kan noodzakelijk zijn als er sprake is van overbodige regels.
In de volgende terreinen zien wij overbodige regels of het opvragen op verschillende manieren van dezelfde gegevens: fiscaliteit, vergunningen, paspoorten, gezondheidszorg, …
3.26 PPS betekent dat overheid en privépartners samen verantwoordelijk zijn voor gezamenlijke projecten en dezelfde risico’s dragen en nemen, met de kans op vergelijkbare opbrengsten.
De overheid kan verschillende redenen hebben in PPS constructies te stappen maar de belangrijkste drijfveer moet zijn het op kortere termijn realiseren van collectieve goederen zoals daar zijn wegen, vastgoed, schoolgebouwen, bejaardentehuizen, kinderopvang e.a.
Privépartners kunnen commerciële partners zijn, maar net zo goed ngo’s en vzw’s.
Bij commerciële publiekeprivate samenwerkingsverbanden (PPS), bijvoorbeeld inzake stadsvernieuwing, infrastructuurwerken of huisvesting van overheidsdiensten, gelden een aantal minimumvoorwaarden: Transparantie van de besluitvorming en de financiële verdeling.
Democratische controle hierop.
Kostenbesparende effecten voor de overheid op korte termijn mogen niet leiden tot verlieslatende effecten op langere termijn.
3.27 De federale overheidsadministratie is vaak gepolitiseerd in de top
en dikwijls niet opgewassen tegen de taken die ze opgelegd krijgt omwille van de beperkte opleiding en ondersteuning van grote groepen ambtenaren.
3.28 De administratie dient dus doorgelicht te worden om vast te stellen welke profielen er nodig zijn.
Bij aanwervingen zullen deze profielen dienen aangeworven te worden zonder politieke beïnvloeding.
Voor de kaders worden open sollicitaties uitgeschreven waarop iedereen kan kandideren.
3.29 Groen! vindt dat een duurzame en zorgzame samenleving dient gerealiseerd.
Dat betekent dat de administratie zal moeten omgevormd worden tot een denktank (voorbereidend) en een uitvoerder van duurzaam en zorgzaam beleid.
3.30 Administraties moeten functioneren op een efficiënte, burgervriendelijke en frisse manier.
Dit vereist verdere bestuurlijke vernieuwing in de administraties.
3.31 Ambtenaren krijgen spreekrecht.
Ze hebben een meldingsplicht over disfuncties.
Daarvoor is het nodig aparte meldingspunten in te richten, waar iemand onder volstrekte immuniteit misstanden kan melden aan een vertrouwenspersoon.
Die vertrouwenspersonen kunnen een eerste voorbereidend onderzoek starten.
Bij het personeelsstatuut komt een deontologische code, naar analogie met de deontologische code voor mandatarissen.
3.32 Op federaal niveau dringt er zich een éénduidige regeling op voor een wettelijke bescherming voor klokkenluiders, analoog aan het Vlaams niveau.
3.33 De overheidsbedrijven zijn nog altijd belangrijke werkgevers.
Binnen de overheidsbedrijven spelen de vakbonden een cruciale rol.
Om hun democratische vertegenwoordiging kracht bij te zetten, moeten er in elk overheidsbedrijf sociale verkiezingen komen.
Overheidsbedrijven dienen ook borg te staan voor goede werkomstandigheden
en speciale zorg te besteden aan hun milieuprestaties en kwaliteitssystemen.
3.34 Ook contractuelen hebben recht op een volwaardig pensioen.
Groen! wil het pensioen van contractuelen optrekken, zodat zij over dezelfde pensioenrechten beschikken als vastbenoemde ambtenaren.
3.35 Voor Groen! blijft de garantie van betaalbare, voor iedereen toegankelijke postdiensten een belangrijke overheidstaak.
Recht op betaalbare, kwaliteitsvolle dienstverlening.
Iedereen moet op tijd zijn post, krant of tijdschrift krijgen, waar hij of zij ook woont.
Ook bereikbare postbussen- en kantoren behoren tot de basisdienstverlening.
De overheid bepaalt de inhoud en de voorwaarden voor die universele dienstverlening en waakt over de naleving van objectieve kwaliteitsnormen.
Commerciële activiteiten kunnen perfect, op voorwaarde dat zij de essentiële dienstverlening niet belemmeren.
De sociale rol van kantoren en postbodes moet objectief gevaloriseerd worden en waar nodig vergoed voor de overheid.
Samenwerking met gemeenten, OCMW’s, NMBS, maar ook met de privésector kan bijdragen tot een fijnmazige dienstverlening.
Maar Groen! verzet zich tegen de systematische vervanging van postkantoren door postpunten, die geen volwaardig aanbod kunnen verzekeren.
Een volledige liberalisering van de postdiensten zou de sociale rol van de post en de kwaliteit van de dienstverlening ernstig ondermijnen.
Groen! wil daarom dat België ijvert voor de nodige garanties in de Europese richtlijn die op dit moment voorbereid wordt: De universele dienstverlening én de financiering daarvan moeten gewaarborgd worden;
Eerlijke concurrentievoorwaarden zijn nodig, om sociale dumping tegen te gaan en om het eenzijdig inpikken van de aantrekkelijkste delen van de markt te vermijden.
Onveiligheid moet doeltreffend en rechtvaardig door een kordaat functionerende politie en gerecht aangepakt worden.
Een krachtdadig opsporen en vervolgen van misdrijven is cruciaal in de aanpak van onveiligheid.
Een doeltreffend veiligheidsbeleid veronderstelt de achterliggende sociaaleconomische oorzaken aan te pakken en oog te hebben voor de fundamentele onzekerheden in onze samenleving.
Veiligheid creëren betekent méér dan straatcriminaliteit alleen aanpakken.
Het gaat ook om interfamiliair geweld bestrijden, milieuovertredingen stoppen of waanzinnig rijgedrag in het verkeer verbaliseren.
Veiligheid is daarom geen zaak van politie en justitie alleen.
Een brede en doeltreffende visie op veiligheid veronderstelt een progressief beleid op het vlak van bestrijding van sociale uitsluiting,
bevorderen van maatschappelijke binding
en een betere ruimtelijke ordening.
Groen! wil veiligheid zonder bangmakerij.
Een progressief (veiligheids)beleid erkent en benoemt verschillen, zoals de verschillen tussen generaties of tussen bevolkingsgroepen en culturen.
Duit omvat ondermeer ook de verschillen in betrokkenheid in bepaalde vormen van criminaliteit maar ook in de reactie van politie en justitie op die verschillen.
Groen! erkent de verschillen maar misbruikt ze niet om spanningen aan te wakkeren.
De hoeksteen van een groen veiligheidsbeleid is volop investeren in mensen!
3.36 Ongebreideld openbaar en privaat cameratoezicht is een aantasting van de privacy.
Vaak verplaatst criminaliteit en delinquentie zich naar plekken waar (nog) geen camera’s hangen.
Door camera’s kunnen echter daders van criminaliteit geïdentificeerd worden, maar ze voorkomen geen delicten.
Het plaatsen van camera’s en het gebruiken van de beelden moet gebeuren binnen zeer strikt omschreven doelstellingen.
Het nut om een camera te plaatsen op een bepaalde plaats moet voortdurend geëvalueerd worden en moet een beslissing zijn die beperkt in de tijd is.
3.37 De buurtpolitie moet verder worden uitgebouwd tot dé basispijler van de nieuwe politiezorg.
Daarom willen we een verhoogde aanwezigheid van (wijk)agenten zowel overdag als ’s avonds.
In feite zou iedereen zijn wijkagent moeten kennen.
“Blauw beter op straat” betekent niet alleen patrouilleren in het toeristische centrum van de stad maar ook in de wijken en buurten waar geen toeristen komen.
De politie moet nabij en meer aanspreekbaar zijn.
Groen! wil daarom meer patrouilles te voet, per fiets of op skates;
een inperking van de administratieve last;
een sociale en culturele mix in het politiekorps;
meer plaatsen waarvan buurtbewoners weten dat ze daar de politieman of vrouw kunnen ontmoeten en aanspreken;
agenten vormen in bemiddeling en het peterschap van klassen door (wijk)agenten.
3.38 Kleine overlast dient omwille van de impact op het onveiligheidsgevoel ernstig genomen te worden.
Overtreders moeten we blijven aanspreken en op hun onverantwoord gedrag durven wijzen.
Individuen sanctioneren of (tijdelijk) verwijderen bij overlast is soms nodig.
Wij verzetten ons echter tegen eenzijdige en collectieve maatregelen die ganse groepen treffen of stigmatiseren zoals een avondklok of samenscholingsverbod.
De betrokkenheid van jongeren en bewoners bij hun buurt moet ook verhoogd worden door hen inspraak, een eigen plaats en verantwoordelijkheid te geven in de buurt.
3.39 In veel gevallen kan een compromis voor overlastklachten gevonden worden door ons gezond verstand te blijven gebruiken.
We moeten toegeven dat we blijkbaar niet zo veel meer kunnen verdragen.
Spanning tussen generaties en mensen is van alle tijden.
Het geluid van spelende kinderen overdag op een voetbalveld of speelplein kan voor Groen! niet als overlast beschouwd worden.
3.40 Het zorgen voor de openbare orde en veiligheid in het dagelijkse leven blijft een domein van de publieke overheid.
Veiligheid is een basisrecht voor iedereen, niet enkel voor diegenen die het kunnen betalen.
3.41 We moeten de nietpolitionele publieke toezichthouders (stadswachten, stewards, preventieambtenaren, …) uitbouwen met inbegrip van de nodige rechtsbescherming voor de burger.
Gelijktijdig dringen we aan op de snelle realisatie van het voorstel om één statuut en uniform voor alle nietpolitionele publieke toezichthouders1.
Groen! wil opnieuw investeren in sociale en veiligheidsjobs die in het verleden afgeschaft werden omwille van de harde logica van de economische rendabiliteit, zoals conducteurs op het openbaar vervoer, meer buurtwerkers, opbouwwerkers en jeugdwerkers in de achtergestelde wijken.
Deze jobs hebben een belangrijke bijstandsfunctie en vergroten tegelijk het sociale toezicht en het veiligheidsgevoel.
Mensen zijn nog altijd beter ‘gewapend’ dan camera’s om onveiligheid op te lossen.
3.42 De toenemende privatisering van veiligheid bekijkt Groen! kritisch.
Private bewakingsfirma’s kunnen alleen toezien op feiten die te maken hebben met goederen en instaan voor de veiligheid op private domeinen of evenementen.
De werking van de buurt(BIN) en zelfstandigeninformatienetwerken (ZIN) kan verbreed worden: van een sociale buurtcontrole naar fora voor lokale democratie of wijkinspraak.
3.43 De publieke ruimte moet toegankelijk blijven voor iedereen.
Gated communities horen niet thuis in een groene visie op (veilig) samenleven.
3.44 Geweld in het gezin blijft één van de grootste samenlevingsproblemen.
Slachtoffers durven vaak geen vaststelling laten doen uit schrik voor represailles of uit onwetendheid waar ze terecht moeten.
Intrafamiliaal geweld naar kinderen toe vraagt om een specifieke aanpak omdat kinderen sterk afhankelijk zijn van hun ouders.
Groen! wil daarom dat er meer vertrokken vanuit de meest kwetsbare partij in het gezin: de kinderen.
3.45 In de strijd tegen intrafamiliaal geweld en kindermishandeling wil Groen! politiemensen bewuster leren omgaan met aangiften om secundaire victimisering te voorkomen;
een doorgedreven informatiecampagne over de ernst en impact van intrafamiliaal geweld en kindermishandeling;
een consequente toepassing van de wet op uithuisplaatsing;
meer plaatsen in vluchthuizen voor eerste of tijdelijke opvang;
extra begeleiding voor de mishandelde partner en de kinderen, die getraumatiseerd zijn als getuige of als medeslachtoffer;
een versterkte positie voor de Vertrouwenscentra Kindermishandeling;
meer sociale woningen voorbehouden als doorgangswoning voor de tijdelijke opvang van slachtoffers van intrafamiliaal geweld.
De federale overheid moet gemeenten daartoe stimuleren en vergoeden.
3.46 Er dringt zich structureel overleg op tussen verschillende gewesten en tussen welzijn en justitie omtrent de hulpverlening aan slachtoffers en daders van intrafamiliaal geweld en kindermishandeling.
3.47 Groen! is resoluut tegen een uitbreiding van het recht op wettige zelfverdediging tot de verdediging van goederen.
Om de geweldspiraal te doorbreken wil Groen! investeren in de beveiliging van zelfstandige ondernemers ondermeer door het fiscaal voordeel voor beveiligende preventieen toezichtsmaatregelen verder te ondersteunen;
de inrichting van de straat bij inbraakgevoelige winkels of bedrijven te verbeteren (rampaaltjes);
snelle (politie)interventies bij een alarmoproep;
verhoogde nachtelijke controleacties en grensoverschrijdende samenwerking om criminele bendes te vatten.
3.48 Een absoluut verbod op wapendracht blijft een groen strijdpunt.
We steunen volop het prioriteitenbeleid in sommige arrondissementen om geen enkele vaststelling van verboden wapendracht te seponeren.
De jongste jaren is de aandacht voor justitie enorm toegenomen en zijn er grote veranderingen bij politie en gerecht opgestart.
Er zijn goede dingen gebeurd, bijv.<U+F020>de uitbreiding van slachtofferrechten, de grotere gekendheid van de justitiehuizen, de duidelijke rechtspositie van gedetineerden,…
Justitie blijft echter volgens vele burgers een zorgenkind.
Vele mensen voelen een grote kloof tussen rechterlijke procedures of uitspraken en hun persoonlijk rechtvaardigheidsgevoel.
De roep naar een likopstukbeleid klinkt vaak luid: langere gevangenisstraffen, de afschaffing van de mogelijkheid tot voorwaardelijke vrijheidsstelling, jongeren die als volwassenen berecht worden,…
Duurzame oplossingen voor bijvoorbeeld de mensonterende toestand van geïnterneerden in de gevangenissen of voor de financiële drempels tot justitie blijven achterwege.
Onze privacy en de mensenrechten staan onder druk door vergaande veiligheidsmaatregelen onder de mom van de strijd tegen terrorisme en de illusie van een 100% veilige samenleving.
Een progressieve partij moet bekommerd zijn om de werking van justitie.
Groen! weigert toe te geven aan de wantoestanden bij justitie.
De ingrepen die noodzakelijk zijn, moeten doordacht gebeuren want iedereen heeft belang bij veiligheid en een goed werkend gerecht.
Groen! staat voor een transparant justitieel apparaat waarbij de rechten van de mens voorop moeten staan.
Justitie moet klantvriendelijk toegankelijk en betaalbaar zijn.
Een snellere rechtsafhandeling in plaats van snelrecht dringt zich op.
De bedoeling van een straf (of het nu gaat om een nietvrijheidsberovende straf of detentie) voor Groen! blijft iemand sanctioneren en de samenleving te beschermen,
maar tegelijk voor de dader het perspectief te behouden dat de samenleving een nieuwe start mogelijk maakt.
Slachtoffer worden van een misdrijf is een ingrijpende ervaring, dat het vertrouwen in de samenleving en het gevoel van veiligheid zwaar aantast.
Slachtoffers blijven een centrale actor binnen justitie en de zorgverlening.
Voor de komende beleidsperiode pleit Groen! voor enige wetgevende rust om de veranderingen te laten inwerken;
een parlementaire evaluatie van de verschillende recente wetgevingen;
een volgehouden meerjareninspanning om de middelen en het personeel in evenwicht te brengen met de wetgeving bijv.<U+F020>op het vlak van de ondersteuning en (bij)scholing van magistratuur, politiediensten, penitentiair beambten en maatschappelijk werkers in de gevangenissen en bij de opvolging van alternatieve sancties en voorwaardelijke invrijheidstelling.
3.49 In het nieuwe strafprocesrecht dient een behoorlijk evenwicht bewaard te blijven tussen enerzijds de middelen van onderzoek en vervolging en anderzijds de rechten van de personen die verdacht worden en hun familie.
De georganiseerde misdaad, maffiose criminaliteit en terrorisme moeten hard bestreden worden,
maar deze strijd mag niet leiden tot het aantasten van fundamentele mensenrechten noch tot het criminaliseren van sociale actiebewegingen.
3.50 Onderzoeksdaden die de grondrechten schenden, zoals onwettige huiszoekingen, kunnen geen wettig bewijs opleveren.
3.51 Vernederende praktijken tijdens politieverhoren en opsluitingen in politiecellen zijn niet te tolereren:
Groen! pleit voor: een afdwingbaar recht op bijstand van een advocaat, arts en tolk bij een arrestatie;
het recht om een familielid of een bekende van de aanhouding in te lichten;
een algemeen verbod op het verhoren van gearresteerde minderjarigen zonder bijstand van een vertrouwenspersoon;
en de verplichting om beeldopnames te maken van het verhoor van minderjarigen.
3.52 Het aantal verzoeken om slachtofferzorg neemt toe.
De huidige personeelsbezetting op de verschillende diensten slachtofferonthaal moet daarom dringend uitgebreid worden zodat naast de opvolging van individuele dossiers ook ruimte blijft voor de structurele opdrachten.
3.53 De basisrechten van het slachtoffer moeten blijvend versterkt worden.
Groen vraagt om uniforme bedragen voor de waarborg voor de procedurekosten wanneer een slachtoffer zich burgerlijke partij stelt, vast te leggen;
elk slachtoffer een gratis afschrift van het vonnis te verstrekken;
maximale aandacht te geven aan de slachtoffergerichte voorwaarden die het slachtoffer opgelegd wenst ingeval een vervroegde vrijstelling van een dader;
een aparte wachtruimte in de rechtbank te voorzien om de bescherming van de privacy van slachtoffers en hun familie te verbeteren.
3.54 Vooral ten aanzien van kinderen en jongeren die slachtoffer of getuige zijn van een misdrijf zijn inspanningen nodig: het versterken van leeftijdsgroepaangepaste begeleiding en het vormen van leerkrachten en jeugdbegeleiders in de (eerste) opvang van getraumatiseerde kinderen.
3.55 De opdeling van slachtofferzorg over politie, parket, justitie en welzijn, maakt de hulpverlening onoverzichtelijk.
Duidelijkheid en een versterkte samenwerking door een nieuw samenwerkingsprotocol tussen federale en regionale overheid zijn noodzakelijk.
3.56 Gezien slachtofferhulp maar ook bemiddeling tussen slachtoffer en dader grotendeels op de inzet van vrijwilligers steunt, is een gedegen uitvoering van de vrijwilligerswet primordiaal.
3.57 Basisinfrastructurele verbetering aan de gerechtsgebouwen met het oog op de functionaliteit, fysieke toegankelijkheid en het respect voor de privacy van burgers dringen zich op.
We vragen onder meer om te investeren in de uitbouw van de ontvangstbalie als gezicht van de klantvriendelijkheid van het gerechtsgebouw en justitie in het algemeen;
gescheiden wachtruimtes voor slachtoffers meer ruimtes voor een cliëntadvocaatgesprek;
de organisatie en ICTen andere technologische ondersteuning van de griffies waar partijen en/of hun advocaten de dossiers moeten inzien.
3.58 Groen! pleit voor het maximaal gebruik van eenvoudige taal of woordverklaringen in juridische uitspraken en pleidooien.
Elk beroep heeft zijn specifieke terminologie, maar uiteraard moeten rechters hun vonnissen en uitspraken in een begrijpelijke taal opmaken.
Waar mogelijk worden klantvriendelijke modelbrieven ontworpen.
3.59 Kleine gerechtelijke arrondissementen moeten samengevoegd worden.
Voor de justitiehuizen bepleiten we een omgekeerde beweging: in elke grotere stad binnen één gerechtelijk arrondissement moet een antenne van een justitiehuis aanwezig zijn.
3.60 In strafzaken maar ook in tal van burgerlijke zaken moet een rechtzoekende een beroep doen op een advocaat.
De eindafrekening is vaak een zware financiële verrassing.
Om een meer betaalbaar rechtssysteem te realiseren wil Groen! een duidelijke regeling voor transparantie in de gerechtskosten;
het systeem van juridische tweedelijnsbijstand (prodeoverdediging) uitbreiden door een verhoging van de inkomensgrenzen voor volledige kosteloze rechtsbijstand;
voor mensen met een met een bescheiden inkomen die boven de grens voor volledige tussenkomst vallen, een maximumfactuur voor de juridische kosten per zaak;
dat elk advocatenkantoor minstens een vastgelegd percentage van haar omzet aan prodeoverdediging moet besteden;
dat alle rechtzoekenden een gratis kopie van de rechterlijke beslissing moeten krijgen;
een wettelijke regeling voor de verhaalbaarheid van de verdedigingskosten met maximale waarborgen voor de rechtszekerheid
en toegankelijkheid van het gerecht voor de kansarmste en financieel zwakke groepen.
3.61 Specifiek ten aanzien van de rechtsbijstand aan asielzoekers en vreemdelingen dringt zich een grondige evaluatie en bijsturing van de (kosteloze) rechtsbijstand op.
Er dient een conventie inzake rechtsbijstand aan asielzoekers te worden afgesloten.
3.62 Een efficiënte justitie betekent in de eerste plaats het versnellen van de juridische procedures.
Daarvoor zijn alle actoren mee verantwoordelijk.
Een procedureslag jaagt zowel de kosten in particulier als algemeen maatschappelijk belang op en de gerechtelijke achterstand wordt structureel in stand gehouden.
Groen! wil bij de inleidende zitting een bepaling over de datum van uitspraak laten vastleggen.
Er moet een waarschuwingen sanctioneringsysteem ontwikkeld worden tegen het moedwillig vertragen van procedures.
3.63 Door de achterstand bij de Raad van State is de rechtsbescherming van de burger tegen de overheid zwak.
De oprichting van administratieve kamers op het niveau van de rechtbank van eerste aanleg voor procedures tegen individuele overheidsbeslissingen is nodig.
3.64 In burgerlijke procedures situeert de achterstand zich voornamelijk in de hoven van beroep.
De huidge procedure laat de juridische onzekerheid te lang aanslepen.
Een onderzoek naar het beperkt inbouwen van een filter in of snellere beroepsprocedures in burgerlijke zaken (voorwaarden, effecten, …) is aangewezen.
3.65 Zowel op het niveau van eerste aanleg als beroep vraagt Groen! vooral meer omkadering van de magistraten zoals bijkomende referendarissen die de zetelende rechters bijstaan bij de voorbereiding en de redactie van vonnissen.
Rechters moeten zich vooral kunnen bezighouden met recht spreken.
3.66 Groen! vraagt een snelle rechtsafhandeling in plaats van snelrecht.
In geen geval zijn snelrechtprocedures geschikt om collectieve acties te beteugelen.
De praktijk toont dat soms zware dossiers op korte termijn correct kunnen behandeld en gevonnist worden.
3.67 Het bemiddelingsconcept moet een bredere ingang krijgen binnen justitie en politie.
Het moet bijv. toepasbaar zijn in de afhandeling van gemeentelijke administratieve sancties.
De huidige projectmatige aanpak dient verankerd en uitgebreid te worden.
Voortdurende alertheid, uitwisseling van informatie en uitdrukkelijke erkenning van bevoegdheid en deskundigheid dringen zich op.
3.68 Het versterken van de functie en opdracht van de verschillende ombudsdiensten kan procederen soms overbodig maken.
3.69 Bemiddeling blijft beperkt doordat het probleemgeoriënteerd is.
Initiatieven in de samenleving die opbouwen en verenigen, vormen het fundament van maatschappelijke preventie.
3.70 Groen! blijft de keuze voor nietvrijheidsberovende bestraffing en matiging van straffen voor kleinere feiten verdedigen.
Nietvrijheidsberovende sancties zijn voor de maatschappij goedkoper dan gevangenisstraffen
en bieden veroordeelden de kans iets terug te doen voor het slachtoffer en de samenleving.
3.71 In vele misdrijven is een gevangenisstraf een aangewezen en doelgerichte straf.
Bij oplichting door criminele bendes zijn zware financiële straffen en verbeurdverklaringen soms meer effectief.
We moeten voortdurend nastreven om meer verscheidenheid in de vormen van nietvrijheidsberovende bestraffing te vinden, met onder meer huisarrest of weekendarrest.
Rijverbod zou ook mogelijk moeten zijn voor overtredingen die niet gelieerd zijn aan verkeersdelicten.
3.72 Investeren in nietvrijheidsberovende bestraffing betekent extra maatschappelijk werkers en beambten aanwerven in de begeleiding en toezicht van de uitvoering van deze bestraffing.
Sociale begeleiding is essentieel om reïntegratie mogelijk te maken
en recidive te voorkomen.
Groen! wil van het optrekken van het aantal maatschappelijk werkers en begeleiders een prioriteit maken in het toekomstige justitiebeleid.
3.73 Opsluiting is in een groene visie op strafbepaling slechts het “ultimum remedium”.
3.74 Groen! stelt de doelstelling van herintegratie na de straf voorop: ooit komt het moment dat een gedetineerde opnieuw de samenleving instapt.
Het is de taak van de overheid om ervoor te zorgen dat de kans op recidive zo klein mogelijk is en dat er geen tijdbommen in de samenleving worden los gelaten.
Of een persoon opnieuw succesvol kan meedraaien in de samenleving, hangt in grote mate af van de manier waarop de detentie wordt ingevuld: hulpverlening, therapie, onderwijs, beroepsvorming, arbeidstoeleiding, cultuur, sport en ontspanning, gezondheidszorg, enz.
Groen! verkiest een kortere zinvol ingevulde gevangenisstraf met integratieperspectief boven een langere uitgesproken gevangenisstraf die zonder begeleiding wordt uitgezeten.
3.75 Naast het investeren in nietvrijheidsberovende bestraffing stelt Groen! volgende maatregelen voor tegen de overbevolking in gevangenissen zijn: strikte scheiding in de gevangenis tussen mensen in voorhechtenis en veroordeelden met een onderscheid tussen kortgestraften en langgestraften,
afzonderlijke afdeling "halve vrijheid" in elke gevangenis,
een meer selectieve toepassing van de voorlopige hechtenis.
3.76 Een modernisering van de huidige gevangenisinfrastructuur dringt zich op.
Veiligheid staat voorop maar ook de detentieinvulling.
Dit betekent investeren in ruimtes met voldoende leefcomfort, zoals celgrootte, basishygiëne, opleidingsruimtes, werkateliers, telefooncellen, …
De inrichting van de gevangenis heeft ontegensprekelijk gevolgen op de toenemende spanningen onder gevangenen.
3.77 Investeren in het gevangeniswezen betekent in de eerste plaats investeren in penitentiair beambten en het psychosociaal gevangenispersoneel.
Een humaan gevangenisbeleid vergt ook het (intercultureel) opvullen van het personeelskader, vorming en psychologische ondersteuning voor penitentiaire beambten, meer psychosociaal en medisch personeel.
De exploitatie van de gevangenissen moet in overheidshanden blijven.
3.78 De mogelijkheid tot voorwaardelijke invrijheidsstelling (Wet Lejeune) vormt een belangrijke stimulans voor de dader om actief mee te werken aan de reïntegratie.
Het moet mogelijk blijven om een dader vóór het volledig uitzitten van zijn straf vrij te laten, op voorwaarde dat deskundigen en betrokkenen van oordeel zijn dat de dader met succes de stap terug in de samenleving kan zetten.
De voorwaardelijke invrijheidstelling is een toegekende gunstregeling die de gedetineerde ‘verdient’ door mee te werken aan zijn reclassering.
3.79 Met de nieuwe strafuitvoeringsrechtbanken wordt de rechterlijke macht nauwer betrokken bij de strafuitvoering.
Groen! wil de bevoegdheden van de nieuwe strafuitvoeringsrechtbanken uitbreiden tot alle vormen van vervroegde vrijheid.
In zijn volle uitvoering betekent dit dan ook het drastisch verhogen van het personeelsbestand en de voorziene middelen zodat er minstens een uitvoeringsrechtbank per provincie kan komen.
3.80 De toestand van geïnterneerden in Belgische gevangenissen is de schande van ons gevangeniswezen.
Geïnterneerden moeten zo veel mogelijk medisch en psychisch behandeld worden buiten de gevangenis in daartoe uitgeruste en beveiligde afdelingen binnen de reguliere psychiatrie.
3.81 Alleen voor highrisk patiënten zijn gespecialiseerde forensische psychiatrische klinieken of instellingen nodig liefst in kleinere settings.
In een kleinere instelling is het eenvoudiger een humaan klimaat te creëren en kan men de begeleiding beter aanpassen aan de zorgbehoeften.
3.82 Groen! staat voor een solidair, maar tevens consequent veiligheidsbeleid in plaats van warrige onveiligheidbestrijding.
De vorige regering heeft het jeugdrecht willen hervormen, maar kwam niet verder dan een oplapbeurt die nog steeds steunt op de principes van de oude jeugdbeschermingsgedachte.
De hervorming wankelt op verschillende punten, ondermeer de uithandengeving of de mogelijkheid jongeren op te nemen in de volwassenenpsychiatrie.
3.83 Groen! benadert minderjarigen als dragers van rechten én verantwoordelijkheden.
Wij willen een herstelgericht Vlaams jeugd(sanctie)recht los van het volwassen strafrecht.
Principes als preventie, begeleiding, rechtszekerheid, sanctionering en resocialisatie moeten in een evenwichtig en modern juridisch kader worden uitgewerkt, binnen de verdragrechterlijk en bindende norm van het Kinderrechtenverdrag.
3.84 Het toenemend plaatsen van minderjarigen reeds vanaf 14 jaar in het gesloten centrum van Everberg lijkt op een banalisering van het uitzonderlijk karakter van plaatsing en opsluiting.
Groen! gelooft dat er meer alternatieven kunnen uitgebouwd worden dan een tweede jeugdgevangenis, vooral door sterk te investeren in contextuele gezinsondersteuning.
Jongeren moeten waar mogelijk in de buurt van hun woonplaats op gevangen worden om zo via systemen van halve vrijheid de reïntegratie in school en thuisomgeving stapsgewijs en begeleid te doen.
Een volwaardige juridische positie voor minderjarigen
3.85 Tot aan de meerderjarigheid is de jongere rechtsbekwaam maar vaak handelingsonbekwaam.
Groen! pleit voor een volwaardig juridisch statuut van de minderjarige, waarbij de aandacht gaat naar een zelfstandige rechtsingang voor minderjarigen in bepaalde gevallen en een gegarandeerd spreekrecht voor minderjarigen in alle procedures die hen aanbelangen.
3.86 Groen! pleit voor de oprichting van één onafhankelijk Kinderrechtencommissariaat op federaal niveau, met inbreng van de gemeenschappen onder de vorm van gemeenschapskamers.
Het Vlaamse Kinderrechtencommissariaat is vandaag niet bevoegd in federale materies, bijv.<U+F020>rond asiel en echtscheiding.
3.87 Op dit ogenblik hebben kinderen weinig gegarandeerde inbreng in de verblijfsen omgangsregeling bij nietsamenwonende ouders.
Groen! wil dat kinderen het recht krijgen om een wijziging in het vonnis of de onderlinge afspraak over de omgangsregeling te kunnen vragen.
Op de vraag van de kinderen tot wijziging van de omgangsregeling moet een bemiddeling opgestart worden.
3.88 Naast het bestaande statuut van ‘vaste verblijfplaats’ wil Groen! het statuut van ‘gedelegeerde verblijfplaats’ invoeren.
Door dit statuut kan de nietsamenwonende ouder die ook ouderlijk gezag uitoefent maar bij wie de kinderen beperkt verblijven, het tijdelijk verblijf van de kinderen bij hem of haar op een eenvoudige manier aantonen.
3.89 Groen! wil dat het Internationaal Verdrag inzake de Rechten van het Kind (1989) van toepassing wordt op “alle kinderen onder de Belgische rechtsmacht”.
Door het voorbehoud van België bij een aantal artikelen genieten nietBelgische minderjarigen niet steeds van dezelfde rechten op onderwijs en gezondheidszorg als Belgische jongeren.
3.90 Milieucriminaliteit is voor Groen! onaanvaardbaar en moet het kordaat en streng aangepakt worden.
Milieucriminaliteit lijkt vaak slachtofferloos maar de schade aan de samenleving, de gezondheid en de levenskwaliteit is groot.
De grote en gestructureerde vormen van milieucriminaliteit leiden tot concurrentievervalsing op grote schaal.
Bedrijven moeten verplicht zijn de (historische) milieuschade op te kuisen en te herstellen.
Bij recidive wordt de strafmaat progressief opgevoerd, mogelijks kan de sluiting van een deel van de activiteiten van recidiverende ondernemingen op termijn geëist worden.
3.91 Grote milieumisdrijven overschrijden vaak de nationale grenzen.
Als gevolg daarvan zijn milieuprocessen vaak een internationaal en complex juridisch kluwen.
Groen! wil dat België het voortouw neemt in een Europees of internationaal geharmoniseerde wetgeving op het bestraffen van milieucriminaliteit.
3.92 Voor kleinere milieuovertredingen is een kordaat milieuhandhavingsbeleid met duidelijke pakkans en een administratief vereenvoudigd bestraffingsbeleid nodig.
Voor kleine overtredingen moet het mogelijk zijn om geldboetes eenvoudig en snel te innen.
De federale overheid moet de uitbouw van een milieucel bij de politiediensten ondersteunen.
Elke politiezone richt een milieucel op die gemeentelijke toezichthoudende ambtenaren bijstaat in het uitoefenen van hun handhavingstaak.
3.93 Om milieuen stedenbouwmisdrijven ernstig te onderzoeken, wordt binnen het parket op het ressort van het Hof van Beroep een milieucel uitgebouwd.
In de rechtbank van eerste aanleg wordt een gespecialiseerde milieukamer opgericht.
3.94 Groen steunt de maatregelen die de toegang tot de rechtbank voor verenigingen die opkomen voor het algemeen belang (ondermeer milieu en volksgezondheid) vergemakkelijken.
In feite is België daar volgens internationale verdragen zoals de Arhusconventie, toe verplicht.
Hetzelfde principe moet versterkt worden voor individuele burgers.
Groen! wil voor zware milieumisdrijven en misdrijven tegen de volksgezondheid het principe van een ‘class action suit’ invoeren
en wil burgers die milieubelangen verdedigen het recht op gratis rechtsbijstand toekennen.
3.95 De strijd tegen fiscale fraude is absoluut noodzakelijk binnen een democratie.
Het gaat immers over de gelijkheid van alle burgers ten opzichte van de belastingen.
Voor Groen! is het principe duidelijk: regularisatie van geld dat in het buitenland werd belegd om aan de fiscus te ontsnappen, is enkel mogelijk na betaling van de achterstallige belastingen en een boete.
3.96 Een nauwe gaan samenwerking tussen fiscus, politie en gerecht blijft achter de fraude(urs) aanhollen.
Groen! wil meer preventieve maatregelen:
de invoering van een vermogenskadaster;
de afschaffing van de effecten aan toonder;
het opheffen van het bankgeheim
en het stoppen van financieel gunstbeleid van de federale regering dat grote bedrijven en multinationals bevoordeelt.
3.97 Groen! wil ook de aandacht vestigen op de fiscale ‘ontwijking’, de zogenaamde ‘achterpoortjes’.
Zonder te ontaarden in een heksenjacht willen we dat er een rechtvaardige en gestroomlijnde controle komt.
Het kan niet zijn dat alleen ‘de slimsten’ minst belasting betalen.
Groen! wenst alle actoren te wijzen op hun verantwoordelijkheid.
Een ‘proactief’ beleid van de fiscus die actief communiceert met de burgers lijkt aangewezen.
3.98 Economische fraude heeft te maken met BTWcarrousels, namaak, georganiseerd zwartwerk maar ook met het overtreden van de voedselveiligheidsregels om meer winst te maken, bijv. groeihormonen, valse oormerken, fraude met vervaldata of met antibiotica besmette melk opnieuw in het voedselcircuit brengen.
Hierdoor krijgt de consument voedsel voorgeschoteld van inferieure kwaliteit of waarvan de veiligheid niet gegarandeerd is.
De economische criminaliteit infiltreert zich ongemerkt in het bedrijfsleven waardoor gewone werknemers er vaak onbewust in meedraaien.
Gezien de economische impact en de bedreiging van onze voedselveiligheid en gezondheid moet economische (voedsel)fraude meer aandacht krijgen door meer en doorgedreven inspecties.
3.99 België heeft de naam een draaischijf te zijn in de internationale handel en heling in gestolen kunst.
De strijd tegen de illegale kunsthandel vergt meer middelen en de erkenning van kunstheling als voortdurend misdrijf.
Heling gaat niet alleen om waardevolle antiquiteiten maar ook om het aanbieden van nieuwe producten voor een belachelijk lage prijs.
Een geslaagde campagne tegen heling kan preventief zeer doeltreffend zijn: wat niet verkocht raakt, wordt meestal ook niet gestolen.
Een strenger vervolgingsbeleid tegenover helers is ook op zijn plaats.
3.100 De digitale informatiemaatschappij groeit in hoog tempo.
Het internet leent zich tot allerlei vormen van fraude en oplichting via veilingsites, phishing of spammails, maar ook tot bedrijfsspionage, virusaanvallen op (bedrijfs)netwerken, kinderpornografie, het op afstand manipuleren of misbruiken van minderjarigen.
We moeten zelf maar ook onze kinderen op een veilige manier op de digitale snelweg kunnen.
3.101 Cybercrime is serieus en richt grote schade aan in de maatschappij.
Cruciaal in de nultolerantie tegen internetmisdaad is de internationale samenwerking.
Groen vraagt een doorgedreven Europese strijd tegen internetcriminaliteit in plaats van de nationale versnippering.
Zo moet er een Europees meldpunt voor internetmisdrijven komen alsook een samenwerking die verder gaat dan de huidge coördinatie tussen de verschillende Europese cyberpolitiediensten.
Groen! vraagt dat de nationale diensten worden overgeheveld naar een Europees bestrijdingsnetwerk.
3.102 De straffen op internetcriminaliteit moet binnen één wetgevend Europees kader op de informaticacriminaliteit gebundeld worden.
Cybercrime moet als georganiseerde misdaad beschouwd worden met zware sancties want het is hoofdzakelijk werk van geprofessionaliseerde internationale misdaadbendes.
3.103 Specifiek naar kinderen dringt zich een coherent beleid gericht op veilig internet voor kinderen.
We vragen in de eerst plaats investeren in preventie en voorlichting van ouders en minderjarigen over veilig internetgebruik.
Aangaande seksueel misbruik en manipulatie van minderjarigen op afstand vraagt Groen! de volgende expliciete wijzigingen in het strafwetboek:
aanranding van de eerbaarheid vereist geen lichamelijk contact
pogingen om via het internet een minderjarige naar een afspraak in de echte wereld te ‘lokken’ is een strafbaar feit.
3.104 Groen! steunt de recente uitbreidingen en verzwaringen in de wetgeving rond mensensmokkel en handel.
Er is echter nood aan een bewaking van deze wetgeving om oneigenlijk gebruik tegen te gaan, met name humanitaire redenen die ingeroepen worden om hard te kunnen toeslaan tegen illegalen.
3.105 Mensenhandel en gedwongen prostitutie, geweldplegingen op prostituees moeten streng worden bestreden.
Het opsporen van mensenhandel moet een van de speerpunten in de aanpak van de georganiseerde en internationale misdaad blijven.
3.106 Groen! vraagt om dringend de datum van inwerkingtreding van de nieuwe wet op het verblijfstatuut van slachtoffers van mensenhandel bij Koninklijk Besluit vast te leggen.
België heeft altijd communautaire disputen gekend.
De Vlaamse beweging vocht decennia tegen de onaanvaardbare discriminatie van de Vlamingen.
En met succes.
De realiteit is nu dat er in België twee grote gemeenschappen en drie gewesten bestaan, die elkaar nauwelijks kennen en elk hun eigen gang gaan.
De federalisering heeft door de jaren heen in elke regio voor een andere dynamiek gezorgd.
Groen! is vragende partij voor een verdere ronde in de staatshervorming.
Maar enkel als dit leidt tot meer solidariteit,
tot een betere werking van onze instellingen
en tot meer democratie.
We willen niet hervormen om te hervormen.
We willen niet meestappen in een opbod van gemeenschap tegen gemeenschap.
Zoals het er nu aan toegaat kan op sommige niveaus niet goed worden bestuurd.
Dat zorgt voor tijdverlies en verspilling van gemeenschapsmiddelen.
Daar willen we iets aan doen.
Groen! erkent dat België een federale staat is en wil dat ook zo houden.
De samenwerking van verschillende gemeenschappen binnen één staatsverband beschouwen we niet als een probleem, maar als een uitdaging, een mogelijke verrijking.
Als er voldoende openheid is en wederzijds verdraagzaamheid.
En als gesloten overeenkomsten ook gerespecteerd worden.
Groen! pleit voor federale loyauteit en respect voor de rechtsspraak van het Arbitragehof.
Maar we erkennen dat er blijvende problemen zijn rond bevoegdheden.
Het is logisch om te streven naar meer homogene bevoegdheidspakketten en naar het plaatsen van bevoegdheden op het niveau waar de beste garanties zijn voor een goede uitvoering.
De regio’s dienen over ruime, duidelijk afgebakende bevoegdheden te beschikken en over voldoende middelen om zich van hun taken te kwijten.
Aan de andere kant moet ook het federale niveau over voldoende budgettaire armslag blijven beschikken.
Groen! pleit voor een helder communautair luik in het regeerakkoord.
Beschikt de nieuwe meerderheid niet over een 2/3 en een bijzondere meerderheid, dan wordt met de oppositie die bijzondere meerderheid gezocht, parallel met de regeringsonderhandelingen en alvorens de nieuwe regering van start gaat.
Zo is er duidelijkheid over de communautaire afspraken voor de rest van de legislatuur, in plaats van aanslepende en verlammende discussie in schimmige fora of andere costa’s.
De bevoegdheidsverdeling in dit land verplicht de verschillende regeringen over zeer veel dossiers samen te werken, te overleggen, eventueel samenwerkingsakkoorden af te sluiten.
Dit gebeurt in Interministeriële Conferenties en in ad hoc structuren.
Dat is noch doorzichtig, noch efficiënt, noch transparant.
Groen! pleit voor institutionele vereenvoudiging: afschaffing van deze structuren en vervanging door een Intergouvernementele Raad.
De Raad komt op regelmatige basis samen en publiceert de agenda’s en beslissingen.
De leden van alle parlementen (en de media) kunnen na elke vergadering de respectievelijke regeringsleiders bevragen over de beslissingen in deze Raad.
De Senaat zorgt in haar huidige vorm niet voor een transparanter en efficiënter bestuur en vormt geen meerwaarde voor de democratie.
Groen! pleit daarom voor institutionele vereenvoudiging en de afschaffing van de Senaat.
Om de kwaliteit van het wetgevend werk te bevorderen, wordt in de Kamer een reflectieperiode voorzien om een tweede lezing van bepaalde wetteksten mogelijk te maken.
3.110 Groen! is voorstander van de splitsing van BrusselHalleVilvoorde.
Groen! wil daarbij wel verzekeren dat de rechten van de Vlaamse Brusselaars ten volle gevrijwaard blijven.
Op federaal vlak wil Groen! het buitenlands beleid versterken.
De federale overheid voert het buitenlandse beleid uit met al of niet rechtstreekse inbreng van de gemeenschappen en de gewesten.
Buitenlandse handel komt terug op federaal niveau: de Belgische Dienst Buitenlandse handel staat in voor de coördinatie en de overkoepeling voor aparte Vlaamse, Waalse en Brusselse diensten voor buitenlandse handel; de gewesten hebben een directe inbreng.
Ontwikkelingssamenwerking blijft een federale materie.
Gemeenschappen en gewesten kunnen een eigen beleid voeren mits het complementair en additioneel is aan het federale beleid.
Groen! wil geen 7 ministers van ontwikkelingssamenwerking
Wapenhandel wordt terug federale materie, die opnieuw ressorteert onder buitenlands beleid.
Door de regionalisering lijkt het alsof de wapenhandel de regionale economische belangen moet dienen.
Ook heeft de regionalisering geleid tot soepelere regelgeving, minder duidelijkheid en transparantie.
Groen! wil mee debatteren over regionalisering van delen van het werkgelegenheidsbeleid als minimaal aan drie voorwaarden voldaan is.
De financiering van de sociale zekerheid moet federaal blijven.
Solidariteit tussen alle burgers van ons land is een uitgangspunt bij mogelijke staatshervorming.
Om die reden moet de sociale zekerheid die als principes heeft interpersoonlijke solidariteit en verzekering federaal gefinancierd blijven.
Het mag geen afbraak betekenen van de solidariteit tussen Vlaanderen, Brussel en Wallonië inzake de financiering van de werkloosheidsverzekering en sociale uitkeringen.
Solidariteit tussen alle burgers betekent voor ons naast interpersoonlijke solidariteit ook interregionale solidariteit.
Het mag geen afbraak betekenen van de sociale bescherming van werkzoekenden (bv. afbouw duurtijd werkloosheid, beperking van de hoogte van de uitkering of afbouw van tijdsrechten bij tijdskrediet of loopbaanonderbreking)
De organisatie en de uitgaven in de gezondheidszorg worden overgedragen aan de gemeenschappen.
De kinderbijslag is een individueel recht en blijft dus federaal.
Het gezinsbeleid hoort aan de gemeenschappen.
Het FCUD (Fonds voor Collectieve Uitrusting en Diensten, dat kinderopvang financiert) wordt verdeeld onder de gemeenschappen.
3.114 De verkeersreglementering moet zo georganiseerd zijn dat ze in de toepassing een ruime beoordelingsmarge laat aan gewesten en gemeenschappen.
Zo kunnen zij een aangepast veiligheidsbeleid voeren.
De volledige reglementering van de binnenvaart komt de gewesten toe.
3.115 Regionalisering van de pachtwetgeving om met de gewesten een echt grondbeleid te kunnen voeren.
3.116 De uitvoeringsbevoegdheid van het federale jeugdrecht blijft homogeen en exclusief bij de gemeenschappen.
Voor de preventieve hechtenis komt er een gedeelde bevoegdheid.
Er moet klaarheid komen in de bevoegdheidsverdeling en de financiering van herstelbemiddeling, neutrale ontmoetingsruimten, gerechtelijke alternatieve maatregelen, internering en veiligheidscontracten.
In plaats van het federaal wetenschapsbeleid te defederaliseren wil Groen! voor ondermeer klimaatsof biodiversiteitsonderzoek volop investeren in het federaal wetenschapsbeleid.
De kritische onderzoeksmassa op verschillende wetenschapsdomeinen is dermate beperkt dat een federale investering en samenwerking over de taalgrens noodzakelijk blijft.
Groen! huldigt dezelfde stelling tegenover de federale wetenschappelijke en culturele instellingen.
Ze hebben een unieke positie binnen het culturele patrimonium en het wetenschappelijk onderzoekslandschap.
Er moet voor deze instellingen toekomstplan op lagere termijn ontwikkeld worden in overleg met de gemeenschappen waarin de positie van deze instellingen verduidelijkt wordt en hen de nodige financiële slagkracht wordt aangereikt.
Er is nood aan een vernieuwd denken over de wereld waarin ecologie een centrale plaats inneemt.
In een begrensde wereld kunnen globaliseringsprocessen die uitgaan van een idee van ‘onbegrensdheid’ enkel de tegenstellingen tussen rijk en arm, tussen mens en planeet verscherpen.
De uitweg ligt in een radicale keuze voor gerechtigheid in een kwetsbare wereld.
De keuze voor gerechtigheid is een realistische keuze.
We leven in een verbonden wereld.
Geen enkel land, ook niet het machtigste, kan zich afschermen van economische crises, ziektes, ecologische bedreigingen of terrorisme.
Er is in de feiten een wereldgemeenschap.
Keuzes die aan de ene kant van de planeet gemaakt worden, beïnvloeden wat aan de andere kant gebeurt.
We leven in een verdeelde wereld.
Vergeleken met twintig jaar geleden zijn enkele landen minder arm geworden.
Maar binnen landen is de tegenstelling tussen rijk en arm vaak wel toegenomen.
Mondiaal gezien is een minderheid van de mensen ingeplugd in de globalisering, terwijl een meerderheid daarvan uitgesloten wordt.
We leven in een eindige wereld.
Natuurlijke grenzen bestaan.
Het is evenwel niet zo dat het overschrijden van zo’n grens onmiddellijk tot een catastrofe leidt.
Het overschrijden van grenzen kan wel processen in gang zetten die nog moeilijk te controleren zijn.
Op dit moment vraagt de mens zo ongeveer 20% meer van de aarde dan die kan geven.
Die gevaarlijke toestand is niet houdbaar.
Gerechtigheid in een tijdperk van grenzen.
Het verlangen naar rechtvaardigheid dreigt in conflict te komen met de stabiliteit van de biosfeer, tenminste zolang als het enkel verbonden wordt met conventionele economische groei.
Dit is het dilemma waar we als wereldgemeenschap voorstaan.
De armoede oplossen ten koste van het milieu is geen oplossing.
Er is geen rechtvaardigheid zonder ecologie.
De hoop op een betere wereld moet dan ook verbonden worden met het streven naar een ecologisch duurzame wereld.
Ecologische rechtvaardigheid zou dan ook het uitgangspunt moeten zijn van een toekomstgerichte internationale politiek.
Een minderheid van de wereldbevolking neemt het grootste deel van de milieugebruiksruimte in, ten koste van de meerderheid.
De grootste slachtoffers van de klimaatverandering zijn zij die er het minst voor verantwoordelijk zijn.
Ecologische winst en schuld wordt niet gelijk verdeeld over de planeet.
Als Europa een meer schone economie kan uitbouwen enkel door de milieugevolgen daarvan door te schuiven naar het Zuiden, dan is dat een illusie.
Om een bepaald niveau van welvaart uit te bouwen moeten mensen en landen beroep kunnen doen op de natuurlijke rijkdommen.
In een begrensde wereld moet iedereen daartoe gelijke kansen krijgen, en dat is nu niet het geval.
In de manier hoe de oliebevoorrading of de internationale handel wordt georganiseerd, blijkt dat overduidelijk.
Ecologische rechtvaardigheid gaat uit van een aantal principes: Een ethiek van de lange afstand.
Het lot van mensen aan de andere kant van de wereld heeft alles met ons te maken.
Of mensen daar rechtvaardige levenskansen hebben, bepaalt onder meer de veiligheid in een begrensde wereld.
Het is dan ook in ons eigen belang.
Erkenning en herverdeling.
Wanneer mensen meer rechtvaardigheid vragen, dan is dat vanuit een streven naar erkenning van wie ze zijn, en ook vanuit een gerechtvaardigde aanspraak op het delen in de welvaart.
Mensenrechten.
Een duurzame omgang met de natuurlijke rijkdommen is een keuze voor mensenrechten.
Voor hun overleven zijn de meeste mensen op deze planeet rechtstreeks afhankelijk van een gezond milieu.
Internationale organisaties moeten dat recht erkennen.
Geen overconsumptie.
In een begrensde wereld leidt het teveel van de een tot het tekort van de ander.
Alleen een vermindering van de ecologische gulzigheid kan ruimte creëren voor iedereen om een waardig leven uit te bouwen.
Gelijke uitwisseling.
Onder meer het handelsbeleid moet uitgaan van rechtvaardigheid.
Een eerlijke prijs voor een eerlijk product.
Alleen een handel die geen ecologische of sociale schuld veroorzaakt kan ‘vrij’ genoemd worden.
Onrecht rechtzetten.
Ongelijke partners gelijk behandelen is onrechtvaardig.
De lasten mogen dan ook niet gelijk verdeeld worden tussen de zwakken en de sterken.
Die landen die een historische verantwoordelijkheid dragen, moeten dan ook hun ecologische schuld inlossen.
Die principes willen we omgezet zien in een mondiale politiek van ecologische rechtvaardigheid.
Dat houdt onder meer een tweesporenbeleid in.
Aan de ene kant is het nodig dat de industrielanden hun impact op de planeet (hun ecologische voetafdruk) serieus verkleinen.
Aan de andere kant hebben de landen van het Zuiden recht op een groter aandeel, maar dan wel als ze daarbij ineens kiezen voor een duurzaam ontwikkelingspad.
Doel voor iedereen moet zijn om te komen tot productieen consumptiepatronen die veel minder zwaar wegen op de planeet.
Binnen het beleid inzake onder meer klimaat, biodiversiteit, handel, veiligheid, financiën, ontwikkelingssamenwerking moeten deze uitgangspunten een volwaardige plaats krijgen.
De internationale instellingen moeten zich ook volledig richten op een politiek die ecologische rechtvaardigheid bevordert.
De Europese Unie heeft in dit alles een sleutelrol te spelen.
We willen dat de EU er onomwonden voor kiest een globale speler te worden voor een andere globalisering, die uitgaat van ecologische rechtvaardigheid.
België zorgt er mee voor dat de EU het voortouw neemt bij het stellen van ecologische en sociale voorwaarden aan de wereldhandel.
Binnen de WTO komt de EU ervoor op dat milieubescherming en armoedebestrijding absolute prioriteit krijgen,
en moet er een ondersteuningsmechanisme komen om de ontwikkelingslanden in staat te stellen hun productie aan deze criteria aan te passen.
Deze prioriteiten mogen we niet ondergeschikt maken aan de handelsliberalisering.
4.2 Binnen de WTO willen we verruimde mogelijkheden voor handelsbeperkingen ter bescherming van milieu, natuur, volksgezondheid en dierenwelzijn, maar ook met het oog op schendingen van mensenrechten of internationaal erkende arbeidsnormen.
Concreet wil dat onder meer zeggen dat handelsdifferentiatie mogelijk moet zijn, niet enkel op basis van productkenmerken, maar ook op basis van de wijze waarop een product geproduceerd wordt.
Handelsregels moeten beschermen tegen sociale en ecologische dumping.
4.3 Voorafgaand aan handelsbeperkingen pleegt de EU overleg met de getroffen landen en NGO’s.
In geval van ontwikkelingslanden biedt zij een concreet ondersteuningspakket aan, dat deze landen in staat stelt aan de Europese eisen te voldoen en hun ontwikkeling te bevorderen.
4.4 Binnen de WTO willen we vrijstelling van invoerrechten voor milieutechnologie, de opname van het voorzorgsbeginsel en het toelaten van productiegerichte milieustandaards.
4.5 Uitbouw van een sterke multilaterale milieuorganisatie.
Het huidig VNmilieuprogramma opwaarderen tot een mondiale milieuorganisatie.
4.6 Binnen het VNkader wordt een mondiaal energieagentschap opgericht.
Dat geeft steun aan landen in hun omschakeling naar een ecologisch duurzame en nietnucleaire energievoorziening.
4.7 Er is evenzeer nood aan een democratisering van de WTO (betere mogelijkheden voor arme landen, medezeggenschap door het EP, nationale parlementen en internationale NGO’s, openstelling van het ‘comité 133’ voor parlementaire controle).
De EU zet zich in het bijzonder in voor: (1) een betere informatiepositie voor ontwikkelingslanden en NGO’s,
(2) het recht van NGO’s om te interveniëren bij geschillenpanels,
(3) opname van een milieujurist of een jurist uit een ontwikkelingsland in het panel wanneer het geschil over een milieukwestie of een ontwikkelingsland gaat.
4.8 De economische dumping van landbouwproducten moet worden tegengegaan.
Daarbij hoort onder meer de afbouw van exportsubsidies,
en een voorkeurbehandeling voor ‘Fair Trade’producten, onder meer door vrijstelling van BTW.
Bij openbare aanbestedingen dient het gebruik van sociale criteria bij het toekennen van contracten expliciet toegelaten te zijn.
4.9 Het concept Fair Trade wordt wettelijk beschermd.
Een erkenning van fair trade door de overheid is belangrijk opdat het principe van fair trade enkel gebruikt zou worden door producenten die zich houden aan de afgesproken voorwaarden en standaarden.
Het is ook belangrijk opdat de openbare aanbestedingen van overheden die kiezen voor fair trade beantwoorden aan die voorwaarden en standaarden.
4.10 Eerlijke kansen voor iedereen in de wereldhandel.
Het recht van arme landen erkennen om hun grenzen slechts geleidelijk open te stellen en bij wijze van overgang maatregelen te nemen ter bescherming van de eigen producten en sectoren.
Zij moeten de kans krijgen hun eigen markten te beschermen tegen goedkope import van landbouwgoederen.
4.11 Stimuleren van lokale en regionale landbouwmarkten.
Landen moeten de nodige beleidsruimte krijgen om een beleid te kunnen voeren dat gericht is op voedselsoevereiniteit.
4.12 Wij zijn voorstander van de instelling van een klachtenbureau voor ontwikkelingslanden en internationale NGO’s.
4.13 We zijn ook voorstander van een organisatie die de markttoegang voor kleine en middelgrote producenten uit het Zuiden kan bevorderen.
Zo’n organisatie werkt aan kwaliteitsverbetering, en informeert over mogelijke markten, regelgeving, beurzen en potentiële kopers.
4.14 Eerlijke en stabiele prijzen voor landbouwproducten.
Er is nood aan nieuwe internationale mechanismen om grondstoffen in het algemeen en landbouwproducten in het bijzonder lonender te maken en aanbod en vraag beter op elkaar af te stemmen.
4.15 Er is nood aan extra maatregelen de greep van multinationale ondernemingen (MNO’s) op de landbouw te beperken en de positie van landbouwers te versterken.
Het gaat hierbij onder meer over: antitrustmaatregelen, vergroting van de transparantie en aansprakelijkheid van bedrijven, verbod op octrooien op levend organismen en hun onderdelen, versterken van boerenen boerinnencoöperaties en ondersteunen van directe verkoop aan de consument.
4.16 Meer steun voor kleinschalige duurzame landbouw in het Zuiden.
Onder meer door: steun voor organisaties van familiale boeren, verbetering van toegang tot grond, water, krediet, zaaigoed, en aangepast landbouwonderzoek.
4.17 Er is nood aan extra maatregelen die de positie van vrouwen in de landbouw in het Zuiden steunen en hun rechten versterken.
4.18 Er is nood aan bijkomende initiatieven om een milieuen natuurvriendelijke landbouw in Zuid en Noord te stimuleren.
Het gaat hierbij onder meer om het voorzien van een voldoende sterk wettelijk kader, het ondersteunen van onderzoek naar ecologische productiemethodes, betere regelgeving en controle, bevorderen van korte ketens, internaliseren van externe kosten.
De voortrekkersrol van de biolandbouw moet door de overheid erkend en ondersteund worden.
4.19 Er is eveneens nood aan stimuli die duurzaam consumentengedrag in functie van duurzame landbouw mogelijk maken en bevorderen.
4.20 Mensenrechten centraal.
De internationale onderhandelingen over handel in diensten mogen niet gebruikt worden om andere landen te verplichten tot liberalisering en privatisering van publieke diensten.
In de onderhandelingen voor diensten (GATS) moeten de belangen van de bevolking van de ontwikkelingslanden gegarandeerd worden, met name tegenover mogelijke privatiseringsplannen voor de wateren andere basisnutsvoorzieningen en het patentrecht.
Privatisering van de watervoorziening wijzen wij af.
Toegang tot zuiver water is immers een mensenrecht.
Verder willen we een verbod op het patenteren van levende organismen of hun onderdelen die in de vrije natuur voorkomen zonder ingrijpen van de mens.
4.21 Sterke inzet in de internationale fora voor het bereiken van de Johannesburgen Millenniumdoelstellingen.
Prioriteit dient daarbij te gaan naar de mondiale uitbouw van hernieuwbare energie,
de vermindering van de armoede
en vooruitgang op het vlak van watervoorziening.
Zo dient tegen 2015 het aantal mensen dat geen toegang heeft tot zuiver water gehalveerd te worden.
In alle programma’s is speciale aandacht nodig voor de levensrealiteit van vrouwen.
4.22 Opzetten van een interparlementair onderzoek (met participatie van Europese en nationale parlementsleden en het middenveld) naar de programma’s en initiatieven om te komen tot de Millenniumdoelstellingen in 2015.
Opmaken van een voortgangsrapport over het halen van de millenniumdoelstellingen.
4.23 De OESOgedragscode c.q. de toekomstige VNnormen voor maatschappelijk verantwoord ondernemen worden verplicht gesteld voor multinationale ondernemingen.
Naleving ervan wordt een voorwaarde voor de toekenning van exportfaciliteiten.
Multinationals die buiten de EU opereren rapporteren jaarlijks in hoeverre ze zich houden aan de Europese milieuen arbeidsnormen.
4.24 De EU heft het bankgeheim op voor alle internationale transacties.
Instelling van een Tobin/Spahntaks.
Wat het Belgisch parlement al heeft goedgekeurd in dit verband, zou ook op Europees verband moeten worden verdedigd door België.
Doel is te komen tot een mondiale heffing op financiële deviezenstromen.
4.25 Wij willen een hervorming van het IMF en de Wereldbank.
De EU dient binnen deze organisaties met één stem te spreken.
Het IMF zou meer preventief moeten werken.
Binnen de structurele aanpassingsprogramma’s zouden doelstellingen op het vlak van sociaalecologische duurzame ontwikkeling ruim aan bod moeten komen.
Binnen IMF en Wereldbank komt de EU op voor het recht van landen om zelf te bepalen in hoeverre zij zich openstellen voor kapitaalverkeer.
In het algemeen moet het relatief gewicht van de minder ontwikkelde landen binnen deze organisaties toenemen.
De Belgische vertegenwoordigers in IMF en WB zouden minstens eenmaal per jaar verslag moeten uitbrengen van hun activiteiten tegenover het parlement en vertegenwoordigers van de civiele samenleving.
Er zou ook een parlementaire commissie moeten opgericht worden die permanent de Belgische activiteiten en engagementen binnen dit soort internationale instellingen opvolgt.
4.26 Bijsturing van de Europese Partnerschapsakkoorden (EPA’s).
Tegen eind 2007 zullen normaal de onderhandelingen tussen de EU en de ACPlanden voor het uitwerken van EPA’s worden afgewerkt.
België moet een voortrekkersrol spelen binnen de EU om de eenzijdige EPAonderhandelingen bij te sturen.
4.27 Versterken van het groeipad naar de 0,7%.
Er is nood aan een echte inhaaloperatie om de 0,7% te halen in 2010.
Met het groeipad dat de huidige regering volgt, komen we niet verder dan 0,5% in 2010.
Er moet ook gegarandeerd zijn dat de ruime meerderheid (minstens 60%) van de aangerekende uitgaven wel degelijk binnen het departement ontwikkelingssamenwerking wordt voorzien.
4.28 De uitgaven moeten echte hulp zijn.
Er moet dus een einde komen aan het kunstmatig opkrikken van de uitgaven door het inschuiven van allerlei internationale uitgaven van andere departementen of het aanrekenen van betwistbare uitgaven (zoals opvang van asielzoekers).
Er moet gewerkt worden volgens duidelijke prioriteiten die echte hulp garanderen.
4.29 Schuldkwijtschelding.
We vragen dat de schuld van de lageinkomenslanden volledig wordt kwijtgescholden.
De kost moet daarbij berekend zijn op de reële waarde van de uitstaande schuld.
Vervolgens is er nood aan een ander voorwaardenbeleid voor schuldkwijtschelding.
Niet langer dus het orthodoxe beleid van IMF en Wereldbank, maar wel een ontwikkelingsstrategie uitgetekend door de betrokken regeringen, hun parlementen en de civiele samenleving.
We vragen dat ook de schuld van de middeninkomenslanden wordt aangepakt.
Een onafhankelijk panel moet in dat verband garanderen dat schuldaflossing de ontwikkeling niet in gedrang brengt.
4.30 De Belgische regering moet vastleggen dat voortaan onderscheid zal gemaakt worden tussen uitgaven voor ontwikkelingssamenwerking en schuldkwijtschelding.
Schuldverlichting mag niet langer meegerekend worden in ontwikkelingsuitgaven.
Binnen het OESO/DAC moet België bepleiten dat schuldverlichting voortaan wordt gerapporteerd onder de noemer ‘andere middelen voor ontwikkeling’.
In die rapportering moet de echte waarde van de schuld in rekening gebracht worden, niet de nominale.
4.31 Ontwikkelingssamenwerking moet uitdrukkelijk een federale bevoegdheid blijven.
Aanvullend op en complementair met wat federaal gebeurt kunnen de gewesten initiatieven nemen.
Die mogen in geen enkel geval neerkomen op het uithollen van de federale bevoegdheid.
4.32 Er wordt opnieuw resoluut gekozen voor een minister van ontwikkelingssamenwerking.
In het regeerakkoord moeten garanties voorzien worden voor de autonomie van die minister en van haar of zijn begroting.
Zo is er nood aan een sterkere scheidingslijn tussen de begroting van Buitenlandse Zaken en Ontwikkelingssamenwerking.
Er moeten voldoende garanties zijn voor het beslissingsrecht van de minister.
4.33 Parallel hiermee wordt de autonomie van ontwikkelingssamenwerking ook bepleit in de Europese context, en meerbepaald de bepalingen in het nieuwe Verdrag.
De autonomie van ontwikkelingssamenwerking moet gegarandeerd zijn binnen een nieuw juridisch kader.
Langetermijnbeleid (zoals handel en ontwikkelingssamenwerking) dient onderscheiden te worden van buitenlands beleid.
In het Verdrag moeten de begrippen coherentie, consistentie en complementariteit versterkt worden.
De commissaris voor ontwikkelingssamenwerking moet een sterke en onafhankelijke positie in kunnen nemen.
De parlementaire controle moet worden verbeterd.
Parlementsleden en middenveld dienen ook tijdig te kunnen beschikken over alle relevante informatie.
4.34 De kwaliteit van het beleid dient verder verbeterd te worden.
Zo willen we dat DGOS en BTC opnieuw het zwaartepunt vormen van het beleid.
Zij moeten het grootste deel van het budget kunnen omzetten.
Er is ook nood aan een grondige evaluatie van de taakverdeling tussen DGOS en BTC met het oog op een ander kader voor hulp, waarin het eigenaarschap (“ownership”) van het partnerland centraal komt te staan.
Er is verder ook behoefte aan aparte monotoringen controlemechanismen voor de uitgaven van het buitenlands beleid (inclusief ontwikkelingssamenwerking), die rekening houden met de specificiteit ervan.
De indirecte actoren dienen bij dit alles erkend te worden als volwaardige gesprekspartner.
Voor nieuwe basisallocaties van projecten en programma’s vanaf 2008 dienen voldoende financiële middelen voorzien te worden.
Ten slotte dient gewaakt te worden over een goede toepassing van de nieuwe regelgeving, zodat de beoogde administratieve vereenvoudiging in de praktijk wordt omgezet.
4.35 De kwaliteit van de hulp dient gegarandeerd te worden.
Gebonden hulp kan niet.
Dat betekent dus zonder meer dat de Belgische hulp volledig ontbonden moet worden.
Ontwikkelingssamenwerking mag niet gebruikt worden als steun voor Belgische bedrijven.
Er moet gestreefd worden naar een volledige implementatie van de Verklaring van Parijs over harmonisering en afstemming, onder meer over de ontbinding van de hulp.
De ontbinding van de hulp dient gepaard te gaan met een wijziging in de aanbestedingsregels, zodat ook de ontwikkelingslanden aan de voorwaarden kunnen voldoen.
4.36 Extra aandacht is nodig voor de genderaspecten van ontwikkelingssamenwerking.
Zo is er onder meer nood aan gendermainstreaming op alle beleidsterreinen.
Genderindicatoren moeten verplicht worden.
De Millenniumdoelstelling rond gendergelijkheid (nr. 3) dient bijzonder aandacht en middelen te krijgen.
4.37 Het concept van ‘goed bestuur’ mag niet op een verkeerde wijze gebruikt worden om extra voorwaarden te stellen aan ontwikkelingshulp.
Goed bestuur mag enkel gebruikt worden als doelstelling, en niet als voorwaarde voor ontwikkelingsbeleid.
Streefdoel moet steeds zijn een partnerrelatie waarbij samenwerking is gebaseerd op dialoog, zonder politieke of economische conditionaliteit.
Op alle terreinen dient gebruik gemaakt te worden van gezamenlijk overlegde benchmarks.
Thema’s als kwaliteit van het bestuur of mensenrechten kunnen beter worden aangekaart via beleidsdialoog met het partnerland.
4.38 Om de effectiviteit van de hulp te garanderen, is er nood aan voorspelbare hulp, die dus op voldoende lange termijn wordt uitgetekend.
Concreet zouden donoren zich moeten engageren voor periodes van vijf tot tien jaar, en moeten ze vooraf de ordegrootte van de hulp bepalen.
Bij dit alles zou er niet mogen geopteerd worden voor sterk geconditioneerde hulp, maar wel voor gezamenlijk geformuleerde doelstellingen.
4.39 Hulp moet nog beter worden afgestemd op de partnerlanden, en moet dus voluit kiezen voor het concept van eigenaarschap (“ownership”) als uitgangspunt van het beleid.
Het Belgisch ontwikkelingsbeleid dient volledig vanuit dit principe te vertrekken, en moet dus afgestemd zijn op de partnerlanden.
Daartoe moet er structureel een afstemming met de civiele samenleving, hier en in het Zuiden, voorzien worden.
Ook op het vlak van procedures en controle is er nood aan een betere afstemming met de partnerlanden.
Waar mogelijk zou moeten gekozen worden voor budgetsteun.
4.40 Budgetsteun verdient meer aandacht binnen de ontwikkelingssamenwerking.
Budgetsteun mag evenwel niet zomaar gebruikt worden als beloning voor de prioriteiten van de donoren of internationale instellingen.
Het moet integendeel leiden tot meer eigenaarschap.
Het beleid moet kiezen voor een beleidsdialoog, op basis van een politieke, sociale en economische analyse van het partnerland.
De beleidsdialoog met de partnerlanden moet transparant zijn.
Een kritische houding tegenover de conditionaliteiten van IMF en Wereldbank is hier nodig.
Capaciteitsopbouw moet bij dit alles een van de doelstellingen zijn.
4.41 Er dient gestreefd te worden naar een grotere coherentie tussen ontwikkelingssamenwerking en andere beleidsdomeinen.
(1) Onder meer met het milieuen klimaatbeleid.
Alle ontwikkelingsprojecten dienen getoetst te worden op hun milieueffecten.
DGOS stelt nu al dat en minstens 5% van de hulp specifiek de bescherming van het milieu in het Zuiden tot doel zou moeten hebben.
Men haalt nu slechts 1,8%.
Inzake klimaat kan er geïnvesteerd worden in capaciteitsopbouw en betere samenwerking tussen de betrokken administraties.
Het engagement van België (Bonnverklaring) over klimaatgerelateerde ontwikkelingshulp (bv. steun voor adaptatie) dient te worden nagekomen, via bijkomende middelen, niet uit het ontwikkelingsbudget.
(2) Coherentie is ook nodig met buitenlands en defensiebeleid.
Humanitaire activiteiten van het leger of andere militaire activiteiten mogen niet betaald worden met geld van ontwikkelingssamenwerking.
België dient zich ook te verzetten tegen de uitbreiding van criteria voor aanrekenbaarheid van hulp met veiligheidsgerelateerde en militaire uitgaven.
Allocatie van hulp mag niet geheroriënteerd worden in functie van terrorismebestrijding.
(3) Met buitenlandse handel.
Er is in dit verband nood aan een betere regelgeving voor bedrijven over mensenrechten, arbeidsvoorwaarden en milieu.
Bij steun aan Belgische investeringen in het Zuiden (via Delcrederedienst) moet gegarandeerd zijn dat de belangen van de bevolking in het Zuiden gerespecteerd worden op het vlak van mensenrechten, arbeidsvoorwaarden en milieu.
(4) Met de financiële en fiscale sector.
Zo is er nood aan initiatieven voor het ontmantelen van belastingparadijzen en voor het opheffen van het bankgeheim.
4.42 De Nationale Delcrederedienst is transparant, controleert en richt een compliance commissie op.
De Nationale Delcrederedienst hanteert nog te onduidelijke normen inzake milieu, gezondheid, veiligheid, conflictpreventie en mensenrechten.
Duidelijke normen moeten gelden voor alle opdrachten voor rekening van de Staat, maar ook voor het partnerschap met andere kredietverzekeraars.
De bevoegde overheidsdiensten zien erop toe dat die normen gerespecteerd worden,
en het publiek en de lokale getroffen bevolking moeten inspraak krijgen in de besluitvorming door de Nationale Delcrederedienst en de bevoegde overheidsdiensten.
Hiertoe behoren openbaarheid van bestuur, monitoring en de oprichting van een compliance commission.
4.43 Ontwikkelingslanden worden actief aangespoord tot het uitwerken van een ‘decent employment strategy’ in de nationale armoedestrategieën,
het belang van inspraak van alle betrokkenen te onderlijnen
en hen aan te moedigen de ‘core labour standards’ van de IAO te ratificeren en implementeren.
4.44 Menswaardig werk wordt opgenomen in alle beleidsniveaus en –instrumenten van de Belgische ontwikkelingssamenwerking.
4.45 Het concept kwaliteitsvol en menswaardig werk wordt actief gepromoot in de multilaterale instellingen.
4.46 Een clausule rond menswaardig werk voor Delcredereprojecten wordt opgenomen.
4.47 De VN is en blijft de basis van de internationale rechtsorde.
Een hervorming en versterking van de rol van de VNVeiligheidsraad is aangewezen.
Zo zou het vetorecht moeten afgeschaft worden en vervangen door een meerderheidsstemming.
Een meer representatieve samenstelling van de Veiligheidsraad is eveneens nodig, voor wat betreft de vertegenwoordiging van de verschillende grote regio’s.
In dat verband willen we werk maken van een zetel voor de EU in de Veiligheidsraad.
We zijn ook voorstander van een versterkte rol van de NGO’s binnen de VNinstellingen.
Er is verder ook nood aan een grotere transparantie, onder meer betere verslaggeving van de debatten tussen de permanente leden van de Veiligheidsraad.
4.48 Alle EUstaten dienen onverkort de integriteit van het statuut van het Internationaal Strafhof te verdedigen.
België zet zich er actief voor in dat ook de kandidaatlidstaten van de EU die het verdrag nog niet hebben ondertekend dat op korte termijn doen.
Dit moet ook een element worden in toekomstige onderhandelingen voor EUtoetreding.
4.49 Een mondiaal verbod op de doodstraf voor 2010.
4.50 Om een betere bescherming van de mensenrechten in België te waarborgen is het nodig dat een aantal belangrijke internationale verdragen wordt ondertekend, geratificeerd en geïmplementeerd.
Het gaat daarbij onder meer om: Het Optioneel Protocol bij het VNverdrag tegen Foltering en Andere Wrede, Onmenselijke of Vernederende Behandeling of Bestraffing (OP CAT)
De Conventie voor de bescherming van de Rechten van alle Arbeidsmigranten en hun Gezinsleden
Het Verdrag voor de Bescherming van alle Personen tegen Gedwongen Verdwijningen
Het Internationaal Verdag over de Rechten van Personen met een Handicap
Het Verdrag ter Bestrijding van Mensenhandel
Alle bepalingen van het Europees Sociaal Handvest
Een Belgische Commissie voor de Rechten van de Mens
4.51 De verschillende internationale organisaties die zich bezighouden met internationale veiligheid nemen het idee van ‘preventieve gerechtigheid’ als hun uitgangspunt.
Binnen een begrensde wereld is een systematische keuze voor ecologische rechtvaardigheid de beste garantie op een veiliger wereld.
Een rechtvaardig klimaatregime, een verkleining van de ecologische voetafdruk van de ecologisch gulzige landen, eerlijke en duurzame handelsregels, ze vormen allemaal een voorwaarde voor een meer veilige wereld.
De EU dient zich op te werpen als internationale koploper op het vlak van ontwapening, wapencontrole en wapenbeheersing.
Dat geldt evenzeer voor nucleaire, biologische, chemische als voor conventionele wapens.
We willen, met België als voortrekker, inzet van de EU voor een internationaal verbod op landmijnen en fragmentatiebommen en de verwijdering ervan.
België moet zijn aanwezigheid in de VNVeiligheidsraad voor dit en volgend jaar gebruiken om te komen tot een internationaal verdrag tegen clusterbommen.
Ook het internationaal verdrag tegen landmijnen moet met alle middelen worden gepromoot en ondersteund zodat eind 2008 alle grote landen dit belangrijk verdrag mee ondertekend hebben.
De Groenen willen dat alle kernwapens verdwijnen uit Europa.
De EU zet Frankrijk en GrootBrittannië aan tot het uitvoeren van hun verplichtingen in het kader van het nonproliferatieverdrag, met name de afbouw van hun nucleaire arsenalen.
4.53 Aanscherpen en bindend maken van de EUgedragscode voor wapenexport.
De regering zet zich in om de Europese Gedragscode zo snel mogelijk bindend en handhaafbaar te maken voor alle EUlidstaten.
De criteria die nu in de Code vervat zijn, dienen verder uitgewerkt te worden.
Postexport controles, controles op eindgebruikerscertificaten en controles op buitenlandse productiefaciliteiten van Europese wapenproducenten kunnen dit beleid verder verfijnen.
De rapportering is zeer belangrijk: meer transparantie en harmonisering zullen leiden tot eenduidigere verslaggeving.
Er wordt ook gekeken naar wapendoorvoer die nu te vaak een grijze zone blijft.
Het opheffen van wapenembargo’s moet aan duidelijke criteria onderworpen worden en nauwlettend gevolgd worden na de opheffing.
4.54 België blijft actief en constructief meewerken aan de totstandkoming van een Internationaal Wapenhandelverdrag (Arms Trade Treaty) zoals gevraagd door de Algemene Vergadering van de VN in 2006.
België streeft naar een bindend verdrag met een ruim toepassingsgebied, met duidelijke richtlijnen inzake rapportering.
4.55 Een verbeterd strategisch concept voor de EU.
De EU dient een eigen strategisch concept uit te werken, dat ook de opdrachten en inzetgebieden van de eigen snelle interventiemacht definieert.
Het voorkomen en beëindigen van gewelddadige conflicten dient daarbij centraal te staan.
De EU gaat uit van een regionale benadering, waarbij wordt samengewerkt met internationale organisaties, nationale staten, NGO’s en lokale vredesinitiatieven.
Er moet een betere controle komen van het Europees Defensie Agentschap door het Europees Parlement.
4.56 Binnen een algemene strategie gericht op geweldpreventie dient ook ruim aandacht te zijn voor een ecologisch energiebeleid dat conflicten rond schaarse energiebronnen kan voorkomen.
4.57 Militaire interventies dienen gebonden te zijn aan een VN-mandaat.
4.58 De EU definieert de taken en het operatiegebied van haar snellere actiemacht.
De nadruk ligt op het voorkomen en beëindigen van gewapende conflicten aan de instabiele randen van Europa, in samenwerking met VN en OVSE.
Voor militaire operaties buiten het eigen continent vormt optreden in breder verband, b.v. met landen uit de regio, het uitgangspunt.
Voor inzet van EU-vredestroepen is toestemming van het EP nodig.
4.59 Een sterkere uitbouw van civiele instrumenten voor conflictpreventie is nodig.
De EU richt een civiel vredescorps op, gespecialiseerd in nietmilitaire vormen van conflicthantering, en stelt dit ter beschikking van VN en OVSE (Organisatie voor Vrede en Samenwerking in Europa).
4.60 Bij vredesmissies dienen (inter)nationale NGO’s als volwaardige partners betrokken te worden bij de voorbereiding, uitvoering en evaluatie.
4.61 Opzetten van een Europees Centrum voor Geweldpreventie.
4.62 Sterkere parlementaire controle rond buitenlands en defensiebeleid.
In de grondwet zou moeten worden voorzien dat het parlement beslissingsrecht krijgt bij het uitzenden van Belgische troepen voor opdrachten van vredeshandhaving of –herstel.
4.63 Het gewetensbezwaar tegen de militaire bestemming van belastinggeld erkennen.
Daartoe wordt een vredesbelastingfonds opgericht.
4.64 Een actiefkritische houding van België ten aanzien van de NAVO.
De NAVO mag zich niet ontwikkelen tot een mondiale militaire alliantie die niet ondergeschikt is aan het VNkader.
De NAVO dient zich strikt te houden aan de bepalingen van haar eigen charter, waarin de verwijzing naar het VNkader ook duidelijk is.
Dus geen militaire interventie van NAVOtroepen zonder VNmandaat.
Bij wijzigingen van de NAVOmissies dient er daarover discussie mogelijk te zijn in het parlement.
De Amerikaanse nucleaire wapens op Belgisch grondgebied dienen te worden verwijderd.
Belgische troepen mogen niet meewerken met nucleaire opdrachten van de NAVO.
Er moet ook een herziening komen van het verdrag tussen België en de NAVO van 1971 over de doorvoer van troepen en wapens over Belgisch grondgebied, waardoor ons land in staat zou zijn om de transit van Amerikaanse troepen over ons grondgebied te verhinderen.
4.65 De wereldwijde uitgaven van de wapenindustrie moeten dalen, en in eigen land moet de Delcrederedienst die de wapenuitvoer verzekert, veel kritischer worden opgevolgd.
De Belgische overheid moet erop toezien dat de nationale Delcrederedienst enkel een transactie met ondernemingen afsluit, wanneer de transactie voldoet aan de verplichtingen zoals ze zijn opgenomen in de internationale mensenrechtenen milieuverdragen.
Dit vereist monitoring, communicatie met alle actoren en een transparanter beleid.
4.66 Nieuwe transatlantische agenda, steunende op ‘kritische solidariteit’.
Het is belangrijk dat de VS zich inschakelt in de internationale organisaties, en geen unilaterale koers vaart.
De EU moet de VS ertoe aanzetten snel het statuut van het Internationaal Strafhof te ratificeren.
De nieuwe bewapeningsplannen van de VS zijn zorgwekkend.
Wij wijzen de strategie van unilaterale ‘preventieve’ militaire acties af.
De transatlantische samenwerking mag zich niet beperken tot het militaire domein, maar zou zich ook onder meer op het internationaal milieubeleid moeten richten.
4.67 Aandacht voor de rol van vrouwen in conflictgebieden.
Streven naar een juridisch bindend mensenrechteninstrument op Europees niveau inzake geweld tegen vrouwen.
Initiatieven om artikel 147 van het Vierde Protocol van Genève te herzien teneinde verkrachting, gedwongen zwangerschap, seksuele slavernij, gedwongen sterilisatie en elke andere vorm van seksueel geweld als een grove inbreuk op de conventies van Genève te kwalificeren.
Wij willen verder dat België, op basis van Resolutie 1325 van de Veiligheidsraad de aandacht voor vrouwen in het vredesproces bovenaan de politieke agenda zet en een voorbeeld is in de Veiligheidsraad.
4.68 In het kader van het EUbeleid willen we werk maken van samenwerking en taakverdeling tussen nationale strijdkrachten,
gericht op een algemene strategie van vredesbevordering.
4.69 Het Belgisch leger vormt zich verder om tot actor die kan ingezet worden in het kader van een internationale vredesstrategie in Europees verband.
De expertise rond onder meer vredeshandhaving en ontmijning wordt verder ontwikkeld en ingezet.
4.70 Voorkomen en bestrijden van internationaal terrorisme is in de eerste plaats een verantwoordelijkheid van de (inter)nationale politie en inlichtingendiensten.
Naast het bestrijden van het terrorisme moet er voldoende aandacht besteed worden aan het aanpakken van de fundamentele maatschappelijke oorzaken ervan.
Om terroristennetwerken hun recruten, sympathisanten, geldbronnen, wapens en schuilplaatsen te ontnemen, is een politiek van lange adem nodig: vermindering van armoede, onderontwikkeling, rechteloosheid, culturele en religieuze tegenstellingen en politieke wederopbouw van ‘mislukte staten’ onder gezag van de VN.
De EU levert daarvoor grotere inspanningen.
4.71 Wij willen een ambitieus en coherent constitutioneel verdrag voor de EU.
Dat verdrag moet gericht zijn op een sterkere parlementaire democratie, transparantie, het verankeren van fundamentele rechten en een versterking van de capaciteit van de Unie om op te treden.
4.72 De EU moet het constitutioneel proces opnieuw lanceren maar ook tegelijk haar politiek optreden verbeteren.
Stappen naar een betere constitutionele regeling moeten hand in hand gaan met een verandering in de politieke richting van de EU, door initiatieven en regelgeving die op adequate wijze een antwoord bieden op de noden en zorgen van de Europese burgers.
Er moet een beter antwoord komen op de problemen van burgers, onder meer op sociaal, economisch, energieen milieuvlak.
4.73 Om stappen vooruit te zetten, is er nood aan een nieuwe Conventie, die verder werkt op het resultaat van de eerste Conventie.
Die Conventie moet een duidelijk mandaat krijgen dat er onder meer op gericht is om het onderdeel ‘beleid’ (deel III) uit het constitutioneel deel van het verdrag te halen.
Er is nood aan een duidelijk politiek engagement om alle mogelijkheden van de nieuwe Conventie te gebruiken om de sociale dimensie van het resultaat sterk te verbeteren.
Vertegenwoordigers van de civiele samenleving moeten betrokken worden bij het werk van de Conventie.
Het constitutioneel deel van het verdrag mag enkel een ‘grondwet’ genoemd worden als het beknopt en leesbaar is, als het bindende fundamentele rechten bevat en als het een democratische architectuur introduceert.
4.74 Het constitutionele resultaat van het werk van de Conventie moet geratificeerd worden in een EUwijd referendum, samen met de Europese verkiezingen van 2009.
4.75 In deze context zijn we voorstander van een strategie van structurele versterkte samenwerking die als bedoeling heeft het Europees integratieproces te versterken.
4.76 Enkele elementen die zeker in een volgend verdrag thuishoren zijn: (1) rechtsmacht van het Hof van Justitie over het buitenlands en veiligheidsbeleid,
(2) betere toegang tot de Europese rechter voor NGO’s,
(3) opname van het recht op een schoon en gezond milieu in het Grondrechtenhandvest,
(4) referenda over EUwetgeving en verdragen,
(5) verkiezing van de voorzitter van de Commissie door het EP,
(6) volledige inbedding van de minister van Buitenlandse Zaken in de Commissie,
(7) omvorming van de Raad van Ministers tot een statenkamer,
(8) instemmingsrecht van het EP bij alle internationale verdragen die de EU sluit.
4.77 De EU treedt zo snel mogelijk na inwerkingtreding van het nieuwe verdrag toe tot het Europees Verdrag voor de Rechten van de Mens.
Zij draagt ruim bij aan de financiering van het Mensenrechtenhof om zo de rechtsgang te versnellen.
4.78 Meer transparantie.
Betere controle op werkzaamheden van diverse lobbygroepen in en rond het EP en de andere instellingen.
Het Europees antifraudebureau krijgt ruimere armslag voor het uitvoeren van controles in de lidstaten.
4.79 Europees burgerschap.
Alle EUburgers die meer dan 5 jaar in een andere lidstaat leven, zouden daar stemrecht moeten hebben voor de regionale en nationale verkiezingen.
4.80 De Commissie consulteert, voorafgaand aan nieuwe beleidsinitiatieven, de relevante NGO’s die op Europese schaal georganiseerd zijn.
Zij maakt openbaar welke organisaties zijn benaderd.
4.81 In een volgend verdrag willen we onder meer geregeld zien dat het Europees Parlement de voorzitter van de Commissie kan verkiezen.
4.82 Brussel wordt de enige zetel van het EP.
4.83 De EU kiest voor een coherente en ambitieuze strategie gericht op een ecologische omslag.
Die bestaat onder meer uit: (1) een verregaand klimaatpact, met heldere doelstellingen,
(2) een ecologisch energiebeleid,
(3) een duurzaam transportbeleid.
4.84 De EU kiest voor de versterking van het Europees sociaal model.
Dat houdt onder meer in: (1) een stelsel van algemeen geldende sociale minimumnormen,
(2) een versterking van de Europese sociale dialoog,
(3) fiscale harmonisering,
(4) bescherming van de publieke diensten,
(5) aanpassing van het Stabiliteitspact in ecologische zin.
4.85 De Lissabonstrategie wordt ondergeschikt gemaakt aan de strategie duurzame ontwikkeling.
Nu zijn deze twee strategieën, enerzijds gericht op werkgelegenheid en groei, en anderzijds op duurzame ontwikkeling gescheiden.
Deze twee zouden in één document moeten geïntegreerd worden waarbij de betrachting van de Lissabonstrategie wordt ingepast binnen helder geformuleerde ecologische doelstellingen.
4.86 Frankrijk en GrootBrittannië dragen hun permanente zetel in de VNVeiligheidsraad over aan de EU.
In afwachting daarvan vertolkt de EUminister van Buitenlandse Zaken de EUstandpunten in de Veiligheidsraad.
4.87 Een integratieperspectief voor Turkije.
Als dit land de criteria op het vlak van mensenen minderhedenrechten en democratie vervult, kan met de toetredingsonderhandelingen verder gegaan worden.
De EU dient zich actief als ondersteunende actor bij de hervorming in Turkije op te stellen.
4.88 Blijvend sterke rol van de EU in de Balkan als coördinerende kracht in het werken aan democratieopbouw, stabiliteit en tegengaan van opflakkerend geweld.
4.89 De EU doet haar toetredingsbelofte aan Kroatië, ServiëMontenegro, Bosnië, Macedonië en Albanië gestand.
Met de landen die voldoen aan de politieke voorwaarden voor het EUlidmaatschap, worden in 2009 toetredingsonderhandelingen gestart.
Een blijvende Europese aanwezigheid in de regio wordt gegarandeerd.
Culturele uitwisseling en samenwerking tussen EUlidstaten en regio’s in de Balkan worden aangemoedigd.
Initiatieven ter ondersteuning van de civiele samenleving worden gepromoot.
Verdragen met de VS over het niet uitleveren van Amerikaanse staatsburgers aan het Internationaal Strafhof zijn onverenigbaar met het EUlidmaatschap.
4.90 In toetredingsverdragen worden vrijwaringsclausules opgenomen, die de EU machtigen om nieuwe lidstaten uit te sluiten van deelgebieden van de interne markt of van de justitiesamenwerking, wanneer zij bij toetreding nog niet aan de EUstandaards voldoen.
4.91 Versterking van het EUbeleid ten aanzien van Rusland en de andere GOSstaten.
De EU zet zich in voor een constructiefkritische begeleiding van de hervormingsprocessen in de GOSstaten.
Eerste prioriteit gaat naar de geweldloze oplossing van conflicten en het beëindigen van mensenrechtenschendingen zoals in Tsjetsjenië.
De ontwikkeling van de civiele samenleving wordt ondersteund.
Culturele uitwisseling en samenwerking tussen Europese lidstaten en Rusland, Oekraïne, WitRusland en Moldavië worden aangemoedigd.
De aanpak van nucleair afval en andere milieuproblemen is eveneens prioritair.
4.92 Via het Barcelonaproces, dat zich richt op het zuidelijk en oostelijk MiddellandseZeegebied, meer initiatieven nemen voor de bevordering van vrede en stabiliteit en een intensieve dialoog tussen de culturen.
4.93 Blijvende stuwende rol voor de EU in het vredesproces in het MiddenOosten.
België moet hier een voortrekkersrol spelen om de andere EUlanden op dezelfde lijn te krijgen.
In dat verband zijn we voorstander van een VNconferentie voor het MiddenOosten.
De EU schakelt zich voluit in in een multilaterale benadering gericht op een duurzame regeling van het IsraëlischPalestijns conflict.
Net als Israël moet ook Palestina het recht hebben te bestaan als soevereine staat.
Zo’n regeling kan enkel uitgaan van het erkennen van een leefbare Palestijnse staat.
Door een duidelijk politiek perspectief op zo’n regeling, met veiligheidsgaranties voor Palestijnen en Israëli’s zal het mogelijk zijn het geweld te doen stoppen.
Geweld kan immers geen duurzame oplossing brengen.
België dringt aan op een hulpplan voor de Palestijnse Gebieden.
Binnen de EU ijvert België om de hulp aan de Palestijnse Autoriteit terug op te starten.
België heeft een specifieke Adviseur Buitenlandse Handel voor de Palestijnse gebieden.
België gebruikt zijn invloed om de European Border Assistance Mission het verkeer van mensen binnen de Palestijnse gebieden volledig en zonder obstructies te laten waarnemen.
De Israëlische regering moet de Palestijnse autoriteit erkennen als gesprekspartner voor politieke onderhandelingen.
Leidraad voor een politieke regeling zijn de relevante VNresoluties.
Wij verwachten van de EU een sterkere inzet om een politieke oplossing van het conflict dichterbij te brengen, met België als voortrekker.
De EU neemt bijkomende initiatieven om de verdere afwerking van de scheidingsmuur die de Israëlische regering bouwt tegen te houden en het reeds gebouwde deel te slopen, in de lijn van de uitspraak van het Internationaal Gerechtshof.
De EU past het associatieakkoord met Israël op correcte wijze toe, wat inhoudt dat ze dienen opgeschort te worden zolang Israël de relevante bepalingen ervan schendt.
De EU pleit voor het zenden van een VNinterpositiemacht.
Op korte termijn moet België – wanneer het lid is van de VNVeiligheidsraad (2008) – initiatieven nemen om een einde te maken aan schendingen van het humanitair recht en gewelddaden door de verschillende groepen, om de ontmanteling van de nederzettingen te bepleiten en om de bouw van de ‘muur’ te stoppen.
De EU, en dus ook België, moet elke vorm van wapenhandel aan of militaire samenwerking met Israël stopzetten.
We zijn ook voorstander van een diplomatiek initiatief vanuit België om de opties vanwege de Gulf Security Council te ondersteunen in haar streven naar een kernwapenvrije Golf als opstap naar een kernwapenvrije zone voor gans het MiddenOosten.
Ten slotte is er ook internationale druk nodig om de doorbetaling van Palestijnse belastinggelden aan de Palestijnse autoriteit te hervatten.
Wij zijn voorstander van een VNonderzoekscommissie die de schendingen van het oorlogsrecht door beide partijen documenteert.
Er is nood aan bijkomende initiatieven tegen het gebruik van clusterbommen in gewapende conflicten.
Israël moet ook financieel bijdragen aan de ontruiming van de clusterbommen in Libanon.
4.95 Uitbouw van een coherente regionale strategie voor CentraalAfrika.
Die dient onder meer gericht te zijn op een gedragen armoedebestrijdingsbeleid en een ondersteuning van de sociale sectoren.
Vermeden moet worden dat de heropbouw van de regio gepaard gaat met nieuwe vormen van gebonden hulp en verdergaande privatisering van de essentiële diensten.
Strenge controle op de wapenhandel naar de regio.
Uitvaardigen van een wapenembargo op wapenleveringen aan nietstatelijke actoren.
Bestrijding van illegale handel in diamanten, coltan en andere grondstoffen.
België heeft hierin een voortrekkersrol te spelen.
België moet zich voluit engageren in Burundi, met een verhoging van het budget en met een engagement op lange termijn.
In het beleid moet geopteerd worden voor een volwaardige dialoog over benchmarks: gezamenlijk geformuleerde ijkpunten (ook mensenrechten, democratisering en goed bestuur).
Er wordt gekozen voor sectoriële budgetsteun voor departementen die een meerjarenplanning hebben uitgewerkt.
Er zou meer moeten geïnvesteerd worden in lokale capaciteitsopbouw.
Meer inspanningen zijn nodig om de hulp te harmoniseren.
Alle interventies dienen beoordeeld te worden op hun conflictgevoeligheid.
De samenwerking met Rwanda wordt verder gezet.
In dat verband wordt verder gebouwd op ‘Poverty Reduction Strategy Paper’ (PRSP) die in de maak is.
België moet een kritische analyse maken van die PRSP.
Er is verder nood aan een open dialoog over de samenwerking tussen Rwanda en België, op basis van benchmarks.
Een deel van de samenwerking kan verleend worden via sectoriële budgetsteun, afhankelijk van de kwaliteit van de beleidsdialoog.
Dit alles dient vastgelegd te worden in een meerjarenengagement.
Alle interventies dienen beoordeeld te worden op hun conflictgevoeligheid.
De internationale gemeenschap moet er mee over waken dat het vredesproces in Congo een verder goed verloop kent.
Zo is het belangrijk de Congolese autoriteiten te wijzen op het belang van de eenmaking van het leger.
In de samenwerking moet er prioritaire aandacht zijn voor voedselzekerheid en duurzame landelijke ontwikkeling.
Verder is het belangrijk dat alle maatregelen genomen worden die nodig zijn opdat het Congolees patrimonium ten goede zou komen aan de Congolezen zelf (onder meer inzake mijnen bosbouw).
Groen! steunt de internationale oproep voor het herbekijken van de mijncontracten.
Ten slotte is een bijdrage nodig aan de uitwerking van procedures en mechanismen om een transparante controle op het Congolese beleid mogelijk te maken.
4.99 Binnen de VNVeiligheidsraad dringt België aan op een vredeshandhavingsmissie in Darfoer (Soedan) en het grensgebied in Tsjaad vanwege de VN en de Afrikaanse Unie.
In Darfoer zijn reeds meer dan 300.000 mensen gestorven en meer dan 2.000.000 mensen gevlucht.
Aanvallen tegen burgers blijven duren ondanks het vredesakkoord van mei 2006.
De internationale gemeenschap heeft de morele plicht, en volgens het VN Charter ook het recht, om een einde te maken aan deze grove, grootschalige en voortdurende mensenrechtenschendingen.
Een vredeshandhavingsmissie moet een robuust mandaat hebben dat de bescherming van de burgerbevolking centraal stelt.
Ons financieel systeem ontspoort, jobs gaan met honderden tegelijk verloren, de vergrijzing nadert en de aarde warmt op.
We staan op een kantelpunt.
Ofwel steken we onze kop in het zand en hopen we – tevergeefs – dat alles overwaait, ofwel nemen we het heft in handen en verzilveren we de kansen die deze crisissen ons bieden.
Groen! kiest duidelijk voor die laatste optie.
Wie een probleem ten gronde aanpakt, begint best bij de oorzaken.
Het ontstaan en samenvallen van de economische, ecologische en sociale crisissen heeft vier grote oorzaken: We hebben een economisch systeem dat bijna volledig is gefocust op kortetermijngroei (op vlak van winsten, beurswaarde of bruto binnenlands product).
Omdat we hierbij geen rekening houden met de gevolgen op lange termijn, leidt dit tot een systematische roofbouw op maatschappij én toekomst.
na 50 jaar krijgen we een steeds groter prijskaartje te zien voor de roofbouw uit het verleden.
Er is dus een fundamenteel nieuwe aanpak nodig.
We verbruiken meer grondstoffen dan onze planeet produceert.
Onze aarde produceert grondstoffen en verwerkt afval, maar er zijn grenzen aan haar mogelijkheden.
Ze heeft ons als het ware een bankrekening vol grondstoffen gegeven, waardoor we, indien we enkel leven van de rente, nog vele eeuwen kunnen genieten van haar rijkdommen.
Wereldwijd verbruiken we nu al jaarlijks 130% van deze rente en het verbruik stijgt snel.
Belgen verbruiken meer dan 400% van die rente.
We plegen dus roofbouw op onze toekomst.
onze Belgische economie heeft momenteel een gevaarlijke afhankelijkheid aan fossiele brandstoffen.
Ook wereldwijd is meer dan negentig procent van de gebruikte energie afkomstig uit fossiele bronnen.
Vlak voor de financieel-economische crisis losbrak in juni 2008, sneuvelden week na week de olieprijzenrecords met pieken tot bijna 150 dollar.
In 1999 kostte een vat ruwe olie minder dan 10 dollar en vandaag zitten we rond de 80 dollar.
De hoofdeconoom van ABn Amro voorspelt een verdubbeling van de olieprijs op een periode van ongeveer zeven jaar en acht de kaap van 300 dollar voor een vat olie binnen tien jaar haalbaar.
Als we nu niet resoluut inzetten op energie-onafhankelijkheid, zal de impact van deze prijsstijgingen een sociaal-economische ramp betekenen.
Een financieel systeem zonder heldere regels en geloofwaardig toezicht ontspoort.
In de steeds verder gedereguleerde markt van de voorbije jaren, leidde de jacht naar steeds hogere winsten tot het nemen van steeds grotere risico’s.
Toen midden 2008 de risicobel werd doorprikt, zakte het hele systeem als een kaartenhuisje in elkaar.
Het falen van het geglobaliseerde financiële systeem zorgde voor de ineenstorting van de kredietverlening, de zogenaamde ‘credit crunch’.
Banken gingen over kop, geld ging in rook op en miljoenen mensen verloren hun baan.
Bedrijven raakten niet meer aan de nodige kredieten voor belangrijke investeringen en de economie koelde af, met een langdurige en diepe recessie tot gevolg.
Deze analyse is al decennia lang een drijvende kracht achter de groene beweging.
Tijdens die jaren deden we meer dan enkel wijzen op gevaren, we ontwikkelden ook een aantrekkelijk en haalbaar alternatief.
We noemen dit alternatief ‘de duurzame economie’.
Jammer genoeg predikten we jarenlang in de woestijn.
Maar, mede door de klimaatcrisis, is er de voorbije jaren heel wat veranderd.
Steeds meer academici, politici en middenveldorganisaties, uit zowat alle continenten, vakgebieden en politieke stromingen pleiten nu voor allerhande ‘groene maatregelen’ en een versnelde overgang naar de ‘duurzame economie’.
Door de aanhoudende desorganisatie binnen deze federale regering heeft het economisch beleid zich de voorbije jaren beperkt tot het blussen van brandjes en het nemen van crisismaatregelen.
Hoewel ingrepen als de tijdelijke werkloosheid voor bedienden de impact van de crisis enigszins hebben verzacht, zullen de drie regeringen van de voorbije drie jaar vooral herinnerd worden om hun uitschuivers en besluiteloosheid.
Deze regeringen brachten ons namelijk ‘Fortis-gate’, een totaal ontspoorde FOD Financiën en een sterk beschadigd imago in het buitenland.
De steeds vierkanter draaiende FOD Financiën kostte de staat ondertussen handenvol geld.
België is een paradijs voor fraudeurs geworden en is daardoor zelfs op de internationale grijze lijst van fiscale paradijzen van de OESO beland.
Via een web van politieke benoemingen verlamt minister reynders steeds meer de werking van onze overheidsfinanciën.
Door haar onhandige aanpak struikelde Leterme I over de redding van Fortis.
Om toch maar zo snel mogelijk van de hete aardappel verlost te zijn, verkocht de regering deze parel aan de Belgische financiële kroon voor een prikje aan het Franse BnP Paribas.
Eén jaar later kondigt BnP aan dat ze dankzij de aankoop van Fortis een verbazend sterke winstgroei gekend hebben.
Voor Groen! zijn economie en ecologie onlosmakelijk met elkaar verbonden, ze zijn elkaars bondgenoten.
Onze economie speelt zich af binnen het ecologische systeem van onze aarde, we kunnen niet anders dan die realiteit in rekening brengen.
Indien de economie het ecologische systeem aantast, er roofbouw op pleegt, zaagt ze de tak af waarop ze zelf steunt.
De uitputting van fossiele grondstoffen, het instorten van het visbestand, werknemers die ziek worden door milieuvervuiling,…
Het zijn allemaal symptomen van een economie die haar eigen fundamenten ondergraaft door onoordeelkundig om te springen met haar ecologische context.
Ecologie ís economie, dat is de harde realiteit.
Voor Groen! is de enige leefbare toekomsteconomie er dus één die veel beter rekening houdt met haar ecologische context.
Een ‘duurzame economie’ gaat duurzaam en verstandig om met natuurlijke rijkdommen en de ecologische evenwichten van haar leefomgeving.
Vele economen zijn intussen tot dit zelfde inzicht gekomen, ook zij verdedigen de vergroening van de economie als enige realistische optie voor de toekomst.
In een ‘duurzame economie’ biedt onze ecologische omgeving ons ook tal van opportuniteiten.
Zon, wind en warmte vervangen fossiele brandstoffen, recyclage en materiaalkringlopen (afval wordt gebruikt als grondstof voor productie van iets anders) vervangen de wegwerpeconomie,...
Dankzij deze nieuwe aanpak worden ecologie en economie meer dan ooit bondgenoten.
Dat biedt geweldige kansen voor innovatie, nieuwe jobs, het aantrekken van investeringen,… kortom voor een serieuze economische relance.
De eerste stap in deze overgang naar de ‘duurzame economie noemen wij de ‘Groene new Deal’.
Dit relanceplan bestaat uit een reeks concrete, daadkrachtige initiatieven die al vanaf 2011 bijdragen aan een versneld economisch herstel.
Bovendien zet dit plan ook de eerste stappen in een (op termijn onvermijdelijke) transitie naar een echt duurzame samenleving.
Zo willen we, via een aangepast, modern overheidsbeleid, definitief de weg inslaan naar een ‘vergroening’ (stabilisering en verduurzaming) van onze economie.
Heel wat economische bevoegdheden zitten nu bij de gewesten in plaats van op het federale niveau.
Toch zijn er nog heel wat nuttige maatregelen die we kunnen nemen op het federale niveau: 1.<U+F020>groene o&o (onderzoek en ontwikkeling) stimuleren via de verdere uitbouw van collectieve onderzoekscentra.
De collectieve onderzoekscentra hebben als doelstelling om binnen een bepaalde economische sector de O&O kosten te delen, de kennis te verspreiden bij alle aangesloten bedrijven, én te helpen bij het ontwikkelen en implementeren van nuttige toepassingen.
Deze centra werden tot nu toe voornamelijk opgericht binnen traditionele sectoren.
Wij pleiten dan ook voor: De oprichting van nieuwe onderzoekscentra voor sectoren die er momenteel geen hebben (zoals o.a.<U+F020>openbare besturen, gezondheid, afval)
Deelname aan vergelijkbare Europese initiatieven op het vlak van O&O
Permanente evaluatie en versterking van deze onderzoekscentra
samenzitten met de sociale partners voor de uitwerking van een strategisch plan om de transitie naar een duurzame economie te doen slagen.
Bij deze uitwerking willen we ook milieubelangenorganisaties betrekken, ondermeer vanwege hun grote technische kennis op vlak van ecologie.
Het resulterende stappenplan bestaat uit concrete acties op gebied van vorming, arbeidsorganisatie (bijvoorbeeld de kwaliteit van het milieu, de gezondheid en de bescherming van de werknemer, de mogelijkheden van telewerk, collectief mobiliteitsplan…)
en de impact van de onderneming op haar omgeving (energieverbruik, luchtvervuiling, relaties met de omwonenden).
Bedrijven ondersteunen in de uitwerking van indicatoren en strategieën om hun ecologische voetafdruk te verminderen.
Het aantal en de aard van deze indicatoren zal variëren volgens de activiteitssector en de grootte van de onderneming.
Omdat vergroening vaak gepaard gaat met het terugdringen van verspilling toont de praktijk dat deze investering rendabel is op milieu- en economisch vlak.
Bedrijven zoals Colruyt, Ecopower of umicore zijn sprekende voordelen van het duurzaam concurrentieel voordeel dat vergroening met zich meebrengt.
Ondermeer door deze hulp aan te bieden via de bestaande ondernemingsloketten zal ze ook beschikbaar zijn op maat van zelfstandigen en KMO’s.
Via het aankoop- en aanbestedingsbeleid de vraag aanwakkeren naar innovatieve producten die het milieu en sociale rechten respecteren.
Een geloofwaardige overheid geeft zelf het goede voorbeeld.
Door een vooruitstrevend aankoop- en aanbestedingsbeleid zal ze bovendien een reële markt creëren voor deze producten.
Dat verhoogt sterk de kans dat innovatieve bedrijven zich hier gaan ontwikkelen en/of komen vestigen.
Een vooruitstrevend aankoopbeleid kan zelfs publieke aanbestedingen doen voor producten of technologieën die nog niet bestaan: ’Als iemand iets oplevert met de volgende kwaliteiten, zijn we bereid om er X eenheden van aan te kopen tegen prijs Y.’
na zo een publieke aankondiging zouden ook andere partijen (bedrijven, particulieren, steden, …) kunnen intekenen als klant met vermelding van de beloofde afname.
Zo zal men niet enkel belangrijke O&O impulsen geven aan duurzame, innovatieve projecten, maar zal men ook ‘top runners’ aantrekken en belonen door een markt te creëren voor hun toekomstige nieuwe of sterk verbeterde producten of door een schaalvergroting teweeg te brengen die een sterke prijsdaling toelaat.
5. Een hele regio die afhankelijk is van één bedrijf of één grondstof, is economisch en sociaal erg kwetsbaar.
Daarom zet een duurzame economie in op decentralisatie en diversificatie.
Grotere diversiteit creëert een veel sterkere economie.
De economie van de toekomst steunt dus grotendeels op zelfstandige ondernemers en KMO’s.
In ons land zorgen zij ook nu al voor de meeste banen.
Daarom wil Groen! een beleid dat zelfstandige ondernemers en Kmo’s krachtiger ondersteunt met: Administratieve vereenvoudiging waar mogelijk.
We realiseren het uniek loket voor milieu- en stedenbouwkundige vergunningen.
Zoveel mogelijk diensten worden gedigitaliseerd en online beschikbaar (bijv. milieuvergunningen).
Er komen centrale gegevensdatabanken en een snellere afhandeling van de vergunningsaanvragen.
De wet op de handelsvestigingen (ook bekend als de IKEA-wet) heeft de deur opengezet voor grote ketens en shoppingcentra (meestal buiten de kernen van steden en gemeenten), ten koste van lokaal verankerde zelfstandige ondernemers en KMO’s.
Groen! kiest resoluut voor levende woon- en winkelkernen in onze steden en gemeenten en wil om die reden ook de wet op de handelsvestigingen grondig evalueren en aanpassen.
Een systeem van vouchers voor technologische ondersteuning van Kmo’s die willen vergroenen.
De bestaande BEA’s (budgetten economisch advies) gingen in die richting, maar die verdwijnen nu wellicht in de ecologiesteun.
Met een systeem van groene vouchers kunnen KMO’s die willen innoveren, beroep doen op externe experts die marketing, management, financieel en technisch advies geven.
Het gebruik van ondernemingsgroeperingen actief aanmoedigen en ondersteunen.
Dankzij dit systeem worden in Frankrijk momenteel meer dan 35.000 personen onder verschillende ondernemingen ‘gedeeld’, bijvoorbeeld informatici.
Volgens de huidige wetgeving mag een ondernemingsgroepering alleen mensen aannemen met weinig tewerkstellingskansen.
Deze beperking bestaat niet in Frankrijk en zou ook hier best worden opgeheven.
Bijkomend kan men ook de sociale bijdragen verminderen voor de eerste twee of drie arbeidsplaatsen die geschapen worden door een ondernemingsgroepering, zoals nu het geval is voor eerste arbeidsplaatsen in een nieuwe onderneming.
Groen! pleit voor een beperkt aantal producten voor ambitieuze productnormen in plaats van ecolabels.
Deze normen zijn voortschrijdend in de tijd en lang van tevoren bekend.
Producenten kunnen er dan op anticiperen in hun onderzoeksprogramma’s en hun investeringsbeleid.
Wie beter doet dan de norm, wordt extra beloond en het meest duurzame product of de beste technologie wordt na verloop van tijd de nieuwe norm.
Buitenlandse voorbeelden (het ‘Top runner Model’ in Japan) laten zien dat dit een zeer effectieve aanpak is om groene doorbraken te realiseren.
Wij pleiten ook voor de invoering van een ecologisch bonus-malussysteem.
Groen! wil de markt van werkelijk innovatieve en ecologische producten vergroten, door het toekennen van een forse fiscale bonus.
Zo wordt de verkoopprijs ervan gedrukt.
Een ecobonus wordt toegekend voor een periode van maximaal drie jaar, daarna kan het product op eigen benen staan.
De kost van dit systeem wordt gerecupereerd door ‘vuile’ producten uit dezelfde productcategorie extra te belasten.
Zo ontstaat er snel een grote vraag naar de innovatieve, ecologische variant.
De ‘ecologische bonus’-producten zijn in zowel productie als gebruik vele malen minder milieubelastend dan nu gangbaar is.
Ze betekenen dus een wezenlijke doorbraak.
Binnen de EU-regelgeving bestaat geen bezwaar, zolang het niet-discriminerend wordt toegepast.
De financiële markten geven bedrijven de nodige zuurstof door slapend kapitaal te verzamelen en te verschaffen aan mensen of bedrijven die kapitaal nodig hebben.
De steeds verder uitbreidende deregulering heeft echter gewoekerd als een kanker, waardoor de economie nu wereldwijd hapt naar adem.
De groene beweging waarschuwde al vele jaren voor een ontsporing van de financiële markten.
Gelukkig heeft ze in die zelfde periode ook gewerkt aan heel wat voorstellen om de financiële markten weer gezond te krijgen.
Enkele belangrijke elementen uit dit concreet en technisch onderbouwd plan: Terugkeren naar een strikte scheiding tussen spaarbanken en zakenbanken.
De Ecolo-Groen! fractie diende hier rond reeds een wetsvoorstel in.
We willen die spaarbanken dan ook beter afschermen voor de gevaren van de financiële markten.
Dat betekent ondermeer dat deze banken niet langer beursgenoteerd zullen zijn.
De kredietwaardigheid van spaarbanken versterken.
Dit kan bijvoorbeeld via systemen zoals ‘dynamische eigen middelen’: Tijdens periodes van gunstige economische conjunctuur worden de eigen middelen van banken geleidelijk aan opgetrokken (tot 15% van de passiva).
Die reserves kunnen ze dan aanspreken in slechtere tijden.
De spaarder beter beschermen via controle op financiële producten en aangeboden informatie.
De huidige wetgeving laat de CBFA en de economische inspectie niet toe de kwaliteit te beoordelen van financiële producten.
Kortom, de financiële producten die aan de Belgische spaarder worden aangeboden moeten aan geen enkele kwaliteits- of veiligheidsnorm beantwoorden.
We wensen dat de economische inspectie in de toekomst de verkoop van bepaalde producten kan verbieden wanneer ze teveel risico’s inhouden of wanneer ze niet voldoen aan bepaalde vereisten inzake kwaliteit.
speculatieve transacties ontraden via het verhogen van de bestaande heffingen op beurstransacties tot 0,5%, het niveau van het Verenigd Koninkrijk en heel wat andere Europese landen (In Ierland bedraagt deze heffing zelfs 1%).
Deze heffing wordt niet gevoeld door een normale belegger, maar snijdt wel in de winstmarges van zware speculanten.
Ter vergelijking, deze zelfde speculanten rekenen de normale belegger vaak 5% instapkost aan en banken rekenen tot 2% verwerkingskosten aan.
Ondanks het feit dat de gewone belegger deze heffing niet zal voelen, zal de invoer ervan de beurskoersen stabieler maken.
De boekhoudkundige normen verbeteren.
We pleiten voor regels die beter de onderliggende economische realiteit weergeven en minder gevoelig zijn voor de schommelingen van de financiële markten.
We willen ook de strijd tegen de belastingsparadijzen opdrijven.
Dat betekent dat we financiële stromen willen belasten die afkomstig zijn van ondernemingen gevestigd in deze belastingsparadijzen.
Het is belangrijk dat de opheffing van het bankgeheim vlotter kan verlopen in gevallen waar deze opheffing nuttig is.
Het lijkt ons ook normaal dat personen en bedrijven die meewerken aan het opzetten van fraudeconstructies ook mee verantwoordelijk gesteld worden voor de vastgestelde fraude.
Zolang sommige banken te groot zijn om te falen, staat de overheid impliciet garant voor deze instellingen.
Daarom wil Groen! maatregelen nemen die er voor zorgen dat de financiële verstrengeling tussen al deze instellingen niet langer tot besmetting lijdt.
Een belangrijk element hierin is de verplichting voor alle financiële instellingen om een evacuatieplan uit te werken.
Dit stappenplan beschrijft concreet hoe het geld van de spaarders en andere instellingen kan worden gered als het voortbestaan van de bank onzeker wordt.
Op verzoek en onder supervisie van de toezichthouder moet dit concreet stappenplan regelmatig en op onverwachte momenten ingeoefend worden.
Zolang banken niet in orde zijn met deze verplichting mogen ze geen depositogaranties meer geven of deelnemen aan bankfusies of -overnames.
gemeenten mogen geen referentieaandeelhouder zijn bij banken, noch in de overheidsbank (zie onder), noch in een private bank.
Zij richten zich namelijk te veel op lokale belangen, en kunnen bovendien niet rechtstreeks geïnterpelleerd worden door het parlement.
Burgemeesters of andere lokale bestuurders horen niet thuis in raden van bestuur van financiële instellingen.
Zij missen daartoe doorgaans de knowhow en moeten onvoldoende rekenschap afleggen.
Groen! vraagt dan ook dat de Gemeentelijke Holding op termijn haar participatie in Dexia verkoopt,
en lokale mandatarissen ontslag nemen uit hun bestuursfuncties.
Door de betere regulering van de financiële markten zullen onvermijdelijk heel wat beleggers een deel van hun middelen onttrekken aan de zuiver financiële markten richting deze investeringsfondsen, wat een belangrijke en duurzame kapitaalinjectie zal betekenen voor de reële economie.
Onze economie heeft ook nood aan een overheidsbank, die spaargelden in alle veiligheid beheert, en die met de ingezamelde spaargelden de lokale economie aan goedkope kredieten helpt.
Zo’n overheidsbank is een belangrijke speler in de financiering van KMO’s
en kan via haar kredietbeleid helpen de transitie naar een duurzame economie te realiseren.
We willen dat zijn bankmodel uiterst eenvoudig en transparant is: winst is niet de missie, wel efficiëntie, veilig beheer van spaargelden, en vlotte kredietverlening aan de lokale economie.
Als instelling met maatschappelijk doel kan deze bank de andere banken ‘eerlijk’ houden door zelf op te treden als eerlijke speler met interessante producten.
De overheidsbank kan de spaarder helpen door transparante spaarproducten aan te bieden.
Deze bank verleent ook goedkope kredieten aan particulieren en Kmo’s voor investeringen in innovatie en verduurzaming.
19. De overheidsbank legt in al haar producten en initiatieven een sterke nadruk op criteria als duurzaamheid, sociale meerwaarde en ecologie.
Zo kan ze een belangrijke ondersteunende rol gaan spelen bij: materiaal- en energie-efficiëntie, clusterontwikkeling, kringloopbenaderingen, ontwikkeling van Duurzame BedrijvenTerreinen, microfinanciering
De overheidsbank kan ook een ondersteunde rol spelen bij het investeringsbeleid van de gewesten.
Het mag nooit de bedoeling zijn dat gewestelijke investeringsinstrumenten, zoals in het verleden vaak gebeurde, gaan beleggen op zoek naar rendement.
Indien ze meer middelen hebben dan ze op dat moment kunnen aanwenden, zetten ze deze extra middelen uit bij de overheidsbank, zodat die andere initiatieven kan ondersteunen.
De groene overheidsbank kan ook instaan voor de spijzing van fondsen die instaan voor duurzame overheidsinvesteringen.
Zo kunnen we bijvoorbeeld een volkslening uitschrijven om een ééngemaakt federaal sociaal klimaatfonds (zie hoofdstuk energie) te versterken.
Deze lening zou een nuttige activering zijn van de meer dan 200 miljard euro aan slapende spaargelden van de Belgische gezinnen.
Doordat de rente op spaarboekjes nu zelfs tot onder de inflatievoet gezakt is, kan zo een publieke lening een interessante, veilige belegging zijn in de toekomst van het eigen land.
Deze lening zou geleidelijk terugbetaald worden via de verwezenlijkte energiebesparingen volgens een systeem van derde-investeerder.
De uitwerking hiervan vindt u in het hoofdstuk Werk.
Een echt duurzame economie is niet gericht op het blind nastreven van winst.
Het streven naar steeds hogere winsten is op termijn wel dodelijk voor onze samenleving en economie.
Een duurzame economie beoogt duurzame welvaart op sociaalecologisch vlak.
Een sterke economie is dus een middel voor meer welvaart en meer welzijn.
Dat is het uiteindelijke doel.
Die keuze weerspiegelt zich ondermeer in de afstemming van het groene beleid op zowel sociale en ecologische als op economische indicatoren.
Eén enkele indicator (zoals het Bruto Binnenlands Product) gebruiken om een complexe en veelzijdige werkelijkheid te evalueren, kan nooit een groot succes zijn.
Daarom pleiten wij voor een beleid dat zich baseert op een brede waaier aan indicatoren, die drie essentiële facetten van de samenleving meten: het ecologische, het sociale en het economische.
Hiervoor hoeven we het warm water niet opnieuw uit te vinden, alle indicatoren die we aanhalen bestaan reeds en worden periodiek berekend (bijvoorbeeld ISEW, GPI,…).
De overheid bepaalt ambitieuze streefdoelen voor elk van deze indicatoren en gebruikt die streefdoelen als uitgangspunt voor haar beleid.
We willen dan ook dat het Federaal Planbureau hiervoor jaarlijks een volledige set van groene nationale rekeningen opstelt die ze voorlegt aan regering en parlement.
We willen ook de financiering voor initiatieven binnen de sociale en solidaire economie vergemakkelijken: (in hoofdzaak gewestelijke bevoegdheid, maar hier vermeld voor de volledigheid)
P We stellen in de eerste plaats voor om een wettelijk kader met minimumnormen te creëren voor de bepaling van wat ‘sociaal verantwoorde financiële investeringen’ zijn.
Daarnaast willen we ook een mechanisme voorzien dat het ‘Fonds voor sociale economie en duurzaam ondernemen’ terug in staat stelt nieuwe activiteiten te ontwikkelen en nieuwe klanten te bedienen.
Sinds de institutionele discussies – die een toekomstige regionalisering van de sociale economie voorzien- mag dit fonds namelijk niet meer gebruikt worden voor het financieren van nieuwe projecten.
Gezien de huidige communautaire impasse is het belangrijk om deze situatie, op zijn minst voorlopig, te verhelpen zodat we de financieringscontinuïteit van de sociale economie kunnen verzekeren.
Wij willen ook de financiering voor beschutte werkplaatsen veilig stellen.
Bovendien betekenen deze subsidies geen extra kost voor de overheid.
Elke euro die zij in de beschutte werkplaatsen investeert, bespaart ze op een andere kostenpost.
Zo wees een studie van professor Pacolet uit dat de beschutte werkplaatsen voor de overheid een netto opbrengst van 21 miljoen euro per jaar betekenen.
Coöperaties zijn internationaal de basis van de sociale economie.
De coöperatieve economie speelt bovendien ook een belangrijke rol als voortrekker in het ecologisch ondernemen.
In Europa zijn er meer dan 267.000 coöperatieve bedrijven met 163 miljoen coöperanten en 5,4 miljoen werknemers.
In België is er wel een wettelijk statuut en zijn er enkele succesverhalen zoals Ecopower, maar toch liggen we op dit vlak ver achter op buurlanden als Frankrijk, Spanje, Groot-Brittannië.
groen! ziet de coöperatie als een belangrijke maatschappelijke ondernemingsvorm en wil daarom het gat dichtrijden op onze buurlanden.
Daarom ijveren we ondermeer voor: Een volwaardige erkenning van ‘participatieve coöperaties’ (meer informatie over deze vorm van coöperaties kan u terugvinden op http://www.socialeeconomie.be/cooperaties).
Een betere afstemming van de toegestane adviespakketten van erkende adviesbureaus in de sociale economie op de noden van deze participatieve coöperaties.
Een uitbreiding van het takenpakket van de Startcentra met de ondersteuning van starters die op een coöperatieve manier willen ondernemen.
Deze centra zijn ondersteunende structuren die nu al in de meeste Vlaamse subregio’s een impuls geven aan de ontwikkeling van bedrijven die werken met kansengroepen.
Groen! ijvert voor een belangrijke opwaardering van de dienstensector.
Via de sterke verlaging van de loonlasten en het verwerken van vrijwilligerswerk en mantelzorg in beleidsindicatoren zoals het ISEW en het GPI, zullen sectoren als de zorgsector eindelijk naar waarde geschat worden.
Bij een groen economisch beleid worden deze sectoren dus eindelijk behandeld als volwaardige economische sectoren.
De duurzame economie kunnen we realiseren in zowat alle sectoren.
We geven hier nog een sprekend voorbeeld.<U+F020>(het gaat hier om vooral gewestelijke bevoegdheden, maar hier vermeld voor de volledigheid).
groene chemie is een sector met een belangrijk toekomstperspectief.
Daar zijn de principes van ‘industriële ecologie’ namelijk maximaal toepasbaar:
Vermijden van niet-recycleerbaar restafval
Stoppen van vervuiling door het lekken van risicovolle stoffen in het productieproces
Geleidelijke omschakeling van de industrie weg van aardolie en naar meer inzet van hernieuwbare grondstoffen is mogelijk
Aandeel van biologische grondstoffen optrekken naar 10% tegen 2010 en naar 25% tegen 2030
Forse innovatiepremies voor chemische bedrijven die meer ruimte maken voor bio
Ecoboni voor biologisch afbreekbare materialen (bijvoorbeeld verpakkingen)
Tienduizenden mensen verloren de afgelopen legislatuur hun job.
Het effect van de bankencrisis op de hele economie blijft doorwerken, dag na dag.
De werkloosheid piekt, met ruim 600.000 vergoedde werklozen.
Het stelsel van de tijdelijke werkloosheid vangt nog eens ruim 215.000 mensen op.
Alles samen ontvangt een recordaantal van 1,3 miljoen mensen een uitkering van de rVA.
nog nooit waren zo veel mensen onzeker over hun job: werknemers en werklozen betalen de prijs voor de doorgeslagen liberalisering van de financiële markt.
Ondertussen kreunen steeds meer gezinnen onder een te hoge werkdruk.
Stijgende werkdruk en stress, groeiende vraag naar flexibiliteit, onzekerheid, files en treinen met vertraging, tekorten in de kinderopvang: met de crisis staat de kwaliteit van de arbeid meer dan ooit onder druk en worstelen steeds meer werkenden met hun combinatie van arbeid en gezin.
De voorbije regering heeft vooral geprobeerd de gevolgen van de crisis op te vangen.
Via het stelsel van tijdelijke werkloosheid, ook voor bedienden, heeft men de ontslagen proberen te temperen of te vertragen.
Af en toe probeerde ze grote bedrijven mee open te houden, zoals GM.
Bedrijven kregen in totaal al voor ruim 4 miljard aan fiscale korting via de notionele aftrek, zonder enige garantie voor jobbehoud.
De Lissabondoelstellingen, waarbij meer mensen aan het werk zouden moeten kunnen, lijken verder af dan ooit.
Ondertussen discussieerden de regeringspartijen of het nog wel zin had om werklozen in Wallonië en Brussel te activeren, bij gebrek aan jobs.
Proberen om de schade van de economische crisis te beperken, is noodzakelijk, maar onvoldoende.
Ook inzake werkgelegenheidsbeleid verloren we drie kostbare jaren.
De groene visie op werk steunt op drie pijlers: investeer in duurzame groene jobs in een duurzame economie,
maak jobs ook werkbaar
en voer een sociaal en versterkend activeringsbeleid.
Om meer mensen de kans op werk te geven, wil Groen! een modernisering en fundamentele bijsturing van onze economie.
De keuze voor een innovatieve en duurzame economie biedt bovendien jobkansen voor vandaag en morgen.
Dit zal niet alleen strikt ‘groene jobs’ opleveren (hernieuwbare energie, bouwsector,…) maar jobs in alle sectoren, door de verschuiving van lasten op arbeid naar lasten op vervuiling.
Met de klimaatuitdaging en peak-oil (het einde van goedkope en gemakkelijk te ontginnen olievoorraden voor ons) kunnen we niet anders dan onze economie ombouwen naar een duurzame economie.
We willen dat ons land hier dringend zijn achterstand inhaalt tegenover de Europese koplanden.
Groen! wil een arbeidsmarktbeleid dat meer mensen de kans geeft op ontspannen loopbanen, waarbij de levensloop van mensen centraal staat en ze meer keuze krijgen om hun arbeidstijd aan te passen aan hun tijdsbehoeften.
Groen! wil investeren in de kwaliteit van de arbeid
en versterk de mogelijkheden van werknemers om arbeid en gezin op een duurzame manier te combineren.
Groen! wil een aanpak van de werkloosheid met een versterkend en sociaal activeringsbeleid.
Een belangrijk element van een duurzame economie is de verschuiving van lasten, weg van arbeid richting milieuvervuiling en energieverspilling.
Bij de invoering van deze groene fiscaliteit gaan de extra inkomsten dus in grote mate naar de verlaging van de loonlasten.
Doordat groene fiscaliteit, als indirecte belasting, in de praktijk een efficiëntere belastingsvorm is dan belasting op loon, zal bovendien de belastingsdruk dalen bij gelijkblijvende overheidsinkomsten.
Arbeid wordt dus véél goedkoper.
Dat zorgt onvermijdelijk voor heel wat extra jobs.
Vooral de bevolkingsgroepen die nu nog moeilijker aan werk raken, zullen bij uitstek profiteren van deze sterke jobgroei.
Zelfs het Federaal Planbureau heeft reeds gezegd deze overgang naar groene fiscaliteit, zelfs volgens conservatieve schattingen, meer dan 50.000 banen zal opleveren in België.
Binnen deze zelfde logica is het ook belangrijk om bepaalde andere maatregelen te hervormen.
Zo pleiten wij er voor om de bestaande (notionele en gewone) interestaftrek om te vormen tot een intelligente interestaftrek.
In tegenstelling tot de huidige interestaftrek is een intelligente aftrek niet blind voor de doeleinden van investeringen.
Zo zouden investeringen in jobcreatie, innovatie en eco-efficiëntie aan een hoger percentage kunnen worden afgetrokken dan traditionele investeringen.
Zuiver financiële constructies vallen terug tot 0% aftrek.
In de praktijk kan dit gerealiseerd worden via concrete lijsten met parameters en types investeringen die in aanmerking komen voor deze gunstige behandeling.
Voor investeringen die dermate vernieuwend zijn dat ze nog niet op deze lijst zijn geraakt kan er een aparte procedure worden uitgewerkt.
Deze kan dan uitmonden in een actualisering van de lijst.
Deze hervorming tot een intelligente intrestaftrek wordt zo een krachtige stimulans voor bedrijven om aan jobcreatie te doen.
Een element dat meestal over het hoofd wordt gezien is dat groene technologieën vaak heel wat meer banen opleveren dan traditionele technologieën.
De budgettaire impact hiervan op de sociale zekerheid valt niet te onderschatten.
Een mooi voorbeeld hiervan is de energiesector.
België verbruikt meer dan 80.000 Gigawatt/uur.
Meer dan de helft daarvan wordt opgewekt door kerncentrales, meer dan een kwart door gas en meer dan een tiende door vaste brandstoffen.
Waar Scandinavische landen volledig of bijna volledig draaien op groene energie, bedraagt het aandeel van alle hernieuwbare energie in België momenteel nog maar enkele procenten.
De volgende grafieken illustreren het grote aantal jobs dat een overgang naar groene energie blijvend zal creëren.
Groen! wil maximaal de kaart trekken van hernieuwbare energiebronnen.
In plaatsvan vervuilingsrechten aan te kopen in het buitenland, is het veel beter voor onze economie en voor de werkgelegenheid om te investeren in het halen van de klimaatdoelstellingen binnen de eigen grenzen.
In Duitsland is de sector van de hernieuwbare energie nu al goed voor 280.000 jobs.
Met de investeringen die wij voorstellen, schatten we het jobpotentieel in de hernieuwbare energiesector in op minstens 50.000 nieuwe banen in Vlaanderen.
Ook op vlak van energiebesparing zitten we nu in de staart van het peloton.
Geen enkel land in Europa verbruikt meer energie per vierkante meter in gebouwen dan België.
Daadkrachtige maatregelen zijn dan ook noodzakelijk om de energieperformantie van ons gebouwenpark te verbeteren.
Met meer dan 4 miljoen bestaande gebouwen en gemiddeld 50.000 nieuwe gebouwen per jaar, willen we in België vooral het bestaande gebouwenpark onder de loep nemen.
Volgens onderzoek van McKinsey & Company kan België tegen 2030 5,2 miljard euro per jaar besparen door ambitieuze maatregelen na te streven om energieefficiëntie te verbeteren (deze besparing op de energiefactuur varieert in functie van de olieprijzen tussen 3,5 miljard en 10 miljard euro tegen 2030).
Zoals in andere landen willen we dat de Belgische overheden een voorbeeldrol vervullen op het vlak van energie-efficiëntie en duurzame huisvesting.
Denemarken engageerde zich bijvoorbeeld om voor openbare gebouwen alle energiebesparingsmaatregelen met een terugverdientijd van minder dan 5 jaar uit te voeren.
Hoewel er in België al wat initiatieven genomen werden ter zake, komen we veel te traag uit de startblokken en is er dringend nood aan een drastisch renovatieprogramma.
HetVBostelde recent voor om tegen 2015alle overheidsgebouwen te voorzien van hoogrendementsbeglazing, isolerende daken en energie-efficiënte verwarmingssystemen, en om tegen 2020 in elke regio een ambitieus renovatiebeleid voor het ganse bestaande gebouwenpark te implementeren.
Groen! steunt dit voorstel en stelt ook voor dat alle nieuwe publieke gebouwen voldoen aan de passiefnorm.
Op termijn kunnen duurzaamheidnormen ook opgelegd worden aan alle nieuwbouwwijken.
Deze keuzes zorgen ervoor dat de bouwmarkt niet stilvalt.
Ons baserend op cijfers van de Vlaamse Confederatie Bouw, rekenen we binnen de bouwsector op een winst van 10.000 banen in Vlaanderen tegen 2020.
Groen! wil een ambitieus Vlaams plan voor de omvorming van bestaande woningen tot echte lage energiewoningen.
Dit Vlaams project willen we ondersteunen met steun van het federaal energiebesparingsfonds.
Groen! wil ook dat alle 65.000 nieuwe sociale woningen die de regering plant,lage-energiewoningen worden.
nu spreekt men slechts over 19 passiefwoningen.
Het zijn echter vooral sociale huurders die nood hebben aan lagere energierekeningen (dit punt en het vorige zijn niet louter federale bevoegdheden maar worden hier vermeld voor de volledigheid).
onze overheden zetten maximaal in op innovatieve sectoren zoals bepaalde toepassingen van nanotechnologie, groene iCt en de transitie naar een duurzame chemie.
Groen! wil dat de petrochemie zich transformeert in biochemie die in grote mate draait op biologische grondstoffen.
Bovendien zijn zowat alle sectoren gebaat bij een duurzamer gebruik van kunst- en grondstoffen door het sluiten van materiaalkringlopen.
Volgens onze berekeningen zullen deze keuzes ongeveer 9.000 extra Vlaamse banen opleveren.
Landbouw en milieu hebben op termijn gelijklopende belangen.
groen! wil landbouwers steunen die kiezen voor klimaatvriendelijke bedrijven en voor meer ecologische en diervriendelijke teelten.
Voedselproductie dicht bij huis willen we promoten, zodat KMO’s en lokale economie floreren.
Landbouwers, maar ook gezinnen, verenigingen, gemeenten die mee zorg dragen voor het bewaren van open ruimte en het herstellen van natuurwaarden, willen we fors belonen, via royale beheersovereenkomsten met alle boeren, en via een nieuw stelsel van groenzorgpremies.
Via een ambitieus natuurherstelplan willen we jobs creëren door natuur en bos te ontwikkelen, eerder dan door open ruimte te vernietigen.
In Vlaanderen werken nu al 5.000 mensen in de sector van de bodemsanering en grondreiniging.
Door het saneren van brownfields kunnen nieuwe sites gecreëerd worden voor bedrijven of voor woningen.
Daarnaast willen we ook een programma om de bodem te beschermen tegen erosie, verminderde vruchtbaarheid en verstening.
Als we echt werk maken van een integraal waterbeleid in Vlaanderen, kunnen ook hier meer mensen aan de slag.
Er werken nu al zo een 11.000 mensen in de sector van drinkwatervoorziening en waterzuivering.
Heel veel investeringen dringen zich nog op, niet alleen in rioleringen, ook in het klimaatbestendig maken van Vlaanderen zodat we beschermd zijn tegen de gevolgen van de klimaatverandering (overstromingen , maar even goed verdroging, stormen,...).
uit eigen berekeningen blijkt dat investeringen in landbouw en natuurbehoud zo’n 15.000 extra banen kunnen opleveren en dat het potentieel van bodem- en waterzuivering 1.000 extra banen bedraagt tegen 2020.
Als we de transitie inzetten naar een ‘duurzame economie’ betekent dat ook een belangrijke opwaardering van de dienstensector.
Via de sterke verlaging van de loonlasten en het verwerken van vrijwilligerswerk en mantelzorg in beleidsindicatoren zoals het ISEW, een index voor duurzame economische welvaart, en het GPI, de echte vooruitgangsindex, zullen sectoren als de zorgsector eindelijk naar waarde geschat worden.
Bij een groen economisch beleid worden deze sectoren dus eindelijk behandeld als volwaardige economische sectoren.
inzetten op zorg werkt.
Groen! pleit voor jobs in de sociale sector.
Met de sociale maribel zorgt elke euro lastenverlaging in de zorg voor nieuwe arbeidsplaatsen én voor betere zorg.
De lastenverlaging wordt voor 100% omgezet in bijkomende jobs: de grootst mogelijke netto-opbrengst van jobs.
De non-profitsector is zo vragende partij voor 25.000 jobs.
Het beleid met betrekking tot de opleiding en vorming van werknemers versterken en heroriënteren.
De Belgische arbeidsmarkt heeft een chronisch tekort aan basiskwalificaties.
Toch krijgen zelfs arbeiders die al maandenlang economisch werkloos zijn, niet systematisch een opleiding aangeboden.
Voor de ontwikkeling van een modern opleiding- en vormingsbeleid willen we ons inspireren op het Zweedse succesverhaal van de ‘knowledge-lift’.
De bevoegdheid voor vorming is verdeeld over de deelstaten maar aangezien de beste resultaten geboekt worden via opleidingen op de werkvloer door een mentor of externe lesgever willen we dat de federale overheid een wettelijk kader schept voor deze begeleidingsvormen.
Groen! wil voldoende hoge en welvaartsvaste werkloosheidsuitkeringen.
Groen! verzet zich tegen een beperking van de werkloosheidsuitkeringen in de tijd: een goed beleid beperkt de duur van de werkloosheid, niet de duur van de uitkering.
Dat vereist een versterking van het werkgelegenheidsbeleid
en van de opleiding en begeleiding van werklozen.
Groen! wil een versterking en humanisering van het activeringsbeleid.
Activeren betekent voor ons kansen geven op maat, op een opleiding of een perspectief op werk, en tegelijk responsabiliseren.
Het mag niet uitdraaien op een beleid dat sociale rechten afbouwt zonder perspectief op volwaardige jobs.
We willen dat bijzondere aandacht gaat naar de onaanvaardbaar hoge werkloosheid in Brussel.
De samenwerking tussen VDAB, Actiris en FOrEM willen we verder versterken, waarbij werklozen uit het Brussels gewest vlotter toegeleid kunnen worden naar vacatures in de andere gewesten.
Extra investeringen in taal- en opleidingsprojecten zijn essentieel.
Groen! wil de jongerenwerkloosheid aanpakken.
We willen de wachttijd afschaffen en jongeren in ruil voor een minimuminkomen de kans geven om werk te zoeken of ervaring op te doen via een werkstage, hier of in het buitenland.
Tegelijk stimuleren we jongeren om een positieve keuze te maken voor een technische of beroepsopleiding en willen we daarom een alternatief zoeken voor het watervalsysteem.
We investeren in werk op maat.
Voor een belangrijke groep mensen liggen de vereisten op de reguliere arbeidsmarkt te hoog.
Om hun kwaliteiten niet verloren te laten gaan, is werk op mat noodzakelijk.
De verdere uitbouw van sociale economie initiatieven is cruciaal om ook de meest kwetsbare groepen kansen te geven.
Groen! wil oudere werknemers de kans geven langer aan de slag te blijven (zie ook onderdeel Pensioenen in hoofdstuk Sociale Zekerheid).
Dat vereist een beleid dat mensen in de loop van hun levensloopbaan meer kansen geeft om arbeid en gezin te verzoenen door periodes minder te werken.
Groen! wil verder in bedrijven én bij de overheid een leeftijdsbewust personeelsbeleid promoten.
Daarbij wil Groen! wil uitgroeibanen, waarbij oudere werknemers via extra vakantiedagen en vormen van deeltijds werk hun arbeidstijd gradueel kunnen verminderen.
Via systemen van mentorschap kunnen oudere werknemers jongere collega’s coachen en opleiden.
Het sociaal akkoord voor de welzijnssector, waarbij voor zware beroepen oudere werknemers extra vakantiedagen verwerven, kan daarbij model staan.
Doordat via de uitgroeibanen en het mentorschap de ouderen niet naar het systeem van vervroegde pensioenen worden doorgesluisd, bespaart de overheid op pensioenkosten.
We sturen de dienstencheques bij.
Het systeem van de dienstencheques heeft voor bijkomende jobs voor laaggeschoolden gezorgd.
Een evaluatie dringt zich echter op.
Lokale besturen en organisaties gebruiken het stelsel immers ook om te besparen op de loonkost van bestaande vormen van poetshulp, waarbij er enkel jobs verschuiven.
Groen! wil ook de erkenningsvoorwaarden voor dienstenchequebedrijven verscherpen en socialer maken, met gegarandeerde aandacht voor vorming en arbeidskwaliteit van de werknemers.
Groen! wil een evaluatie en bijsturing van de federale banenplannen.
Daarbij willen we werk maken van vereenvoudiging, en ze inschakelen als ondersteuning bij de overgang naar een duurzame economie.
Groen! wil interimwerknemers beter beschermen.
Interimarbeid is voor velen een opstap naar een reguliere job.
Tegelijk blijven vele interimarbeiders veroordeeld tot onzekere dag- en weekcontracten, waarbij ze onvoldoende sociale rechten opbouwen.
Soms wordt de bescherming uitgehold door misbruik (te lange tewerkstelling als interim-werknemer in dezelfde onderneming), fraude via ingewikkelde constructies (onderaanneming, detachering..) of door zwartwerk.
Groen! wil een versterking van de sociale bescherming van interimwerknemers bij opeenvolgende contracten.
Groen! wil snelle vooruitgang in het sociaal overleg om te komen tot een eenheidsstatuut voor arbeiders en bedienden.
Op de werkvloer zijn de verschillen steeds minder duidelijk.
Bij herstructureringen worden ze steeds onrechtvaardiger.
Werk de loonkloof tussen mannen en vrouwen weg.
Groen! wil dat de overheid transparante en eenvormige statistieken en analyses over de loonkloof ontwikkelt zodat remedies verder ontworpen en bijgestuurd kunnen worden.
We pleiten ook voor genderneutrale analytische functieclassificaties.
Het bepalen van lonen op sectoraal niveau is namelijk best gebaseerd op de stoel en niet de persoon die op de stoel zit.
Overheden, de sectoren en de bedrijven kunnen hiervoor gebruik maken van de instrumenten die nu al ontwikkeld zijn door de federale overheid.
minder vrijblijvende aanpak van discriminatie op de werkvloer.
Groen! wil de strijd tegen discriminatie op de werkvloer aan te gaan: anoniem solliciteren,
het recht op een stageplaats
en een wettelijke regeling voor de praktijktest, zodat slachtoffers vermoedens van discriminatie kunnen staven (zie hoofdstuk diversiteit).
De levenskwaliteit van heel wat werkende mensen staat onder druk.
De eisen op de werkvloer inzake productiviteit, flexibiliteit en stressbestendigheid nemen toe.
Tegelijk groeit de combinatiedruk van arbeid en gezin.
meer aandacht voor kwaliteit van de arbeid.
Groen! wil niet alleen meer mensen kans op werk geven, we willen werk ook werkbaar houden.
Meer aandacht voor de kwaliteit van de arbeid is zowel nodig onderaan de arbeidsmarkt (hamburgerjobs, precaire statuten, veiligheid, stress, …) als voor andere groepen (stress, autonomie in de arbeid, medezeggenschap, …).
Groen! wil arbeid vermenselijken, zodat mensen ook duurzaam kunnen blijven werken wanneer ze dit wensen.
In het huidige en eenzijdige debat over langer werken ontbreekt de dimensie van kwaliteit van de arbeid al te vaak.
Dat vereist ook weerbaarheid op de werkvloer, met een goed werkend sociaal overleg.
Om de rechten van werknemers in KMO’s te versterken, is een verlaging van de drempel voor een officiële vakbondsvertegenwoordiging onontbeerlijk.
Een arbeidsmarktbeleid dat vertrekt van de levensloop en levensloopbaan van mensen.
Groen! wil mensen ruimte geven voor de ontwikkeling van meer ontspannen loopbanen.
Dat kan door een duurzame visie op levensloopbanen.
Groen! wil daarom arbeidstijd over de hele loopbaan bekijken en wil meer kansen voor alle mensen om te kiezen hoeveel en hoelang ze werken, met meer zekerheid bij die keuzes.
Een volwaardige tijdsverzekering maakt arbeid en gezin beter combineerbaar.
Groen! wil de bundeling én geleidelijke uitbouw van diverse tijdsstelsels (ouderschapsverlof, tijdskrediet, loopbaanonderbreking, educatief verlof, …) in een nieuwe pijler van de sociale zekerheid: de tijdsverzekering.
Daardoor kunnen mensen op actieve leeftijd meer ruimte nemen om hun job en zorgtaken te combineren en hun inkomen blijft verzekerd wanneer ze meer tijd nodig hebben voor zorgtaken, bijscholing of sociale engagementen.
Deze tijdsverzekering geeft anderen ook de kans om te werken.
Een tijdsverzekering geeft alle mensen in hun loopbaan basistijdsrechten en laat ze die verder opbouwen.
Deze tijdsrechten zijn collectief gegarandeerd (via wetgeving of aanvullende CAO’s) en zijn gelijkgestelde jaren in de pensioenopbouw.
Mensen kunnen ze individueel opnemen wanneer ze meer tijd willen voor zorg voor kinderen of familieleden, om bij te leren of om andere engagementen als vrijwilligerswerk op te nemen.
Dat vereist voldoende hoge uitkeringen om de tijdsrechten voor iedereen toegankelijk te maken, ook voor éénoudergezinnen of mensen met lagere inkomens.
De tijdsverzekering overkoepelt, harmoniseert en versterkt zo de bestaande tijdsregelingen, zodat ze voor iedereen toegankelijk worden.
De tijdsverzekering bestaat uit vier componenten: tijd voor kinderen.
Het is van persoonlijk en van maatschappelijk belang dat mensen meer tijd hebben voor kinderen en dat wie wil haar of zijn kinderwens (tijdig) kan waarmaken.
Daarom wil Groen! een uitbreiding van het ouderschapsverlof tot één jaar per kind, op te nemen voor kinderen 18 worden, als een eerste pijler van de tijdsverzekering.
tijd voor zorg.
Met de vergrijzing van onze samenleving is het van persoonlijk en van maatschappelijk belang dat mensen tijd hebben voor zorgtaken.
Voor Groen! vormt zorgverlof daarom een tweede pijler van de tijdsverzekering.
Dat zorgverlof omvat het huidige recht op palliatief en zorgverlof.
Groen! bepleit dat een werknemer reeds één week na zijn aanvraag dit (vaak dringend) zorgverlof kan opnemen.
Een menselijke samenleving voorziet ook in een ruimer rouwverlof dan vandaag.
tijd voor zelfontplooiing naast de arbeid.
Keuzes om bepaalde periodes de arbeidstijd te verminderen in functie van meer levenskwaliteit of andere maatschappelijke engagementen vertrekken niet alleen van tijd voor kinderen of voor zorgtaken.
Groen! wil mensen meer ruimte geven voor engagementen naast de arbeidsmarkt.
Groen! wil daarom uitbreiding van tijdskredieten als een derde pijler van de tijdsverzekering.
Vooral vormen van deeltijds tijdskrediet maken meer duurzame combinaties van werk en andere engagementen mogelijk.
tijd om te leren.
In de kennismaatschappij is veroudering van kennis een persoonlijk, een maatschappelijk én een economisch risico.
Tegelijk kost bijscholing veel aan individuen: naast tijd- en opleidingskosten derft men vaak ook inkomen.
Groen! wil daarom het recht op educatief verlof omvormen tot een leerkrediet voor iedere Belg op 18 jaar.
Deze vierde pijler van de tijdsverzekering verzekert ook een deel van het inkomensverlies wanneer mensen in onze kennismaatschappij minder gaan werken om opnieuw te kunnen studeren.
Groen! wil een leeftijds- en gezinsmodulering van het bestaande tijdskrediet.
Zo kunnen we jonge gezinnen meer aanmoedigen tijdskrediet op te nemen voor zorgtaken door hen een hogere uitkering te geven dan bijvoorbeeld ouderen die langzaam hun arbeidstijd afbouwen.
Zo willen we voor éénoudergezinnen een hogere tijdspremie, zodat (deeltijds) tijdskrediet ook voor hen een financieel haalbare kaart wordt.
Om de kwaliteit van de arbeid te bewaken en te garanderen, roept Groen! de sociale partners op om werk te maken van een vervangingsnorm per sector voor mensen die hun tijdsrechten opnemen.
Zo’n norm legt het minimaal aantal vervangende aanwervingen vast in een bedrijf, zodat de werkdruk draagbaar blijft wanneer collega’s tijdsrechten opnemen.
Groen! wil aanvullend aan de tijdsverzekering systemen van sectorale collectieve arbeidsduurvermindering stimuleren (onder meer door verlaging van sociale lasten aan bedrijven die de arbeidsduur verminderen).
In afwachting van een volwaardige tijdsverzekering wil Groen! dat werknemers voltijdse sociale rechten opbouwen vanaf een viervijfde tewerkstelling.
De armoede is onder deze regering angstwekkend gegroeid.
De bankencrisis en de economische crisis laten zich in vele gezinnen voelen.
De armoedebarometer staat op onweer.
ruim 15% van de gezinnen leeft onder de armoedegrens.
De werkloosheid piekt.
Meer dan 100.000 gezinnen doen beroep op het OCMW, een historisch record.
Steeds meer gezinnen hebben kunnen hun kredieten niet langer afbetalen: een recordaantal van 361.572 mensen staat als wanbetaler geregistreerd bij de centrale voor kredieten aan particulieren (april 2010).
Meer mensen kampen met betaalproblemen, vaak voor basisvoorzieningen als huur en energie.
In 2009 konden 122.749 gezinnen in Vlaanderen hun gas en elektriciteit niet betalen, 22.000 meer dan een jaar eerder.
Meer dan 110.000 mensen moesten in 2009 beroep doen op voedselbanken.
België blijft één van de rijkste landen ter wereld, Vlaanderen één van de meest welvarende regio’s.
Maar de voorbije jaren is de armoede toegenomen.
De kloof tussen arm en rijk groeit.
Die ongelijkheid is een bom onder sociale samenhang en een schande voor onze samenleving.
Dat de armoede stijgt, is niet alleen het gevolg van de financiële en economische crisis.
Het is ook het resultaat van de manier waarop de regering met de crisis en met armoede is omgegaan:
Onze sociale zekerheid verliest terrein tegenover de kopgroep van Eu-landen met de beste sociale bescherming.
Onvoldoende welvaartsvaste uitkeringen verzwakken de effectiviteit van onze sociale zekerheid.
De laagste uitkeringen liggen zelfs onder de Europese armoedegrens.
Het wetsvoorstel van Groen! om alle uitkeringen boven de Europese armoedegrens te tillen, is door de regering Leterme op de lange baan geschoven.
Armoedebestrijding was geen prioriteit en de bevoegde staatssecretaris beschikte over onvoldoende middelen.
2010 is het Europees jaar ter bestrijding van de armoede.
En ons land neemt uitgerekend in het najaar 2010 het voorzitterschap van de Eu op.
Op sociaal vlak kunnen we dat niet met opgeheven hoofd.
De crisis dwingt ons om meer in de strijd tegen armoede te investeren.
Iedere inwoner van ons land heeft recht op een menswaardig bestaan.
Groen! wil daarom eindelijk een prioriteit maken van het armoedebeleid en van een sterker sociaal beleid.
Tegenover het onrecht van groeiende armoede kiest Groen! voor een samenleving gebaseerd op sociale rechtvaardigheid, met een sterkere solidariteit.
We willen een samenleving met minder ongelijkheid, die de grondrechten van haar inwoners waarborgt.
We brengen alle minimumuitkeringen boven de Europese armoedegrens.
Groen! wil dat alle minimumuitkeringen op één legislatuur boven de Europese armoedegrens geraken.
Concreet betekent het groene voorstel dat de uitkeringen van alle gepensioneerden, leefloners (OCMW-steuntrekkers), gehandicapten, zieken,… boven de armoedegrens komen te liggen.
Alles samen 431.200 mensen.
Speciale aandacht voor de inkomenspositie van éénoudergezinnen gaat samen met een algemene verhoging van de minima.
Groen! en Ecolo legden daarvoor een concreet en becijferd wetsvoorstel op tafel om de sociale uitkeringen en het leefloon op te trekken tot boven die armoededrempel.
Het rekenhof becijferde de kostprijs van dit plan op 1,254 miljard euro: een haalbaar bedrag.
Hoe we dit financieren, wordt uitgewerkt in het hoofdstuk Begroting.
We maken alle uitkeringen welvaartsvast.
We willen dat uitkeringen voor ziekte, werkloosheid of pensioen in de toekomst ook de evolutie van de welvaart volgen.
De afgelopen twee decennia stegen de lonen veel sneller dan de uitkeringen.
Daardoor groeide de kloof tussen sociale uitkeringen en het laatst verdiende loon schrikbarend.
Zo verliezen werkloosheidsuitkeringen en pensioenen terrein ten aanzien van de evolutie van de lonen en van de welvaart.
Groen! wil die stilzwijgende erosie van uitkeringen stoppen door ze welvaartsvast te maken, zodat ze een menswaardig leven blijven garanderen aan wie er beroep op moet doen.
We voorzien financiële stimulansen die ook werken voor de lagere inkomens.
Mensen met lage inkomens hebben het meeste nood aan financiële stimulansen (bijvoorbeeld inzake huisvesting, maatregelen energiebesparing, kinderopvang, …).
De bestaande systemen van fiscale aftrekbaarheid zijn voor hen weinig efficiënt.
Ze veronderstellen dat mensen eerst het geld hebben om het te kunnen uitgeven, en pas later een tussenkomst krijgen via de belastingsafrekening.
Bovendien is het financieel voordeel voor hen veel beperkter dan bij mensen met hogere inkomens.
Groen! wil daarom mechanismen die daadwerkelijke financiële stimulansen of compensaties bieden voor mensen met lage inkomens.
Dat kan door de prijs van voorzieningen afhankelijk te maken van het inkomen (vb. kinderopvang), waardoor de laagste inkomens het minste moeten betalen.
Derde-betalersystemen, waarbij kortingen automatisch worden toegekend, zoals gehanteerd wordt bij de gezondheidsdiensten, kunnen investeringen (bijvoorbeeld in energiezuinige toestellen) ook voor lage inkomensgroepen haalbaar maken.
Betere bescherming tegen overkreditering.
Steeds meer mensen geraken via schulden in problemen.
Tegelijk promoten grote winkelketens alsmaar vaker eigen betaalkaarten.
Daardoor neemt het probleem van mensen met schulden schrikbarend toe.
Groen! wil een aanpassing van de wetgeving die consumenten beter beschermt tegen overkreditering en die de wildgroei aan kredietsystemen beter reguleert.
We willen dat de woekerintresten die sommige bedrijven rekenen worden verlaagd tot aanvaardbare rentevoeten (met een maximumintrest op 9%).
Groen! wil ook een einde maken aan de zogenaamde doorlopende kredieten, door een nulstellingstermijn in te voeren.
Dit is een termijn waarbinnen kredieten moeten worden afbetaald, vooraleer een nieuw krediet kan worden aangegaan.
Groen! wil een beter juridisch kader voor het optreden van deurwaarders en incassobureaus.
We vragen ook een uitbreiding van de mogelijkheden van totale schuldkwijtschelding voor totaal en definitief onvermogende personen.
Ten slotte wil Groen! formules voor sociaal krediet bevorderen.
We maken wonen opnieuw betaalbaar: een maximumfactuur voor huur.
Wonen weegt steeds zwaarder op het inkomen van gezinnen.
Voor arme gezinnen wordt dit onhoudbaar.
Groen! wil een aanpassing van de huurwet met de invoering van een maximumfactuur voor huur.
Dat kan door een kaderwet die de blokkering en algemene regulering van huurprijzen toelaat.
Vervolgens kunnen de gewesten een systeem uitwerken van richthuurprijzen voor bescheiden woningen.
richthuurprijzen bepalen de prijs van een woning aan de hand van kwaliteit, de ligging, voorzieningen in de woning, omgevingsfactoren.
Ook wil Groen! een betere regeling voor de huurwaarborg voor mensen in armoede via een huurwaarborgfonds.
Inspanningen van de gewesten voor meer sociale woningen in alle steden en gemeenten vormen het sluitstuk om het recht op kwalitatief en betaalbaar wonen voor mensen met lage inkomens te garanderen,
én om de druk op de prijzen voor de gehele woonmarkt te verminderen.
Groen! wil de de groeiende energie-armoede bestrijden.
Volgens cijfers van de Vlaamse Vereniging voor Steden en Gemeentes (VVSG) konden ruim 122 749 gezinnen in 2009 hun energiefactuur niet betalen.
Dat zijn meer dan 22 000 gezinnen meer ten opzichte van het jaar daarvoor.
Steeds meer mensen worden door de commerciële energiebedrijven van elektriciteit of aardgas afgesloten en doorverwezen naar de ‘sociale leverancier’.
Ook inzake water nemen afsluitingen toe.
Zo schuiven de commerciële energiebedrijven hun minder aantrekkelijke klanten door naar de intercommunales.
Agressieve verkoopstechnieken en bewust onderschatte voorschotten brengen mensen in schulden.
Groen! wil dat ook de commerciële energieleveranciers met hun klanten met betaalproblemen voor een lokale adviescommissie komen alvorens ze klanten mogen ‘droppen’ en doorverwijzen naar de sociale leveranciers.
Verder wil Groen! via energie-audits en investeringen de energiefactuur van kwetsbare gezinnen prioritair doen dalen (zie hoofdstuk klimaat).
Sociale tarieven worden best automatisch toegekend.
We willen dat de federale overheid initiatieven op dit punt coördineert met de gewesten.
We maken een kwalitatieve gezondheidszorg voor iedereen betaalbaar.
Arme mensen sterven vroeger dan anderen.
Ze ervaren vaak drempels in de toegang tot gezondheidszorg.
De ongelijkheid voor ziekte en zelfs de dood is één van de meest fundamentele en onrechtvaardige ongelijkheden in ons land.
Groen! wil een kwalitatieve gezondheidszorg voor iedereen betaalbaar maken door een uitbreiding van de maximumfactuur voor gezondheidszorg,
een automatische toekenning van verhoogde tegemoetkomingen aan wie er recht op heeft (OMnIO-statuut),
een veralgemening van het derde betalersysteem
en doelgerichte campagnes naar groepen die vandaag te weinig en te laat van de gezondheidszorg gebruik (kunnen) maken.
Wijkgezondheidscentra kunnen de drempel verlagen en de toegankelijkheid verhogen. (zie ook hoofdstuk sociale zekerheid)
We schaffen de onderhoudsplicht voor zorgbehoevende ouderen af.
De onderhoudsplicht van kinderen voor hun zorgbehoevende, bejaarde ouders zorgt vandaag voor grote onrechtvaardigheden.
Het ene OCMW vordert verleende steun terug, het andere niet.
Bovendien zorgt dit vaak voor grote spanningen binnen families.
Ook vele ouderen voelen zich ongemakkelijk om ‘ten laste’ te moeten vallen van hun kinderen.
Groen! wil de afschaffing van de onderhoudsplicht voor zorgbehoevende ouderen,
tenzij mensen zichzelf in een situatie van onvermogen hebben gebracht door schenkingen aan hun kinderen.
Samen met een versterking van de zorgverzekering en van het zorgaanbod is het garanderen van een kwalitatieve en betaalbare verzorging een overheidstaak.
Groen! wil de kinderarmoede actiever bestrijden.
Een fonds ter bestrijding van kinderarmoede zou het mogelijk maken de begeleiding van gezinnen in armoede met kinderen te versterken, ouders te ondersteunen en plaatsingen te vermijden.
Het kinderrechtenverdrag voor alle kinderen waarmaken is daarbij de doelstelling.
Door van kinderbijslag een recht van ieder kind te maken en een inhaalbeweging te voorzien ter compensatie van de verloren welvaartsvastheid van de kinderbijslagen neemt ook de financiële ruimte in deze gezinnen toe.
We werken drempels in het onderwijs weg.
In de strijd voor gelijke (onderwijs)kansen wil Groen! een verlaging van de leerplichtleeftijd tot 5 jaar.
Juist de meest kwetsbare kinderen vinden moeilijker de weg naar het kleuteronderwijs.
Tegelijk willen we de samenwerking tussen onderwijs en welzijn versterken en investeren in ouderondersteuning – en participatie.
Groen! wil uitgebouwde projecten met meertalig kwaliteitsvol onderwijs naar taalzwakke gezinnen mogelijk maken.
Groen! pleit voor kosteloos leerplichtonderwijs.
Ook wil Groen! meer middelen in lokale projecten om de digitale kloof te dichten, zodat ook mensen in armoede en hun kinderen toegang hebben tot informatie via internet.
Om de democratisering van het hoger onderwijs te vrijwaren, wil Groen! het standstill-principe van de inschrijvingsgelden wettelijk verankeren en werken aan een meer coherent en minder ouderafhankelijk studentenstatuut.
We hervormen en versterken de Dienst alimentatievorderingen.
na een scheiding geraken nogal wat mensen in financiële problemen wanneer de partner de vastgelegde alimentatie voor henzelf en/of voor de kinderen niet betaald.
Alleenstaanden met kinderen, vaak vrouwen, hebben het extra moeilijk wanneer hun partner geen onderhoudsgeld betaalt voor de kinderen.
Al te vaak gebruiken ze juridische omwegen om hun schuld te ontlopen.
DAVO slaagt er slechts in om een kwart van de achterstallige sommen daadwerkelijk te innen.
naast vele alleenstaande vrouwen, draaien ook andere belastingbetalers op voor niet meer te innen voorschotten.
Groen! wil dat deze dienst zichzelf meer bekend maakt.
Daarnaast trekken we de inkomensgrens van gerechtigden op voorschotten op alimentatie op.
We zetten meer middelen in de strijd tegen de verkleuring van de armoede.
Onderzoek toont hoe snel armoede verkleurt, zeker in de steden.
Het armoede bij allochtonen en nieuwkomers ligt veel hoger dan bij andere groepen.
Het is nodig dat armoedebeleid meer aandacht heeft voor de groeiende etnische armoede in ons land.
De aanpak hiervan vraagt een sterker stedenbeleid,
een onderwijsbeleid dat meer oog heeft voor de groeiende diversiteit in de steden
en een arbeidsmarktbeleid dat mensen van andere etnische afkomt meer kansen geeft door vorming op maat
en bestrijding van discriminatie.
We willen dat wachtlijsten voor taalcursussen verdwijnen.
Interculturalisering van hulpverlening is cruciaal op alle beleidsniveaus.
Groen! pleit er ook voor dat armenverenigingen armen van andere etnische afkomst beter vertegenwoordigen.
We starten een taakgroep arbeidsrechten kwetsbare werknemers.
De armoedesituatie van mensen zonder papieren is vaak schrijnend.
Clandestiene arbeidsmigranten werken daarbij vaak in extreme uitbuitingssituaties, waarbij in praktijk iedere sociale bescherming ontbreekt en bij arbeidsongevallen de werkgever vaak aan zijn verplichtingen ontsnapt.
Groen! wil een de oprichting van een taakgroep die de situatie en de arbeidsrechten van clandestiene arbeidsmigranten onderzoekt, samen met inspectiediensten en de arbeidsauditoraten.
We versterken het grootstedenbeleid.
De armoede is het hoogst in de (grote) steden: meer mensen met een leefloon, meer werklozen, meer asielzoekers, meer geregulariseerden, ….
De werkelijke armoede is er bovendien nog hoger dan uit de officiële statistieken blijkt.
Heel wat asielzoekers die zijn toegewezen aan andere gemeenten wonen in de grote steden.
Ook mensen zonder papieren duiken vaker onder in de steden.
Ook in de kleinere steden en in landelijke gebieden is er armoede, maar in de (grote) steden is die in vergelijking vele malen groter.
Omdat dit ook lokale inspanningen vraagt, pleit Groen! voor een verdubbeling van de middelen voor grootstedenbeleid, of dit nu federaal of Vlaams wordt gefinancierd.
Bovendien wil Groen! meer garanties dat die middelen prioritair gaan naar armoedebestrijding en sociale stadsontwikkeling, en niet langer dienen voor prestigeprojecten.
De zeer hoge armoedecijfers in Brussel vereisen een gecoördineerde aanpak van alle overheden,
met inzet van extra middelen.
We versterken de oCmW’s als laatste vangnet.
Steeds meer mensen vallen door de mazen van het net en moeten aankloppen bij het lokale OCMW.
Bovendien wentelen de federale en Vlaamse regeringen de gevolgen van de crisis mee af op de lokale OCMW’s, zonder voldoende extra middelen.
Mensen die geschorst worden door de rVA of die geregulariseerd zijn, moeten vaak aankloppen bij het OCMW.
Voor het leefloon wil Groen! dat de federale overheid een groter deel van de uitkering ten laste neemt (tot 90%) en zo de OCMW’s en lokale besturen ruimte geeft voor een sterker lokaal armoedebeleid.
We baseren het armoedebeleid op dialoog.
Meer dan vijftien jaar geleden vormde het Algemeen Verslag over de Armoede een keerpunt: armen en hun verenigingen werden gesprekspartners voor de overheid.
In het kielzog ontstond het Centrum ter bestrijding van armoede, bestaansonzekerheid en sociale uitsluiting, en op Vlaams niveau het armoededecreet met de Verenigingen waar mensen in armoede het woord nemen.
Toch wordt de ervaringsdeskundigheid van de armen federaal nog onvoldoende benut.
Groen! wil een armoedebeleid dat de kracht van de dialoog beter gebruikt om tot goed werkende maatregelen met meetbaar resultaat te komen.
Dat vereist niet alleen een sterkere ondersteuning voor een federale dialoog, maar ook en vooral een grotere openheid van de beleidsmakers en een grotere bereidheid tot fundamentele bijsturingen.
naast armenorganisaties wil Groen! dat een ruimer maatschappelijk middenveld bij deze dialoog wordt betrokken.
We voeren een armoedebeleid op basis van een federaal armoedeplan met meetbare beleidsdoelstellingen.
Het armoedebeleid vandaag is te vrijblijvend.
Groen! wil van armoedebestrijding eindelijk een échte prioriteit maken, op basis van een federaal armoedeplan met even meetbare beleidsdoelstellingen als de Maastrichtnormen, het begrotingsevenwicht of de Lissabondoelstellingen rond werkgelegenheid.
Solidariteit die niet wordt vertaald in concrete en meetbare beleidsobjectieven, blijft vrijblijvend, ten koste van de zwaksten.
Groen! kiest voor duidelijke maatschappelijke, politieke en budgettaire keuzes, die als ambitie hebben de sociale grondrechten voor eenieder in ons land te garanderen.
De normen van het nationaal Actieplan Sociale insluiting vormen een eerste aanzet.
Groen! wil dat de nationale actieplannen uitgroeien tot een politiek instrument, waarop een regering kan worden afgerekend en die politiek aanzet tot een sterker beleid.
Om van armoedebeleid een prioriteit te maken, is een volwaardige minister noodzakelijk, of is armoedebeleid een rechtstreekse bevoegdheid van de premier.
We maken werk van automatische toekenning van sociale rechten.
Al te vaak nemen mensen hun rechten niet op, omdat ze de mogelijkheden niet kennen of omdat de procedures te complex zijn (OMnIOstatuut, sociale tarieven, uitkeringen, …).
Groen! wil een automatische toekenning van sociale rechten waar mogelijk.
Administratieve vereenvoudiging staat hier ten dienste van de kwetsbaarste groepen.
We voeren een armoede-effect-rapport in.
Belangrijke hervormingen worden vooraf getoetst op hun effect op armoede.
Zo kunnen we vermijden dat belastinghervormingen onbedoeld de ongelijkheid doen toenemen of dat maatregelen om schulden voor bedrijven beter inbaar te maken, de basisrechten van mensen in armoede schenden.
Eind 2008 brak de ergste financiële crisis uit sinds de ‘Grote Depressie’ van 1929.
Maar ook vóór deze crisis, waren onze overheidsfinanciën al niet van de gezondste.
Ondanks de goede conjunctuur vanaf 2004, is de paarse regering er niet in geslaagd om overschotten vrij te maken voor de spijzing van het Zilverfonds ter financiering van de pensioenen.
Vooraleer de crisis zich liet voelen, keek de federale begroting al aan tegen een structureel begrotingstekort van 10 miljard euro.
Door de crisis steeg het deficit zelfs tot 20 miljard euro.
De crisis trof namelijk vooral het federale niveau doordat zowel de inkomsten als de uitgaven die op het federale niveau zitten net diegene zijn die het gevoeligst zijn aan een crisis.
In 2009 belandde België op de grijze OESO-lijst met fiscale paradijzen.
Zowel professor Schneider als Dulbea becijferden dat onze schatkist zowat 30 miljard euro aan inkomsten misloopt door massale fraude.
Alleen al het terugdringen van de fiscale fraude tot het gemiddelde, zou in België goed zijn voor een imposante 10 miljard euro extra inkomsten.
Op initiatief van de Ecolo-Groen!-fractie kwam er een ‘Parlementaire commissie Fiscale Fraude’, die 108 concrete voorstellen deed voor de strijd tegen fiscale fraude.
Deze aanbevelingen wachten nog steeds op uitvoering.
De Hoge raad voor Financiën waarschuwt al sedert 2004 dat onze begroting jaar op jaar structureel verzwakt.
Ondanks de hoge groeihypothesen die de regering vooropstelt, zegt de raad dat we afstevenen op een tekort van meer dan 5% van het bruto binnenlands product.
Door de toenemende rentelasten zal dat tekort in de volgende jaren verder blijven stijgen.
Terwijl onze ‘baby-boomers’ al vanaf 2015 ‘opa-boomers’ worden, stevenen we af op een nieuwe ‘rentesneeuwbal’.
Deze financiële crisis is uitgebarsten op een ogenblik dat België geconfronteerd werd met een chronische politieke crisis.
De regering-Leterme heeft nooit samenhang vertoond.
Deze regering was een overgangsregering die beslissingen in een reeks belangrijke dossiers niet heeft kunnen of willen nemen.
Het gevolg van dit nietsdoen is een continue verslechtering van de overheidsfinanciën sinds 2007.
Zelfs in de aanpak van de crisis beperkte de regering zich tot een tijdelijke verlaging van de BTW in de bouwsector en een stuntelige, veel te duur betaalde redding van de banken.
Gelukkig sprongen de sociale partners ter hulp met een inter-professioneel akkoord dat enkele kordate oplossingen bood.
Terwijl buurlanden al enige tijd crisiswetten hebben goedgekeurd om sneller en efficiënter te kunnen optreden in tijden van crisis, heeft onze regering dit niet gedaan.
Er bestaat nog steeds geen standaardprocedure voor de redding van banken, terwijl dat toch een aanbeveling is van heel wat internationale organisaties.
noodzakelijke begrotingsinspanningen werden van jaar tot jaar verschoven.
Als er dan toch nog gaten overbleven in de begroting, reed de regering die dicht door leukweg de groeiprognoses op te drijven.
Zo verhoogde het Planbureau, in de aanloop naar de laatste begrotingscontrole, plots het groeicijfer voor 2010 tot 1,4%, terwijl het stabiliteitspact 1,1% voorzag.
Onze begroting kreunt dus onder een structureel probleem, dat niet aan de economische crisis toegeschreven kan worden.
De Europese Commissie stelt dit ook vast : « België baseert zich op lichtjes optimistische macro-economische hypotheses waardoor de begrotingsresultaten minder goed zouden kunnen uitvallen dan voorzien, met name vanaf 2011.
De Commissie betreurt overigens dat de maatregelen om de doelstelling voor 2011 te bereiken (4,1% van het BBP als overheidstekort) onvoldoende gedetailleerd zijn en zelfs niet opgegeven zijn voor 2012.
Ze voorspelt dan ook dat het begrotingstekort dit jaar 5,9% zal bedragen in plaats van de voorziene 4,8%.
De regering heeft zich tot doel gesteld om de begroting in evenwicht te krijgen tegen 2015.
We hebben de indruk dat men zijn verantwoordelijkheden ontvlucht.
De inspanning wordt verschoven in de tijd en de grootste inspanning zal na 2011 moeten gebeuren.
Zoals nobelprijswinnaar Economie, Joseph Stiglitz, onderstreept, kan investeren in onderwijs, technologie en infrastructuur op lange termijn een daling van de begrotingstekorten met zich meebrengen.
Daarvoor is het nodig dat overheidsuitgaven verschuiven, weg van onduurzame uitgaven, in de richting van duurzame investeringen.
We mogen ons dus niet opsluiten in een kruideniersmentaliteit.
Een draconisch bezuinigingsbeleid is namelijk niet altijd de beste saneringsmethode.
We willen dat de overheid een toekomstperspectief ontwikkelt voor haar huidige en toekomstige burgers.
Doordachte overheidsinvesteringen dragen daaraan bij.
Essentiële voorwaarde hierin is natuurlijk dat schuldfinanciering enkel wordt aangewend om investeringen te financieren, niet om lopende uitgaven te dekken.
Als we het willen vergelijken met een gewoon huishouden, kunnen we zeggen dat er geld geleend kan worden om een stevig passiefhuis te kopen in een goedgelegen buurt, maar niet om de boodschappen, de citytrips en de telefoonfacturen te betalen.
Lenen om te investeren is iets heel anders dan lenen om een maatschappij te financieren die boven haar stand leeft.
De ‘problemen van nu’ oplossen op kosten van de ‘belastingsbetalers van de toekomst’ is niet enkel een spilzuchtige vorm van struisvogelpolitiek, het is ook fundamenteel onrechtvaardig.
Wij kiezen er dus voor om de ‘problemen van nu’ niet door te schuiven naar toekomstige generaties.
In plaats daarvan willen op gerichte wijze het economisch en maatschappelijk kader hervormen om het slapend kapitaal en het verborgen potentieel van onze economie te activeren.
Een belangrijk element hierbij is de overgang naar ‘groene fiscaliteit’.
Bij ‘groene fiscaliteit’ gaan we producten en diensten belasten en subsidiëren naargelang de schade, overlast of meerwaarde die ze veroorzaken voor de samenleving.
Deze vorm van fiscaliteit is niet enkel heel wat rechtvaardiger dan ons huidige belastingssysteem,
het zorgt er via het prijssignaal ook voor dat mensen vlugger maatschappelijk waardevolle keuzes maken.
omdat wie werkt, heel wat bijdraagt aan de maatschappij, verlagen de lasten op arbeid sterk binnen dit systeem.
Deze verlaging wordt bekostigt door de inkomsten uit milieu- en overlastbelastingen.
net zoals BTW, accijnzen en douaneheffingen zijn groene belastingen een indirecte belasting.
Indirecte belastingen worden veel minder ontdoken dan directe belastingen (belasting op arbeid).
Bovendien zijn ze ook administratief heel wat eenvoudiger en goedkoper te innen.
Dat zal niet enkel extra arbeidsplaatsen opleveren,
het levert ook nog eens belangrijke efficiëntievoordelen op die ervoor zorgen dat bij gelijkblijvende belastingsdruk de inkomsten voor de schatkist merkelijk zullen stijgen.
Een bijkomend voordeel is dat indirecte belastingen, in tegenstelling tot directe belastingen, het hele jaar door betaald worden.
Daardoor geeft deze vorm van fiscaliteit ook een veel betere, ‘real-time’ inning van de belastingen.
Dat maakt het ramen van de inkomsten en het afstemmen van het beleid op die inkomstenstroom heel wat eenvoudiger.
We willen investeren in het verhogen van onze energie-onafhankelijkheid.
Elk jaar verspilt België enkele procenten van haar BBP door buitenlandse bedrijven te betalen om te voorzien in de eigen energiebevoorrading.
Een beleid dat streeft naar onafhankelijkheid op vlak van energie is dus niet enkel goed voor het milieu, maar ook voor de portefeuille van de Belgen.
Elke euro die niet meer wordt uitgegeven aan buitenlandse fossiele brandstoffen kan renderen binnen België. (zie hoofdstuk ‘Klimaat en energie’)
Binnen het kader van de Groene new Deal zet de overheidsbank een waaier aan projecten op om een zo breed mogelijk spectrum aan investeringsprofielen, -wensen en -noden te bestrijken.
We willen zo ook de financiële slagkracht vergroten van bestaande initiatieven, zoals het federaal Fonds ter reductie van de Globale Energiekost.
Electrabel heeft als Belgisch overheidsbedrijf indertijd toestemming gekregen om haar kerncentrales versneld af te schrijven.
Dankzij die versnelde afschrijving boekt dit (nu Franse) energiebedrijf grote overwinsten op kosten van de Belgische belastingsbetaler.
Daarom willen we die onrechtmatige winsten van Electrabel volledig afromen.
Deze maatregel is een logische, belangrijke en gerechtvaardigde bron van inkomsten die 1,5 à 2 miljard euro per jaar kan opleveren.
invoering van de slimme kilometerheffing.
België voert net als nederland een slimme kilometerheffing in.
Die hangt af van de vervuiling, plaats en tijdstip van rijden.
Een slimme kilometerheffing is veel socialer
en heeft een groter milieueffect dan een wegenvignet of de bestaande autofiscaliteit.
De opbrengst gaat naar het Sociaal Klimaatfonds (de integratie van de zes bestaande federale energiefondsen, zie hoofdstuk ‘Klimaat en energie’).
De invoering van deze slimme kilometerheffing koppelen we aan een afschaffing van de huidige autobelastingen.
Een uitbreiding van de slimme kilometerheffing naar buitenlandse wagens op onze wegen zou niet enkel logisch en rechtvaardig zijn, maar ook een extra inkomst betekenen die kan oplopen tot 500 miljoen euro.
Hiervoor zijn geen juridische bezwaren op het Europese niveau.
Bovendien zijn al heel wat Europese landen bezig met gelijkaardige initiatieven.
Denk maar aan het tolsysteem op de Franse wegen.
Kerosinetaks.
Wie een treinkaartje koopt, betaalt BTW, wie een vliegticket koopt niet.
Wie de tank van zijn auto volgooit, betaalt accijnzen, wie de tank van zijn vliegtuig volgooit niet.
In vergelijking met andere vervoersmiddelen is luchtverkeer nochtans enorm vervuilend.
Het is dan ook logisch om deze scheeftrekking op te lossen via een heffing.
Groen! wil dus dat er eindelijk accijnzen komen op kerosine en dat er 21% BTW wordt geheven op vliegtuigtickets.
Groen! pleit ook voor een accijnsmodulering in functie van de milieuschadelijkheid van de brandstof.
Brandstoffen met een minder schadelijke milieu-impact worden daarbij minder hoog belast.
Van blinde naar intelligente intrestaftrekken.
In tegenstelling tot de huidige (notionele en gewone) interestaftrek is een intelligente aftrek niet blind voor de doeleinden van investeringen.
Zo zouden investeringen in jobcreatie, innovatie en eco-efficiëntie aan een hoger percentage worden afgetrokken dan traditionele investeringen.
Zuiver financiële constructies vallen terug tot 0% aftrek.
Tot nu toe bedraagt de cumulatieve bruto kostprijs van de notionele intrestaftrek 4 miljard euro.
Wanneer een dure maatregel geen enkel aantoonbaar positief effect heeft op investeringen en tewerkstelling in ons land, is het noodzakelijk om te zoeken naar andere manieren om bedrijven te ondersteunen.
Onze hervorming betekent dus zowel een sterke besparing als een sterk verhoogde doelmatigheid.
sterk vereenvoudigen van de personenbelasting.
Ons fiscaal systeem is erg ingewikkeld.
Een belastingbrief invullen is voor velen een zware klus.
Ons systeem kan sterk worden vereenvoudigd door bijvoorbeeld een door de belastingsdiensten ingevuld formulier mee te sturen, alle verschillende aftrekmogelijkheden te herverdelen in een beperkter aantal rubrieken, en het aantal aftrekken te verminderen.
Vereenvoudigen van de vennootschapsbelasting.
Groen! verkiest een doorzichtig systeem boven het bestaand systeem dat een hoog nominaal tarief gecombineerd met een kluwen aan aftrekmogelijkheden.
Bij een hervorming van de vennootschapsbelasting willen we rekening houden met het KMO-vriendelijke karakter ervan.
Groen! wil investeringen doen die het mogelijk maken om de werkingskosten van de staat op duurzame wijze te verminderen.
Deze investeringen dragen namelijk bij aan de financiering van de toekomstige uitgaven die voortvloeien uit de vergrijzing van de bevolking.
Een typisch voorbeeld hiervan is het energieefficiënt maken van alle overheidsgebouwen.
Dat is niet enkel een belangrijke verlaging van de energiefactuur,
het is ook een onmiddellijke steun aan sectoren zoals de bouwsector die door de economische crisis in ademnood verkeren.
Door deze extra investeringen zal de afzetmarkt voor energiezuinige bouwproducten toenemen en de ervaring bij architecten, studiebureaus en aannemers vergroten.
Groen! wil een belasting op de opbrengsten uit grote vermogens.
Deze belasting kan nu nog niet ingevoerd worden omdat er geen vermogenskadaster bestaat.
Daarom willen we een wetgeving die ervoor zorgt dat financiële instellingen alle roerende vermogens aan de belastingdiensten kenbaar maken (zoals nu al de arbeidsinkomsten bij de staat bekend zijn).
Op die manier kunnen we komen tot een ‘vermogenskadaster’, waardoor België op een geloofwaardige en efficiënte manier een vermogenswinstbelasting kan invoeren.
Een bijkomend voordeel is dat dit vermogenskadaster ook een krachtig instrument zal zijn in de strijd tegen de fiscale fraude.
Door deze vermogenswinstbelasting sterk progressief te maken en ze te koppelen aan de afschaffing van de roerende en onroerende voorheffing, zal de invoering ervan een gevoelige belastingsverlaging betekenen voor zowat drie kwart van de bevolking.
Bij de concrete uitwerking van deze vermogenswinstbelasting stellen we als doel dat enkel de 15% rijksten meer zullen betalen dan voorheen.
Deze belasting zal tussen de 1 en 3 miljard euro opleveren, afhankelijk van de gekozen modaliteiten.
Dit is een voorzichtige inschatting van de opbrengst bij invoering van de maatregel.
Eenmaal op kruissnelheid, zal de opbrengst 7,5 miljard euro bedragen.
In afwachting van de invoer van deze vermogenswinstbelasting wil Groen! de bestaande (para)fiscale heffingen omvormen tot één algemene sociale bijdrage (asB) op alle werkelijke inkomsten (inclusief inkomens uit vermogens), met een vrijgesteld minimuminkomen per gezin.
Deze ASB financiert mee de sociale zekerheid.
prioriteit voor de laagste inkomens.
Hoewel ook de lagere inkomens van de vorige belastingverlaging hebben kunnen genieten, is die vooral ten goede gekomen van de hoogste inkomens.
Daarom wil Groen! dat nu prioriteit gaat naar maatregelen die vooral de laagste inkomens ten goede komen.
Een ideale aanpak hiervoor lijkt het verhogen van de belastingvrije som.
Fiscale fraude kost onze staat naar schatting 30 miljard euro op jaarbasis.
Volgens de nationale Bank kan 10 procent daarvan vrij gemakkelijk geïnd worden.
Dat komt neer op meer dan 3 miljard euro.
Volgens onderzoek van professor Maus zal bij een goed werkende opsporing van fiscale fraude de meeropbrengst zelfs stijgen tot 15 miljard euro.
Extra middelen inzetten voor het opsporen van fiscale fraude volstaat niet.
naast het chronisch tekort aan middelen is ook onze veel te complexe financiële wetgeving een belangrijke oorzaak van de Belgische wildgroei aan fiscale fraude.
Deze al te complexe wetgeving zorgt samen met een nijpend gebrek aan personeel en middelen voor een veel te lage pakkans.
Zo werd in 2007 slechts 0,55% van de belastingplichtigen gecontroleerd voor de inkomstenbelasting en 2,29% voor de BTW.
Het is dus noodzakelijk dat onze fiscale wetgeving sterk vereenvoudigd wordt.
Dit kan best gebeuren in een bredere fiscale hervorming, weg van lasten op arbeid, richting ‘de vervuiler betaalt’.
Wij willen zuiver speculatieve beurstransacties ontmoedigen zonder beleggers te benadelen die handelen ‘als een goede huisvader’.
Wij willen dit doen via een heffing van 0,5% op alle financiële transacties.
Deze lage belastingsvoet zal geen ontmoedigende invloed hebben op de belegger of spaarder die op lange termijn wenst te beleggen.
Deze 0,5% is namelijk een druppel op een hete plaat in vergelijking met het in- en/of uitstaprecht van bepaalde beleggingsfondsen, die oplopen tot 5%.
Ook de kosten die door banken en makelaars worden aangerekend voor de aankoop van aandelen, lopen vaak op tot 2% de aandelenwaarde.
Deze heffing zal wel zeer ontmoedigend zijn voor speculanten die nu nog meerdere keren per dag aandelen aan- en verkopen.
Groen! wil ook dat de 108 concrete aanbevelingen van de ‘onderzoekscommissie fiscale fraude’ daadwerkelijk worden uitgevoerd.
Dat betekent ondermeer de invoer van belastingen op financiële stromen die afkomstig zijn van ondernemingen die gevestigd zijn in belastingparadijzen of in niet-gereguleerde financiële plaatsen.
Deze belasting is namelijk onontbeerlijk in de strijd tegen de georganiseerde fraude.
We maken komaf met de abnormale en onrechtvaardige praktijk van de gouden parachute.
We hebben dan ook een wetsvoorstel ingediend dat personen die een jaarlijks netto-inkomen hebben van meer dan 250.000 euro (na afhouding van de sociale bijdragen), een belasting van 100% oplegt op het deel van de ontslagvergoedingen dat de 250.000 euro overschrijdt of meer bedraagt dan 1 maand loon per jaar anciënniteit in de onderneming.
Het huidige voorstel van de regering om de ontslagvergoeding te ‘beperken’ tot 18 maanden loon, laat de excessen gewoon intact.
In afwachting van deze wet, geeft de Belgische overheid het voorbeeld geven door de praktijk van de ‘gouden parachute ‘ te verhinderen in de openbare bedrijven.
Het verschil tussen het voorstel van Groen! en de regering wordt duidelijk met onderstaande grafiek.
Onze sociale zekerheid is de belangrijkste structurele solidariteit in onze samenleving.
Iedere burger is betrokken, van de geboorte tot het pensioen, van werkloosheidsuitkeringen tot de ziekteverzekering.
Aanvullend zorgen het leefloon, de Inkomensgarantie voor Ouderen en de gewaarborgde gezinsbijslag voor een minimuminkomen.
Een goede sociale zekerheid versterkt mensen,
biedt sociale bescherming
en zorgt voor herverdeling.
Ze garandeert sociale basisrechten en vormt een cruciale – maar nog onvolkomen – buffer tegen armoede.
Als ecologisten willen we de bestaande sociale bescherming versterken
en willen we ook nieuwe uitdagingen en nieuwe ambities inbrengen.
De uitdagingen zijn groot.
Door de crisis vallen vandaag ruim 1,3 miljoen mensen terug op één of andere uitkering van de rVA.
Dankzij de sociale en medische vooruitgang leven mensen langer en genieten ze langer van hun pensioen.
De kosten van de gezondheidszorg stijgen jaar na jaar met 3-4%, door de vergrijzing, maar evenzeer door een te prestatiegerichte gezondheidszorg.
nu de babyboom-generatie op pensioen gaat, betekent de vergrijzing een totale extra budgettaire kost van 3,2% van het BBP tegen 2014; in 2060 loopt de extra kost op tot 8,2% van het BBP.
Om het inkomen van gepensioneerden vandaag te versterken én om werkenden van vandaag in de toekomst een voldoende hoog pensioen te garanderen, willen we nu keuzes maken inzake pensioenen, gezondheidszorg, arbeidsmarkt en financiering van de sociale zekerheid.
Daarbij willen we ook de financiering verbreden.
De regering Leterme verloor daarvoor drie kostbare jaren.
Minister van Pensioenen Daerden raakte niet verder dan een pensioenconferentie die niet op gang kwam en een groenboek dat nog eens de uitdaging schetste.
Ondertussen verslechterde de begrotingstoestand en werd het Zilverfonds een lege doos.
In de gezondheidszorg zijn geen structurele keuzes gemaakt.
Op de arbeidsmarkt stijgt de werkloosheid sneller dan het aantal mensen dat werkt.
Terwijl deze regering cruciale keuzes voor zich uitschoof, verloor België haar positie tussen de Europese landen met de best uitgebouwde sociale bescherming.
De uitkeringen volgden de voorbije twee decennia de evolutie van de welvaart onvoldoende.
De laagste uitkeringen liggen zelfs onder de Europese armoedegrens.
Zo groeit een sluipende privatisering waarbij steeds meer mensen zich aanvullend verzekeren, met hospitalisatieverzekeringen en pensioenspaarplannen.
Tegelijk neemt de ongelijkheid toe tussen wie dat wel kan en wie niet die mogelijkheden heeft.
Groen! wil de sociale zekerheid en de welvaartstaat versterken en moderniseren.
In tijden van globalisering hebben we nood aan meer solidariteit en aan een eigentijdse sociale zekerheid.
Meer solidariteit, kiezen voor herverdeling, een eigentijdse visie op veranderende levenslopen en een meer rechtvaardige financiering zijn onze uitgangspunten.
Een toekomst van sociale en ecologische rechtvaardigheid staat of valt met het creëren van perspectieven, van hoop.
Die hoop, grondstof voor de noodzakelijke verandering, kunnen we alleen realiseren met een nieuw perspectief.
Groen! wil voor iedereen een waardig en welvaartsvast pensioen.
Daarom kiezen we resoluut voor een versterking van het wettelijk pensioen (de eerste pensioenpijler).
Dat betekent: Een verhoging van de minimumpensioenen en van de inkomensgarantie voor ouderen (igo), zodat het inkomen van alle gepensioneerden boven de Europese armoedegrens uitkomt.
We trekken in tweede orde ook de pensioenen van de middengroepen op, om niet alleen het overleven, maar ook (ten dele) de levensstandaard te verzekeren.
Zo blijft ook het draagvlak van het bestaande pensioenstelsel en bijdragestelsel voldoende breed.
Groen! wil daarom de kloof tussen een gemiddeld loon en het pensioen opnieuw verkleinen.
Dat betekent voor de lage en middelhoge pensioenen een inhaalbeweging voor de verloren welvaartsvastheid van de voorbije twee decennia.
We willen de daling van de vervangingsratio omkeren en streven op termijn naar pensioenen die minimaal 75% van de 5 beste jaren van het beroepsinkomen vormen (bij een volledige loopbaan).
Groen! wil de kloof tussen de hoogste en de laagste pensioenen verkleinen.
De verschillende pensioenstelsels (werknemers, ambtenaren en zelfstandigen) groeien daarbij geleidelijk naar elkaar toe.
Gegeven de financiële uitdaging betekent dit meer een grotere solidariteit binnen één generatie, waarbij de kloof tussen de laagste en de hoogste pensioenen (vooral van topambtenaren) verkleint.
Groen! wil de gelijkgestelde periodes in de pensioenopbouw behouden.
Mensen die werkloos zijn, ziek, of die ouderschapsverlof- en tijdskrediet opnemen, bouwen pensioenrechten op dankzij de erkenning van deze periodes als ‘gelijkgestelde periodes’.
Daar zijn goede redenen voor.
Werklozen mogen geen twee keer worden gestraft: één keer vandaag omdat ze geen werk hebben en moeten terugvallen op een vervangingsinkomen, én nog eens omdat ze pensioenrechten zouden verliezen.
Ook voor de gelijkstelling van systemen van ouderschapsverlof en tijdskrediet zijn goede redenen: wanneer we mensen willen aanmoedigen meer zorgtaken op te nemen en/of arbeid en gezin duurzamer te combineren, dan is het cruciaal om de invloed op het latere pensioenopbouw te beperken.
Groen! is voorstander van het huidige repartitiestelsel voor de wettelijke pensioenen: de huidige werknemers en belastingplichtigen betalen de huidige pensioenen, de werknemers en belastingplichtigen morgen betalen de pensioenen morgen.
Iedere overschakeling naar of aanvulling met vormen van kapitalisatie (waarbij mensen nu sparen voor hun eigen pensioen later) betekent dat de huidige generatie werkenden dan dubbel betaalt: zowel voor de huidige gepensioneerden als voor hun eigen pensioen later.
Daarnaast verhoogt kapitalisatie de afhankelijkheid van gepensioneerden van de financiële markten, waar de pensioenreserves deels worden belegd: allesbehalve een garantie voor voldoende pensioenzekerheid.
We beperken het armoederisico bij gepensioneerde vrouwen.
Door onvolledige loopbanen vallen vrouwen vaak terug op een zeer laag pensioen.
Groen! wil het minimumpensioen verhogen.
We willen ook de invloed van echtscheiding op het latere pensioen beperken.
Daarom willen we onderzoeken wat de effecten zijn van de verdere uitbouw van wettelijke overdraagbaarheid van pensioenrechten op de partner.
Groen! wil ook een regeling over de verdeling van de opgebouwde pensioenrechten in geval van scheiding, zowel voor het wettelijk pensioen als voor aanvullende pensioenen.
Dat kan door de invoering van een ‘gemeenschap van sociale rechten’, die partners vrijwillig kunnen aangaan.
We informeren mensen beter over hun pensioenopbouw.
Groen! wil dat mensen op ieder moment in hun loopbaan hun opgebouwde pensioenrechten kunnen raadplegen.
Als eerste stap bezorgt de rijksdienst voor Pensioenen alle mensen op actieve leeftijd jaarlijks een overzicht van hun opgebouwde pensioenrechten.
In een latere fase is dit online consulteerbaar.
De prioriteit van sterke en welvaartsvaste wettelijke pensioenen betekent dat de aanvullende pensioenen niet de kern van het pensioendebat vormen, maar slechts aanvullend blijven.
aanvullende pensioenen blijven aanvullend.
Ze kunnen er toe bijdragen dat ouderen meer financiële middelen hebben om hun gewenste levensstijl te kunnen financieren en zich voldoende ‘zeker’ voelen wanneer medische of andere kosten opduiken op het einde van de levensloop.
Voor Groen! is het echter onwenselijk dat aanvullende pensioenen noodzakelijk zouden worden om een waardige oude dag te kunnen beleven.
We willen dat een wettelijk pensioen daar voor instaat, want niet iedereen heeft de mogelijkheid (gehad) om te kunnen sparen.
Daarom is voor ons een versterking van het wettelijk pensioen prioritair.
De sociale partners spelen een cruciale rol bij de verdere uitbreiding van de tweede pijler, zodat de ongelijkheid tussen sectoren met en zonder tweede pijler verdwijnt.
Dit gebeurt in de eerste plaats via sociaal overleg: de aanvullende bedrijfspensioenplannen maken immers deel uit van de loononderhandelingen.
Groen! wil de huidige aftrekbaarheid van pensioensparen toespitsen op beleggingen in ethische pensioenfondsen.
Wanneer er meer mensen werken, en wanneer mensen langer werken, betalen meer mensen sociale bijdragen en verkleint de financiële uitdaging van de vergrijzing.
Dat zeggen de traditionele partijen al jaren, maar zij zorgen er niet voor dat meer mensen kunnen werken of langer kunnen werken wanneer ze dit wensen.
De werkloosheid is historisch hoog, de kwaliteit van de arbeid staat onder druk, de combinatie werk/gezin weegt voor vele mensen zwaar.
De wens tot vervroegde uittrede blijft dan ook groot.
Groen! wil werk voor meer mensen, maar ook meer menselijk werk.
Investeren in de transitie naar een duurzame economie en in ontspannen loopbanen zijn de sleutelwoorden voor een duurzaam arbeidsmarktbeleid, dat écht bijdraagt aan de oplossing voor de uitdagingen van de vergrijzing.
Een duurzame economie zorgt voor meer jobs.
De transitie naar een ecologische economie is noodzakelijk vanuit milieu- en klimaatoogpunt en creëert ook jobs en duurzame groei.
Om meer mensen de kans te geven om te werken, kiezen we voor een Groene new Deal (zie hoofdstukken duurzame economie en werk).
Zo kunnen we de werkloosheid verminderen,
de werkzaamheidsgraad verhogen
en meer mensen laten bijdragen aan de sociale zekerheid.
Een groen beleid zorgt voor betere jobs.
Om te zorgen dat meer mensen langer kunnen, willen en mogen werken, willen we af van de fixatie op het einde van de loopbaan.
Groen! kiest voor een arbeidsmarktbeleid dat vertrekt van de hele levensloop en levensloopbaan van mensen.
Zo krijgen mensen ruimte voor meer ontspannen loopbanen.
In een duurzame visie op levensloopbanen bekijken we de arbeidstijd over de hele loopbaan.
Zo krijgen mensen meer kansen om te kiezen wanneer ze hoeveel ze werken, met meer zekerheid bij die keuzes.
Daarom willen we de uitbouw van een volwaardige tijdsverzekering voor een betere combinatie van arbeid en gezin
en een betere afstemming van arbeid op de levensloop. (zie hoofdstuk Werk)
Groen! wil de kloof tussen de feitelijke en de wettelijke pensioenleeftijd verkleinen.
op korte termijn, met het huidige beleidskader, kiest groen! voor het behoud van de vaste pensioenleeftijd op 65 jaar.
De gemiddelde feitelijke pensioenleeftijd ligt vandaag net onder 60 jaar.
Dat laat zeer veel ruimte om langer te werken zonder verhoging van de wettelijke pensioenleeftijd.
Dat vereist wel een beleid dat: mensen in de loop van hun levensloopbaan meer kansen geeft om arbeid en gezin te verzoenen door periodes minder te werken
in bedrijven én bij de overheid een leeftijdsbewust personeelsbeleid promoot
langer werken mogelijk maakt.
Daarom wil Groen! de mogelijkheden verder uitwerken om op het einde van de loopbaan tot een meer geleidelijke afbouw van de loopbaan (en een geleidelijke opbouw van het pensioen) te komen.
Ook stelsels als brugpensioen en tijdskrediet, dat vandaag eerder onbedoeld hiervoor wordt gebruikt, worden hierbij actief ingezet.
Groen! wil werk maken van uitgroeibanen, waarbij oudere werknemers via extra vakantiedagen en vormen van deeltijds werk hun arbeidstijd gradueel kunnen verminderen.
Via systemen van mentorschap kunnen oudere werknemers jongere collega’s coachen en opleiden.
Het sociaal akkoord voor de welzijnssector, waarbij voor zware beroepen oudere werknemers extra vakantiedagen verwerven, kan daarbij model staan.
actief op pensioen.
Pensioen hoeft geen verplichte inactiviteit te betekenen.
Met de gestegen levensverwachting en de stijging van het aantal levensjaren in goede gezondheid willen velen ook na de wettelijke pensioenleeftijd actief blijven, via vrijwilligerswerk of het opnemen van zorgtaken (vb. opvang kleinkinderen, zorg voor hoogbejaarde familieleden, …).
Andere gepensioneerden willen ook blijven werken.
Vanuit een levensloopperspectief, dat mensen meer keuze wil geven hoe men arbeid over de levensloop verdeelt, is een verdere versoepeling van de combinatie arbeid/pensioen logisch.
De voorwaarde is evenwel een versterking van de wettelijke pensioenen.
We willen dat blijven werken in combinatie met een pensioenuitkering steeds een vrije keuze is,
en nooit een noodzaak omdat de wettelijke pensioenen te laag zijn.
Een kwalitatieve en voor iedereen toegankelijke gezondheidszorg is een basisvoorziening.
Groen! vertrekt van vier duidelijke principes: zet de patiënt centraal,
investeer in preventie,
laat mensen op een gezonde manier genezen
en maak kwalitatieve gezondheidszorg voor iedereen toegankelijk.
Iedereen kan ziek worden en ziekte maakt mensen kwetsbaar, ook financieel.
Dat iemand niet de juiste zorg krijgt of zich zorgen moet maken over de factuur, kan eigenlijk niet.
De gewenste kwaliteit en toegankelijkheid kunnen maar gerealiseerd worden met een publieke basisverzekering die voldoende gezondheidsrisico’s dekt.
Dat steeds meer mensen noodgedwongen een private hospitalisatieverzekering moeten hebben om zorg betaalbaar te houden, is een hoogst onwenselijke evolutie.
De vergrijzing zorgt voor een stijgende zorgvraag en dus voor toenemende kosten.
Maar er zijn ook nog andere oorzaken voor de stijgende budgetten: medische overconsumptie door het voorschrijfgedrag en door te veel technische prestaties.
Ook milieuvervuiling en levensstijl kunnen gezondheidsrisico’s vergroten: denk maar aan de impact van fijn stof en luchtvervuiling.
Om de gezondheidszorg in een vergrijzende samenleving te verbeteren en betaalbaar te maken, willen we ziekte proberen voorkomen
en ziekte-uitgaven rationaliseren.
De rationalisering mag echter niet ten koste gaan van de toegang tot zorg aan hoge kwaliteit voor iedereen.
Wel is discussie nodig over de zin en onzin van bepaalde medische ingrepen.
Tegelijk passen we de ziekenhuisfinanciering aan om komaf te maken met medische overconsumptie.
We sensibiliseren zorgverstrekkers over het voorschrijven van te veel of te dure medicijnen.
Voorkomen is nog altijd beter dan genezen.
We willen preventie veel hoger op de agenda.
Een effectief milieu- en sociaal beleid kan ziekte vermijden.
Ook mensen stimuleren om meer te bewegen en gezonder te eten kan gezondheidsproblemen voorkomen.
Een duurzame groeinorm.
Voor Groen! is de huidige groeinorm in de gezondheidszorg geen fetisj.
Een bijsturing naar een minder prestatiegerichte gezondheidszorg, met meer transparantie en een systematische monitoring van kostenverschillen kan de stijgende kosten beheersbaar maken, zonder dat patiënten moeten inleveren.
We versterken de eerstelijnsgeneeskunde, om de toegankelijkheid tot zorg te verbeteren
en de kosten te verminderen.
Een sterke eerste lijn zorgt er immers voor dat mensen sneller hulp zoeken (voor het te laat is) en dat overbodige dure visites bij specialisten of op de spoedafdeling worden vermeden.
Tegelijk dalen zo de kosten voor de overheid.
Om de gezondheidszorg betaalbaar en toegankelijk te maken neemt de huisarts meer een spil- en verdeelfunctie op (echelonnering).
Groen! wil daarbij wijkgezondheidscentra actief stimuleren.
Een opstartbudget voor de centra en een financiële aanmoediging om zich als artsen te verenigen zouden grote stappen voorwaarts betekenen.
We versterken het globaal medisch dossier.
We willen dat de relevante informatie uit het globaal medisch dossier in de toekomst beschikbaar is voor andere zorgverstrekkers die de patiënt behandelen.
Bovendien willen we werk maken van het elektronisch medisch dossier, dat het registreren en uitwisselen van gegevens sterk zal bevorderen.
uitbreiding van de derde-betalersregeling: voor mensen met een laag inkomen is een doktersvisite vaak een grote hap uit hun budget.
Mensen met een laag inkomen zouden daarom op visite bij de arts enkel het remgeld betalen in plaats van het ganse bedrag te moeten voorschieten.
Zo kunnen we de toegang tot gezondheidszorg voor mensen met een OMnIO-statuut gevoelig verbeteren.
automatische toepassing van het omNio-statuut (het vroegere WIGW-statuut), dat sociaal kwetsbare mensen recht geeft op verhoogde tegemoetkomingen..
Groen! wil verhoogde tegemoetkomingen automatisch toekennen aan wie er recht op heeft.
Vandaag is de procedure zo complex dat de te veel gerechtigden er geen gebruik van maken.
We maken geneesmiddelen goedkoper dankzij het kiwi-model.
De uitgaven aan geneesmiddelen stijgen jaar na jaar.
Door goedkopere generische (‘witte’) geneesmiddelen is de prijs van de gevestigde geneesmiddelen reeds gevoelig gedaald.
Groen! wil openbare aanbestedingen voor geneesmiddelen.
Bij de introductie van nieuwe, vaak zeer dure, geneesmiddelen treedt de overheid actiever op en gaat consequent prijsonderhandelingen met de farmaceutische industrie aan.
Hiervoor is een duidelijk wettelijk kader nodig.
We responsabiliseren artsen bij hun voorschrijfgedrag.
De uitgaven aan geneesmiddelen kunnen verminderen door de artsen te responsabiliseren in hun voorschrijfgedrag.
Voorschrijven op stofnaam en/of voorschrijven van de ‘witte’ geneesmiddelen zijn daarbij hefbomen.
De arts wordt op onafhankelijke en wetenschappelijke manier geïnformeerd over de kosten-baten van het voorschrijven van elk geneesmiddel.
uitbreiding van de maximumfactuur.
Deze dekt nog steeds onvoldoende de hoge gezondheidsuitgaven van chronisch zieken (suikerziekte, nierpatiënten,...) en psychiatrische patiënten in een instelling.
Voor deze groep patiënten willen we de remgelden die momenteel niet gedekt zijn mee opnemen te worden in de maximumfactuur.
tariefzekerheid voor patiënten bij hospitalisatie.
Het systeem van supplementen is voor patiënten volstrekt ondoorzichtig en kan de kostprijs sterk opdrijven.
Grotere transparantie en een plafonnering van supplementen in éénpersoonskamers is noodzakelijk.
Een herziening van de ziekenhuisfinanciering.
We willen dat de ziekenhuisfinanciering evolueert naar een vast bedrag per patiënt en niet langer volgens het aantal prestaties.
Zo vermijd je overconsumptie.
Dit systeem is bovendien transparanter.
De invoering gebeurt geleidelijk en er wordt over gewaakt dat de kwaliteit van de zorg bewaard blijft.
We versterken de geestelijke gezondheidszorg.
Groen! wil een versterking van het zorgaanbod door de concrete realisatie van zorgcircuits en –netwerken met prioritaire aandacht voor zorg in de thuisomgeving aan personen met psychische problemen.
Dit kan door gespecialiseerde teams, maar ook door andere zorgverleners.
Belangrijke onderdelen van deze zorgcircuits en netwerken zijn de uitbouw van crisis- en spoedopvang, samenwerking en cliëntoverleg tussen gespecialiseerde en niet-gespecialiseerde zorgactoren en integratiebevorderende initiatieven.
Groen! wil een terugbetaling van de psychotherapie<U+F02F>samen met een betere bescherming van de titel van psychotherapeut.
Ook interculturalisering en uitbreiding van de geestelijke gezondheidszorg voor mensen van andere etnische afkomst, zoals vluchtelingen, is een must.
Versterkte patiëntenrechten.
Meer participatie van patiënten en erkenning van representatieve patiëntenorganisaties zijn hefbomen voor een gezondheidszorg in dialoog.
We promoten actief gezondere levensstijlen.
Door gezonder te leven kan ziekte vermeden worden.
Het verder terugdringen van tabak (ondermeer door een veralgemeend rookverbod in de horeca) redt levens.
Het matigen van de vleesconsumptie kan heel wat kwalen aan hart en vaten voorkomen en vermindert onze ecologische voetafdruk.
We willen initiatieven zoals de Veggie-dag ondersteunen, waarbij de publieke sector en het onderwijs het voorbeeld geven.
We investeren in zorgberoepen.
De stijgende zorgnoden door de vergrijzing vereisen voldoende en gekwalificeerd personeel.
Om de tekorten op te vangen zijn goede loon- en arbeidsvoorwaarden een belangrijke hefboom om goede zorg te kunnen garanderen.
Groen! wil dat ziekenhuizen en rusthuizen de eventuele keuze van de patiënt voor euthanasie respecteren, zodat mensen in hun laatste levensdagen niet verplicht worden op zoek te gaan naar een andere instelling.
De gezinsbijslagen vandaag dekken slechts een beperkt deel van de reële kostprijs van kinderen in gezinnen.
Een inkomenspolitiek die iedereen een voldoende hoog en rechtvaardig inkomen garandeert is een eerste voorwaarde om de kinderwens voor iedereen mogelijk te maken, los van de inkomenssituatie.
Daarnaast zijn kinderbijslagen de financiële motor van het gezinsbeleid.
Het kinderbijslagstelsel willen we nog doeltreffender en rechtvaardiger.
Wij streven naar een eenheidsstelsel waarin ieder kind dezelfde substantieel hogere kinderbijslag krijgt.
Welvaartsvast en zonder discriminaties.
We versterken de kinderbijslag.
We maken van kinderbijslagen een recht van ieder kind.
Groen! wil de steeds verdere afbrokkeling in koopkracht van de gezinsbijslagen eindelijk omkeren.
Dat kan door hogere en welvaartsvaste uitkeringen.
Bovendien is een geleidelijke inhaalbeweging nodig voor de verloren welvaartsvastheid van de afgelopen drie decennia.
Groen! wil de kinderbijslag omvormen tot een gelijk basisrecht voor elk kind: rangtoeslagen (de verschillen tussen het eerste, tweede, derde, … kind) verdwijnen.
Zeker bij nieuw samengestelde gezinnen en vormen van co-ouderschap is zo’n vereenvoudiging noodzakelijk.
Voor de gezinnen uit de laagste inkomensgroepen zijn er wel extra toeslagen.
Groen! verkiest een hogere uitkering boven belastingvermindering en aftrekken voor kinderen ten laste.
Daardoor kunnen ook de laagste inkomens hier ten volle van genieten.
Modernisering van de sociale zekerheid betekent ook werk durven maken van vereenvoudiging waar het kan en zinvol is.
Dat is zeker het geval in de sector van de kinderbijslag.
De vele aparte kassen zorgen voor onderbrekingen in de uitbetaling wanneer mensen van werk én van sector veranderen, en voor nodeloze paperassen.
Groen! pleit voor een geleidelijke hervorming tot één kinderbijslagkas.
We verhogen het terugbetaalbaar belastingkrediet voor gezinnen met lage inkomens.
Gezinnen die te weinig inkomen hebben om de belastingvrije sommen voor hun kinderen uit te putten, krijgen momenteel een terugbetaalbaar belastingkrediet.
Deze negatieve belasting compenseert slechts een beperkt deeltje van het belastingvoordeel dat gezinnen met een hoger inkomen genieten.
Daarom verhogen we dit belastingkrediet.
Voor gezinnen die hun belastingvoordeel voor kinderen ten laste niet volledig kunnen uitputten omdat hun inkomen te laag is, wil Groen! het maximaal terugbetaalbare belastingkrediet per kind verdubbelen van 250 euro (geïndexeerd: 370 euro) tot 500 euro (geïndexeerd: 740 euro).
Een voldoende sterke sociale zekerheid is voor Groen! tot één van de basistaken van de overheid.
Om de kostprijs in tijden van vergrijzing betaalbaar te houden, is een meersporenbeleid het enige antwoord.
Een hogere werkzaamheidsgraad en mensen langer laten werken is een eerste, maar onvoldoende spoor.
Het vereist wel een aangepast levensloopbaanbeleid (zie hoofdstuk werk)
Om de 1ste pensioenpijler prioriteit te geven in een periode waarin de levensverwachting verder toeneemt, is een versterking van de financiering van de pensioenen noodzakelijk binnen het geheel van de sociale bijdragen.
Overleg met de sociale partners hierrond is cruciaal.
Een bredere financieringsbasis van de sociale zekerheid is ten slotte onontbeerlijk.
Groen! kiest voor een juistere en meer rechtvaardige fiscaliteit, waarbij de sterkste schouders niet de meeste mogelijkheden krijgen om zich te onttrekken aan hun bijdrage, maar waarbij eenieder naar vermogen bijdraagt aan noodzakelijke voorzieningen.
Hiervoor wil Groen!: Een verschuiving van lasten op arbeid naar belasting op milieuvervuiling is gericht op het verlagen van de arbeidskost, zonder dat dit de financiering van de sociale zekerheid in het gedrang mag brengen.
Studies van het Planburo geven aan dat zo’n verschuiving een gunstig effect op de werkgelegenheid heeft .
Daarnaast heeft de sociale zekerheid nood aan bijkomende inkomsten.
Groen! pleit voor een verdere uitbouw van de alternatieve financiering op basis van een belasting van inkomsten uit vermogens.
Dit kan onder de vorm van een algemene sociale Bijdrage.
Vermogenswinstbelasting
Hervorming notionele intrestaftrek
Deze bredere financieringsbasis vindt u meer in detail uitgewerkt in het hoofdstuk Begroting en Fiscaliteit.
De klimaatcrisis is een feit en deze kan enkel afgewend worden door de komende 10 jaar een doortastend klimaatbeleid te voeren.
nu handelen is goedkoper dan niets doen
en creëert duurzame jobs (zie hst.<U+F020>Duurzame economie).
Toch slaagt België er niet in om zijn verantwoordelijkheid op te nemen en een sociaal-rechtvaardig en doortastend klimaat- en energiebeleid te voeren.
Als de Kyotodoelstellingen al gehaald worden, heeft dit grotendeels te maken met de economische crisis en door beroep te doen op flexibele maatregelen zoals de aankoop van hete lucht (deel van de emissieverplichting die een land toch zou halen, zonder inspanningen tot uitstootreductie).
Het aandeel hernieuwbare energie bedraagt momenteel slechts een drietal procent van de totale energieproductie.
Om de Europese doelstelling (13% tegen 2020) te halen wordt er nu al rekening gehouden om een deel van die hernieuwbare stroom uit het buitenland te importeren.
De sector van hernieuwbare energie (EDOrA/ODE) toont nochtans aan dat 18% hernieuwbare energie en zelfs 28% groene stroom in België tegen 2020 mogelijk is.
De vrijmaking van de energiemarkt heeft zeker niet gezorgd voor meer concurrentie en lagere prijzen.
In de praktijk is Electrabel, dat in handen is van het Franse Suez, nog steeds almachtig.
De afgelopen jaren was er een constante druk om de wet op de kernuitstap terug te schroeven, een ongunstig investeringsklimaat voor hernieuwbare energie en te hoge elektriciteits- en gasprijzen.
In vergelijking met onze buurlanden betalen Belgen tot 43% meer voor hun elektriciteitsfactuur.
Door de versnelde afschrijving van de kerncentrales en het inherente prijssysteem van de vrije markt maakt Electrabel jaarlijks 1,5 à 2 miljard onrechtmatige winst.
Daarnaast is het helemaal niet zeker of de middelen die opzij worden gezet om in de toekomst de kerncentrales te ontmantelen en het radioactieve afval te bergen (Synatomfonds), beschikbaar zullen zijn wanneer nodig.
Hierdoor dreigt de belastingbetaler nog maar eens het gelag te betalen.
Er is dus meer dan ooit nood aan een slagkrachtig en rechtvaardig klimaat- en energiebeleid,
met bijzondere aandacht voor de zwaksten in de samenleving want zij worden, ook in dit verhaal, vaak het eerst en het zwaarst getroffen, zowel hier als in het Zuiden.
uit cijfers van de VVSG blijkt dat het aantal gezinnen dat zijn gas- en energiefactuur niet meer kan betalen het laatste jaar fors is toegenomen.
Eind 2009 waren dat er 122 749, ruim 22 000 meer dan het jaar voordien.
De voorbije legislatuur was er voor het eerst een ‘minister van Klimaat’, maar een klimaat- en energiebeleid die naam waardig is er nauwelijks gevoerd:
De beloofde klimaatwet met duidelijke en ambitieuze reductiedoelstellingen zowel op korte als op lange termijn, is er niet gekomen.
Er werd geen wettelijke regeling ingevoerd om de nucleaire woekerwinsten van Electrabel af te romen.
In een onderonsje werd met Electrabel onderhandeld over het langer openhouden van de drie oudste kerncentrales in ruil voor een schamele 215-245 miljoen per jaar.
Gelukkig raakte de noodzakelijke wetswijziging hiervoor niet meer door het parlement en zijn die afspraken goed voor de prullenmand.
Electrabel heeft nog steeds het (quasi)monopolie over de Belgische energiemarkt.
Maatregelen om deze dominantie te breken werden niet genomen.
Van de doelstelling om tegen 2012 2000 megawatt aan offshore windenergie te realiseren werd nog maar 30 megawatt uitgevoerd.
Het federale budget voor klimaatbeleid werd bijna volledig opgesoupeerd door de (overbodige) aankoop van emissierechten uit het buitenland.
Energiearmoede werd niet structureel aangepakt.
De ombudsdienst energie is nog steeds niet volledig operationeel.
De klimaatcrisis vereist een onmiddellijke en kordate aanpak.
Op lange termijn is het noodzakelijk dat we evolueren naar een ‘koolstofvrije economie’, maar daarvoor zijn vandaag duidelijke politieke keuzes nodig.
Het heeft niet langer zin te blijven investeren in voorbijgestreefde technologieën zoals kernenergie of steenkoolcentrales.
Tegen 2050 is het mogelijk om alle stroom op te wekken op basis van hernieuwbare energiebronnen (windenergie, zonne-energie, fotovoltaïsche cellen, kleinschalige waterkracht, warmtepompen en diepe geothermie, getijden-, osmose- en golfslagenergie).
Vandaag hierin investeren resulteert in een win-win situatie voor het klimaat en voor onze economie (zie hst.<U+F020>Duurzame economie).
Dit impliceert ook een structurele aanpak van energiearmoede.
Voor Groen! kan het niet zijn dat wie niet kan investeren dubbel de dupe wordt.
Deze omschakeling biedt ook kansen voor decentralisatie en diversificatie van energieproductie.
Hierdoor worden gezinnen, bedrijven en gemeenten minder gevoelig voor stijgende fossiele brandstofprijzen en wordt de lokale veerkracht versterkt.
De huidige Europese doelstelling om tegen het jaar 2020 de broeikasgasemissie met 20% te reduceren, de energie-efficiëntie met 20% te verhogen en het aandeel hernieuwbare energie op 20% van de totale productie te brengen is vandaag reeds achterhaald.
We willen ambitieuzer durven zijn.
Door nu in te zetten op minimum 30% broeikasgasreductie reductie tegen 2020 plukken we er ook op economisch vlak de vruchten van omdat dit leidt tot de noodzakelijke innovatie, technologische vernieuwing en groene jobs.
Groen! wil een klimaatwet met (1) duidelijke en ambitieuze doelstellingen op korte, middellange en lange termijn.
Concreet houdt dit in: een reductie van minstens 30% CO2-equivalent tegen 2020;<U+F020>50% reductie tegen 2030;<U+F020>90% reductie tegen 2050 (alle t.o.v. 1990) en een jaarlijkse vermindering van 3% broeikasgasuitstoot,
(2) een lastenverdeling op sectorniveau: economie (de bedrijven die niet onder het Europese systeem van de verhandelbare emissierechten vallen), landbouw, verkeer, gebouwen, huishoudens en
(3) een verhoogde transparantie van het federaal beleid door jaarlijkse rapportering en een betere coördinatie tussen het federaal niveau en de gewesten.
We willen dat de aankoop van emissierechten in het buitenland via flexibele mechanismen de uitzondering is en voldoet aan strikte duurzaamheidscriteria.
Ze mag in geen geval de aankoop van hete lucht bevatten.
Deze wet is essentieel omdat het de enige manier is om emissiereductie afdwingbaar te maken
en een stabiel investeringsklimaat voor hernieuwbare energie te creëren.
Wanneer de doelstellingen niet gehaald worden kan elke burger, elk bedrijf, de Belgische staat voor de rechtbank ter verantwoording roepen.
Groen! heeft een wetsvoorstel klaar om de nucleaire woekerwinsten af te romen door de sector jaarlijks 1,5 à 2miljard euro te laten betalen.
Dit bedrag wordt integraal ingezet voor de structurele bestrijding van energiearmoede, de verhoging van de energie-efficiëntie en de financiering van de omschakeling naar hernieuwbare energie.
We kiezen radicaal voor hernieuwbare energie.
Voor Groen! is het evident dat ook de federale overheid daarin zijn verantwoordelijkheid opneemt en haar doelstelling op vlak van het federaal aandeel hernieuwbare energie aanscherpt.
Dit betekent meer concreet een afbakening van een tweede zone in de noordzee voor offshore windmolenparken met een engagement van 2800 megawatt energieopwekking tegen 2020, tot 3800 megawatt opwekking in 2030.
We maken werk van de nodige investeringen voor de aansluiting van de offshore windenergieparken op het bestaande transmissienet.
Hiervoor wordt er een netwerk van stroomkabels (supergrid) aangelegd in de noordzee die de windenergieparken met elkaar en met het vasteland verbind.
De huidige inspanningen willen we opdrijven.
Het is nodig om de komende regeerperiode hiervoor een ambitieus ontwikkelingsplan op te stellen.
Groen! gaat voor een gedecentraliseerde en gediversifieerde energieproductie.
Dit vergt inspanningen en samenwerking van overheden op verschillende niveaus zodat de puzzelstukken op een efficiënte manier in elkaar worden gepast.
Idealiter gebeurt dit via een strategische energieplanning die in kaart brengt hoe een duurzaam, slim, gedecentraliseerd en competitief energienetwerk vorm krijgt en hoe elke speler daarin zijn plaats vindt (van de offshore windenergie tot de zonnestroom van de individuele burger).
Aangezien het van belang is dat de inspanningen van de verschillende gewesten maximaal op elkaar worden afgestemd, wordt de coördinatie van deze planning best op het federale niveau gehouden.
om de energiemarkt beter te laten werken, meer concurrentie mogelijk te maken, en tegelijk te onderwerpen aan een striktere regulering en controle is het van belang dat de Europese richtlijnen omtrent gas en elektriciteit (het zogenaamde 3de pakket) snel en rigoureus worden omgezet.
Essentiële punten: De Commissie voor de regulering van de Elektriciteit en het gas (CrEg) versterken.
Het ontbreekt haar vandaag nog steeds aan voldoende instrumenten om als slagkrachtige regulator op te treden.
Essentiële aspecten zijn: de onafhankelijkheid van de regulator,
de controle op de regulator door het parlement,
bevoegdheden om kosten te bepalen bij de vaststelling van de distributie- en transmissietarieven voor gas en elektriciteit.
Hernieuwbare energie krijgt voorrang op het net.
Deze voorrang wordt in realiteit gerealiseerd
en komt tot stand met de gewesten.
Groen! vindt dat de factuur voor investeringen in groene stroom en de noodzakelijke aanpassingen in het net niet mag doorgeschoven worden naar gezinnen en bedrijven.
Deze kunnen gefinancierd worden door de nucleaire woekerwinsten af te romen (1,5 à 2 miljard euro per jaar).
De overheid schept hiervoor het juiste kader samen met de gewesten (bijvoorbeeld via een samenwerkingsakkoord) op welke wijze en voor welke projecten dit geld aangewend wordt.
Zo is het essentieel dat dit geld niet in aanmerking kan komen voor het toekennen van groenestroomcertificaten aan vervuilende grijze stroom zoals de energieproductie door onder andere afvalverbranding, bijstook in steenkoolcentrales of mestverwerking.
Ook willen we strenge duurzaamheidscriteria opstellen voor het verbranden van biomassa.
Deze criteria zorgen er voor dat zowel de sociale (voedselvoorziening en -prijzen) als de ecologische impact (biodiversiteit) zo laag mogelijk wordt gehouden.
Het kan niet dat bossen of landbouwgebieden verdwijnen voor palmplantages waarvan de olie in onze biomassacentrales wordt opgestookt.
Vandaag is er reeds een verschuiving merkbaar van recyclage van verpakkingsafval naar verbranding.
Deze evolutie willen we stopzetten.
We pakken energiearmoede structureel aan.
Momenteel bestaan er maar liefst vijf verschillende sociale federale energiefondsen die naast elkaar werken zonder duidelijke resultaten in de praktijk (Sociaal Stookoliefonds; het organiek begrotingsfonds ‘Fonds voor forfaitaire vermindering voor verwarming met stookolie, lamppetroleum (type C) en bulkpropaan, het fonds voor forfaitaire verminderingen voor verwarming met aardgas en elektriciteit ; het Sociale energiefonds voor gas en elektriciteit en het Fonds ter reductie van de Globale Energiekost).
Groen! pleit voor daarom voor: de creatie van één sociaal klimaatfonds voor het verlichten van de energiefactuur van mensen met een laag inkomen.
omvorming van het Fonds ter reductie van de globale Energiekost tot een echt Fonds ter bestrijding van energiearmoede.
Dit fonds focust op armen en op een preventieve aanpak van energiearmoede door het financieren van energieaudits en energiebesparende investeringen.
toekenning van sociale tarieven op basis van het globale inkomen.
Deze toekenning gebeurt, zoals vandaag, automatisch.
We investeren in energie-efficiëntie en energiebesparing.
We willen dat België op Europees niveau pleit voor strikte(re) normen voor het energieverbruik van apparaten, voertuigen en vaartuigen.
De meest verspillende apparaten mogen niet meer op de markt worden gebracht.
De overheid geeft zelf het goede voorbeeld.
De federale overheidsgebouwen worden CO2neutraal tegen 2025.
nieuwe federale overheidsgebouwen worden volgens het passiefhuisprincipe gebouwd.
Het fiscaal ondersteunen van investeringen in energiebesparing en hernieuwbare energie wordt verder uitgebouwd.
Zo is het ook nodig om omschakeling van elektrische verwarming naar zuinigere alternatieven wordt ondersteund.
Op vlak van bescherming van consumentenrechten willen we dringend werk maken van een leesbare en transparante elektriciteitsfactuur.
De nationale Bank en de federale energieregulator CrEG hebben aangetoond dat prijsstijgingen het gevolg zijn van de ondoorzichtige tariefformules die energieleveranciers gebruiken.
Zo worden vaste parameters in de tariefformule op totaal arbitraire wijze verhoogd.
Groen! wil een aanpassing van de Wet op de Handelspraktijken om tariefformules transparanter te maken en om te voorkomen dat de energieprijs op dergelijke arbitraire en slinkse wijze verhoogt.
Ook een goedwerkende tweetalige ombudsdienst die tussenkomt bij klachten van burgers en werk maakt van een betere bescherming is essentieel.
Volgens de Europese Commissie liggen in nederland de gas- en elektriciteitsprijzen lager omdat er veel meer consumenten van energieleverancier veranderen.
groen! wil dat het wisselen van energieleverancier gemakkelijker en sneller kan, en ook dat het zonder fouten verloopt.
Hiervoor is het nodig dat de gegevensuitwisseling (zoals meterstanden, leveringsadres, sociale tarieven, ...) gecentraliseerd verloopt.
Wij zijn voorstander van een central data clearing house: één centrale gegevensbank die instaat voor de uitwisseling van gegevens tussen de energieleveranciers, de netbedrijven en de overheden.
Op deze wijze kan het dataverkeer vlotter verlopen en sluipen er minder fouten in de factuur bij leverancierswissel.
Dit clearing house komt tot stand in samenwerking tussen de federale overheid en de gewesten.
groen! wil de wet op de kernuitstap onverkort uitvoeren.
Voor de eerste drie centrales die in 2015 sluiten is er vandaag al voldoende vervangingscapaciteit.
We romen de nucleaire woekerwinsten af via een wettelijke regeling.
De winsten bedragen 1,5 à 2 miljard euro per jaar.
Groen! heeft een wetsvoorstel klaar waarbij de nucleaire sector 1 miljard euro per jaar betaalt.
Dit wetsvoorstel dateert van vóór de gedetailleerde berekening van de onrechtmatige winsten; het bedrag willen we optrekken tot 1,5 à 2 miljard.
Deze middelen worden ingezet voor investeringen in hernieuwbare energie, energie-efficiëntie en een structurele aanpak van energiearmoede.
Deze heffing mag uiteraard niet doorgerekend worden aan de consument.
We recupereren winsten uit het doorrekenen van gratis verkregen emissierechten in de elektriciteitsfactuur.
De federale regulator CrEG berekende dat de Electrabel voor de periode 20052008 op deze manier meer dan 1,546 miljard euro doorrekende aan bedrijven voor CO2-emissierechten die Electrabel zelf gratis gekregen had.
Groen! pleit voor een heffing bij de betrokken elektriciteitsproducenten om deze CO2-windfall profits te recupereren.
Groen! wil samen met de (betrokken) bedrijven bekijken wat de bestemming zal zijn van de middelen die zo gerecupereerd worden.
Een van de mogelijkheden is om deze middelen te gebruiken voor de ondersteuning van hernieuwbare energie (offshore wind) zoals de algemene raad van de CrEG zelf suggereert.
Tegelijkertijd wil Groen! dat een heffing wordt opgelegd voor de jaren die nog resten (2010, 2011, 2012) om deze winsten te neutraliseren en te herinvesteren in emissiereductie.
Deze heffing mag niet doorgerekend worden aan de consument (gezinnen, bedrijven).
De CrEG wordt belast met de controle op de naleving hiervan, en krijgt hiervoor voldoende instrumenten en middelen.
Aangezien er reeds een aanzienlijke hoeveelheid kernafval is opgebouwd, is het belangrijk dat onderzoek naar de veilige opslag hiervan en de veilige ontmanteling van de bestaande kerncentrales blijft doorgaan.
Alle andere overheidsinvesteringen voor nucleair onderzoek willen we afbouwen of kunnen enkel onder strikte voorwaarden.
In de eerste plaats wil dit zeggen dat er geen middelen voor de nieuwe onderzoeksreactor, Myrrha, kunnen worden vrijgemaakt.
Een beslissing over het langetermijnbeheer van hoogactief en/of langlevend afval (categorie B en C) kan pas wanneer het wetenschappelijk onderzoek naar de uitvoerbaarheid van de diepe berging hiervan is afgerond.
We hevelen de provisies uit het synatomfonds, voor de ontmanteling van de kerncentrales en het beheer van het nucleair afval, over naar de Belgische staat, het Niras of de Nationale Bank.
Vandaag kunnen nucleaire exploitanten 75% van deze provisies ontlenen.
Dit brengen we zo snel mogelijk op nul.
Het orgaan dat de controle uitoefent op het Synatomfonds, de Commissie voor nucleaire Voorzieningen, geven we meer slagkracht.
Vertegenwoordigers van Synatom kunnen hier uiteraard geen deel van uitmaken.
Groen! wil de transparantie in de nucleaire sector verhogen.
Dit houdt in: Een transparante prijs voor kernenergie waarbij alle kosten meegenomen en geïnternaliseerd worden (kost van afval, nucleaire aansprakelijkheid, onderzoek en ontwikkeling, ...)
Een eerlijke communicatie over de risico’s en de kosten van het bergen van radioactief afval.
De vijfjaarlijkse inventaris die het Niras opstelt over het nucleair afval en de nucleaire passiva maken we voor het brede publiek toegankelijk.
Een beslissing over de berging van kernafval (categorie B en C) kan pas genomen worden wanneer de resultaten van het onderzoek over de uitvoerbaarheid zijn afgerond.
We voeren een risicobijdrage in ten laste van kernenergie-exploitanten om het onverzekerde risico van de kerncentrales te compenseren.
Er komt een moratorium op de bouw van nieuwe steenkoolcentrales.
Voor de bestaande centrales in ons land wordt er een uitdoofscenario opgesteld.
Subsidies, onder welke vorm dan ook, voor de ombouw van verouderde steenkoolcentrales naar biomassacentrales kunnen in geen geval.
We nemen maatregelen om de gasbevoorrading veilig te stellen.
België fungeert als belangrijke draaischijf in het Europese gasnetwerk.
Deze positie willen we vrijwaren en zelfs verder uitbouwen.
Om onze bevoorradingszekerheid veilig te stellen willen we dat de federale overheid zorgt voor een stabiel regulerend kader voor het investeringsprogramma van Fluxys, de onafhankelijk beheerder van de aardgasvervoerinfrastructuur in België.
Het is een goede zaak dat Electrabel zich teruggetrokken heeft uit de aandeelhoudersstructuur van Fluxys.
Groen! is van oordeel dat Fluxys best zoveel mogelijk in handen is van de Belgische overheid.
België scoort altijd bijzonder slecht in internationale vergelijkingen op vlak van duurzame ontwikkeling en milieubeleid.
Onlangs nog haalde België een beschamend slechte score op de Environmental Performance Index (EPI).
Een milieu-index van de Amerikaanse universiteiten Yale en Columbia die zowel de milieutoestand als de beleidsinspanningen om het milieu te verbeteren in kaart brengt.
Ons land bekleedt pas de 88ste plaats op de wereldranglijst.
In Europa doet enkel Cyprus slechter.
Twee jaar eerder stond België nog op de 57e plek.
Dit maakt het meer dan duidelijk dat stilstaan gelijk is aan achteruitgaan.
Door de bevoegdheidsversnippering van het leefmilieubeleid over de verschillende regio’s en beleidsniveaus is het van belang dat er vanuit het federale niveau een stevige coördinatie en opvolging gebeurt.
Om dit gestalte te geven werd afgelopen legislatuur de ‘lente van het leefmilieu’ in het leven geroepen waarmee het middenveld rond verschillende thema’s bij elkaar werden gebracht.
Tijdens het proces werd het gebrek aan ambitie om tot concrete oplossingen te komen pijnlijk duidelijk.
Zo slaagde de werkgroep ‘mobiliteit’ er niet in om ook maar één voorstel naar buiten te brengen.
De voorstellen die de eindmeet wel haalden boden geen afdoende antwoord op de uitdagingen waarvoor we staan.
Er is nochtans nood aan een krachtdadig beleid zodat deze negatieve spiraal doorbroken kan worden.
Groen! pleit voor een sterke invulling van het begrip ‘Duurzame ontwikkeling’
waarbij ecologische en sociale rechtvaardigheid samengaan.
We willen dat ecologische duurzaamheid als een rode draad doorheen het federale beleid loopt waardoor ecologische, economische en sociale doelstellingen optimaal op elkaar kunnen afgestemd worden.
In de praktijk zijn het altijd de sociaal zwakkeren die het meest te lijden krijgen door milieuvervuiling.
Dat is een globaal gegeven (bijvoorbeeld woestijnvorming en hongersnood in het Zuiden, luchtvervuiling en kinderen/ouderen bij ons).
Voor Groen! is een gezond leefmilieu een basisrecht voor iedereen.
En dan gaat het niet alleen over de kwaliteit van lucht, water en bodem, maar ook over een gezond binnenhuisklimaat, om een leefomgeving zonder vergiftiging en te veel elektromagnetische straling, om gezonde en lekkere voeding, om ruimte voor natuur, stiltegebieden en de mogelijkheid om af en toe letterlijk en figuurlijk op adem te komen.
Een ecologisch duurzaamheidsbeleid kan niet los worden gezien van herverdelende rechtvaardigheid.
groen! pleit voor de afstemming van milieu- en productnormen op maat van de meest kwetsbare groepen in onze maatschappij, zoals kinderen, ouderen, zwangere vrouwen, astma- en hartpatiënten, …
Gezondheid gaat altijd voor.
Zolang er twijfel bestaat over de veiligheid van nieuwe stoffen worden deze niet op grote schaal toegepast (voorzorgsbeginsel).
We willen evolueren naar een integraal en geïntegreerd productbeleid dat gericht is op het sluiten van stofkringlopen.
Dit houdt in dat er al van bij de ontwerpfase wordt rekening gehouden met hoe het product na gebruiksfase opnieuw als grondstof kan worden ingezet.
naast het milieu-aspect is er best ook aandacht voor sociale en gezondheidsaspecten van het productieproces.
Op termijn kan het Voedselagentschap ook ingezet worden voor de controle op voedselkwaliteit.
Met de voedingsindustrie kunnen bijvoorbeeld afspraken gemaakt worden over additieven in voeding.
Er is nood aan een strenger erkenningsbeleid en controlebeleid voor pesticiden zodat tegen 2015 de milieubelasting door pesticiden met 90% afneemt.
In aanvulling op de gewestelijke stralingsnormen voor gsm-masten willen we werk maken van het maximaal reduceren van straling van elektrische toestellen door het top-runners model te hanteren.
De vijf beste modellen bepalen de norm.
Groen! wil het gebruik van preventieve antibiotica in de veeteelt verbieden.
De toenemende resistentie van bacteriën voor antibiotica vormt een bedreiging voor onze volksgezondheid.
In april nog trokken experts aan de alarmbel over de opmars van een nieuwe superbacterie.
Gezond en ecologisch bouwen is voor Groen! de norm.
Hiervoor is het van belang dat er bindende ecologische criteria komen voor bouwproducten zodat deze niet langer het binnenhuisklimaat vervuilen.
Fabrikanten zijn steeds ten volle verantwoordelijk voor de producten die ze op de markt brengen.
mensen die ziek worden ten gevolge van milieuvervuiling hebben recht op een billijke schadevergoeding.
Zo zal Groen! blijven strijden voor een volwaardige schadeloosstelling van asbestslachtoffers.
Groen! pleit in het algemeen voor de doorrekening van de milieukosten in de kostprijs van producten.
Hierdoor worden duurzame producten relatief goedkoper dan niet-duurzame producten.
Als overgangsmaatregel en ter stimulering van de biosector kan het BTW-tarief voor bio- en duurzame streekproducten van 6% op 0% gebracht worden.
Groen! verzet zich tegen het vrijzetten van genetisch gewijzigde organismen in ons milieu (ggo’s).
Voor GGO’s die toch in onze winkelrekken belanden willen we een sluitende etiqueteringsplicht invoeren bestaan zodat ook deze producten afkomstig van dieren die met GGO’s werden gevoed, duidelijk herkenbaar zijn voor de consument.
We snoeien in de wildgroei van ecolabels en bundel deze tot één duurzaamheidslabel dat rekening houdt met zoveel mogelijk factoren (ecologische impact, gebruik van bestrijdingsmiddelen, fair trade, voedselkilometers, …).
De verkoop van pesticiden voor particulieren willen we beter omkaderen.
Groen! pleit voor de invoering van het recht op vegetarische en biologische maaltijden.
Dit betekent dat er een voldoende aanbod moet zijn in restaurants van scholen, bedrijven of overheidsdiensten.
Tijdens dit internationaal jaar van de biodiversiteit willen we dat België, tijdens het Eu-voorzitterschap, werk maakt van een nieuw globaal strategisch plan 2020 ter bescherming van de biodiversiteit.
Groen! wil dat de Eu 2020 biodiversiteitstrategie officieel wordt aangenomen tijdens de leefmilieuraad van 20 december 2010.
We willen dat België zijn engagementen waar maakt in de strijd tegen de biopiraterij en de handel in beschermde dieren en planten.
Er is ook blijvende aandacht nodig voor de gevolgen van de klimaatwijziging en het probleem van invasieve soorten.
Groen! wil dat België bijdraagt aan het behoud van primaire bossen door de invoer van illegaal of niet-verantwoord gekapt hout in ons land te verbieden en aan te dringen op een soortgelijke Europese wet.
Ook de invoer en consumptie van landbouwproducten die regenwouden rechtstreeks (of indirect) bedreigen (zoals soja en palmolie) wordt best afgebouwd (zie ook hst. Klimaat en Energie).
Groen! wil van dierenwelzijn een volwaardige bevoegdheid maken zodat onnodig dierenleed maximaal voorkomen kan worden.
Zo moet er dringend een verbod komen op martelpraktijken zoals de castratie van biggen zonder verdoving, wrede fok- en dwangvoerdermethodes, kweekmethoden die de bewegingsruimte van dieren overmatig inperken en het kweken van pelsdieren uitsluitend voor bont.”
De noordzee is een kwetsbaar ecosysteem.
Daarom pleit Groen! voor: Een minister van de Noordzee die het masterplan voor de noordzee terug op de rails zet.
Groen! vraagt de bijkomende aanduiding van Natura 2000 gebieden,
het vastleggen van instandhoudingsdoelstellingen en -maatregelen voor de mariene beschermde gebieden via de opmaak
en de uitvoering van beheersplannen.
In die beheersplannen willen we het issue van de visserij (en in het bijzonder van de boomkorvisserij) prioritair aanpakken.
We wensen geen overmatige exploitatie van zand op de zandbanken.
Door de opwarming van de aarde is er aandacht nodig voor een ecologisch verantwoorde kustverdediging.
Overexploitatie zou dit in het gedrang kunnen brengen.
Hiervoor is afstemming nodig van het federale noordzeebeleid en het Vlaams kustveiligheidsbeleid zodat beide ook op lange termijn verzoenbaar zijn.
Een afbakening van een tweede zone in de Noordzee voor offshore windmolenparken met een engagement van 2800 megawatt energieopwekking tegen 2020, tot 3800 megawatt opwekking in 2030 (zie hoofdstuk Energie).
Ecologische duurzaamheid is een thema dat een transversale aanpak nodig heeft.
We willen een vice-premier belasten met duurzame ontwikkeling en de coördinatie ervan in de verschillende overheidsdiensten.
We geven de programmatorische Federale overheidsdienst Duurzame ontwikkeling , de Federale raad voor Duurzame ontwikkeling en de interdepartementale Commissie Duurzame ontwikkeling voldoende menselijke en financiële middelen zodat zij deze coördinatie optimaal kunnen uitvoeren.
We leggen een nieuw en ambitieus Federaal plan Duurzame ontwikkeling voor dat er voor zorgt dat er een duidelijke coherentie en integratie ontstaat tussen het beleid van de verschillende Federale Overheidsdiensten.
We willen dat de overheid op alle mogelijke vlakken voor de meest duurzame oplossing kiest en daarmee het goede voorbeeld geeft.
Hoewel mobiliteit als thema al enkele jaren hoog op de politieke agenda staat, slibben onze wegen alsmaar verder dicht, blijft de jaarlijkse CO2-uitstoot van de transportsector groeien en is België, onder meer door de bijdrage van het wegverkeer, een hotspot voor fijn stof.
Ondertussen dreigt de nMBS met de heroriëntering van het aanbod om stipter te kunnen rijden, wat netto neerkomt op een inkrimping van het aanbod.
nochtans kampt de nMBS vandaag al met serieuze capaciteitsproblemen.
De openbaarvervoergebruiker wordt in de kou gezet.
Het is nochtans noodzakelijk dat we ons beter, anders en verstandiger gaan verplaatsen.
Ook op vlak van verkeersveiligheid vertonen de ongevallencijfers sinds 2007, na enkele jaren van voorzichtige verbetering, opnieuw een stagnatie van het aantal verkeersdoden.
Het kan nochtans veel beter, bewijzen onze noorderburen: de kans om te komen in het verkeer is tweemaal groter in België dan in nederland.
Bovendien zijn zachte weggebruikers in België nog steeds ondervertegenwoordigd in de ongevallenstatistieken, waardoor deze een te optimistisch beeld schetsen van de reële situatie.
Iedereen heeft recht op mobiliteit en moet dit kunnen doen op een vlotte, veilige manier en tegen een aanvaardbare kostprijs, zonder het milieu te belasten.
Eerst stappers, dan trappers, vervolgens het openbaar vervoer en tot slot de private wagen.
Groen! is van oordeel dat elke maatregel op vlak van mobiliteit best aan dit STOP-principe wordt afgetoetst.
Ook het transport van goederen willen we op een andere leest schoeien.
Dat kan door te kiezen voor de korte keteneconomie en een verschuiving van transport over de weg, naar spoor en water.
Kortom, Groen! gaat voor minder auto- en vooral vrachtwagenkilometers,
trekt volop de kaart van voetganger en fiets
en investeert in meer capaciteit, comfort en hogere frequentie voor het openbaar vervoer.
We vinden het logisch dat de meest duurzame manier om zich te verplaatsen, de goedkoopste en eenvoudigste is.
Groen! vertrekt van het principe dat de meest duurzame verplaatsing ook financieel de meest voordelige wordt.
Om dit in de praktijk te realiseren is een hervorming van alle mobiliteitsgerelateerde belastingen nodig.
Bij deze hervorming dient opnieuw het STOP-principe als leidraad.
We stimuleren duurzaam woon-werkverkeer.
Investeringen voor fietsende werknemers worden voor de werkgevers 200% aftrekbaar als beroepskost (fietsenstallingen, douches en kleedruimte, bedrijfsfietsen).
We voeren een verplichte fietsvergoeding in die minimum 20 cent/km bedraagt.
We vervangen fiscale voordelen voor de bedrijfswagen door een fiscaal aantrekkelijk mobiliteitsbudget voor werknemers.
Dit budget kan toegekend worden via een elektronische mobiliteitskaart met een (gratis)basistegoed dat verder kan worden opgeladen om van andere mobiliteitsdiensten gebruik te maken.
Deze kaart kan gebruikt worden op trein, tram en bus, voor het ontlenen van een leenfiets of een deelwagen.
Op lange termijn is Groen! voorstander om het huidige systeem van woon-werkvergoeding geleidelijk te vervangen door een vaste woon-werkvergoeding, ongeacht het voertuig en de woon-werkafstand.
Kiezen voor een korte woon-werkafstand wordt niet bestraft, kiezen voor een goedkoper vervoermiddel wordt beloond.
De administratieve vereenvoudiging die hiermee gepaard gaat is een extra troef.
We schakelen de fiscale aspecten en BtW-regeling voor autodelen gelijk aan de regels die van toepassing zijn voor openbaar vervoer.
De federale overheid kan een belangrijke rol spelen in het scheppen van een kader voor het invoeren van de slimme kilometerheffing door de gewesten, zodat deze optimaal op elkaar worden afgestemd. zie hoofdstuk Begroting)
Groen! wil dat er eindelijk accijnzen komen op kerosine en dat er 21% BtW wordt geheven op vliegtuigtickets (zie hst. fiscaliteit).
investeringen in infrastructuur gaan prioritair naar openbaar vervoer en goederentransport per boot of spoor.
Concreet betekent dit: geen verbreding van de Brusselse ring, maar wel het Gewestelijke Express netwerk (GEn) versneld realiseren.
We stimuleren de omschakeling naar propere wagens op voorwaarde dat er voldoende groene energie beschikbaar is om de elektrische wagen van de toekomst van stroom te voorzien.
groen! vraagt om geen bindende doelstellingen aan te nemen voor het aandeel biobrandstoffen voor transport.
Inzet van biobrandstoffen voor transport is namelijk een zeer inefficiënte inzet van kostbare biomassa.
Er is vandaag ook geen duidelijkheid omtrent de indirecte effecten van veranderend landgebruik (druk op biodiversiteit, concurrentie met landbouw,…).
We verhogen de concurrentiekracht van het openbaar vervoer (NmBs) ten opzichte van de auto.
Groen! wil dat in de nieuwe beheersovereenkomst en het investeringsplan voor de komende 10 jaar, volgende punten zeker worden opgenomen: Een reizigersgroei is zeker mogelijk, zowel voor het pendelverkeer als het recreatief verkeer.
Investeringen gaan prioritair naar de bottlenecks die capaciteit- en frequentieverhoging in de weg staan (bijvoorbeeld: de Brusselse noord-Zuidverbinding)
Lokale lijnen hebben een nieuwe impuls nodig.
Dit kan door (1) regionale stations te heropenen,
(2) te investeren in overstapmogelijkheden met tram en lightrail
en (3) parkeermogelijkheid te voorzien aan kleinere stations in de stedelijke rand i.p.v. te investeren in megaparkings aan de grote stations.
Zo is er naast het Gen ook nood aan een BEn (Brussels Express net) dat tegemoet komt aan de verplaatsingen binnen het Brussels Hoofdstedelijk Gewest.
Betere spoorverbindingen naar en in landelijke gebieden zoals de kuststreek, Limburg en de Kempen.
Groen! wil dat investeringen in infrastructuur prioritair gaan naar openbaar vervoer en goederentransport per boot of spoor.
Concreet betekent dit: geen verbreding van de Brusselse ring, maar wel het Gewestelijke Express netwerk (GEn) versneld realiseren.
toegankelijkheid in en om de treinstations is een prioriteit.
Dit gaat zowel over de vlotte toegang van de stations en naar de perrons als over de vlotte overstap naar andere vervoersmiddelen.
Dit betekent een vanzelfsprekende aansluiting met fietsenstallingen, overstap op deelfietsensysteem of tram/bus, autodeelwagens, … door een logische inpassing in de omgeving en een heldere communicatie.
Het STOPprincipe duidt hierbij de volgorde van belang aan (fiets en bus dichterbij dan autoparking).
groen! wil de combinatie fiets-trein vereenvoudigen.
naast een vlotte toegang tot stations betekent dit dat de mogelijkheden om de fiets mee te nemen op de trein worden uitgebreid.
Zo kan de nMBS, naar analogie met het Cyclotecabonnement van de TEC, een speciaal abonnement aanbieden waar de huur van een plooifiets is inbegrepen.
Groen! wil werk maken van een integratie van de tarieven van de gewestelijke vervoersmaatschappijen.
Het kan niet dat bij gewestoverschrijdende trajecten de snelste en kortste verplaatsing financieel wordt afgestraft.
Ook voor internationale trajecten is er nood aan afstemming van de tarieven.
De NMBS is dringend toe aan een vereenvoudiging van zijn tariefstructuur.
Groen! pleit voor de herinvoering van de 50%-kaart.
uit simulaties blijkt dat een ticket gekocht met deze kaart in bijna alle gevallen goedkoper is dan de speciale formules die de nMBS aanbiedt.
Een bijkomend voordeel is dat het de trouwe klanten beloont.
Met een goede promotie en het gebruik mogelijk maken voor het hele gezin is dit een gegarandeerd succes.
We introduceren een daluurtarief en motiveer treinreizigers om wanneer mogelijk tijdens de daluren de trein te nemen.
Op die manier vermindert de druk op de pendeltreinen en (kot)studententreinen.
Langs de spoorlijnen ligt een groot potentieel voor investeringen in hernieuwbare energie (het plaatsen van windmolens langs sporen).
Dit zou een (gedeeltelijke) oplossing voor de stijgende energiefactuur van de NMBS-groep kunnen zijn.
groen! wil een ambitieus verkeersveiligheidsbeleid voeren naar scandinavisch model waarbij het doel is om het aantal verkeersslachtoffers op nul te brengen.
Dit houdt onder meer in: Maximaal inzetten op handhaving, veilige wegen en veiliger wagens.
Een doorbraak forceren in de verbetering van verkeersongevallenregistratie.
de verkeersregelgeving eenvoudiger, coherenter en transparanter maken.
rijbewijs met punten wordt onmiddellijk ingevoerd.
Wie overtredingen begaat verliest punten, teveel puntenverlies leidt tot maatregelen zoals herscholing.
Vrachtwagens worden allemaal met een dodehoeksysteem uitgerust en met een gesloten zij-afscherming (zijplaten tussen de wielen).
Voer snelheidbegrenzers in voor zowel vracht- als personenvervoer.
De proefprojecten met Intelligente Snelheidsadaptatie (ISA) gaven zeer positieve resultaten.
Besteed bij politie-, magistratuur- en advocatuuropleiding voldoende aandacht voor de emotionele dimensie in de omgang met slachtoffers.
Voorzie voldoende mankracht bij politieteams die uitrukken bij ernstige ongevallen
en besteed voldoende aandacht aan kinderen die betrokken zijn bij een ongeval.
Voer de versnelde uitvoering van de automatische remsystemen voor treinen onverkort uit.
Nationale Luchthaven.
België heeft nood aan een luchthaven met internationale uitstraling die een voorbeeldfunctie vervult door meer rekening te houden met de directe omgeving en waarvan de uitbating toegespitst is op het concept duurzame ontwikkeling.
Groen! pleit voor een luchthaven op mensenmaat met veel minder hinder dan vandaag.
De luchthaven houdt rekening met de directe omgeving en de uitbating is toegespitst op het concept duurzame ontwikkeling.
Concreet ijveren wij voor een Europees totaalverbod op nachtvluchten.
Tegelijkertijd komt er een plafond op het aantal vliegbewegingen overdag.
Criminaliteit en onveiligheid in ons land zijn een dagelijkse realiteit en in sommige wijken van grote steden een acuut probleem.
Tegelijk mogen we niet overdrijven.
Onveiligheid is geen issue in het overgrote deel van ons land en onze grootsteden kunnen we niet globaal ‘onveilig’ noemen.
De criminaliteitscijfers zijn de voorbije jaren, ook in de grote steden, niet noemenswaardig gestegen en regelmatig zelfs gedaald.
Daarentegen vertoont de aanpak van de criminaliteit door politie en justitie wel een reeks algemene problemen.
De politiehervorming betekende ongetwijfeld een stap vooruit, maar we merken nu dat ze nieuwe problemen met zich meebracht.
De politie kan te weinig aan de basis aanwezig zijn, in de wijken, en wordt belast met heel wat administratief en papierwerk.
Voor de grote steden geldt dan weer dat als de politie zich wel in de wijken vertoont, dit vaak met groot en onredelijk machtsvertoon gepaard gaat.
Het politiebeleid is ook te weinig voorbereid op de multiculturele samenleving waarin politie-agenten in vele gevallen opereren.
De situatie in onze justitie is nog een pak ernstiger.
De Belgische justitie is duidelijk nog steeds de 21ste eeuw niet binnengetreden.
De informatisering is nog steeds een puinhoop, de gerechtelijke achterstanden bij heel wat rechtbanken zijn niet te overzien en geregeld komen magistraten op een negatieve manier in het nieuws wegens persoonlijk falen.
Het tuchtrecht blijkt niet in staat om hier adequaat tegen op te treden.
Deze situatie mondt uit in straffeloosheid, waarbij jonge boefjes meteen worden vrijgelaten en de uitvoering van zowat alle gevangenisstraffen onder de 3 jaar problematisch is.
Dit is nefast voor de samenleving,
het vertrouwen in justitie
en de werking van de politiediensten.
In de 34 gevangenissen van ons land zitten op dit moment 10.500 gedetineerden terwijl er slechts plaats is voor 8.529.
Op 19 januari 2010 zaten 3.468 van hen in voorlopige hechtenis in afwachting van hun proces, 35% van de gevangenisbevolking.
Een zeer hoog cijfer, gezien nog niet uitgemaakt is dat deze mensen zeker schuldig zijn.
De gespannen situatie in de gevangenissen leidt om de haverklap tot stakingen van het personeel, dat de hele toestand onleefbaar vindt.
De voorbije drie jaar werd alweer een kans gemist om het beleid bij politie en justitie te moderniseren.
Het politiebeleid kreeg enkel aandacht bij onlusten in Brussel.
Telkens kwam er spoedoverleg, waarvan later niks meer werd vernomen, tot de onlusten opnieuw opflakkerden.
Op justitie werd nog maar eens een grote hervorming in de steigers gezet die niet landde.
Groen! participeerde vanuit de oppositie constructief aan het Atomium-overleg rond een grondige hervorming.
Dit stierf echter een stille dood door gebrek aan overeenstemming binnen de meerderheid.
De minister van justitie probeerde nadien met een fel ingekrompen plan nog de schijn van een hervorming te wekken, maar dat was voor Groen! ruim onvoldoende.
Groen! is van oordeel dat veiligheid een basisrecht is voor alle burgers in een samenleving dat teruggaat op grondrechten vastgelegd in de universele Mensenrechtenverklaring.
Het is een basistaak van de overheid om deze veiligheid te garanderen,
en in tweede orde ook de rol van elke burger om hiertoe bij te dragen.
Veiligheid is een even belangrijk recht als andere vormen van zekerheid, zoals sociale veiligheid (bescherming tegen armoede via onder meer sociale zekerheid), voedselveiligheid of rechtszekerheid (bescherming tegen willekeurige rechtstoepassing).
Elke burger in een samenleving heeft, zonder onderscheid van inkomen, geslacht, afkomst, enzovoort, evenveel recht op deze veiligheid.
Het is de taak van de overheid om deze veiligheid op een gelijke en rechtvaardige manier te garanderen voor al haar burgers.
In de mate dat deze veiligheid nu niet gelijk is verdeeld, is dit dus ook een sociale kwestie.
Ons uitgangspunt is dat enkel een integrale aanpak van criminaliteit en overlast een blijvend resultaat garandeert.
naast een snel en specifiek optreden bij crisismomenten is er nood aan structurele maatregelen die de volledige ‘strafrechtketen’ aanpakken: preventie,
de werking van de politiediensten,
de opvolging door justitie,
de uitvoering van de straffen
en de reïntegratie in de maatschappij van veroordeelden.
Groen! wil elk onderdeel van de ketting versterken, anders breekt ze.
Met een ‘integraal’ veiligheidsbeleid bedoelen we het beleid dat gecoördineerd verloopt over alle bestuurlijke niveaus (wijk, stad, regio, landelijk,…) (vertikaal) en bevoegdheidsdomeinen (horizontaal), en dat de hele ‘keten’ aanpakt van factoren die ten grondslag liggen aan onveiligheid, tot en met bestraffing en re-integratie, inclusief een beleid rond subjectieve onveiligheidsgevoelens.
Op al deze niveaus en in al deze dimensies is er nood aan een beleid van preventie, repressie en nazorg.
Justitie is voor Groen! een essentiële openbare dienstverlening voor de burger.
De rechtzoekende is ‘klant’ en staat centraal.
Justitie stelt te allen tijde het belang van de maatschappij en de burger voorop.
politie: back to the roots.
Groen! wil dat er in het politiebeleid opnieuw veel meer aandacht gaat naar basispolitiezorg en wijkwerking.
Er is geen nood aan meer blauw, wel aan meer blauw op straat.
In grote steden heeft elke wijk recht op zijn wijkagent, die elke dag te voet of met de fiets zichtbaar is en een eerste aanspreekpunt vormt.
Haar of zijn gegevens zijn bij alle wijkbewoners bekend.
Er komen opnieuw veel meer politiemensen op het terrein met een multitasking pakket, zodat de basispolitiezorg verzekerd is.
Een politie-agent die een overtreding of misdrijf ziet gebeuren, treedt steeds op, bijvoorbeeld de agent die in de interventiedienst werkt en een fout geparkeerd voertuig ziet.
De huidige strakke taakverdeling heeft vaak tot gevolg dat de politieman enkel op zijn/haar terrein blijft.
Een aantal administratieve taken wordt overgeheveld van politie naar gemeente-administraties.
De capaciteits- en competentievereisten binnen het opleidings- en recruteringssysteem worden geëvalueerd om te zien of ze geen inadequate criteria bevatten die verhinderen dat meer kansengroepen doorstromen naar het politiekorps.
We stellen meer voorbereidende vormingen ter beschikking voor wie aan deze examens wil deelnemen.
We willen dat politiebeleid in de multiculturele wijken van grote steden community oriented wordt, in permanente dialoog met lokale verenigingen.
De invoering van het concept ‘overlast’ en de gemeentelijke administratieve sancties draagt ongetwijfeld een potentieel in zich.
Groen! pleit echter voor een harmonisatie en een inperking van de wildgroei aan gedetailleerde bepalingen.
Het is duidelijk dat de reglementen van gemeenten nu excessen bevatten, zoals de befaamde Gentse ‘combitaks’ of sommige bepalingen rond fuiven.
We nemen (kleine) overlast ernstig maar roepen ook op om een gezonde tolerantie te behouden, wanneer het bijvoorbeeld gaat om spelende kinderen – die voor Groen! nooit als ‘overlast’ kunnen bestempeld worden.
Bij vaststelling van overlast wordt er best altijd eerst bemiddeld en gedialogeerd.
Groen! wil het gerecht op een aantal punten grondig hervormen, om het sociaal rechtvaardiger en performanter te maken.
De cruciale elementen daarin zijn: Door een schaalvergroting specialisatie mogelijk maken bij de parketten en de rechtbanken zodat zij zich bijvoorbeeld beter kunnen specialiseren in materies als fiscale fraude en milieumisdrijven.
De 27 huidige arrondissementen terugbrengen tot maximum 16.
Groen! is voorstander van een splitsing van het gerechtelijk arrondissement Brussel-Halle-Vilvoorde (zie hoofdstuk Staatshervorming).
Via een nieuwe beheersstructuur geven we meer autonomie aan grotere arrondissementen, gekoppeld aan een budget, zodat zij zelf instaan voor het realiseren van op voorhand overeengekomen doelstellingen, bijvoorbeeld inzake achterstand of doorlooptijd van dossiers.
Dit gebeurt met beheersovereenkomsten van bijvoorbeeld 3 jaar.
Zo wordt voorzien in een of meerdere strafkamers die zich specifiek gaan organiseren om snel op de bal te spelen in zaken die niet voor ernstige betwisting vatbaar zijn en uiteraard met alle respect voor de rechten van verdediging.
Vlot klinkende, onwerkbare ideeën als ‘night courts’ zijn dan niet nodig.
Ze brengen de rechten van de verdediging in gevaar en horen thuis in Amerikaanse TV-series.
Om een dergelijk beheerssysteem op te zetten willen we de werklastmeting zo snel mogelijk en veralgemeend invoeren.
Op die manier kan op een objectieve manier beoordeeld worden welke rechtbanken noden hebben, en welke een overschot.
Groen! wil dat absolute prioriteit wordt gegeven aan de veralgemeende informatisering van justitie.
Er is ook nood aan grondige hervorming van het tuchtrecht van magistraten.
Eén nationaal tuchtorgaan, ver weg van de lokale rechtbanken zorgt voor de nodige afstand en objectiviteit.
We geven externen ook een plaats in de tuchtorganen.
Groen! pleit ook voor meer vrouwelijke rechters in de hoogste rechtscolleges van ons land (Grondwettelijk Hof, Hof van Cassatie, raad van State).
We streven naar een situatie met maximaal 60% rechters van hetzelfde geslacht.
Groen! wil dat Justitie evolueert naar een echte ‘openbare dienst’ ten dienste van de burger.
Daarin gaat aandacht naar de bestrijding van de gerechtelijke achterstand,
het gebruiken van verstaanbare taal
en het garanderen van kwalitatieve juridische bijstand.
Een herziening van de klachtenprocedure bij de Hoge raad voor de justitie zodat klachten van burgers efficiënt en grondig worden onderzocht.
Een wetsvoorstel van Groen! werd afgelopen legislatuur gestemd door de Kamer maar raakte niet meer tijdig door de Senaat.
Groen! wil graag de juridische bijstand versterken
en de kwaliteit ervan stimuleren.
Grotere gerechtelijke arrondissementen mogen niet leiden tot minder Justitiehuizen waar de burger eerstelijns juridische informatie kan krijgen, integendeel, het netwerk van Justitiehuizen wordt best uitgebreid.
De juridische eerstelijnsbijstand verstrekt door verenigingen verdient meer erkenning en structurele inbedding.
Voor de tweedelijns juridische bijstand (pro deo) voorzien we een globale evaluatie die leidt tot ingrepen om de kwaliteit en de toegankelijkheid te versterken.
Het budget voor de pro-deo vergoedingen willen we mee laten evolueren met het aantal zaken die pro-deo behandeld worden (open enveloppe systeem).
Dat zal zeker het geval zijn als het recht op bijstand van een advocaat bij het eerste verhoor in de Belgische wetgeving wordt ingevoerd.
De meerwaarde en het potentieel van bemiddeling in rechtszaken is reeds ten overvloede aangetoond, in het buitenland maar ook steeds meer in ons land.
We geven bemiddeling een serieuze impuls in de volgende legislatuur.
Bij elke rechtbank komen er rechters die als rechter-bemiddelaar kunnen optreden en het beleid van de rechtbank op dit punt versterken.
Indien we de herintegratie van gevangenen in de maatschappij echt willen doen slagen en de recidive terugdringen, zijn bijkomende inspanningen nodig.
De mogelijkheid tot voorwaardelijke invrijheidsstelling (Wet Lejeune) wordt best behouden als belangrijke stimulans voor gevangenen om mee te werken aan een herintegratie-traject.
Een nieuw samenwerkingsakkoord tussen de federale overheid en de gemeenschappen dringt zich op om de toegang en het belang van het welzijnswerk in de gevangenissen te verbeteren, ook wanneer er stakingen aan de gang zijn.
We grijpen de vernieuwing van de gevangenissen aan om een moderner gevangenisconcept te realiseren, met voldoende ruimte voor ateliers en werkplekken, opleiding en vorming, sport,…
en voldoende lokalen om externe organisaties die begeleiding van gedetineerden op zich nemen, kwalitatief te laten werken.
Een modern gevangenisbeleid vergt ook meer omkaderend personeel, met aandacht voor diversiteit,meer ondersteuning en vorming voor penitentiaire beambten en extra psycho-sociaal en medisch personeel.
We willen voor de wetgeving rond de rechten van gedetineerden (de zogenaamde Wet Dupont) ook eindelijk de nodige uitvoeringsbesluiten nemen, zodat deze wet op het terrein effect krijgt.
De strafmaten en het straffenarsenaal zijn verouderd en dringend aan modernisering toe.
Groen! wil een grondige herziening van de huidige strafmaten.
Groen! wil de overbevolking in onze gevangenissen aanpakken door: alle geïnterneerden overplaatsen.
Geïnterneerden zijn personen met ernstige psychische problemen die nood hebben aan een aangepaste begeleiding (met specifieke beveiligingsmaatregelen).
Ze horen niet thuis in een gevangenis.
De uittredende regering voorzag in haar plan hiervoor slechts 532 plaatsen, terwijl er 1100 geïnterneerden in onze gevangenissen zitten.
Groen! wil een oplossing voor alle geïnterneerden door investeringen in voldoende plaatsen in het externe circuit of specifieke investeringen in gespecialiseerde instellingen.
Dit is niet alleen een taak voor de minister van justitie, maar ook voor de minister van volksgezondheid.
Drugsbehandelingskamers veralgemenen.
Een proefproject in de Gentse rechtbank met drugsbehandelingskamers blijkt succesvol en kan tot alle rechtbanken worden uitgebreid.
Deze kamers sturen drugsverslaafden niet onmiddellijk naar de gevangenis, maar naar behandelingscentra, en volgen hen van nabij op.
De financiering van de behandelingscentra wordt opgetrokken, zodat zij deze hervorming aankunnen.
Op dit moment kunnen 1.000 personen onder elektronisch toezicht geplaatst worden.
Een uitbreiding tot 1.500 personen is al gepland.
Een gevoelige uitbreiding is nodig, vooral voor gedetineerden op het einde van hun detentie die zich kunnen voorbereiden op hun reïntegratie in de maatschappij.
Er worden thans ongeveer 10.000 werkstraffen per jaar uitgesproken.
Een werkstraf of taakstraf is veel nuttiger dan een gevangenisstraf die niet uitgevoerd wordt.
Waar mogelijk wordt dit uitgebreid, mits een goede begeleiding en opvolging.
Er is ook vaak een gebrek aan aanbod van ‘werk’.
Overheden en particuliere organisaties worden nog beter gesensibiliseerd om plaatsen te creëren voor deze werkstraffen.
Dit aantal kan verminderd worden door een striktere toepassing van de voorwaarden en door te voorzien in het recht op bijstand van een advocaat, van bij de eerste ondervraging.
Groen! en Ecolo hebben reeds een wetsvoorstel in die zin neergelegd.
De uitvoering van al deze maatregelen zal voor gevolg hebben dat de bouw van bijkomende gevangenissen, zoals de uittredende regering plande, overbodig wordt.
Overheidsmiddelen kunnen beter geïnvesteerd worden in bovenstaande maatregelen.
De gevangenisplaatsen die we nog voorzien, voldoen aan de hedendaagse normen voor een menswaardige opsluiting.
Een zestal verouderde gevangenissen worden best snel vervangen.
Groen! wil jonge delinquenten adequaat sanctioneren en niet ongestraft terug de maatschappij in sturen.
Het bijbouwen van bijkomende jeugdgevangenissen is echter geen goede aanpak.
In de gesloten instellingen van de Vlaamse gemeenschap (ruiselede en Mol) wordt 40% van de capaciteit ingenomen door jongeren die er niet thuishoren (jongeren met problematische thuissituatie of jongeren met ernstige psychische problemen).
Door meer te investeren in gespecialiseerde voorzieningen voor deze laatste groepen, creëren we plaatsen in de gemeenschapsinstellingen.
Groen! pleit voor een herstelgericht Vlaams jeugd(sanctie)recht los van het volwassen strafrecht, dat nog teveel stoelt op verouderde principes van de jeugdbeschermingsgedachte.
Dat evenwichtige en moderne jeugd(sanctie)recht wordt uitgewerkt vanuit de principes van preventie, begeleiding, rechtszekerheid, sanctionering en resocialisatie, binnen de normen van het Kinderrechtenverdrag.
Groen! vindt dat er nood is aan een volwaardig juridisch statuut voor minderjarigen, dat een spreekrecht garandeert voor minderjarigen in alle procedures die hen aanbelangen en een zelfstandige rechtsingang voor minderjarigen in bepaalde gevallen.
Groen! wil bij de rechtbank van eerste aanleg een familierechtbank oprichten die alle zaken rond familiale geschillen en jeugdproblematiek behandelt.
Groen! wil de rechtspositie van verenigingen en individuen die opkomen voor een algemeen of collectief belang versterken.
Alle verenigingen die collectieve belangen verdedigen, krijgen een vorderingsrecht bij rechtbanken, hoven van beroep en de raad van State.
Groen! diende hierover wetsvoorstellen in tijdens de afgelopen legislatuur.
Individuen die samen het slachtoffer zijn van een geval van ‘massaschade’ (bijvoorbeeld de consument die het slachtoffer werd van een giftig beleggingsproduct (cfr Citibank), of die systematisch te veel heeft betaald op een energierekening,…) kunnen collectief een zaak aanhangig maken.
Groen! diende hierover een wetsvoorstel in tijdens de afgelopen legislatuur om het Gerechtelijk Wetboek aan te passen.
Groen! wil een wetswijziging doorvoeren om te verhinderen dat rechtbanken bij stakingen nog bij eenzijdig verzoekschrift dwangsommen kunnen opleggen aan stakende werknemers die het bedrijf van hun werkgever blokkeren.
Als reactie op de terrorismedreiging en de zware criminaliteit zijn er de voorbije jaren een aantal wetten ingevoerd die voor Groen! te verregaand indringen in ons aller privéleven.
De wet op de bijzondere opsporingsmethodes en de wet op de bijzondere inlichtingenmethodes worden geëvalueerd op onwenselijke effecten.
Ons land zet Europese richtlijnen met een impact op de privacy van burgers om met de grootst mogelijke voorzichtigheid.
In de strijd tegen intrafamiliaal geweld en kindermishandeling wil Groen!: Politiemensen bewuster leren omgaan met aangiften om te voorkomen dat slachtoffers zich een tweede keer slachtoffer voelen;
een evaluatie van de toepassing van de wet op de uithuisplaatsing van daders van intrafamiliaal geweld en de rondzendbrieven over het beleid bij de parketten
Meer plaatsen in vluchthuizen voor eerste of tijdelijke opvang, en meer sociale woningen voorbehouden als doorgangswoning voor de tijdelijke opvang van slachtoffers van intrafamiliaal geweld.
De federale overheid stimuleert daartoe gemeenten en vergoedt ze;
Extra begeleiding voor de mishandelde partner en de kinderen,
en een versterkte positie voor de Vertrouwenscentra Kindermishandeling;
Structureel overleg tussen verschillende gewesten en tussen welzijn en justitie omtrent de hulpverlening aan slachtoffers en daders van intrafamiliaal geweld en kindermishandeling.
De wet aanpassen aan nieuwe samenlevingsvormen.
nu steeds meer kinderen en ouders in nieuw samengestelde gezinnen leven, dringt een modernisering van de wetgeving zich op:
naast het bestaande statuut van ‘vaste verblijfplaats’ wil Groen! het statuut van ‘gedelegeerde verblijfplaats’ invoeren.
Door dit statuut kan de niet-samenwonende ouder die ook ouderlijk gezag uitoefent maar bij wie de kinderen beperkt verblijven, het tijdelijk verblijf van de kinderen bij hem of haar op een eenvoudige manier aantonen.
Op dit ogenblik hebben kinderen weinig gegarandeerde inbreng in de verblijfs- en omgangsregeling bij niet-samenwonende ouders.
Groen! wil dat kinderen het recht krijgen om een wijziging in het vonnis of de onderlinge afspraak over de omgangsregeling te kunnen vragen.
Op de vraag van de kinderen tot wijziging wordt een bemiddeling opgestart.
Betere aanpak van fiscale fraude mogelijk maken.
In uitvoering van de parlementaire aanbevelingen ter bestrijding van de fiscale fraude, wil Groen! justitie versterken.
Herziening van ‘de kleine Franchimont’ om (procedure)misbruiken zo veel mogelijk uit te sluiten in het kader van het vooronderzoek en de behandeling voor de raadkamer;
Doorgedreven specialisatie mogelijk maken op de parketten en in de zetel om fiscale fraude efficiënt aan te pakken;
De oprichting van een fiscaal auditoraat op het niveau van het Hof van Beroep zodat de expertise kan samengebracht worden.
Groen! wil dat in de volgende legislatuur eindelijk de nationale mensenrechtencommissie wordt geïnstalleerd die reeds lang in het vooruitzicht werd gesteld.
Deze onafhankelijke commissie met een algemene mensenrechtenbevoegdheid documenteert de situatie van de mensenrechten in ons land, doet aanbevelingen aan de relevante overheden, doet aan sensibilisering en behandelt klachten.
De oprichting kan best gebeuren in overleg met de bestaande mensenrechtenorganisaties.
Ons land is een open samenleving geworden die gekenmerkt wordt door aanhoudende immigratie (en emigratie) en elke dag diverser wordt.
Deze onmiskenbare realiteit veroorzaakt heel wat rimpelingen in het publieke debat.
De discussie verloopt soms genuanceerd, dan weer heftig en geëmotioneerd.
Terwijl een open dialoog net heel erg nodig is, merken we dat wantrouwen of polarisering nooit veraf zijn.
Wellicht het meest besproken aspect van diversiteit is het samenleven van mensen uit verschillende culturen.
Voor Groen! is werken aan interculturaliteit een voortdurend leerproces, waarin ruimte is voor uitwisseling en onderhandeling, voor conflicten en het samen zoeken naar oplossingen.
Gemakkelijk is het alleszins niet.
Overheid en burgers worden uitgedaagd om realistische en zorgvuldige antwoorden te formuleren op de toegenomen diversiteit.
Er zijn gangmakers nodig voor dit debat.
Groen! wil er daar één van zijn.
Wij staan voor een realistisch verhaal, een parler vrai die geen enkele factor onbesproken laat.
Daarnaast proberen we ook het belang van elke factor juist in te schatten.
neem de discussies rond de hoofddoekenkwestie.
Een relevant debat, maar ook niet de belangrijkste of meest dringende vraag op het gebied van interculturaliteit in België.
Deze strijdtonelen mogen de aandacht niet afleiden van de echte problemen: de achterstand van migranten op de arbeidsmarkt en in het onderwijs, het isolement van sommige migrantenvrouwen of de relatief hogere criminaliteit onder jongens van de eerste, tweede of derde generatie.
In plaats van problemen terug te brengen tot etnisch-culturele achtergronden kan er beter gezocht worden naar maatschappelijke oorzaken en antwoorden.
Maar diversiteit gaat over meer dan kleur alleen: de loonkloof tussen mannen en vrouwen, werkloosheidsvallen voor personen met een handicap of de verhouding tussen verschillende soorten gelovigen.
De balans van de uittredende regering op vlak van migratie, asiel en diversiteit is ronduit zwak.
De regering heeft haar ambitie niet waargemaakt om een coherent migratiebeleid op poten te zetten onder leiding van de eerste volwaardige minister voor migratie uit onze geschiedenis.
naast een aantal positieve maar geïsoleerde initiatieven - zoals een pilootproject met uitgenodigde vluchtelingen of de ‘terugkeerwoningen’ voor gezinnen die België moeten verlaten -werden geen structurele maatregelen genomen.
Wel een eenmalige regularisatie maar geen duurzame criteria en ook geen structurele regeling voor volgmigratie.
Het opvangbeleid voor asielzoekers belandde in een langdurige crisis.
Verschillende rechten van asielzoekers – privacy, scholing, juridische en maatschappelijke begeleiding – werden ingeperkt of afgeschaft.
Het duurde ook veel te lang voor de regering de omvang van de opvangcrisis erkende.
Fedasil kreeg herhaaldelijk straffe dwangsommen opgelegd.
Omdat de situatie zo uit de hand is gelopen, is ook het draagvalk voor asiel en migratie bij de publieke opinie sterk ondermijnd.
Van een inhaalbeweging om meer etnisch-culturele minderheden aan het werk te krijgen, is nauwelijks sprake.
Dit is een immens sociaal probleem.
België kent de slechtste tewerkstellingscijfers voor migranten van buiten Europa.
Het meest verontrustend is dat de kloof ook voor de tweede en derde generatie bijzonder groot blijft.
Waardevol talent op talloze domeinen dreigt verloren te gaan, net nu onze samenleving en economie daar nood aan hebben.
Met betrekking tot de rechten van holebi’s werd de afgelopen drie jaar weinig of geen vooruitgang geboekt.
Ook op levensbeschouwelijk vlak, dienen zich nieuwe uitdagingen aan.
Leeftijd, geslacht, afkomst, religie, seksuele geaardheid, handicap of gezondheidstoestand: geen twee mensen zijn gelijk.
Groen! houdt een warm pleidooi voor diversiteit in de samenleving met respect voor ieders eigenheid.
Met eigenheid bedoelen we niet dat mensen gedwongen worden om een keuze te maken voor een groep waartoe zij zouden behoren.
Een persoon kan perfect op meerdere identiteiten terugvallen.
Groen! gelooft in persoonlijke vrijheid en in het maken van eigen keuzes.
Tegelijk willen we hier ook duidelijke grenzen voor aangeven, via het concept van ‘burgerschap’.
Voor Groen! draait het samenleven om een burgerschapsmodel waarin zowel burgers als overheid een actieve rol opnemen.
Een actieve overheid die garant staat voor het democratisch functioneren van de rechtstaat en het eerbiedigen van mensenrechten, kan burgers overtuigend aanspreken op hun plichten.
Actief investeren in onderwijs,
in gelijke kansen op de arbeids- en woonmarkt,
in het tegengaan van discriminatie maakt volwaardig burgerschap mogelijk.
We willen dat migratiebeleid past in een globale visie.
Het gaat niet uit van angst en speculaties, maar van betrouwbare gegevens en feiten.
Groen! vraagt aandacht voor alle migranten, ook voor hen die niet over veel middelen beschikken om al dan niet op een legale manier toegang te krijgen tot ons land.
Het zal er op aankomen een coherent beleid uit te tekenen met respect voor de grondrechten.
immigratie die louter gericht is op het economisch nut voor België, is volgens groen! niet correct.
Een rechtvaardig migratiebeleid houdt rekening met de behoeften van België, van de landen van herkomst en van de migrant zelf.
Buiten de gangbare categorieën zoals Indische IT’ers, zijn er nog andere kandidaat-migranten voor wie we een legaal kader willen uitwerken.
Groen! pleit voor een model van contingentering dat uitgaat van economische, sociale en humanitaire criteria.
Op basis van solide gegevensverzameling ontwikkelt België een programma waarbij een maximale hoeveelheid mensen wordt toegelaten voor een tijdelijk of definitief verblijf als arbeidsimmigrant (circulaire of definitieve migratie).
Economisch migratiebeleid gaat hand in hand met doorgedreven acties die gericht zijn op het potentieel dat in België aanwezig is.
Bestaande discriminaties op de arbeidsmarkt moeten bestreden worden.
Er zullen blijvende inspanningen nodig zijn om werkzoekenden op de arbeidsmarkt aan werk te helpen.
Betere regels voor huwelijksmigratie en gezinshereniging.
Het recht op een gezinsleven is een mensenrecht, geen gunst.
Groen! vindt dat gezinshereniging daarom een recht is dat geldt voor alle duurzame relaties.
Om mogelijke misbruiken tegen te gaan, wil Groen! dat bestaande achterpoortjes in de wetgeving gesloten worden.
De huidige voorwaarden voor gezinshereniging zijn niet adequaat voor een selectief en sociaal beleid van volgmigratie.
Ze zijn toe aan herziening, aan de hand van een grondige analyse van de huidige toestand.
Een langere controleperiode op samenwoonst (zoals vandaag ingeschreven in de wet), geeft de overheid voldoende mogelijkheden om eventuele misbruiken op te sporen én te vervolgen.
Een beroep ten gronde tegen een negatieve beslissing over een aanvraag gezinshereniging willen we mogelijk maken.
De strijd tegen schijnhuwelijken mag elementaire gezinsrechten niet in het gedrang brengen.
Groen! wil een omzendbrief over de invulling van de bevoegdheid van de ambtenaar van burgerlijke stand om te vermijden dat ze in de verschillende gemeenten anders ingevuld worden.
Een evenwichtige regeling om schijnhuwelijken aan te pakken gaat gepaard met een efficiënte strijd tegen misbruiken en mensenhandel.
Wettelijke verankering van de criteria voor regularisatie.
Het recht op verblijf en de criteria om de overstap te kunnen maken van onwettig naar wettig verblijf zijn te belangrijk en willen we daarom bij wet regelen.
Het regularisatievoorstel van Groen! stelt vijf permanente criteria voor, ingeschreven in de wet, en een procedure voor een onafhankelijke commissie van drie leden.
De criteria zijn de volgende.
De lange asielprocedure van 3 jaar (procedure voor de raad van State inbegrepen).
De onmogelijkheid om terug te keren naar het land van oorsprong.
Het feit ernstig ziek of gehandicapt te zijn.
Het feit van duurzame sociale banden te hebben in ons land of humanitaire omstandigheden waarop men zich kan beroepen.
Het beschikken over een project van sociaal-economische bijdrage in België.
De toekenning van de Belgische nationaliteit kan voor groen! best geobjectiveerd worden.
Eventuele bijkomende criteria (bereidheid tot het leren van de taal, integratie) kunnen enkel indien deze objectief en op een gelijke manier toepasbaar zijn.
Een verlenging van de vereiste termijn van wettig verblijf in ons land om een verklaring van nationaliteitskeuze af te leggen, is bespreekbaar indien het ‘wettig verblijf’ voldoende ruim wordt gedefinieerd.
Capaciteitsproblemen worden best niet opgevangen door meer opvangcentra.
Groen! wil investeren in kleinschalige opvang en het netwerk van lokale opvanginitiatieven bij de OCMW’s (materiële steun) sterk uitbouwen.
Wanneer de asielaanvraag meer dan een jaar nodig heeft om behandeld te worden, kan er beter geen opvang meer worden voorzien in een opvangcentrum of een LOI, maar via een financiële tegemoetkoming door de OCMW’s met een evenwichtig spreidingsplan.
De nieuwe asielprocedure van 2007 werd door de Senaat geëvalueerd.
Groen! wil de aanbevelingen uit die evaluatie implementeren, onder meer om de procedure bij de asielrechtbank in beroep bij te sturen.
Gezien de gestegen instroom hebben de asielinstanties nood aan (tijdelijk) extra personeel, om de duur van de procedure binnen de perken te houden.
Deze coaching – naar Zweeds model – biedt een intensieve begeleiding op twee sporen: verblijf en terugkeer.
Daardoor zijn asielzoekers beter voorbereid op elke mogelijke uitkomst van de procedure.
In dit systeem wordt de terugkeerbegeleiding niet losgekoppeld van een begeleiding in verblijfsprocedures.
Tegelijk bouwen we het aanbod voor vrijwillige terugkeer sterker uit.
Een wettelijk verbod op het opsluiten van kinderen en kwetsbare personen in gesloten centra.
Het proefproject om gezinnen met kinderen in een ‘terugkeerhuis’ te plaatsen onder begeleiding van een coach, werd positief geëvalueerd.
Groen! wil dit opvangsysteem wettelijk verankeren.
Ook voor volwassenen is detentie ultimum remedium.
Opsluiting kan enkel voor zeer beperkte duur (zicht op uitzetting)
en wanneer aantoonbaar is dat de persoon terugkeer naar het land van herkomst tegenwerkt.
We willen dat in de gesloten centra gedetineerden beroep kunnen doen op juridische bijstand.
Het beleid stelt zich tot om gesloten centra op termijn overbodig te maken.
Het pilootproject waarbij iraakse kwetsbare vluchtelingen werden uitgenodigd om legaal naar ons land te komen, bleek succesvol.
Groen! wil nieuwe, beperkte groepen kwetsbare vluchtelingen uitnodigen om naar ons land te komen.
Groen! wil een sterk diversiteitbeleid, om ervoor te zorgen dat alle mensen volwaardig en evenwaardig kunnen deelnemen aan het maatschappelijk leven.
Volwaardig burgerschap zoals hierboven beschreven is daar de hefboom voor.
Hier schetsen we onze voorstellen voor een diversiteitbeleid dat inspeelt op etnische diversiteit op de werkvloer, op mensen met een handicap, op gender en op de positie van holebi’s.
minder vrijblijvende aanpak van discriminatie op de werkvloer.
Groen! heeft een reeks voorstellen klaar om de strijd tegen discriminatie op de werkvloer aan te gaan: anoniem solliciteren,
het recht op een stageplaats
en een wettelijke regeling voor de praktijktest, zodat slachtoffers vermoedens van discriminatie kunnen staven.
sociale clausules koppelen aan overheidsgeld.
Zowel aan bedrijven die meedingen naar openbare aanbestedingen als aan grote organisaties die overwegend met overheidsgeld werken, worden voorwaarden gesteld inzake non-discriminatie, gelijke kansen en toegankelijkheid.
Het federaal actieplan duurzame aankopen dient als basis voor deze aanpak.
De overheid vervult een voorbeeldfunctie door competentiegerichte werving uit te bouwen op basis van Elders Verworven Competenties.
Maar er zijn nog andere ingrepen nodig: bindende streefcijfers voor overheidspersoneel,
afschaffing van de nationaliteitsvereiste voor openbare functies,
aanpassing van de algemene regels van het personeelsstatuut bij de overheid (de APKB)
en de introductie van een ‘attest van niveaugelijkwaardigheid’ als instapkaart voor federale wervingsexamens.
Bij collectieve arbeidsonderhandelingen horen sectorale streefcijfers met verplichte diversiteitsplannen.
Groen! pleit voor de invoering van een instrumentarium aan de hand van campagnes en met professionele ondersteuning vanuit de sectoren.
Het gaat om proactief rekruteren, actief competentiebeleid gericht op etnisch-culturele minderheden en een cultuurneutraal aanwervingsbeleid.
Werkloosheidsvallen bij personen met een handicap voorkomen.
Er is een grondige hervorming nodig van de tegemoetkomingen voor personen met een handicap.
We willen dat de berekening van de integratie-tegemoetkoming gebeurt op basis van een vrijstelling van het hele inkomen.
De tegemoetkoming is niet belastbaar en telt niet voor de eigen bijdrage in crèche, gezinshulp, enzovoort.
We trekken ook de minimumuitkeringen voor personen met een handicap op (zie hoofdstuk Armoede).
Verbeterde toegankelijkheid voor personen met een functiebeperking.
Groen! diende de afgelopen legislatuur twee wetsvoorstellen in, over (1) de onbeperkte toegang tot alle publieke ruimtes voor blinden en slechtzienden die begeleid worden door dieren, en (2) de introductie van de voorlopige parkeerkaart en de afschaffing van de vereiste dat de invaliditeit van blijvende aard moet zijn.
Holebi-rechten bestendigen en verder verfijnen.
Een juridische omkadering (zorgouderschap) van de band tussen kind en sociale ouder, meemoeders die hun kind kunnen erkennen bij de burgerlijke stand
en vaderschapsverlof geslachtsneutraal maken.
gender mainstreaming.
In een diversiteitsbeleid mag de aandacht voor gender uiteraard niet verslappen.
Mannen en vrouwen hebben recht op een gelijk aandeel in ontwikkeling, op gelijke kansen, gelijke rechten en participatie.
net zoals in dit verkiezingsprogramma, mag gender geen apart hoofdstuk zijn maar wordt het doorheen het volledige beleid in rekening genomen.
Op federaal niveau is niemand belast met de coördinatie van het kinderrechtenbeleid.
Groen! wil een coördinerend minister kinderrechten aanstellen op federaal niveau.
Tot de eerste opdracht behoort een evaluatie van de nationale Commissie voor de rechten van het Kind.
In een samenleving waar verschillende religieuze overtuigingen prominent aanwezig zijn, willen we dat de overheid opnieuw in overweging neemt hoe ze zich verhoudt tot de verschillende geloofsgemeenschappen.
Groen! stelt voor om regels te maken die aangepast zijn aan een nieuwe sociologische realiteit.
Een nieuw wettelijk kader dat een eerlijke en zinvolle financiering regelt van alle levensbeschouwingen en geloofsgemeenschappen.
De belastingbetaler kan zelf een deel van de inkomensbelasting toewijzen aan een levensbeschouwelijke gemeenschap of aan een fonds voor sociale projecten.
Drie religieuze feestdagen worden vervangen door drie facultatieve vakantiedagen.
Zo kunnen werknemers van alle geloofsgemeenschappen vrijaf nemen om niet-katholieke feestdagen te vieren.
Groen! wil de werking van het informatie- en adviescentrum inzake de schadelijke sektarische organisaties evalueren.
De ongelijkheid tussen het noorden en het Zuiden blijft de basis van heel wat wereldproblemen.
1.4 miljard mensen in de wereld zijn extreem arm en bijna één miljard lijdt honger.
In de komende jaren dreigen de armste landen opnieuw de grootste klappen te krijgen van de klimaatcrisis, voedselcrisis en energiecrisis.
De internationale samenwerking wordt op de proef gesteld.
De mondiale financiële crisis; het schaarser worden van fossiele brandstoffen, voedsel en water; ingrijpende demografische veranderingen; klimaatveranderingen en de opkomst van nieuwe grootmachten zetten de internationale samenwerking onder spanning.
Gezamenlijk optreden is noodzakelijk om de overgang naar een duurzame en rechtvaardige samenleving mogelijk te maken.
De 27 landen van de Europese unie gaven 252 miljard uit aan Defensie.
Enkel de Verenigde Staten spenderen nog meer (548 miljard).
Dit staat in schril contrast tot 49 miljard euro naar ontwikkelingssamenwerking.
Ondoordachte militaire interventies kosten handenvol geld en belanden snel op een doodlopend spoor, zoals de oorlog in Afghanistan.
Elk jaar sterven 740.000 mensen als gevolg van een gewapend conflict.
De Europese unie heeft de laatste jaren veel van haar pluimen verloren.
Men trad ofwel niet of te traag op.
Zo werd er tijdens de internationale klimaatconferentie in Kopenhagen een slecht akkoord achter de rug van de Eu onderhandeld.
Tijdens de recente gebeurtenissen omtrent Griekenland en de redding van de euro trad de Eu te laat en in verdeelde slagorde op.
Tijdens de afgelopen regeerperiode bracht België, onder leiding van minister Leterme en Vanackere, te weinig eigen accenten aan het buitenlands beleid.
België volgde de internationale consensus en schakelde zich kritiekloos in het beleid van de nAVO in, bijvoorbeeld in Afghanistan.
Het beleid van de afgelopen jaren werd gekenmerkt door een gebrek aan leiderschap en moed om de noodzakelijke keuzes te maken.
Onder Minister van Defensie, Pieter De Crem, kwam het tot een verharding van Defensie, zowel internationaal als in ons land.
Hij koos voor oorlogmissies in plaats van in te zetten op humanitaire opdrachten.
Ons militair budget in Afghanistan is 109 miljoen euro, ons budget voor reconstructie en humanitaire opdrachten amper 12 miljoen euro.
De Crem deed geen voorstellen of inspanningen om humanitair tussen te komen in conflictgebieden zoals Congo en Soedan.
De binnenlandse hervormingen van Defensie werden door De Crem zonder overleg in de regering en zonder overleg met de militairen doorgevoerd.
Door de val van de regering mist België met het Europees voorzitterschap een kans om te wegen op het Europees beleid.
Op het vlak van economie, klimaat en armoede is 2010 echter een Europees sleuteljaar.
Verschillende processen binnen en buiten de Eu krijgen een belangrijk evaluatie- en herijkingsmoment.
Groen! kiest radicaal voor rechtvaardigheid in een kwetsbare wereld.
Globalisering schept grote kansen, maar willen we in goede banen leiden opdat iedereen er voordeel uit haalt.
Eerlijke globalisering is het eerlijk delen van de schaarse grondstoffen, met arme landen en toekomstige generaties
en het respecteren van de ecologische draagkracht van de planeet.
Vandaag is een minderheid van de wereldbevolking, het noorden, verantwoordelijk voor het grootste deel van de ecologische voetafdruk.
Eén Belg heeft de ecologische voetafdruk van 132 Ethiopiërs.
Deze situatie is onhoudbaar.
We willen dat ons land opnieuw de ambitie heeft om zwaarder te wegen op het internationale debat.
Groen! wil dat ons land niet langer de consensus volgt, maar de consensus vorm geeft in een assertief buitenlands beleid, binnen de Eu en andere internationale instellingen.
Groen! kiest voor ecologische rechtvaardigheid, wat wil zeggen dat het realiseren van mensenrechten van alle wereldburgers de kern uitmaakt van het buitenlands beleid zowel in België als in Europa.
Het respecteren van de ecologische draagkracht van de planeet is een voorwaarde om tot rechtvaardige relaties tussen noord en Zuid te komen.
Waar men ook geboren is, iedereen heeft evenveel recht op een waardig leven.
Daartoe willen we de verantwoordelijkheden ook eerlijk verdelen.
Zo willen we de ecologische voetafdruk van de Eu drastisch verkleinen, om zo meer ruimte te maken voor het Zuiden om zich verder te kunnen ontwikkelen.
Het beste veiligheidsbeleid is een beleid dat kiest om escalerende conflicten te voorkomen.
Militaire oplossingen voor politieke problemen brengen geen duurzame oplossing.
Groen! gaat voor een breed veiligheidsbeleid met de nadruk op dialoog en civiele opbouw, en op prioritaire inzet van civiele middelen bij conflicten..
Meer dan 75 % van onze wetten zijn afkomstig van Europa.
Europa is dus het binnenland.
nu het Verdrag van Lissabon eindelijk is goedgekeurd, is het werk nog lang niet af.
Groen! wil een sterker politiek Europa, dat zo in staat is de Europese burgers beter te beschermen tegen de economische, financiële en ecologische crisis.
We willen dat de Eu dus meer kan voorleggen en transparanter werkt, zodat de burger opnieuw vertrouwen krijgen in haar werking.
Om de mondiale uitdagingen aan te pakken hebben we sterke politieke structuren nodig op een hoger niveau dan dat van de lidstaten.
We hebben dus meer dan ooit nood aan een Eu die een sterke mondiale speler wil worden.
Internationale handel is de sterkste hefboom om de ongelijkheid in de wereld aan te pakken.
Een buitenlands beleid kan pas coherent zijn als ook het handelsbeleid die principes respecteert.
Groen! wil dat het Europese handelsbeleid transparanter en democratischer wordt.
Door het Lissabonverdrag heeft het Europees Parlement al meer mogelijkheden om het beleid te controleren, maar dat is niet genoeg.
Het handelsbeleid – vooral uitgetekend binnen de WTO –wordt vooral inhoudelijk bijgestuurd, en kiest ondubbelzinnig voor sociale rechtvaardigheid en ecologische duurzaamheid.
Bij schendingen schakelt België zich niet louter in een Europees gezamenlijk standpunt, maar speelt ten aanzien van bijvoorbeeld China een kritische voortrekkersrol.
Arme landen hebben het recht om hun grenzen slechts geleidelijk open te stellen voor vrijhandel.
Bij wijze van overgang kan men maatregelen nemen om eigen producten en sectoren te beschermen tegen goedkope import.
Vrede en economische ontwikkeling, politieke stabiliteit en goed bestuur zijn de belangrijkste motoren van vooruitgang.
We willen dat ontwikkelingssteun het Zuiden helpt.
niet onze belangen in het Zuiden.
Ontwikkelingsstrategieën met oog voor de lange termijn worden samen met de partnerlanden en hun burgers uitgetekend (ownership).
Groen! wil dat alle hulp ongebonden hulp is, ook voedselhulp en technische assistentie.
Dit houdt in dat ontwikkelingshulp niet is gekoppeld aan de afname van Belgische producten.
Een Minister van Ontwikkelingssamenwerking, met een autonoom budget, blijft de beste garantie om deze principes uit te dragen.
In 2000 engageerden regeringsleiders van 189 landen zich om tegen 2015 acht Millenniumdoelstellingen te realiseren gericht op het uitbannen van wereldwijde armoede.
Wij willen dat een solidaire Eu de komende 5 jaar de drijvende kracht is bij de omzetting van de ontwikkelingsdoelen van de Vn.
De eerste opdracht is nu ervoor te zorgen dat de internationale engagementen tegen 2015 gehaald worden.
Tegen 2015 willen we dan een nieuw pakket doelstellingen.
Meer dan de huidige doelstellingen streven die effectief rechtvaardigheid na voor alle bevolkingsgroepen.
Verder wil Groen! ook meer ruimte voor ecologische doelstellingen, en wat ons betreft staat daarbij de strijd tegen de opwarming van het klimaat centraal.
Wij willen dat België de Eu vraagt om het label ‘Fair Trade’ wettelijk te definiëren, zodat de consument garanties krijgt.
Groen! wil dat Fair Trade-producten vrijgesteld worden van btw en dat openbare instellingen 100% duurzaam aankopen.
Voor Groen! is een zuivere 0,7% de absolute minimumnorm.
Het streefdoel is 1% van het BnP.
Dit is mogelijk bij de invoering van de TobinSpahn-tax op Europees niveau.
De opbrengsten uit deze geringe heffing op grensoverschrijdende financiële transacties wordt in het Zuiden geïnvesteerd.
Alleen een zuiver budget voor ontwikkelingssamenwerking zorgt er voor dat er echt geld vrij komt voor duurzame investeringen in onderwijs, economie, infrastructuur en gezondheidszorg.
Vandaag nemen militaire uitgaven, beurzen voor buitenlandse studenten, opvang van asielzoeker en de kwijtschelding van de schulden aan de armste landen een grote hap uit het budget.
Geld dat niet in het Zuiden wordt geïnvesteerd.
Groen! erkent de ecologische schuld van het noorden.
We willen dat België een fikse bijdrage levert tot het Klimaatfonds, dat arme landen helpt om zich weerbaarder te maken tegen de gevolgen van klimaatverandering.
Deze inspanningen komen bovenop de inspanningen om de 0,7% norm voor ontwikkelingssamenwerking te halen.
Middelen voor deze budgetlijn komen uit een deel van de opbrengst van de veiling van emissierechten.
Groen wil dat België zich inzet voor de hervorming van de multilaterale instellingen zoals de Vn, het IMF, Wereldbank en de Wereldhandelsorganisatie.
Een gemeenschappelijke Europese zetel in de internationale instellingen is noodzakelijk zodat de Eu met één stem kan spreken.
Een grotere inspraak van ontwikkelingslanden in deze organisaties zorgt voor een betere verhouding.
De samenstelling van de Vn Veiligheidsraad houdt rekening met de nieuwe opkomende landen zoals Brazilië, India, Zuid-Afrika, …
Groen! pleit voor de oprichting van een sterke Vn-organisatie voor Duurzame Ontwikkeling, die tegengewicht biedt aan de Wereldhandelsorganisatie.
