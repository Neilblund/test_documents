Subsidies worden beperkt tot verbeteringen in armere regio’s.
Nederland accepteert de volgende lange termijnbegroting van de Europese Unie niet meer als lidstaten hun Europese subsidies niet verantwoorden.
De wildgroei aan doorgaans ondoorzichtige Europese agentschappen wordt een halt toegeroepen
en de Brusselse bureaucratie gaat aan banden.
De overdreven salarissen van EU-ambtenaren worden in lijn gebracht met die van nationale ambtenaren.
We stoppen met het geldverslindende verhuiscircus van het Europees Parlement tussen Brussel en Straatsburg.
Het bijeenhouden van de Europese Unie is de komende tijd al moeilijk genoeg.
Verdere uitbreidingsplannen van de Unie zijn daarom niet opportuun.
Balkanlanden, waarmee al toetredingsafspraken zijn gemaakt, zijn welkom, mits zij volledig aan alle toetredingseisen voldoen.
Toekomstige uitbreidingsplannen moeten per referendum aan de Nederlandse bevolking worden voorgelegd.
Naast samenwerking in de Europese Unie is bredere Europese samenwerking belangrijk, onder meer in de Raad van Europa en de Organisatie voor Veiligheid en Samenwerking in Europa.
Het respecteren van de Europese Conventie voor de Rechten van de Mens (EVRM) door alle 47 lidstaten van de Raad van Europa (waaronder de lidstaten van de Europese Unie) krijgt meer nadruk in ons internationaal beleid.
De toetreding van de Europese Unie tot het EVRM wordt voortvarend ter hand genomen.
Nederland biedt hulp aan het Europees Mensenrechtenhof in Straatsburg bij het verantwoord behandelen van klachten over mensenrechtenschendingen.
Nederland geeft prioriteit aan zijn grondwettelijke verplichting tot bevordering van de internationale rechtsorde.
Met tal van internationale organen en tribunalen moet Nederland het land van de vrede zijn en dat in alles uitstralen.
We werken aan een kleinere krijgsmacht.
Deelnemen aan militaire missies in het buitenland wordt beperkt tot die missies welke op uitdrukkelijk verzoek van de Verenigde Naties plaatsvinden,
waarbij Nederland ook nog altijd zijn eigen afweging maakt.
Daarbij wordt onder meer gekeken naar garanties voor het respecteren van het internationaal recht, waaronder de Conventies van Genève en de mensenrechten.
De minimumleeftijd voor deelname door militairen wordt, overeenkomstige de wens van de Verenigde Naties, verhoogd naar 21 jaar.
Elke missie wordt gevolgd door een grondige parlementaire evaluatie.
Effectieve missies ter bestrijding van piraterij steunen we,
uitbreiding ervan met operaties aan land moet met grote terughoudendheid worden bezien.
De Nederlandse militairen en politie-instructeurs in Afghanistan trekken we terug.
In plaats daarvan kiezen we voor civiele steun aan de opbouw van dat land.
Israël heeft recht op erkende en veilige grenzen,
de Palestijnse bevolking heeft ook recht op een eigen staat, eveneens met erkende en veilige grenzen.
Nederland zal de onafhankelijke Palestijnse staat dan ook erkennen en zich hard maken voor zijn VN-lidmaatschap.
Nederland houdt vast aan uitvoering van eerdere resoluties van de Veiligheidsraad en van het internationaal recht.
Daarnaast maakt Nederland zich sterk voor een internationale dialoog met alle vertegenwoordigers van de Palestijnen.
Zolang Israël doorgaat met het illegaal bouwen van woningen in bezet gebied zal Nederland dit veroordelen
en in de EU aandringen op het opschorten van de associatieovereenkomst die Israël belastingvoordeel geeft bij export naar de landen van de EU.
De Nederlands-Israëlische betrekkingen worden niet geïntensiveerd, zolang Israël doorgaat met het schenden van het internationale recht.
We verzetten ons krachtig tegen een sluipende ontwikkeling van de regionaal gerichte oude Noord-Atlantische Verdragsorganisatie (NAVO) naar een wereldwijd opererende nieuwe NAVO als offensieve en agressieve interventiemacht.
We werken daarom niet mee aan het huidige NAVO-plan voor een raketschild, dat onze veiligheid eerder verkleint dan vergroot door toename van tegenstellingen met landen buiten de NAVO.
We bepleiten verdergaande internationale samenwerking om vrede en veiligheid mondiaal beter te bewaken en te beschermen.
We willen dat de NAVO haar nucleaire doctrine laat varen, omdat die niet bijdraagt aan het behoud en het bevorderen van vrede en veiligheid.
Nucleaire ontwapening van Europa krijgt prioriteit.
Nederland stuurt Amerikaanse kernwapens op ons grondgebied retour.
We nemen het initiatief tot een internationale stop op productie en gebruik van wapens met verarmd uranium.
We zien scherp toe op naleving van het Internationaal Verdrag tegen Clustermunitie
en streven naar verdere beperking van de wapenwedloop en wapenexport.
Aan landen die mensenrechten schenden of in een spanningsgebied liggen, levert Nederland in ieder geval geen wapens.
De Nederlandse financiële sector laten we niet beleggen in de wapenindustrie.
Wapenbeurzen houden we buiten de deur.
Privatisering van defensieonderdelen vinden we onwenselijk.
Het Nederlandse leger vliegt voorlopig door met de F-16 en ziet af van aanschaf van JSF-gevechtsvliegtuigen.
Nederland koopt geen bewapende onbemande vliegtuigen (drones)
en pleit voor een internationale conferentie ter regulering en beperking van het gebruik van dit omstreden wapentuig.
Nederland verzet zich met kracht tegen de Amerikaanse Patriot Act, die direct ingrijpt in onze nationale democratie.
Van militairen vragen we de bereidheid om zich met lijf en leden voor onze veiligheid en de internationale rechtsorde in te zetten.
Dat vereist ook dat militairen die door noodzakelijke bezuinigingen op defensie moet afvloeien, altijd moeten kunnen rekenen op zorgvuldige begeleiding en optimale ondersteuning.
Daarbij is ‘van werk naar werk’ het uitgangspunt.
We zien toe op goede uitvoering van de parlementsbreed geïnitieerde Veteranenwet.
Nederland draagt er zorg voor dat internationale solidariteit de hoeksteen vormt van het internationale beleid.
Vrede en veiligheid hebben de beste kansen in een duurzame en eerlijke mondiale samenleving.
Het nakomen van de internationaal overeengekomen Millenniumdoelen is een hoge verplichting van de hele wereld en mag niet afhankelijk gemaakt worden van tijdelijke economische tegenwind.
In plaats van de eenzijdige gerichtheid in de Wereldhandelsorganisatie (WTO) op vrijhandel, streven we naar een meer samenhangend beleid.
Daarin verbinden we het beleid op het gebied van voedsel, water, energie en grondstoffen met elkaar.
En zetten we in op bestrijding van armoede,
in combinatie met economische groei
en de ontwikkeling van een fatsoenlijk rechtsstelsel dat de mensenrechten respecteert.
We kunnen arme landen het beste helpen door internationale eerlijke handelsregels, eerlijke prijzen en functionerende belastingdiensten.
Daaraan geeft Nederland de komende jaren voorrang.
De armste landen in de wereld horen in handelsverdragen de ruimte te krijgen hun eigen economie, met inbegrip van hun eigen industrieën en landbouw, op te bouwen, door die tijdelijk te beschermen.
Daarmee voorkomen we dat hun voedselzekerheid permanent wordt bedreigd.
Nederland bepleit aanscherping van Europese richtlijnen tegen voedselspeculatie.
‘Landroof’, waarbij buitenlandse bedrijven schaarse landbouwgrond opkopen, maakt boeren en burgers in arme landen tot slachtoffer en ontneemt hun de mogelijkheid voor zichzelf te zorgen.
Nederland gaat tegengas geven door met pensioenfondsen, banken en verzekeraars af te spreken geen geld in dergelijke roofbedrijven te steken.
Landen en volkeren moeten namelijk hun eigen ontwikkelingspad uit kunnen zetten.
Voor Nederlandse bedrijven met dochterondernemingen geldt dat zij aansprakelijk zijn voor de werkwijze van het dochterbedrijf in andere landen.
De overheid bevordert dat bedrijven die in het buitenland worden beschuldigd van schending van mensenrechten of arbeidsrechten, of daar milieudelicten plegen, in ons land worden vervolgd.
Nederland draagt bij aan het opzetten van certificeringssystemen, om te garanderen dat zoveel mogelijk producten die vanuit arme landen in Europa worden verkocht sociaal en vanuit milieuoogpunt verantwoord worden geproduceerd.
Nederland biedt meer ondersteuning aan het werk van de Internationale Arbeidsorganisatie van de Verenigde Naties om werknemersrechten beter te beschermen.
Nu lopen arme landen jaarlijks 160 miljard dollar aan belastinginkomsten mis.
Het ontwikkelen van een houdbaar belastingstelsel en het tegengaan van belastingontwijking door multinationals zou tal van arme landen veel nieuwe investeringsruimte bieden.
Door hun die middelen wel te gunnen, kunnen zij zichzelf sneller en sterker ontwikkelen.
En worden zij minder afhankelijk van hulp.
Nederland moet af van haar omstreden rol bij het faciliteren van deze grootscheepse belastingontwijking
en zet zich voortaan in voor verbeterde internationale uitwisseling van informatie over belastingplichtigen om belastingontwijking en -ontduiking effectief tegen te gaan.
We helpen met onze kennis en expertise de armste landen bij het opzetten van een functionerende belastingdienst.
We dragen niet bij aan een nieuw Europees Ontwikkelingsfonds dat vanaf 2014 actief wordt, zolang dat zich niet aantoonbaar beperkt tot zaken die qua schaalgrootte het beste op EU-schaal geregeld kunnen worden.
We kiezen voor een budget voor ontwikkelingssamenwerking van 0,8 procent van het bruto nationaal product (wat we met zijn allen jaarlijks voortbrengen).
Via bilaterale hulp richten we ons op die landen die de hulp het hardste nodig hebben.
Elke vorm van verspilling daarbij pakken we aan.
De bankencrisis heeft een gat geslagen in de overheidsfinanciën.
Iedereen is het erover eens dat we die op orde moeten brengen.
Dat daarvoor bezuinigingen nodig zijn, is ook duidelijk.
Bij wie deze bezuinigingen terechtkomen en in welk tempo we ze doorvoeren, is een politieke keuze.
In één jaar met draconische bezuinigingen en belastingverhogingen het tekort terugbrengen tot onder de drie procent – zoals Brussel dat lijkt te willen – leidt er toe dat mensen nog veel minder te besteden hebben.
Dit zal het economisch herstel frustreren in plaats van stimuleren.
Daardoor zou de crisis enkel worden verlengd.
Vele economen en instanties, zoals het IMF en de OESO, zijn dat met ons eens.
We willen de overheidsfinanciën op orde krijgen.
Al in 2013 worden hiertoe de eerste stappen gezet,
terwijl tegelijkertijd met een pakket van eenmalige overheidsinvesteringen het economisch herstel wordt gestimuleerd.
Uiterlijk in 2015 zal het tekort terechtkomen onder het door Brussel opgelegde maximum van drie procent.
Daarnaast genereren we door middel van besparingen en extra inkomsten voldoende middelen om op termijn naar een begrotingsevenwicht toe te werken.
Nederland zet zich in om Europese begrotingsregels aan te passen, zodat verstandig economisch beleid mogelijk is en landen niet worden gedwongen hun economie kapot te bezuinigen.
Concreet betekent dit dat Nederland in 2013 niet vasthoudt aan de opgelegde drie procent begrotingsnorm uit het stabiliteitpact, maar juist de economie wordt gestimuleerd.
Uiterlijk in 2015 wordt het tekort teruggebracht tot onder de drie procent.
Economisch beleid in de EU en de landen van de eurozone wordt beter gecoördineerd om gezamenlijk uit de crisis te raken.
Met andere Europese lidstaten wordt samen een plan gemaakt waarbij Noord-Europa de economie gaat stimuleren om de Europese economie op gang te brengen en de werkloosheid aan te pakken.
Landen zoals Griekenland, waarvan de schulden niet meer houdbaar zijn, zijn niet geholpen met nieuwe leningen.
Nederland moet deze dus ook niet meer verstrekken.
In plaats daarvan wordt een (groter) deel van de schuld afgeschreven.
Zo blijven de banken die aan deze landen lenen ook verantwoordelijk voor het nemen van verliezen wanneer een land zijn schuld niet meer kan terugbetalen.
Wanneer er steun komt uit andere landen, moet dat ten goede komen aan de burgers, niet aan de banken die aan hen geleend hebben.
Nederland moet zich inzetten om de Europese Centrale Bank (ECB) een andere rol te geven.
Het mandaat kan worden aangepast, zodat niet alleen inflatiebestrijding, maar ook stimulering van de economie en werkgelegenheid doelstellingen worden.
In plaats van Europese banken voor duizend miljard aan goedkope leningen te verstrekken in de hoop dat deze het weer doorlenen aan overheden, kan de ECB beter direct de economie stimuleren door overheidsobligaties van alle eurolanden op te kopen.
Dat komt direct ten goede aan de Europese burgers door lagere overheidstekorten.
Bovendien wordt daarmee ook speculanten een hak gezet.
Er komt democratisch toezicht op de ECB.
We verzetten ons tegen het huidige permanente noodfonds van de eurozone, het Europees Stabiliteitsmechanisme (ESM).
De huidige hulpoperaties helpen niet zozeer de betreffende landen, maar vooral het Europese bankwezen.
Wanneer het ESM er toch komt zullen we ons ervoor inzetten dat de lidstaten – waaronder Nederland – voldoende zeggenschap blijven houden over het permanente noodfonds en het geld dat daaruit wordt besteed.
Er komt een strengere controle over de uitgaven, door de Europese Rekenkamers, nationale parlementen en het Europees parlement.
Het fonds mag niet worden misbruikt om draconische en contraproductieve bezuinigingen af te dwingen bij landen die van het fonds lenen.
Er komt een nieuwe nationale investeringsbank (NIB) die kredieten gaat verstrekken aan fundamenteel gezonde en goed geleide bedrijven – en aan starters.
Daarmee zorgen we ervoor dat de industrie weer kan investeren.
Ook kan deze investeringsbank langjarige investeringen in duurzame economie financieren.
We moeten voorkomen dat de nieuwe ABN Amro opnieuw een prooi wordt voor een buitenlandse overname.
De praktijk leert dat buitenlandse banken prioriteit geven aan de kredietverlening in het land waar hun hoofdkantoor staat.
De Nederlandse overheid behoudt daarom een strategisch belang in de ABN Amro.
De Nederlandse Waterschapsbank (NWB) en de Bank Nederlandse Gemeenten (BNG) worden niet geprivatiseerd.
Nederland gaat zich inzetten om internationaal speculatieve kapitaalstromen aan banden te leggen.
Voedselspeculatie, speculatie met overheidsobligaties en andere vormen van speculatie die ontwrichtend werken voor de economie, worden aangepakt met een anti-speculatieplan.
Er komt een pakket aan maatregelen, waaronder het tegengaan van de ondoorzichtige handel die buiten de beurs om plaatsvindt,
het inperken van de handel in derivaten,
aanpak van ‘high-frequency trading’ (zeer snelle volledig geautomatiseerde handel),
de aanpak van flitskapitaal (‘Tobin-taks’)
en een veel strengere controle op marktmanipulatie.
De dominante rol van de dollar in ons monetaire systeem kan worden teruggedrongen met een volwaardige internationale reservemunt.
Die kan worden gebaseerd op de al bestaande speciale trekkingsrechten (sdr’s) van het Internationaal Monetair Fonds (IMF), aangevuld met belangrijke nieuwe landen zoals China, India en Brazilië.
Het IMF en de Wereldbank worden verregaand gedemocratiseerd door de arme landen meer invloed te geven.
Er komt een wettelijk verbod op bonussen in de financiële sector.
Onterecht uitgekeerde bonussen worden teruggevorderd.
We stellen paal en perk aan de topinkomens.
Bestuurders in de publieke en semipublieke sector verdienen niet meer dan de minister.
De macht van aandeelhouders wordt ingeperkt ten gunste van werknemers.
In grote ondernemingen kunnen werknemers vierjaarlijks de helft van de leden van de Raad van Commissarissen kiezen.
Om wanpresterende bestuurders beter aan te kunnen pakken, worden de juridische mogelijkheden uitgebreid.
Er komt een aparte strafrechtelijke bepaling voor financieel wanbeleid.
Ook wordt de civiele aansprakelijkheid van bestuurders vergroot.
De financiële sector wordt grondig hervormd, om nieuwe ontsporingen te voorkomen.
Zo komen er strengere regels voor de grote opkoopfondsen en hedgefondsen.
Ook komt er strakker toezicht op de kredietbeoordelaars.
Nederland zet zich in voor het recht om nationaal verdergaande eisen te stellen aan de reserves van banken om te zorgen dat onze banken voldoende veilig zijn.
Net als het Verenigd Koninkrijk en Zwitserland willen we hogere eisen stellen dan volgens de nieuwe internationale regels (‘Basel III’) verplicht is om het risico op een nieuwe bankencrisis verder te beperken.
Nieuwe financiële producten worden vooraf door de toezichthouder getoetst.
Producten die niet deugen, zoals woekerpolissen, worden niet op de markt toegelaten.
We scheiden spaar- en zakenbanken.
Zo verhinderen we dat banken ooit nog kunnen gokken met het spaargeld van hun klanten.
Dit doen we in Europees verband.
Vooruitlopend daarop moeten Nederlandse banken alvast intern risicovolle en minder risicovolle activiteiten duidelijk scheiden.
De hypotheekrenteaftrek wordt in tien jaar tijd afgetopt voor hypotheekschulden tot 350.000 euro.
Het percentage waartegen kan worden afgetrokken wordt gemaximeerd op 42 procent.
Zo zorgen we ervoor dat de subsidie weer effectief wordt en ‘villasubsidie’ verdwijnt.
Het aflossen van hypotheekschulden wordt aangemoedigd.
Voor de allerhoogste inkomens komt er een nieuw toptarief van 65 procent, voor het deel van het inkomen dat boven de 150.000 euro uitkomt.
De aftrek van pensioenpremies wordt gemaximeerd tot een pensioengevend salaris van anderhalf keer modaal.
Er komt een verregaande vergroening van het belastingstelsel.
Door het invoeren van een aantal milieuheffingen, zoals de verbrandingsbelasting en een ecotaks voor grootgebruikers, hanteren we het principe ‘de vervuiler betaalt’.
De zeer ongelijke vermogensverdeling in Nederland wordt bestreden door vermogens en vermogensinkomsten zwaarder te belasten.
Door de bestaande vermogensrendementsheffing te vervangen door een vermogenswinstbelasting worden de vermogensinkomsten rechtvaardiger belast, doordat over de daadwerkelijke gerealiseerde vermogenswinsten belasting verschuldigd is.
Het tarief daarvan gaat omhoog naar 40 procent.
Voor grote vermogens komt een aparte vermogensbelasting.
Er komt een beperking van de renteaftrek bij de winstbelasting, waardoor het ontmoedigd wordt om bedrijven vol te pompen met schulden.
De bankenbelasting wordt verhoogd en aangevuld door een financiële transactietaks.
Dat remt speculatie en stimuleert dat beschikbaar kapitaal wordt ingezet in de reële economie.
Door bezuinigingen op de belastingdienst lopen we veel opbrengsten mis.
Daarom gaan we juist investeren in onze belastingdienst.
De strijd wordt aangegaan met belastingontwijking en belastingontduiking.
Er worden korte metten gemaakt met zwartspaarders, brievenbusmaatschappijen en belastingparadijzen.
Er komt openheid over hoeveel multinationals in elk land aan belasting betalen
en er worden zo snel mogelijk internationale afspraken gemaakt om een einde te maken aan de internationale wedloop om winsten van bedrijven steeds minder te belasten.
In Europa komt er een minimumtarief voor de winstbelasting.
Gaat het nu goed of slecht met Nederland?
Dat hangt er van af waar je naar kijkt.
Ons land heeft al zestig jaar op eigen bodem geen oorlog meer gekend, we leven langer en gezonder dan onze overgrootouders, er is een behoorlijk systeem van vrij en toegankelijk onderwijs, als je ziek bent word je behandeld en er is een oudedagvoorziening.
Veel mensen zijn daarom redelijk positief als het over hun eigen situatie gaat.
Dat persoonlijk optimisme staat in contrast met de groeiende zorg en onzekerheid over de samenleving als geheel.
Mensen maken zich zorgen over de kwaliteit van onze samenleving in Nederland.
In wat voor een land laten we onze kinderen opgroeien?
Houden we onze samenleving wel bij elkaar?
Of worden we een ieder-voor-zich-maatschappij, waarin alleen de sterken het redden, en de rest maar moet zien?
Mensen zien dat de tweedeling in de maatschappij is toegenomen.
Tussen arm en rijk en tussen verschillende bevolkingsgroepen.
Er wordt bezuinigd op mensen onder de armoedegrens, terwijl de winstbelasting wordt verlaagd.
Het maakt voor je toekomstkansen nogal uit in welke buurt je wordt geboren.
Een grote groep mensen heeft problemen de eindjes aan elkaar te knopen: de huren en de kosten van energie en zorg zijn flink gestegen in de afgelopen jaren.
Een fatsoenlijk bestaan is voor grote groepen niet zeker: nu al leeft tien procent van de mensen tussen 55 en 65 jaar beneden de armoedegrens.
Ondertussen komen Polen hier werken en zullen China en India alles beter, sneller en goedkoper doen.
De Europese Unie breidt uit, waardoor we steeds minder te zeggen krijgen in een Europa dat steeds meer over ons te zeggen krijgt.
Het Midden-Oosten is een brandhaard die door zijn onvoorspelbaarheid de hele wereld lijkt te bedreigen.
Er is dreiging van terrorisme.
New York, Bali, Casablanca, Madrid, Londen.
Dit alles versterkt het gevoel van onzekerheid, zeker omdat terroristische organisaties ook in eigen land ontstaan.
De moord op Theo van Gogh was daarvan een gruwelijk resultaat.
Er zijn spanningen rond de integratie van moslims.
De buurt is de buurt niet meer.
Scholen, corporaties en ziekenhuizen fuseren steeds vaker, waardoor de gebruikers de weg kwijtraken en de professionals ondergeschikt zijn aan duurbetaalde managers die ver van het eigenlijke werk afstaan.
Dit zijn allemaal feiten, en mensen zijn terecht bezorgd.
En hoe heeft het kabinet hierop de afgelopen jaren gereageerd: de zorg en onzekerheid zijn alleen nog maar groter gemaakt.
Als er ingeleverd moest worden vielen de klappen bij de kwetsbare groepen, en als er eens wat extra was, kwam het terecht bij wie het voor de wind ging.
We moeten van het kabinet flexibiliseren, wat betekent dat je elk moment je baan kunt verliezen terwijl de uitkeringen tegelijkertijd slechter worden.
We worden aangesproken op “eigen verantwoordelijkheid”.
Een mooi streven, maar in de praktijk van het CDA en de VVD betekent het vooral dat je alles maar een beetje zelf moet uitzoeken.
Het betekent dat je zelf verantwoordelijk bent als je werkloos, ziek of oud bent, maar daarmee zijn de werknemers van Nedcar of de ouderen die wachten op de thuiszorg niet geholpen.
In veel buurten is de veiligheid en leefbaarheid de laatste jaren verslechterd,
de inburgering vertraagd,
het onderlinge begrip tussen autochtonen en allochtonen verminderd
en de integratie stagneert.
Ondertussen riep het kabinet doembeelden op om mensen te overtuigen van het eigen gelijk.
Het licht zou uitgaan als we niet voor de Europese grondwet zouden stemmen.
De salarissen moesten meer marktconform, wat kennelijk betekent dat topmanagers enorme salarissen kunnen verdienen, terwijl de mensen die het werk uitvoeren wordt gevraagd om met minder genoegen te nemen.
Omdat anders de economie naar de knoppen zou gaan.
Mensen worden geconfronteerd met een wereld die voortdurend en steeds sneller verandert.
Steeds meer dingen worden onzeker.
Hierop kan de politiek op twee manieren reageren.
Je kunt de mensen vertellen dat dit alles nu eenmaal de gang der dingen is, dat dit is wat globalisering meebrengt, dat we geen keus hebben, dat iedereen zich maar moet aanpassen.
Mensen worden zo bang gemaakt met doembeelden van wat er allemaal gebeurt als niet gedaan wordt wat de politiek wil.
Iedereen die iets anders wil, ziet het verkeerd en frustreert ‘noodzakelijke’ maatregelen.
Van deze benadering hebben we de laatste jaren veel voorbeelden gezien, dat heet ‘hervormingsbeleid’.
Het kan ook anders, door samen te zoeken naar oplossingen.
Door mensen te vertrouwen en te zorgen dat zij de politiek ook kunnen vertrouwen.
Negativisme, angst en afkeer van anderen passen daar niet bij.
Andersom: problemen ontkennen en alles rooskleurig afschilderen ook niet.
Er zijn problemen, grote en complexe.
Maar door twee kanten van de medaille te zien, het hoofd koel te houden, problemen aan te pakken zonder in paniek te raken of draconische oplossingen te zoeken, kunnen we daar gezamenlijk uitkomen.
Door te investeren in mensen via goed onderwijs,
werk voor iedereen,
emancipatie,
bestrijding van criminaliteit
en aanpak van asociaal gedrag.
Door het bieden van zekerheden, omdat mensen meer bereid zijn om risico’s te nemen als ze weten dat ze niet aan hun lot worden overgelaten als het mis gaat.
Door altijd eerlijk te delen, in slechte en in goede tijden.
En door niet voor een ieder-voorzich-maatschappij te kiezen, maar voor een samenleving waarin we sterk en goed voor elkaar zijn.
Dat vereist een verstandig, betrouwbaar, eerlijk en bindend leiderschap.
De laatste drie regeringen stonden voor instabiliteit, onrust, wantrouwen, confrontatie en polarisatie.
Nu is er behoefte aan eenheid, vertrouwen, samenwerking en redelijkheid.
Die redelijkheid herkent niet alleen bedreigingen, maar ziet ook de andere kant.
Een paar voorbeelden:
Het is waar dat het vrije verkeer van personen in Europa werknemers bij ons onzeker maakt over hun baan.
Behoud ik mijn baan nog wel als mensen uit Oost-Europa bereid zijn om voor een appel en ei te werken?
Daarom wil de PvdA krachtige maatregelen om ervoor te zorgen dat Nederlandse inkomens niet worden uitgehold door mensen die beneden de CAO-lonen werken.
Maar dat betekent niet dat Nederland de slotbrug omhoog moet trekken.
Op den duur zal dat vrije verkeer twee kanten opgaan.
Er zal meer welvaart komen in Polen, zoals die ook kwam in Ierland en Portugal, en daar heeft Nederland als handelsland altijd van geprofiteerd.
Het is waar dat er spanningen zijn omdat er binnen een paar decennia grote groepen immigranten zijn gekomen.
Naast vele goedwillende mensen zijn er ook groepen jongeren die grote ellende aanrichten door de straat onveilig te maken.
Tegen hen moet krachtig worden opgetreden door streng toezicht, wangedrag niet te tolereren en streng te straffen.
Maar we zullen de integratieproblemen uiteindelijk ook structureel moeten oplossen door goedwillende mensen niet uit te sluiten.
Als Nederlanders horen ze er volledig bij.
Het is waar dat China en India wereldmachten in opkomst zijn, die onze economie onder druk zetten.
Dat vereist een krachtig antwoord door goed onderwijs,
een sterk bedrijfsleven
en goede sociale zekerheid.
En wanneer een miljard mensen kunnen opkrabbelen uit de armoede is dat positief.
Het is waar dat we de fossiele brandstoffen niet eindeloos kunnen blijven ver-branden en dat het milieu onder druk staat.
Met minder gas en olie wordt energie niet alleen duurder, er zal ook meer strijd ontstaan tussen landen om het te bemachtigen.
Maar we hebben de afgelopen eeuw toch ook laten zien dat we door technische vooruitgang schoner en efficiënter kunnen worden?
Er zijn mogelijkheden om op schone energie over te gaan en minder afhankelijk te worden van olie en gas.
En het is waar dat de vergrijzing ervoor zorgt dat er steeds minder werkenden komen in verhouding tot niet-werkenden.
Een vergrijzende bevolking vraagt om aanpassingen van de economie en de financiering van de oude dag.
Een verantwoordelijke politiek ziet dat op tijd aankomen en doet daar geleidelijk wat aan.
Maar de vergrijzing is vooral winst omdat we langer en gezonder leven!
Wie wil niet langer gezond en zelfstandig blijven leven, zo nodig met hulp?
Ons land is er nu beter aan toe dan een eeuw geleden.
Toen konden kinderen van ouders die niet hadden doorgeleerd ook niet doorleren.
Toen ging je dood aan een longontsteking.
Toen hadden veel mensen geen behoorlijke schoenen, geen privacy in hun huis en konden ze van de ene op de andere dag hun werk en inkomen verliezen.
Toen mochten homoseksuelen niet ‘uit de kast komen’, laat staan trouwen.
Toen hoefden meisjes niet te leren omdat dat niet nodig was voor vrouwen.
Het lijkt zo lang geleden maar het is nog geen honderd jaar terug!
Er is vooruitgang, maar die is niet vanzelf gegaan.
Die is gemaakt, bevochten door mensen die vooruit keken, die elkaar vonden, elkaar aanspraken op hun kracht en enthousiasme voor de toekomst.
Die vooruitgang is ook niet vanzelfsprekend.
En het is al helemaal niet vanzelfsprekend dat die vooruitgang eerlijk wordt verdeeld.
Dat is het nooit geweest.
De tijden veranderen, maar wat blijft is dat mensen in vooruitgang moeten geloven, voor elkaar moeten staan.
Mensen werken niet alleen voor zichzelf, maar voor elkaar, voor hun kinderen en voor de wereld die ze achterlaten.
Er zijn forse problemen om op te lossen, het zal niet vanzelf gaan, er zal wat van mensen gevraagd worden, maar met elkaar weten we dat we het niet voor niets doen.
Wij willen dat mensen de kracht hebben om zelf verantwoordelijkheid te dragen voor hun leven en toekomst.
Samen kunnen we meer van Nederland maken.
Zodat het een land wordt waarvan iedereen denkt: ja, in zo’n land wil ik wonen!
Een sterk land, waar mensen niet alleen maar goed zijn voor zichzelf, maar ook goed voor elkaar.
Samen sterker.
De PvdA wil werken aan een beter Nederland.
Daarom maakt dit programma zich er niet van af met een paar mooie leuzen; bij die ambitie hoort een programma dat veel om het lijf heeft.
Zodat u precies kunt vinden wat we op de diverse gebieden willen, met concrete maatregelen.
U zult het misschien niet met alles eens zijn, ieder mens maakt andere keuzes, maar als u het totale pakket herkent als iets dat u aanstaat, dan hopen we op uw steun bij de verkiezingen.
In het dikke pakket van voorstellen zult u een paar uitgangspunten herkennen die steeds terugkomen en vertaald worden in praktische voorstellen:
1. Talent ontwikkelen en benutten.
We geloven in de kracht van de samenleving.
Daarom willen we investeren in onderwijs, kennis, kunde, innovatie, en alle talenten in Nederland benutten.
Onderwijs met minder schooluitval en betere zorg voor kinderen met problemen zodat geen grote groepen aan de kant blijven staan.
Taalachterstand wordt zoveel mogelijk voorkomen door niet alleen jonge kinderen te begeleiden, maar ook opvoeders de kans te geven zich het Nederlands eigen te maken.
2. Versterken economie.
Het heeft geen enkele zin om over de verdeling van welvaart te spreken als het geld niet eerst wordt verdiend.
Als we willen werken aan Nederland, dan is een sterke economie een voorwaarde.
Dus willen we economisch groeien
en kansen scheppen voor ondernemen.
Onder andere door de werkgeverslasten aan de onderkant van de arbeidsmarkt te verlagen.
We nemen ondernemen serieus,  gaan nieuwe allianties aan met het bedrijfsleven en horen ook zijn klachten.
Economische groei is goed voor Nederland,
zeker als je de opbrengst eerlijk deelt tussen mensen.
Met de groei betalen we de sociale voorzieningen die we belangrijk vinden.
3. Verbeteren kwaliteit van publieke dienstverlening.
Mensen verdienen waar voor hun belastinggeld.
De overheid is er voor de mensen.
De dienstverlening moet op orde zijn: niet van het kastje naar de muur of met anonieme ‘instanties’ communiceren.
Contact met de overheid moet contact met een vriendelijk gezicht zijn, dat je helpt in plaats van tegenwerkt.
Minder regels en meer vertrouwen.
De menselijke maat is weer uitgangspunt.
4. Respect voor elkaar.
We leven met elkaar.
Mensen moeten goed met elkaar omgaan.
Dat wordt niet bij wet geregeld, maar respectloos gedrag kunnen we vaak wel aanpakken.
Of het nu gaat om sociale zekerheid, het openbaar vervoer of het gedrag op straat: asociaal gedrag als fraude en misbruik en 5. onbeschoft gedrag worden niet getolereerd.
We willen veiligheid op straat, in de tram en op de weg.
Radicalisering wordt aangepakt.
Buurten moeten leefbaar zijn: schoon, begaanbaar en vertrouwd.
En ook de overheid moet met respect omgaan met mensen.
6. Oog voor morgen.
De wereld moet nog langer mee.
Dus we kunnen haar niet opbranden en uitleven, maar moeten zorgen dat we ons land beter nalaten dan toen we het kregen.
Daarom een schoon milieu en schone en duurzame energie.
De toekomst is van onze kinderen.
Daarom staan kinderen centraal en hebben we oog voor de vergrijzing.
7. Eerlijk delen.
De nadruk voor de PvdA ligt op het individu, de vrije mens die zijn of haar eigen leven inricht,
maar die zich ook geborgen weet in een samenleving waarin mensen zorgen voor elkaar.
Schrijnende armoede en voedselbanken moeten in Nederland tot het verleden gaan behoren.
Zorg voor elkaar in Nederland, maar ook internationaal.
De ruimte voor het individu en de zorg voor elkaar moet in balans zijn; dat biedt de beste kansen en zekerheden in een veranderende wereld.
Eerlijk delen is de solidariteit waarmee onze samenleving uiteindelijk het verste komt; samen staan we sterker.
Wat betekenen deze zes algemene uitgangspunten in de praktijk?
In de hierna volgende pagina’s vindt u de rest van de plannen die de komende jaren in gesprek met de samenleving zullen worden uitgewerkt.
Want alleen samen kunnen we Nederland nu en in de toekomst sterker maken.
We geloven in de toekomst van Nederland.
We moeten daarom werken aan het Nederland van morgen.
Dat betekent fors investeren in de kracht van de jeugd.
Zij is onze toekomst.
Daarom stelt de PvdA kinderen voorop.
Als ouder wil je het beste voor je kind.
Dat begint bij het moment dat je kind als baby in de wieg ligt en die zorg houdt eigenlijk nooit meer op.
De opvoeding van kinderen wordt steeds ingewikkelder.
De druk op gezinnen neemt toe.
Op straat is er weinig ruimte voor kinderen om veilig te kunnen spelen.
Ook kinderen worden geconfronteerd met de verruwing in de samenleving, en ze doen daar zelf vaak aan mee.
Het pesten op scholen, het toegenomen alcoholgebruik onder tieners zijn zorgelijke ontwikkelingen die de kansen voor kinderen verminderen.
De samenleving moet daarom kindvriendelijker worden.
Opvoeden is in de eerste plaats de verantwoordelijkheid van ouders, en dat gebeurt primair in het gezin.
Dat betekent niet dat ouders maar aan hun lot moeten worden overgelaten.
Ouders moeten kunnen vertrouwen op goede zorg en opvang van hun jonge kinderen.
Ze moeten weten dat, ongeacht de opleiding die wordt gevolgd, hun kinderen in een veilige omgeving goed onderwijs krijgen, en dat er na hun opleiding werk is.
En in de - gelukkig zeldzame - gevallen dat ouders de opvoeding van hun kinderen niet zelf aankunnen, krijgen ze - desnoods gedwongen - hulp.
‘Kinderen eerst’ beginnen bij het begin.
En dat is de geboorte of adoptie.
Het geluksgevoel.
Het inschrijven bij de burgerlijke stand.
Thuis of in het ziekenhuis zorgeloos genieten van de eerste dagen en weken.
Maar dan houdt het kraamverlof op en moet je nadenken over hoe je alles gaat organiseren.
Misschien zijn er ouders of schoonouders die kunnen helpen.
Maar meestal ben je aangewezen op kinderopvang.
En die moet goed zijn.
Want je kind draag je niet zo maar over.
Je kind moet zich op zijn gemak voelen.
Je moet je er als ouder goed bij voelen.
Is dat nu altijd zo?
Nee, lang niet altijd.
Natuurlijk werken er in de kinderopvang prima mensen met hart voor kinderen.
Maar de kwaliteit van de kinderopvang is nog niet goed genoeg.
Veel ervaren krachten stoppen, moegestreden van het met te weinig mensen aandacht geven aan zoveel kinderen.
Bovendien is het regelen van kinderopvang vaak een bureaucratisch gedoe.
Het moet echt anders, beter.
Andere landen laten zien dat dat kan.
In Nederland hebben we nog een wereld te winnen.
We willen een goede en toegankelijke kinderopvang.
Dat draagt er toe bij dat kinderen echt gelijke kansen krijgen.
En het is goed voor de ontwikkeling van het kind.
Want kinderopvang van goede kwaliteit geeft kinderen de kans om te kunnen spelen en leren met leeftijdsgenootjes.
Maar het is ook goed voor ouders.
Kinderopvang biedt hen meer kansen om zorg voor hun gezin en werk te combineren.
De kwaliteit van de kinderopvang gaat omhoog.
Huisvesting, veiligheid, het opleidingsniveau van de beroepskracht en de informatie aan de ouders moet de kwaliteit hebben dat je als ouder je kind er met een gerust hart aan toevertrouwt.
Deze eisen liggen hoger dan de huidige normen.
Ook wordt er goed toezicht gehouden op de pedagogische kwaliteit.
Betaalbare kinderopvang.
Kinderopvang is nu voor veel mensen veel te duur.
Veel ouders, in de praktijk vooral moeders, kunnen het inkomen dat zij verdienen meteen weer afstaan aan het kinderdagverblijf.
De PvdA wil kinderopvang als basisvoorziening voor alle kinderen van 0-12 jaar.
Deze basisvoorziening omvat een samenvoeging van alle voorschoolse voorzieningen voor 0 tot 4 jaar (waaronder peuterspeelzalen en voorschoolse educatie) en een volledig pakket buitenschoolse opvang (voor-, tussen- en naschools) voor kinderen van 4 tot 12 jaar.
Drie dagen per week opvang zijn gratis.
Meer dagen kan tegen bijbetaling naar draagkracht.
De tijden van de verschillende vormen van kinderopvang worden flexibeler.
Ook als je geen 9 tot 5 baan hebt, moet je er iets aan hebben.
In de kinderopvang krijgen alle kinderen de kans zich van jongs af aan spelenderwijs te ontwikkelen en te leren.
Voor de ontwikkeling van kinderen is het belangrijk dat ouders betrokken zijn en goed Nederlands spreken en schrijven.
Daarom wordt aangehaakt bij inburgering en opvoedingsondersteuning, daar horen taallessen en alfabetiseringstrajecten voor ouders bij.
Ouders krijgen samen een kind.
Terecht willen steeds meer ouders voor een belangrijk deel samen voor hun kinderen kunnen zorgen, zeker als ze nog erg klein zijn.
Daarom komt er een goede algemene regeling voor ouderschapsverlof gedurende zes maanden tegen 70% van het minimumloon, waarbij vaders en moeder zelf kunnen bepalen hoe ze dit verlof onderling verdelen.
We creëren de mogelijkheid dat sociale partners in de CAO een langer wettelijk kraamverlof en zwangerschapsverlof kunnen opnemen.
Er komen ouder- en kindcentra, die aansluiten op bestaande lokale voorzieningen, waarin ouders en kinderen op één plek alle hulp kunnen vinden.
Hier is aandacht voor preventie en zorg, en wordt babysterfte voorkomen.
Ouders kunnen hier ook terecht met opvoedkundige problemen.
Kinderen die hier niet komen worden niet vergeten: medewerkers van de ouder- en kindcentra gaan deze kinderen opzoeken en samen met de ouders bekijken of zij ondersteuning nodig hebben.
Goede kinderopvang is van groot belang voor de kansen van kinderen.
Maar daarmee zijn we er in de huidige samenleving niet.
In veel steden is nauwelijks fysieke ruimte voor kinderen en zijn kinderen relatief vaak slachtoffer in het verkeer.
Het is niet te accepteren dat kinderen slachtoffer worden van misbruik.
Kinderen verdienen bescherming.
De samenleving moet kindvriendelijker worden.
Dat betekent ook aandacht voor kinderen die uit de band dreigen te springen; vroeg ingrijpen helpt.
De toekomst van een kind mag niet worden verpest door bureaucratische rompslomp of heen en weer geschuif tussen instellingen.
Tegelijkertijd moeten kinderen die zich asociaal gedragen ervaren dat dit ook van hen niet wordt geaccepteerd.
Het is onacceptabel dat elk jaar zo’n 50.000 kinderen slachtoffer worden van misbruik.
Er komt een meldingsplicht van misbruik voor mensen die vanuit hun werk met kinderen te maken hebben.
De privacyoverwegingen tellen hier minder zwaar.
Na een melding moeten kinderen ook direct kunnen worden geholpen.
Elk kind dat slachtoffer wordt in het verkeer is er één te veel.
Buurten moeten veiliger worden gemaakt voor kinderen, bijvoorbeeld door verkeersveilige schoolroutes.
Kinderen moeten lekker buiten kunnen spelen.
Er moeten voldoende veilige en schone speelplekken zijn.
Betere opvoedingsondersteuning en gezinscoaching voor ouders die het alleen niet redden.
Als er signalen zijn dat het met een kind de verkeerde kant opgaat, moet worden ingegrepen.
Ouders die weigeren mee te doen, kunnen daartoe worden gedwongen.
Als een kind regelmatig spijbelt moet dit binnen een maand door de ‘spijbelrechter’ behandeld worden.
Aanpak van criminaliteit bij de jeugd vergt betere coördinatie van betrokken instanties.
Er moeten goede afspraken komen welke instantie het initiatief heeft.
Blijft dat onduidelijk, dan mislukken projecten zoals de 'patserprojecten' waarbij een slimme combinatie van strafrechtelijke, bestuursrechtelijke en fiscale dwangmiddelen het mogelijk had kunnen maken om effectief op te treden tegen leiders van jeugdbendes.
Gestrafte jongeren gaan overdag naar school of werk
en zitten ’s avonds hun straf uit.
Jeugdzorg is van groot belang om achterstanden en problemen bij de jeugd te voorkomen en verhelpen.
Wachtlijsten in de jeugdzorg kan de overheid zich niet permitteren.
Er zijn toch ook geen wachtlijsten bij de brandweer?
Ook vallen kinderen nu vaak tussen wal en schip door de onoverzichtelijkheid van organisaties die zich met jeugd bezighouden.
De PvdA vindt dat ontoelaatbaar.
De PvdA gaat de wachtlijsten in de jeugdzorg wegwerken door voldoende personeel aan te nemen
en voor voldoende vervolgopvang te zorgen.
De organisatie van de jeugdzorg moet drastisch versimpeld worden.
Minder loketten, minder organisaties
en meer zorg op maat voor de kinderen die dit nodig hebben.
Bureaus voor jeugdzorg moeten lokaal aangestuurd worden om te voorkomen dat kinderen de weg kwijt raken in het oerwoud van organisaties en instellingen die allemaal op verschillende niveaus actief zijn.
De grotere centrumgemeenten krijgen de regiefunctie om alles wat met jeugd te maken heeft goed te organiseren.
Er moet betere opvang komen voor kinderen met een combinatie van problemen.
Zij mogen niet van de ene naar de andere instelling worden geschoven.
Overmatig gebruik van alcohol en drug door jongeren is een sterk toenemend probleem.
Deze trend moet gekeerd worden.
Onderdeel van de bijbehorende aanpak is de illegale verkoop van drank aan jongeren onder de 16 jaar door horeca en detailhandel met stevige hand te bestrijden.
Werken aan het Nederland van morgen, betekent investeren in het onderwijs van vandaag.
Het belang van goed en toegankelijk onderwijs kan moeilijk worden overschat.
Daarmee wordt geïnvesteerd in de talenten van onze jeugd.
Vanaf het moment dat ze voor het eerst het schoolplein oplopen tot het moment dat ze met een diploma de school vaarwel zeggen.
Goed en toegankelijk onderwijs biedt de jeugd de beste garantie voor een kansrijke toekomst.
Het is de emancipatiemotor bij uitstek.
Dat was het 100 jaar geleden en dat is het nog steeds.
Wij zijn om die reden ook voorstander van een stevig in het leerplan verankerde plaats voor cultuureducatie op elke school in het primair onderwijs.
Goed onderwijs vormt kinderen, in kennisvaardigheden, maar ook in sociaal-cultureel opzicht.
Goed onderwijs draagt bij aan de vorming van het Nederland van morgen.
Goed onderwijs is ook in het belang van Nederland.
De komende jaren wordt krapte op de arbeidsmarkt zichtbaar.
Door de vergrijzing stromen velen uit.
Tegelijkertijd vraagt de arbeidsmarkt om steeds beter opgeleid personeel door het teruglopen van de hoeveelheid laaggeschoolde arbeid en het toenemen van kennisintensieve arbeid.
We kunnen geen enkel beschikbaar talent missen.
Daarom zijn forse investeringen in het onderwijs noodzakelijk.
De investeringen in het onderwijs komen ten goede van de leerlingen en de leerkrachten.
Het geld wordt ingezet om de kwaliteit van het onderwijs in de klas te verbeteren.
De bureaucratie wordt tegengegaan.
De afgelopen jaren is een onderwijsbeleid gevoerd van sluipende afbraak.
Onderwijsinstellingen zijn er niet meer zeker van hoeveel geld zij kunnen verwachten van Den Haag.
Zij zijn daarmee afhankelijk geworden van de grillen van Den Haag.
Maar er is meer dat de kracht van het onderwijs ondermijnt.
De arbeidsmarktpositie en het carrièreperspectief van leraren zijn niet goed genoeg, waardoor ervaren en kwalitatief goede mensen het onderwijs vaarwel zeggen.
Hierdoor wordt de status van het vak van leraar in toenemende mate geschaad en die ontwikkeling willen wij keren.
Daarnaast hebben de fusies in het onderwijs de menselijke maat aangetast.
Waar geborgenheid verdwijnt, ligt anonimiteit op de loer.
Dat is niet goed voor kinderen, zeker niet op scholen waar veel wordt gespijbeld en de schooluitval groot is.
Die trend wil de PvdA keren.
De PvdA streeft naar kleinere scholen.
Nederland heeft behoefte aan vak-mensen.
Ondertussen verspillen we talent door uitval in het VMBO én het MBO.
Dat moet beter.
Tegengaan van schooluitval verdient topprioriteit, terwijl doorstroming van het ene naar het andere onderwijstype weer wordt bevorderd.
Tenslotte staat de toegankelijkheid van het onderwijs onder druk door de snel stijgende schoolkosten.
Geld is altijd schaars, ook voor het onderwijs.
Er moeten keuzes worden gemaakt.
De PvdA zet sterk in op investeringen waar het maatschappelijk rendement het hoogst is en de zelfredzaamheid van mensen relatief laag.
Dat betekent veel extra investeren in voorschoolse opvang, het primair onderwijs en het VMBO.
Daarnaast willen we voor de komende jaren de scholen ruimte geven.
Dat betekent geen grote stelselwijziging maar rust aan het front, zodat mensen op een goede manier hun werk kunnen doen: namelijk het onderwijzen en vormen van de talenten van onze jeugd.
Goed onderwijs zonder goede leerkrachten bestaat niet.
Daarom vinden we dat het leraarschap aantrekkelijker moet worden.
De leraar moet daarom weer meer zeggenschap krijgen over de inhoud van de lessen.
Ook de kwaliteit van de PABO en andere lerarenopleidingen moet beter worden.
Leraren die lesgeven in kansarme wijken of dorpen of aan lastige kinderen zouden de waardering voor dat belangrijke werk terug moeten zien op hun salarisstrook.
Leraren worden steeds vaker geconfronteerd met asociaal en agressief gedrag.
Daar mogen we ons nooit bij neerleggen.
Schoolbesturen krijgen de mogelijkheid om kinderen met achterstanden meer lesuren te geven om op het gewenste kennisniveau te komen.
Omdat het lesgeven de kerntaak is van het onderwijs, moet het mogelijk zijn voor degenen die alleen lesgeven ook hun maximum salarisschaal te halen.
Het basisonderwijs is cruciaal voor de ontwikkeling van een kind.
De staat van veel schoolgebouwen is slecht en veel gebouwen zijn bovendien niet ingericht volgens de hedendaagse eisen op het gebied van didactiek en methodiek.
Goed onderhouden en gefaciliteerde schoolgebouwen helpen voorkomen dat groepen kinderen het niveau niet aankunnen.
Investeringen in de gebouwen is een bittere noodzaak.
De PvdA moedigt het verder uitbouwen van de brede schoolactiviteiten als concept aan, met als uitgangspunt de positie van (basis-)scholen in wijken te versterken en/of te vergroten.
In een samenwerkingsverband dienen diverse (lokale) participanten uit de velden onderwijs en welzijn ernaar te streven om op een vernieuwde en doeltreffende wijze faciliteiten op het gebied van bijvoorbeeld kinderopvang, sport, cultuur en educatie te bieden aan de kinderen, jongeren en volwassenen in de wijk.
Scholen verdienen een beter onderhoud.
De PvdA vindt het niet toelaatbaar dat kinderen les krijgen in gebouwen die versleten zijn en niet beschikken over de voorzieningen van deze tijd.
Zo is het niet te verkroppen wanneer wc’s op scholen niet hygiënisch zijn.
Bij voorkeur zijn de leerlingen op scholen in het primair onderwijs een afspiegeling van de buurt.
Aanmelding voor primair onderwijs gebeurt vanaf twee jaar en ouders worden hierover voorgelicht, zodat alle ouders een eerlijke kans krijgen op plaatsing op de gewenste school.
Gemeenten en schoolbesturen komen in de positie om niet-vrijblijvende afspraken te maken over het realiseren van gemengde scholen in wijken waar dat mogelijk is.
De vrijheid van ouders om de school te kiezen voor hun kinderen staat daarbij voorop.
Scholen leveren een belangrijke bijdrage aan het voorkomen van asociaal gedrag.
Leerkrachten krijgen de ruimte de overdracht van normen en waarden in te passen in het bestaande curriculum.
Er moet in het onderwijs aandacht besteed worden aan de mensenrechten.
De leraar is de ware held van de kenniseconomie.
In de arbeidsvoorwaarden van leraren op de basisschool (en het VMBO) komt 10% ruimte voor salarisverhoging, scholing en het verlagen van het aantal lesuren, zodat er meer ruimte ontstaat voor een grotere variatie in carrièremogelijkheden.
Jonge kinderen hebben vaak niet de ruimte om veel buiten te spelen, zeker niet in drukke steden.
Op vroege leeftijd ontstaat zo bewegingsachterstand.
Om dit te bestrijden, moet op de basisschool een goed en professioneel aanbod van sport zijn dat wordt gegeven door vakleerkrachten.
Ook leren alle kinderen op school weer zwemmen.
Alle kinderen hebben het vermogen iets te leren en het recht zich een plaats in de samenleving te verwerven.
Voor bepaalde groepen leerlingen is extra zorg en aandacht op maat nodig.
De PvdA wil investeren in de functie van de speciale zorg voor deze kinderen.
Meer ruimte voor professionals,
meer kindgericht
en minder systeemgericht.
Waar mogelijk moet deze extra aandacht binnen de gewone school worden geboden, bijvoorbeeld als het gaat om aangepaste leermiddelen.
Als de benodigde speciale zorg niet binnen het regulier onderwijs geboden kan worden, moet ook voor deze leerlingen een passend traject worden geboden.
Basisscholen lopen sneller tegen de grenzen van hun capaciteit aan met<U+F020>Weer Samen Naar School dan verwacht.
Daarom wil de Partij van de Arbeid meer aandacht besteden aan betere scholing en bijscholing van docenten.
Bovendien pakt Weer Samen Naar School ook niet voor alle kinderen positief uit.
In de groei van het aantal leerlingen in het LWOO zien we bijvoorbeeld teveel kinderen die naar het speciaal onderwijs hadden moeten gaan.
Op dit punt moet de indicatiestelling worden verbeterd.
Daarnaast moet het onderwijsconcept binnen WSNS gedifferentieerd worden om recht te doen aan de verscheidenheid in de capaciteit van kinderen.
Verder moet de rol van ouders worden versterkt.
Daarbij moet rekening worden gehouden met de sterk toenemende vraag vanuit etnische minderheden naar plaatsing op het speciaal onderwijs en met de begeleiding van ouders.
De indicatiestelling wordt vereenvoudigd omdat in de praktijk de uitslag van de indicatie nauwelijks verschilt van het advies van het schoolhoofd.
In twijfelgevallen worden gemeenten verplicht een onafhankelijke professionele partij in te schakelen voor een second opinion.
Het belang van het kind staat altijd centraal.
Kinderen die een school voor (voortgezet) speciaal onderwijs bezoeken, hebben vaak een lange reistijd, omdat de scholen een regionale functie hebben.
Kortere reistijden bij hun vervoer zijn van belang om de schooldag te bekorten.
Leerlingenvervoer mag daarom gebruik maken van busstroken en krijgt voorrang bij de veren.
Dit geldt ook voor kinderen die dagbehandelingcentra bezoeken.
Een bundeling van doelgroepenvervoer bij de gemeente mag niet ten koste gaan van de kwaliteit van het leerlingenvervoer.
We hebben behoefte aan vakmensen.
Nu wordt veel talent verspild omdat teveel jongeren vroegtijdig het VMBO verlaten.
Die schooluitval moet met de grootste spoed worden aangepakt.
Achterstanden in de kwaliteit van schoolgebouwen worden weggewerkt.
Praktijklokalen van het VMBO/MBO moeten goed zijn en voldoen aan de eisen die in de praktijk buiten school worden verlangd.
Het VMBO verdient een forse investering.
Om uitval te voorkomen, pakken we de negatieve gevolgen van de grootschaligheid aan; er wordt gestreefd naar kleinere scholen binnen grotere bestuurlijke eenheden.
Een groot deel van de uitval na het VMBO op de ROC’s wordt veroorzaakt door een verkeerde keuze van de vervolgopleiding.
Dat kan deels worden
voorkomen door in samenspraak met ROC en CWI een zwaarwegende beroeps- en opleidingskeuzetest aan te bieden.
Binnen ROC’s moeten er opvangklassen komen voor die leerlingen die uitvallen omdat ze een verkeerde studiekeuze hebben gemaakt.
Zo blijven ze in beeld en kunnen ze worden geholpen bij het maken van een nieuwe, betere studiekeuze.
Om scholieren goed te begeleiden in hun vervolgopleiding is het belangrijk dat in het VMBO echt invulling wordt gegeven aan het mentoraat.
Budget voor scholen wordt niet langer gekoppeld aan slagingspercentages en een maximaal aantal leerjaren.
Zo wordt voorkomen dat leerlingen steeds sneller naar een opleiding onder hun niveau worden gestuurd.
Talent moet optimaal benut worden.
Sommige jongeren vallen uit omdat ze niet kunnen voldoen aan de vaak theoretische eisen van de startkwalificatie, terwijl ze wel goede vakmannen of vakvrouwen zijn die hun weg binnen een bedrijf weten te vinden.
Geef die jongeren de ruimte en hinder hen niet met die dwangmatige standaard theoretische startkwalificaties, maar zorg voor een praktijkgericht diploma.
Daarom moet er meer maatwerk komen in het diplomasysteem van het VMBO.
Zodat de ambitie ´niemand van school zonder diploma´ recht doet aan de mogelijkheden en toekomst van een kind.
Het VMBO is voor veel scholieren overigens allesbehalve het eindstation.
Scholieren die willen doorleren moeten daartoe worden aangemoedigd.
Van het VMBO naar het MBO of doorstromen naar de HAVO en HBO.
Stapelen moet weer mogelijk en gemakkelijker worden; het is een teken van succesvolle emancipatie.
Na alle stelselwijzigingen van de afgelopen jaren is rust aan het front nodig.
Rust om leraren de tijd en ruimte te geven om te werken aan de kwaliteit van het onderwijs.
Rust om het bestaande systeem bij te sturen waar nuttig en nodig.
Het voortgezet onderwijs moet voor ouders betaalbaar blijven.
Schoolboeken zijn in Nederland gratis voor leerplichtige leerlingen.
HAVO- en VWO-opleidingen dienen jongeren voor te bereiden op hoger onderwijs.
De selectiekwaliteit van het HAVO- en het VWO-examen wordt hersteld.
Het Hoger Beroepsonderwijs en het Wetenschappelijk Onderwijs moeten toegankelijk zijn en blijven voor iedereen die de capaciteiten heeft om zich op het hoogste niveau te ontwikkelen, en moeten van kwalitatief hoog niveau zijn.
Mede door de inzet van de PvdA kunnen studieleningen nu meer naar draagkracht worden terugbetaald, zijn de leenmogelijkheden verruimd en is het terugbetalingstarief verlaagd.
Het huidige studiefinancieringssysteem werkt echter nog lang niet optimaal.
Nederland investeert – zeker in vergelijking met andere landen - weinig in het hoger onderwijs en wetenschappelijk onderzoek.
Die investeringen moeten omhoog en er moet ruimte zijn om te excelleren, voor studenten, wetenschappers en instellingen.
We willen in het hoger onderwijs en wetenschappelijk onderzoek geen eenheidsworst, studenten moeten wat te kiezen hebben.
De PvdA stelt de student centraal in het hoger onderwijs.
Zonder over te gaan tot een volledig leenstelsel, worden de mogelijkheden om te lenen verruimd, zodat ook kan worden geleend voor een studie in het buitenland of voor een privaat aangeboden en door de overheid erkende hogere opleiding.
Studeren in Cambridge of China kan een waardevolle bijdrage leveren aan de studie.
Tegelijkertijd moet studeren in Nederland voor buitenlandse studenten aantrekkelijker worden.
Het erkennen van in het buitenland verkregen diploma's en competenties moet vergemakkelijkt worden.
Het wordt voor studenten en onderzoekers uit het buitenland minder moeilijk om een tijdelijke werk- en verblijfsvergunning te verkrijgen.
De PvdA wil hiervoor de administratieve rompslomp afschaffen en voor instellingen in het Hoger Onderwijs en Wetenschappelijk Onderwijs een eenvoudige procedure opstellen.
Er komt een ombudsman waar studenten met klachten terechtkunnen over de kwaliteit en organisatie van het onderwijs.
Studenten moeten er van op aan kunnen dat ze waar voor hun geld krijgen, en dat ze terechtkunnen bij een onafhankelijke instantie die serieus naar klachten kijkt.
Universiteiten en HBO-instellingen gaan beter samenwerken, met behoud van eigen identiteit.
Dit kan ook de doorstroming van studenten verder bevorderen.
Universiteiten en HBO-instellingen krijgen de ruimte om maatwerk te leveren, en dus de mogelijkheid om te investeren in kwaliteit en verscheidenheid zodat er voor studenten iets te kiezen valt.
Er komt geen nieuw beleid rond het open bestel, collegegelddifferentiatie en selectie aan de poort, zolang de ervaringen met de lopende experimenten niet zijn geëvalueerd.
Een onderdeel van de evaluatie is de toegankelijkheid van het onderwijs.
Deze mag niet in gevaar komen.
Er wordt 10% extra geïnvesteerd in het ongebonden en zuiver wetenschappelijk onderzoek, naast een forse impuls voor het onderzoek in de tweede geldstroom (NWO).
Het moet weer aantrekkelijk worden om (top-)onderzoeker of docent te worden op de universiteit.
Onderzoeksinstellingen en onderzoekers dienen, waar mogelijk, op Europees niveau partners te zoeken.
Door de kennis binnen de Europese Unie te bundelen wordt het onderzoekspotentieel beter benut.
Belemmeringen, die onderzoek op Europees niveau in de weg staan, worden geschrapt.
Het bureaucratische onderwijsmanagement op HBO's en universiteiten moet flink worden afgeslankt.
De PvdA is voor vormen van toezicht die minder bureaucratie vergen dan nu.
Een goede eerste stap op de arbeidsmarkt is van groot belang.
Blijft die stap uit, dan dreigt een langdurige carrière als werkloze.
Daar mogen we ons niet bij neerleggen.
We kunnen geen talent verspillen.
Er is voldoende werk te doen.
Op talloze plekken komen instellingen, organisaties en bedrijven handen tekort, en dat tekort zal de komende jaren alleen maar groter worden.
Voor een sterk en sociaal Nederland van morgen hebben we nu alle talenten hard nodig.
Jongeren tot 27 jaar moeten naar school gaan of werk hebben.
Voor werkloze jongeren gaat een leer<U+F02F>werkplicht gelden.
Voor jongeren die niet mee willen werken en bij wie gedragsproblemen meespelen worden onorthodoxe oplossingen niet geschuwd; dat kan in de vorm van opvang en disciplinering en sociale dienstplicht.
Stageplaatsen zijn belangrijk voor het afronden van de opleiding en de voorbereiding op werk.
Momenteel bestaat er een gebrek aan stageplaatsen en leerwerkplaatsen, terwijl personeelstekorten dreigen.
De PvdA stelt voor om in alle bedrijven en instellingen minimaal één stageplaats op iedere vijftig werknemers beschikbaar te stellen.
Alle overheids- en semi-overheidsinstellingen geven hierbij het voorbeeld.
Ook kleinere bedrijven dienen stageplaatsen beschikbaar te stellen.
Hiervoor worden voorzieningen ingericht die het -makkelijker maken voor kleinere bedrijven om stagiaires aan te nemen.
Voor ondernemers in het Midden- en Kleinbedrijf komt een stimuleringsregeling die het voor het MKB mogelijk maakt stagiaires goed te kunnen begeleiden.
Stageplaatsen zijn niet vrijblijvend.
Wie zich niet inzet op zijn stageplek, wordt daar stevig op aangesproken, door de school en door de werkgever.
Werkgevers krijgen een premieverlaging als ze jongeren in dienst nemen.
Er komt een no-riskpolis die werkgevers van deze jongeren beschermt tegen de kosten van ziekteverzuim.
De leeftijd voor het minimumjeugdloon gaat van 23 naar 21 jaar.
Jongeren krijgen een sociaal dienstrecht: met een beurs worden zij in staat gesteld maatschappelijk relevant werk te doen in binnen- of buitenland.
We willen nogal wat: een Nederland met publieke voorzieningen om trots op te zijn.
Onderwijs dat mensen laat ontdekken wat ze kunnen.
Een oude dag zonder financiële zorgen.
Kinderen die opgroeien in veiligheid.
De zekerheid dat wanneer je je baan verliest, je snel weer nieuw werk vindt.
Ruimte in je leven voor andere dingen dan alleen werk.
Want is het niet belangrijk om naast je werk de tijd te hebben om een ziek familielid te kunnen bijstaan, te kunnen doorleren, maatschappelijk actief te zijn of gezamenlijk de kinderen te kunnen opvoeden?
Dat zijn enorme ambities, en om dat te kunnen betalen, moeten we eerst het geld met elkaar verdienen.
Nederland heeft daarom een sterke economie nodig.
Voor een sterke economie hebben we sterke bedrijven nodig.
We moeten ruimte bieden aan ondernemers, zowel grote als kleine bedrijven.
Daarnaast hebben we de inzet en talenten van alle Nederlanders nodig.
Het is goed nieuws dat op dit moment de economie aantrekt, maar we zijn er nog lang niet.
Nog steeds zitten mensen gevangen in een uitkering, terwijl hun inzet bij scholen, bedrijven en ziekenhuizen hard nodig is.
Nederlandse bedrijven hebben de kracht om de internationale concurrentie aan te kunnen, maar vinden onvoldoende de weg naar onderzoeksinstellingen die hun de instrumenten voor die competitie kunnen leveren.
Wie boven de vijftig is, is bang zijn baan te verliezen en nooit meer aan de slag te kunnen.
Onze ambitie is om al het talent en alle kracht die in onze samenleving zit aan te boren.
De PvdA staat voor een sterke economie,
waarbij eerlijk delen een belangrijk uitgangspunt is.
Het kabinet heeft de rekening eenzijdig neergelegd bij de mensen die het minste vlees op de botten hebben.
Of het nu ging om de inkomens, woonlasten of kosten voor zorg: de zwakste schouders kregen het het zwaarst te verduren.
De tegenstellingen tussen arm en rijk zijn de laatste jaren toegenomen.
Voedselbanken zijn een bittere werkelijkheid geworden.
De ‘hervormingen’ in de sociale zekerheid betekenden vooral het beknibbelen op de rech-ten van werknemers.
Toch pleiten sommige partijen nog voor het versoepelen van de ontslagregels.
De PvdA wil deze ontwikkeling stoppen.
Lusten en lasten moeten eerlijk worden verdeeld, in goede en slechte tijden.
Voor de PvdA zijn sterk en sociaal twee kanten van dezelfde medaille.
Een sterke economie is het beste fundament voor een duurzaam sociaal stelsel
en de economie heeft baat bij een samenleving waarin mensen er zeker van zijn dat ze niet worden afgeschreven als ze even aan de kant staan.
Het moet lonen om te blijven investeren in je krachten.
Een fatsoenlijk bestaan moet voor iedereen gegarandeerd zijn.
Waar de laatste kabinetten deze balans uit het oog hebben verloren, wil de PvdA dit evenwicht herstellen.
Met ruimte voor een sterke economie,
een activerend werkgelegenheidsbeleid
en een sociaal beleid dat mensen stimuleert en ondersteunt waar het kan,
en ingrijpt wanneer mensen misbruik maken van de sociale zekerheid.
Ondernemerschap is cruciaal voor een sterke economie.
Om sterk te blijven, moet er ruimte zijn voor ondernemen en voor innovatie.
Nederlandse bedrijven kunnen de concurrentiestrijd met Chinese, Braziliaanse en Amerikaanse bedrijven nooit winnen op de arbeidskosten.
Om te overleven, zullen we in Nederland moeten inzetten op kwaliteit van producten en specifieke producten en diensten.
Dat vereist briljante ontwerpers, creatieve genieën voor verleidelijke ontwerpen en goed opgeleid productiepersoneel.
Niet alleen in de Randstad; veel van onze beste bedrijven komen van daarbuiten.
Ook in de andere regio’s liggen enorme kansen, iedereen kan meetellen.
Daarom zetten we als PvdA in op het versterken van de economische positie van regio’s.
De PvdA neemt ondernemers serieus.
Multinationals zoals Shell, Unilever, DSM, ABN/AMRO, Philips en ASML zijn goed voor Nederland en de Nederlandse economie.
Maar een sterk Midden- en Kleinbedrijf is net zo belangrijk.
Het MKB is de ruggengraat van de economie en de plek waar veel vernieuwing wordt gerealiseerd.
Samen met werknemers zoeken ondernemers kansen, in Nederland en daarbuiten.
Buitenlandse bedrijven komen naar Nederland om zich te vestigen en om de concurrentie aan te gaan.
Een wereldwijde markt en een wereldwijde concurrentie gaan hand in hand.
Daar heeft ons land veel economische groei aan te danken.
Als we blijven investeren in de kwaliteit van onze ondernemingen en werknemers kunnen Nederlandse bedrijven blijven groeien en voor werkgelegenheid blijven zorgen.
Ondernemen doen de bedrijven zelf.
De overheid hoeft echt niet voor hen te bedenken welke producten de Nederlandse of Japanse consument over tien jaar wil hebben.
Maar de overheid kan ondernemerschap wel stimuleren.
Door onnodig hinderende regelgeving af te schaffen,
door te zorgen voor een goed opgeleide en gemotiveerde beroepsbevolking
en te zorgen dat buitenlands talent graag naar ons land komt en zich welkom voelt.
Flitskapitaal in de vorm van hedge funds of private equity investeerders roept soms ongewenste maatschappelijke effecten op.
Dit kan voorkomen worden als dergelijke fondsen transparant zijn over hun beleid.
De ondernemingen die overnamepartij zijn, moeten voldoende (bedenk-)tijd en de mogelijkheden hebben om steun te verwerven van aandeelhouders en andere stakeholders, waaronder natuurlijk de werknemers, voor hun duurzaam ondernemingsbeleid.
Ondernemers hebben niet alleen behoefte aan goede ideeën en ondernemerschap, maar ook aan kundig en gemotiveerd personeel.
We investeren daarom in onderwijs, zoals het VMBO, MBO en Hoger Onderwijs.
Het moet makkelijker worden om een onderneming te starten, en minder omslachtig om een eerste of tweede medewerker aan te nemen.
Snel groeiende ondernemingen moeten makkelijker aan risicodragend kapitaal kunnen komen.
Initiatieven die hierop gericht zijn, zoals de nieuwe beurs voor het MKB Alternext, worden gesteund.
Ook moet er geen belemmering zijn om vanuit een uitkering een eigen onderneming te starten.
In de WW en in de WIA krijgen mensen een jaar de tijd een eigen onderneming op te zetten.
Wie in zijn onderneming mislukt, verliest niet zijn uitkeringsrechten.
Het sparen voor het pensioen moet en kan voor zelfstandigen goedkoper worden door hun gedwongen winkelnering bij verzekeraars af te schaffen.
De laatste jaren is er vooral papieren vooruitgang geboekt met het terugdringen van regeldruk.
De bureaucratie voor ondernemers moet nu echt op de schop.
We maken een einde aan de bestuurlijke chaos op dit onderwerp: alle commissies over dit onderwerp schaffen we af.
Daarvoor in de plaats komt er één permanente dereguleringscommissie, waarin ook ondernemers zitting hebben.
Hier kan iedereen voorstellen indienen om regels af te schaffen.
In alle openheid worden zo het nut en de problemen van oude en nieuwe regels getoetst, waarbij we ons concentreren op die regels waar ondernemers echt last van hebben.
Uiteindelijk beslist het parlement.
Om de regeldruk te stoppen, wordt bij ieder voorstel voor een nieuwe regel direct aangegeven welke oude regel zal worden afgeschaft.
We kunnen vertrouwen op de gezamenlijke creativiteit van werkgevers en werknemers, we hoeven niet alles dicht te regelen.
Sociale partners krijgen ruimte voor experimenten met werkgelegenheid, reïntegratie en sociale zekerheid.
Er komt een systeem van tijdelijke werkvergunningen voor werknemers van buiten de EU voor mensen die een arbeidscontract hebben.
Voor kleine ondernemers en zelfstandigen zonder personeel (ZZP’ers) komt er een publieke voorziening voor zwangerschapsverlof.
Ook wordt voor deze groepen een goede mogelijkheid voor deelname aan arbeidsongeschiktheidsregelingen (her-)ingevoerd.
Ten slotte gaan we werken aan meer geschikte en betaalbare werkruimten en zal de verklaring arbeidsrelaties (VAR) – een doorn in het oog voor ZZP’ers – worden versimpeld.
Iedere ondernemer snapt dat er op regels toezicht moet worden gehouden.
Het ontduiken van regels is immers ook valse concurrentie en daar is niemand mee gediend.
Maar de inspectiediensten van provincies, gemeenten en de rijksoverheid moeten goed samenwerken.
We gaan meer van het vertrouwen in ondernemers uit,
maar tegelijkertijd worden schendingen van dat vertrouwen strikter bestraft.
Ondernemers die willens en wetens frauderen kunnen rekenen op hardere straffen.
Daar kan gevangenisstraf ook bijhoren.
De één-loketgedachte wordt voortgezet en uitgebreid in de publieke dienstverlening aan ondernemers.
Versoepeling van het ontslagrecht lost geen echt probleem op.
Gemotiveerde, goed opgeleide werknemers
en vermindering van bureaucratie zijn voor ondernemers veel belangrijker.
We tornen daarom niet aan het ontslagrecht.
Een sterk Nederland van morgen betekent vandaag investeren in kennis, kunde en innovatie.
Die drie vormen de motor van de vooruitgang.
De basis is goed onderwijs.
Daarbij is al het talent nodig.
De kenniseconomie is niet alleen van hoogopgeleiden, maar van ons allemaal.
Nederland is altijd sterk innovatiegericht geweest,
met goed onderwijs,
een open wetenschappelijke cultuur,
sociale ontwikkeling
en een grote oriëntatie op het buitenland.
Nederland is nu achterop geraakt, ondanks alle mooie woorden van het kabinet over het innovatieplatform.
Er liggen grote problemen die vragen om oplossingen.
Wat zou het betekenen als we de behandeling van hart- en vaatziekten of diabetes aanzienlijk konden verbeteren?
Of slimme manieren om ouderen uit een sociaal isolement te halen met gebruik van nieuwe communicatiemiddelen?
Of schone en goedkope alternatieven vinden voor het gebruik van fossiele brandstoffen op grote schaal?
Voor dit soort problemen moeten innovatieve oplossingen komen.
De PvdA legt in het innovatiebeleid de nadruk op startende bedrijven, het MKB en het innovatief ondernemerschap.
Omdat innovatie niet in commissies, platforms of instituties zit, maar in mensen.
We brengen mensen in contact met nieuwe ideeën, en mensen met nieuwe ideeën in contact met bedrijven en Nederland met de wereld.
De toegang van MKB-bedrijven tot innovatiesubsidies moet verbeterd worden, innovatieprojecten worden op hun aantrekkelijkheid voor het MKB beoordeeld.
De innovatievouchers werken goed in het samenbrengen van kleine bedrijven en kennisinstellingen.
Dat moet worden uitgebreid, ook met maatregelen die stages bevorderen van bedrijven bij kennisinstellingen en andersom.
Er liggen kansen voor innovatie via publiekprivate samenwerking.
Daarbij is het niet de bedoeling dat de overheid simpelweg de kosten van research van grote bedrijven voor haar rekening neemt.
Integendeel; investeringen van de overheid in de randvoorwaarden voor een goed innovatieklimaat, zoals in hoger onderwijs of fysieke infrastructuur, moeten juist extra investeringen van bedrijven in R&D uitlokken.
Excellent fundamenteel onderzoek is de basis voor innovatie.
Een impuls voor het wetenschappelijk onderzoek is daarom noodzakelijk.
Wetenschappelijke kwaliteit moet het primaire criterium voor financiering zijn, niet door de overheid aangewezen sleutelgebieden.
De kenniseconomie is geen communistische planeconomie.
We moeten stoppen met de neiging kwaliteit en budgetten voor wetenschap gelijkmatig over het land te spreiden.
In plaats van het kunstmatig aanwijzen van topcentra, worden mechanismen gebruikt die topkwaliteit vanzelf samenbrengen.
Bijvoorbeeld door persoonsgerichte steun die los staat van instellingen.
De overheid moet startende en kleine ondernemers meer ondersteunen en ruimte geven, bijvoorbeeld bij de uitbesteding van projecten.
Nu komen voor veel opdrachten alleen bedrijven met grote omzetten en jarenlange ervaring in aanmerking.
Dat hindert innovatie.
Investeringen in innovatie zijn de laatste jaren te onvoorspelbaar en chaotisch geworden door de afhankelijkheid van de aardgasprijs.
Innovatie moet een normaal onderdeel van overheidsbeleid en investeringsbeslissingen worden.
Innovatief ondernemen is bijna per definitie internationaal ondernemen.
Dat moeten ondernemers zelf doen, maar de overheid kan helpen kansen te vinden en te pakken.
Dienstverlening aan bedrijven wordt een grotere prioriteit van onze ambassades en andere vertegenwoordigingen in het buitenland.
Voor de nationale welvaart is het belangrijk sterke regio’s te ondersteunen.
Iedere regio is sterk op zijn eigen manier en elke regio heeft recht op economische ontwikkeling.
Het regionaal economisch beleid moet zorgen voor een goed ondernemersklimaat in heel Nederland, maar beseft dat voor de economische positie van Nederland de betekenis van regio’s uiteenloopt.
We investeren in de kracht van regio’s en streven niet naar een kleurloos gemiddelde.
Met name voor grensgebieden liggen veel kansen voor (economische) ontwikkeling in grensoverschrijdende samenwerking.
Verschillen in wet- en regelgeving tussen landen hinderen dit vaak.
Wij willen dat het Rijk zich samen met de decentrale overheden inspannen om deze knelpunten weg te nemen.
Terugdraaien van de bezuinigingen op het regionaal economisch beleid.
Bij de decentralisatie van rijksmiddelen naar regio’s en gemeenten moet het effect op het regionaal economisch beleid worden meegewogen.
Regio’s moeten zelf mogen uitmaken welke projecten ze willen ondersteunen.
Nu bepalen de departementen hoe bijvoorbeeld de structuurfondsen worden besteed.
Er komt meer regie en vrijheid voor regio's om te investeren in regionale ontwikkelingskansen.
De rijksoverheid bepaalt grote nationale investeringen, maar regionale investeringen kunnen regionale partijen veel beter bepalen.
De PvdA blijft zich inzetten voor een snelle verbinding van het noorden met de Randstad, waarbij onze voorkeur uitgaat naar een ‘versoberde’ variant van de Hogesnelheidstrein.
Het gereserveerde bedrag van 2,7 miljard euro blijft beschikbaar.
Tegelijkertijd wordt een alternatief pakket investeringsmaatregelen uitgewerkt dat objectief zal worden vergeleken met deze HST-variant.
Uiteindelijk zal gekozen worden voor de variant die het meeste bijdraagt aan de structuurversterking van het noorden; waarbij de toename van de werkgelegenheid, de inpassing in het landschap en de te verwachten economische groei, alsmede de voorkeur van het noorden zelf de basis zijn voor het te nemen besluit.
Ook wordt er rekening gehouden met de noodzaak tot ontsluiting van de Noordvleugel van de Randstad.
Ondanks de economische groei, en in sommige sectoren zelfs openstaande vacatures, staan nog steeds veel mensen aan de kant.
Ook de mensen die aan het werk zijn maken zich zorgen.
Nedcar maakte duidelijk dat werkloosheid iedereen kan overkomen.
Investeren in de kracht van mensen is daarom van groot belang, zodat mensen na verlies van werk niet definitief aan de kant staan.
Ouderen worden nog te vaak na hun 50ste afgeschreven.
We mogen de kennis, ervaring en talenten van deze groep niet verspillen.
Hetzelfde geldt voor etnische groepen en vrouwen die nog steeds een zwakkere positie hebben op de arbeidsmarkt.
Ruimte voor ondernemen en investeren in onderwijs vergroot het aantal banen.
Maar dat is niet genoeg.
Het aantrekken van werknemers blijft een kostbare zaak voor werkgevers.
Dat lossen we niet op door het minimuminkomen te verlagen, maar door het goedkoper te maken voor werkgevers om mensen op en vlak boven het minimumloon in te huren.
Het is niet alleen voor bedrijven duur om werknemers in te huren.
Ook in de publieke sector zijn veel banen aan de onderkant verloren gegaan.
Allerlei publieke diensten zijn verschraald doordat gesubsidieerde banen verdwenen.
Dat is zonde, omdat het vaak nuttig werk betrof, en het de kans gaf aan mensen iets bij te kunnen dragen en daar trots en eigenwaarde aan te ontlenen.
De werkgeverslasten op arbeid worden op en vlak boven het minimumloon fors verlaagd.
Er komt een witte markt voor persoonlijke dienstverlening.
Dan gaat het bijvoorbeeld om hulp in de huishouding, de boodschappendienst of de hondenuitlaatservice.
Zo kunnen veel mensen die geen volledige baan willen of kunnen aannemen toch wat bijverdienen, terwijl het ook goedkoper wordt om persoonlijke dienstverlening in te huren.
Er wordt scherp opgelet dat dit niet misbruikt wordt om belasting te ontduiken.
Er komen 15.000 participatiebanen boven op de bestaande vormen van gesubsidieerde arbeid.
Instellingen zoals scholen, sportclubs en ziekenhuizen, maar ook bedrijven, krijgen een bijdrage om mensen aan te nemen die onvoldoende in staat zijn om zelfstandig een reguliere baan te verwerven.
Bijvoorbeeld conciërges en klassenassistenten.
Gemeenten krijgen veel meer mogelijkheden om een lokaal werkgelegenheidsbeleid te voeren.
Schotten tussen budgetten die participatie moeten bevorderen, worden opgeheven (bijvoorbeeld schotten tussen de integratieen inburgeringbudgetten, werkbudgetten en WSW-budgetten).
De gemeenten moeten aanspraak kunnen maken op Europese budgetten om de werkloosheid aan te pakken.
Ook regionale samenwerkingsverbanden, met het doel om op grote schaal met ontslag bedreigde werknemers van werk naar werk te begeleiden (naar het voorbeeld van het Mobiliteitscentrum Automotive rond Nedcar) krijgen meer regelruimte.
Teveel mensen die hard werken leven in armoede.
Werk moet lonen en we willen af van de armoedeval, waardoor mensen aan de onderkant van de arbeidsmarkt relatief weinig overhouden wanneer ze meer gaan werken.
Er komt daarom een fiscale werkbonus van maximaal 500 euro.
Werk verandert steeds sneller.
Investeren in kennis en vakmanschap wordt belangrijker om de kansen op werk in de toekomst te behouden en te vergroten.
Scholing tijdens de loopbaan moet volstrekt normaal zijn.
Dit is niet alleen een individuele verantwoordelijkheid.
Ook werkgevers moeten meer werk maken van scholing, zodat de kennis van werknemers op peil blijft en doorstroming naar nieuw werk mogelijk wordt.
Leeftijd mag geen rol spelen bij het volgen van onderwijs.
Iedereen krijgt een individuele leerrekening, waarmee opleidingen bekostigd kunnen worden.
Daarop wordt 1000 euro gestort, zodra je zestien wordt.
Niet opgebruikte leerrechten uit scholingsfondsen van de werkgever of de branchevereniging worden op deze leerrekening gestort.
Dit gebeurt in overleg met sociale partners, net als scholingsmaatregelen die in CAO’s worden afgesproken.
Scholingsfondsen blijven zo niet langer ongebruikt liggen, terwijl veel werknemers om extra opleidingen verlegen zitten.
We maken het gemakkelijker om stages bij MKB-bedrijven en instellingen  te kunnen volgen en gecombineerde leerwerkplekken te organiseren.
Scholing op het werk moet er toe leiden dat mensen ten minste hun kennis en kunde op het niveau weten te houden van de eisen die aan nieuwe werknemers worden gesteld.
Teveel mensen in Nederland zijn nog (functioneel) analfabeet.
Er komt een actieplan alfabetisering.
Wie zonder werk zit en kan werken, moet alles op alles zetten om weer aan de slag te komen.
Voor zichzelf, maar ook als tegenprestatie voor de uitkering.
Tegenover het recht op een bijstandsuitkering staat de plicht om te werken: op de arbeidsmarkt, zorgtaken vervullen of werken aan terugkeer op de arbeidsmarkt.
Door te investeren in werkgelegenheid zorgen we ervoor dat er ook werk is.
Daarnaast helpt de overheid mensen bij het vinden van werk
en het verwerven van competenties.
Uitstroom naar werk staat voorop bij reïntegratie, zeker bij economische groei.
We moeten er wel voor zorgen dat het werk niet voor eventjes is, maar dat mensen kansen krijgen om langdurig aan de slag te kunnen.
De werkzoekende krijgt één werkcoach die bijstaat, motiveert en stimuleert, maar ook aanpakt als men er rommeltje van maakt.
Dat is een coach die er werk van kán maken.
Reïntegratie is niet vrijblijvend.
Een uitkering is een recht, maar daar staan plichten tegenover.
Binnen een half jaar moet iemand óf aan de slag zijn in een nieuwe baan, dan wel een opleiding volgen, anders zorgt de overheid voor tijdelijk werk met behoud van uitkering om het contact met de arbeidsmarkt niet te verliezen.
Reïntegratiebureaus werken lang niet allemaal optimaal.
Dat kan beter door voor de vele mensen die dat aankunnen persoonlijke budgetten een grotere rol te geven bij reïntegratie.
We leven tegenwoordig langer en zijn ook langer gezond.
Toch zijn er heel veel mensen jonger dan 65, die nog makkelijk kunnen en willen werken, maar niet aan het werk zijn.
Je kunt na je 55ste maar beter niet zonder werk komen te zitten, want het is bijna onmogelijk om nieuw werk te vinden.
Het is ronduit asociaal dat er momenteel zo weinig geïnvesteerd wordt in oudere werknemers.
Wij willen er sámen met ondernemers voor zorgen dat werkprocessen zo worden ingericht dat oudere werknemers goed tot hun recht kunnen komen op de werkplek.
We gaan uit van de kracht van oudere werknemers, niet van de zwakte.
Dus pakken we leeftijdsdiscriminatie hard aan en geven we alle leeftijden volop kansen op scholing.
De eerste prioriteit is mensen aan het werk te houden; werkgevers krijgen sterkere financiële prikkels om oudere werknemers te behouden.
Werkgevers die oudere werknemers in dienst nemen, krijgen een korting op de werkgeverspremies.
Oudere medewerkers zouden aan het eind van hun carrière naast hun reguliere werk ook ingezet moeten worden bij het begeleiden van jonge arbeidskrachten.
Arrangementen die ervoor zorgen dat ouderen langer aan het werk blijven, bijvoorbeeld door mensen te helpen van zwaar lichamelijk werk over te schakelen naar een minder lichamelijk belastende baan, worden fiscaal gestimuleerd.
De laatste jaren heeft de Rijksoverheid veel ambtenaren met vervroegd pensioen gestuurd.
Dat past niet bij het voorbeeldgedrag dat nodig is en zal niet meer moeten gebeuren.
Mensen in zware beroepen moeten de mogelijkheid houden om vervroegd uit te treden.
Deeltijdpensioen is een andere mogelijkheid om verminderde (fysieke) belastbaarheid te combineren met langer doorwerken; via de levensloopregeling kan dat ondersteund worden.
De pensioengerechtigde leeftijd van 65 jaar blijft onaangetast.
Maar mensen die langer willen doorwerken na hun 65e mogen niet ontmoedigd of tegengewerkt worden door belemmerende regelgeving, CAO-bepalingen of negatieve financiële prikkels.
We vergroten vanaf 2011 stapsgewijs en naar draagkracht de financiering van de AOW uit algemene middelen.
Niet alleen ouderen hebben een zwakke positie op de arbeidsmarkt.
Dat geldt voor meer groepen, zoals vrouwen en een aantal specifieke etnische groepen.
Nederlands-Marokkaanse jongeren kunnen geen stageplaats krijgen.
Nederlands-Turkse advocaten komen ondanks hun opleiding niet altijd makkelijk aan de bak, met oplopende frustratie als gevolg.
Ook groeien deze groepen minder snel door naar hogere functies.
De overheid geeft het goede voorbeeld.
Het personeelsbestand moet een goede afspiegeling van de samenleving zijn.
Quotering van deelname door vrouwen en etnische groepen aan plaatsen op zowel lagere als hogere functies is een belangrijk instrument, dat ook in Nederland moet worden toegepast.
Werkgevers maken in hun sociaal jaarverslag bekend hoe zij werken aan diversiteit.
Bedrijven die als rolmodel functioneren worden bekend gemaakt.
Bedrijven die veroordeeld zijn voor discriminatie worden ook met naam en toenaam bekend gemaakt.
Te weinig zaken van discriminatie op de werkvloer worden voor de rechter gebracht.
De opsporing en vervolging van discriminatie in de praktijk moet weer meer prioriteit krijgen.
Met ‘undercover’ rechercheonderzoek kan discriminatie snel worden blootgelegd
De emancipatie van vrouwen is verre van voltooid.
Het opleidingsniveau van vrouwen en meisjes is wel veel hoger dan vroeger, maar de arbeidsparticipatie houdt daarmee helaas nog geen gelijke tred.
Vrouwen ontbreken nog te vaak in hogere functies en veel vrouwen haken af rond hun 35ste jaar.
Dit moet veranderen.
Overheid en bedrijven dagen wij uit om meer vrouwen in de top te benoemen.
In de Scandinavische landen zijn inmiddels regels hiervoor.
Wij volgen de uitwerking hiervan nauwlettend.
De maatschappij heeft vrouwelijk talent nodig
en de economische onafhankelijkheid van vrouwen moet bevorderd worden.
Eerder in het programma doen we voorstellen voor betere kansen voor vrouwen op de arbeidsmarkt door de randvoorwaarden te creëren (kinderopvang als basisvoorziening en beter ouderschapsverlof).
Ook het emancipatiebeleid moet de komende jaren weer meer aandacht krijgen.
De overheid geeft het goede voorbeeld en werkgevers maken in hun sociaal jaarverslag bekend hoe zij werken aan verbetering van de positie van vrouwen in hun bedrijf.
De voorbeeldwerking van het onderwijs is belangrijk.
Nederland heeft nauwelijks vrouwelijke hoogleraren en hoofddocenten.
Daarom willen wij een beleid waardoor ook in de top van het hoger onderwijs meer vrouwen worden aangesteld.
Wij nemen in nauw overleg met werkgevers en vrouwenorganisaties maatregelen tegen de ongewenste uitval van vrouwen rondom de 35 - 40 jaar.
Er wordt geïnvesteerd in de arbeidsparticipatie van herintreders (niet-uitkeringsgerechtigden).
Deze groep wordt door het Rijk, CWI en gemeenten voortaan actiever benaderd.
Vrouwen verdienen nog steeds minder voor hetzelfde werk.
Aan deze discriminatie moet een einde komen.
Ook mannen hebben zorgtaken en kunnen deze door parttime werken beter op zich nemen.
Flexibele werktijd moet mogelijk zijn.
Korter werken mag de loopbaankans niet negatief beïnvloeden.
De overheid kan hierbij een voorbeeldfunctie vervullen.
De PvdA wil mensen de kracht geven om het beste uit zichzelf te kunnen halen.
Tegelijkertijd beseffen we dat dat niet voor iedereen altijd even gemakkelijk is.
Als je (even) geen baan kunt vinden, ziek of arbeidsongeschikt bent of al wat ouder bent, moet je er verzekerd van zijn dat je niet aan je lot wordt overgelaten.
Betrouwbaarheid van de overheid is daarbij van groot belang.
De verschillen tussen arm en rijk zijn de afgelopen jaren flink toegenomen.
Terwijl de meest kwetsbare groepen de broekriem moesten aanhalen, namen de topinkomens toe.
Op sommige plekken was er zelfs sprake van een graaicultuur.
Voedselbanken zijn geen normaal verschijnsel.
We zien de goede bedoelingen, maar in een welvarend land als het onze is het te gek voor woorden dat steeds meer mensen voor hun dagelijkse voorzieningen zijn aangewezen op voedselbanken.
Deze ontwikkeling willen we keren.
Dat betekent ook aandacht voor de kosten die mensen moeten maken voor zorg en wonen.
Want juist in deze sectoren zijn de lasten de laatste jaren niet eerlijk verdeeld.
Omdat de komende jaren het aantal ouderen toeneemt en het aantal werkenden afneemt, worden we straks voor een financiële opgave gesteld.
Dat geldt voor de AOW.
Maar ook andere voorzieningen die voor ouderen zo belangrijk zijn, zoals een goede, toegankelijke en betaalbare zorg, komen onder druk.
De PvdA wil de AOW welvaartsvast houden: de AOW moet van jaar op jaar meestijgen met de lonen.
Koppelen dus!
Wij willen de zekerheid van een welvaartsvaste AOW ook voor toekomstige generaties veiligstellen.
Door nu al maatregelen te nemen is dat mogelijk.
Ten eerste willen we dat er meer mensen aan het werk komen en blijven.
Ten tweede zorgen we dat de overheidsfinanciën op orde zijn.
Door een overschot op de begroting van 0,5% in 2011 werken we aan op lange termijn houdbare overheidsfinanciën.
Dat is echter niet voldoende.
Daarom maken wij meer belastinggeld vrij, naar draagkracht, om de AOW in stand te houden.
Het past bij een betrouwbare overheid dat we daarbij van de huidige ouderen geen extra bijdrage vragen.
We beginnen pas in 2011, met mensen die vanaf dat moment 65 jaar worden.
Van hen vragen we een jaarlijks stapsgewijs toenemende extra bijdrage.
Naar draagkracht.
Dat betekent dat van mensen die in de toekomst alleen AOW krijgen of AOW met een beperkt aanvullend pensioen (15000 euro of minder boven op de AOW), geen bijdrage gevraagd wordt.
Voor wie een hoger aanvullend pensioen heeft komt zo’n stapje neer op maximaal 0.6% van het aanvullend pensioen boven deze vrijstelling.
Dat is 6 euro op elke 1000 euro boven de vrijstelling.
De opbrengsten gaan in het AOW-fonds van de Sociale Verzekeringsbank zodat de politiek het nooit kan uitgeven aan andere zaken.
Het is en blijft geld voor de AOW.
Naast het koppelen van de AOW aan de lonen, nemen we nog een aantal andere koopkrachtondersteunende maatregelen die goed uitwerken voor ouderen zoals gratis openbaar vervoer in de daluren, het terugdraaien van de bezuinigingen op de huursubsidie en het afschaffen van de no-claimregeling in de zorg.
De AOW leeftijd blijft 65 jaar
De AOW-stijging wordt gekoppeld aan de loonstijging
We nemen een aantal koopkrachtondersteunende maatregelen voor ouderen
We maken het voor veel meer mensen aantrekkelijk om te gaan en blijven werken
We streven naar een financieringsoverschot van 0.5% bij trendmatige groei in 2011
Belonen van initiatief en talent betekent dat succesvolle ondernemers en goede bestuurders goed mogen verdienen.
Maar de salarissen van topmanagers in het bedrijfsleven en in de semi-publieke overheid lopen uit de hand.
De PvdA vindt het maatschappelijk onverantwoord en niet te verkopen dat de top 10% extra vangt, terwijl van werknemers wordt verlangd dat ze matigen.
Voor de salarissen in de publieke en semi-publieke sector (bijvoorbeeld in het bestuur van corporaties, ziekenhuizen en toezichthouders) wil de PvdA een heldere norm stellen: maximaal het salaris van de minister-president.
Afwijking van deze norm vraagt om verantwoording vooraf.
Ten aanzien van topsalarissen in het bedrijfsleven heeft de overheid minder instrumenten en een andere verantwoordelijkheid dan in de (semi-)publieke sector.
Maar ook hier mag geen sprake zijn van een graaicultuur of astronomische gouden handdrukken.
Via zelfregulering en goedkeuring door commissarissen en aandeelhouders kan dit in de hand gehouden worden.
Omdat commissarissen lange termijn afwegingen dienen te maken, zijn beloningen in de vorm van aandelen en extra pensioentoezeggingen niet gewenst.
Geen buitensporige afvloeiingsregelingen van ambtenaren, geen gouden handdrukken van meer dan één jaarsalaris.
Mensen investeren in de samenleving, en de samenleving investeert in mensen.
De samenleving biedt ruimte voor wie wil en waardigheid voor wie niet kan.
Dat vraagt om vertrouwen in de overheid.
Dat vertrouwen veronderstelt de zekerheid dat de overheid niet ineens de regels verandert op het moment dat je zelf aangewezen bent op een uitkering.
En de zekerheid dat het geld dat je betaalt aan premies en belastingen goed besteed wordt.
Soms willen regeringen dapper zijn en nieuwe wetten introduceren, terwijl de vorige verandering nog moet worden uitgevoerd en het onduidelijk is of een verandering wel nodig is.
Zo ging het de laatste jaren met de WAO.
Die weg willen we niet bewandelen.
We willen gemeenten, uitvoerders, vakbonden, werkgevers en mensen de tijd geven om van de nieuwe Wet Werk en Bijstand, arbeidsongeschiktheidwet, WW en andere wetten een succes te maken.
Een aantal reparaties is wel noodzakelijk om de systemen eerlijker, activerender en minder bureaucratisch te maken.
In de afgelopen jaren zijn duizenden arbeidsongeschikten opnieuw gekeurd.
Hoewel het belangrijk is uit te gaan van wat mensen kunnen, leidt dit soms tot mensonterende situaties.
Veel goedgekeurde WAO’ers hebben nauwelijks kans op werk, met als gevolg dat de uitkering een enkeltje bijstand betekent – of, voor wie een werkende partner heeft, zelfs dat niet.
Onderzocht wordt of in lijn met de ziektekostenverzekering en de oudedagsvoorziening ook een acceptatieplicht ingevoerd kan worden voor arbeidsongeschiktheid indien geen beroep kan worden gedaan op wettelijke regelingen.
De herkeuringen moeten met fatsoen gebeuren.
Dat vraagt om aanpassing van de herkeuringscriteria, minder theoretisch en onrechtvaardig, en meer stimulansen bij het vinden van werk.
Mensen die al herkeurd zijn volgens de nieuwe criteria, worden in de gelegenheid gesteld een nieuwe keuring aan te vragen op grond van de aangepaste keuringseisen.
De WIA betekent een verslechtering voor gedeeltelijk arbeidsongeschikten.
Om dit te repareren baseren wij de vervolguitkering voor deze groep op het laatst verdiende loon, in plaats van op het minimumloon.
De WGA voor gedeeltelijk arbeidsongeschikten gaat gelden vanaf 15% arbeidsongeschiktheid.
De uitkering voor volledig en duurzaam arbeidsongeschikten wordt verhoogd van 70% naar 75% van het laatst verdiende loon.
We creëren betere stimulansen voor werkhervatting, vooral ook voor mensen die minder dan 35% arbeidsongeschikt zijn.
De financiële prikkels om instroom te voorkomen, zoals de Pemba, schaffen we niet af.
De prikkels voor werkgevers en werknemers om WW’ers weer snel aan een baan te helpen worden vergroot.
Dat is nodig, omdat het moeilijker wordt om weer aansluiting te vinden op de arbeidsmarkt naarmate iemand langer buiten het arbeidsproces staat.
Meer ruimte voor premiedifferentiatie in de WW.
Werkgevers die structureel meer werknemers in de WW laten belanden dan branchegenoten, mogen daar best in de premies meer van merken.
Ook in sectoren waar de flexwet wordt gebruikt om altijd met tijdelijke contracten te kunnen blijven werken, de omroep is daar een berucht voorbeeld van, is premiedifferentiatie een goed idee.
Meer ruimte voor werkgevers, vakbonden, gemeenten en anderen om afspraken te maken over reïntegratieprojecten.
We willen de WW niet privatiseren, maar in de uitvoering kunnen sociale partners en gemeenten wel een grotere rol spelen.
De PvdA wil geen verandering in duur en hoogte van de WW-uitkering.
Het is soms moeilijk werk, zorg en opleiding te combineren.
Het is daarom van groot belang dat er goede algemene verlofregelingen komen, zodat mensen die een tijdje voor hun kind willen zorgen of voor een zieke moeder of die vanwege een te overladen werksituatie een moment van rust willen creëren, daartoe in de gelegenheid worden gesteld.
Zo kunnen mensen langer op een prettige manier productief zijn.
De levensloopregeling blijkt in de praktijk alleen aantrekkelijk voor mensen die veel verdienen.
Om te zorgen dat meer mensen er gebruik van kunnen maken wil de PvdA de verlofkorting verhogen zodat bijvoorbeeld ook mensen met een kleine beurs er wat aan hebben.
De levensloopregeling mag naar eigen inzicht worden aangewend, maar het gebruik van de regeling voor scholing, verlofsparen en deeltijdpensioen wordt extra gestimuleerd.
Mensen in zware beroepen moeten de mogelijkheid houden om vervroegd uit te treden.
Werknemers krijgen het recht om gespaard verlof ook daadwerkelijk op te nemen.
De spaarloonregeling blijft gewoon bestaan.
We maken het wel makkelijker over te stappen van de levensloopregeling naar de spaarloonregeling.
En weer terug natuurlijk.
Voor de PvdA geldt als uitgangspunt dat iedereen recht heeft op een bestaan dat volwaardige participatie in de maatschappij mogelijk maakt.
Dat geldt ook voor mensen in de bijstand.
De gemeenten moeten zodanig zijn georganiseerd dat mensen die kunnen werken, niet te lang op de bijstand zijn aangewezen.
Zodat alleen mensen die geen kans op werk hebben langdurig een beroep op de bijstand kunnen doen.
De bijstand is geen vetpot en zal dat ook nooit worden.
Maar mensen belanden nu wel sneller in de bijstand dan vroeger door veranderde wetten (WAO en WW).
Maar denk ook aan de groeiende groep 65-plussers in de bijstand.
Zij zien hun inkomen in een rap tempo achteruitgaan.
Dat is nooit de bedoeling geweest en het maakt mensen onzeker.
Voor mensen in de bijstand wordt het huis de eerste drie jaar buiten de vermogenstoets gehouden, zodat zij niet meteen hoeven te verhuizen.
Mensen die langdurig op het inkomensniveau van de bijstand zitten, komen na 3 jaar in aanmerking voor een langdurigheidtoeslag, in plaats van na 5 jaar.
Om de bureaucratie terug te dringen gaat de uitvoering van bijstand voor 65plussers naar de Sociale Verzekeringsbank.
Daarmee wordt het meteen mogelijk om het zogenaamde AOW-hiaat voor mensen met een onvolledige AOW aan te pakken.
Een groot deel van de mensen in de bijstand bestaat uit alleenstaande ouders, vooral moeders.
We zorgen er voor dat ook voor hen werken gaat lonen.
En dat - doordat bijvoorbeeld kinderopvang een basisvoorziening is - er meer mogelijkheden zijn om werk en zorg voor de kinderen te combineren.
Kinderen mogen niet opgroeien in armoede, werkloosheid moet geen gang naar de voedselbank betekenen, een bejaarde hoort niet meer te hoeven piekeren over geld om de kleinkinderen een cadeautje te kunnen geven.
En toch gebeurt het in Nederland.
Armoede is niet relatief, of altijd zomaar iemands 'eigen verantwoordelijkheid'.
Het is een schande dat armoede bestaat.
We kunnen iets aan armoede doen.
Natuurlijk door voor werk te zorgen.
Maar meer werk is niet altijd de oplossing, omdat veel van de mensen om wie het gaat ouderen zijn, of anderszins niet in staat zijn om te werken.
We willen een menselijker armoedebeleid dat ervoor zorgt dat mensen niet in een vernederende positie tegenover instanties terechtkomen.
We bestrijden armoede, zodat voedselbanken binnen een termijn van vier jaar niet meer nodig zijn.
Gemeenten krijgen meer mogelijkheden een echt armoedebeleid te voeren.
Het verbod op zogenaamd ‘categoraal beleid’ wordt afgeschaft.
Het is juist een heel efficiënte manier om specifieke doelgroepen, zoals minima met schoolgaande kinderen, te ondersteunen.
Regelingen zijn vaak zo ingewikkeld dat juist mensen die ze nodig hebben er geen gebruik van maken.
Dat leidt onnodig tot armoede.
Door Den Haag werd de afgelopen jaren wel erg makkelijk naar de bijzondere bijstand verwezen.
Beter is alle toeslagen om te zetten in één automatisch overgemaakte toeslag waarin alles zit waar je recht op hebt.
Agressieve reclames voor persoonlijke leningen en kredieten worden verboden.
Met de invoering van de nieuwe zorgverzekeringswet zijn veel mensen onverzekerd geraakt.
De PvdA verlaagt de nominale premie zodat de zorgverzekering voor iedereen betaalbaar is.
Noodzakelijke medische zorg moet altijd voor iedereen beschikbaar zijn.
Mensen met financiële problemen hebben vaak grote schulden gemaakt.
Woningcorporaties, kredietverstrekkers, zorgverzekeraars en energiebedrijven moeten hier actiever in worden door meer informatie uit te wisselen en sneller in te grijpen.
Sneller ingrijpen betekent ingrijpen voordat de klant toch al door het ijs zakt en van de regen in de drup komt.
Veel mensen blijken niet goed te kunnen budgetteren, daarin moet de schuldhulpverlening hen beter ondersteunen.
Ook jongeren moeten leren met geld om te gaan.
Gemeenten spelen hierbij een belangrijke rol.
Een eerlijke verdeling van lusten en lasten.
Vaak hebben we het dan over inkomens, belastingen en sociale zekerheid, maar daarmee zijn we er nog niet.
Dat hebben veel mensen de laatste jaren ook gemerkt.
De kosten van de zorg, maar ook van wonen leggen een groot beslag op het besteedbaar inkomen van mensen.
En juist op deze terreinen zijn de laatste jaren veel mensen onzeker geworden.
Door bijvoorbeeld de no-claimregeling in de zorg, die vooral chronische patiënten en ouderen veel pijn in de portemonnee doet.
En de plannen van minister Dekker: liberalisering van de huren betekent voor veel huurders gewoon extra woonlasten.
Als we het hebben over eerlijk delen, wil de PvdA daarom vooral ook kijken naar de zorg en het wonen.
Het is goed dat in de nieuwe basisverzekering de verschillen tussen ziekenfonds en particuliere verzekering eindelijk zijn opgeheven.
Maar de nominale premie voor de basisverzekering is nu veel te hoog.
Er is een geldverslindend bureaucratisch stelsel opgetuigd om mensen via een zorgtoeslag een deel van hun betaalde premie weer terug te geven.
Dit leidt tot onzekerheid.
Steeds opnieuw moet de hoogte van de zorgtoeslag door de politiek worden vastgesteld.
Meer mensen dreigen onverzekerd te raken.
Dat wil de PvdA anders.
De nominale premie gaat fors omlaag.
Minder mensen zijn dan afhankelijk van een zorgtoeslag, dat scheelt onzekerheid en bureaucratie.
De premie wordt grotendeels inkomensafhankelijk.
Dat is eerlijk delen.
De no claim schaffen we af.
De periodieke controle van de tandheelkundige zorg komt terug in het basispakket.
Anticonceptiemiddelen, met uitzondering van condooms, worden opgenomen in het basispakket.
De PvdA wil dat mensen zelf een afweging tussen huren en kopen kunnen maken, zonder dat de overheid dit afdwingt.
En we willen dat starters aan de bak komen.
We zetten de instrumenten, hypotheekrenteaftrek, huurtoeslag en startersbeleid, zo in dat iedereen een eerlijke kans op een mooie woning heeft.
Het moet gemakkelijker worden voor lagere en middeninkomens om hun eerste eigen huis te kopen.
We schaffen overdrachtsbelasting voor starters op de woningmarkt geleidelijk af.
Deze 'koopbonus' wordt gefinancierd uit de verlaging van het maximale aftrektarief van de hypotheekrente van 52 naar 42 procent.
Voor bestaande hypotheken verandert er niets, ook niet bij oversluiting of verhuizing.
Extra leningen vallen wel onder de nieuwe regeling.
In de komende kabinetsperiode draait de PvdA de bezuinigingen op de huursubsidie van de kabinetten Balkenende terug.
De PvdA wijst de liberaliseringplannen in de huursector van het vorige kabinet af en wil dat de jaarlijkse huurstijgingen beperkt blijven.
Huren in Nederland zijn namelijk niet te laag en hogere huren leiden niet tot meer huurwoningen.
Corporaties krijgen huursombeperking: de totale huurverhoging van hun hele voorraad wordt beperkt (en volgt de stijging van de lonen/inflatie).
Daarbinnen mogen ze differentiëren in huurverhoging.
Voor de middeninkomens moeten meer huurwoningen komen.
De huurprijzen mogen best iets boven de huursubsidiegrens liggen.
Tegelijkertijd moet worden voorkomen dat deze woningen direct in het geliberaliseerde deel worden aangeboden.
Dan blijven ze immers onbetaalbaar voor de mensen met een middeninkomen.
De PvdA staat voor een socialer Nederland.
Dat betekent tegelijkertijd dat we keihard inzetten op het bestrijden van fraude.
Misbruik van voorzieningen is onacceptabel.
Voorzieningen bestaan bij de gratie van wederkerigheid en misbruik ondermijnt die voorzieningen.
Dat treft iedereen.
Premie- en belastingbetalers worden daarmee geflest.
Mensen die terecht een uitkering krijgen worden geraakt doordat de buurt zich afvraagt of het allemaal wel netjes is.
En als klap op de vuurpijl gebruiken conservatieve partijen de misbruik van voorzieningen om aan zekerheden te knabbelen.
Aanpakken van misbruik van voorzieningen heeft voor sociaal-democraten een hoge prioriteit.
Uitvoeringsinstanties en overheden krijgen ruimere bevoegdheden om fraude op te sporen en aan te pakken.
Schulden die zijn ontstaan door teruggevorderde fraude worden nooit kwijtgescholden.
Fraude mag voor niemand lonen.
Regelingen worden zo vormgegeven dat werkgevers en werknemers geen kosten op de samenleving kunnen afwentelen.
Iedereen moet geprikkeld worden om het goede te doen, niet om een ander voor de kosten te laten opdraaien.
En wie betrapt wordt op fraude, krijgt een flinke straf.
Fraudes waar burgers en bedrijven rechtstreeks door worden benadeeld, zoals verzekerings- en faillissementsfraude worden harder aangepakt.
Minder fraude met reis-, auto- of inboedelverzekeringen betekent lagere premies voor iedereen.
Verzekeraars en politie moeten hiervoor de handen ineenslaan.
Het bestrijden van witwassen en van fiscale en financieel-economische delicten moet geld gaan opleveren.
Dat vergt investeringen voor het aantrekken van financiële specialisten ten behoeve van multidisciplinaire (opsporings-) teams en ook ten behoeve van het OM en de zittende magistratuur.
Die investeringen verdienen zichzelf meestal ruimschoots terug.
We willen investeren in de opsporing van fraude.
Het team van inspecteurs voor huursubsidiefraude wordt uitgebreid.
Er wordt streng gecontroleerd op fraude met de studiefinanciering.
Ook moet hard opgetreden worden tegen fraude in de zorg, dat geldt zowel voor misbruik met verzekeringspasjes als voor oneigenlijke declaraties door ziekenhuizen.
De PvdA wil de kwaliteit van leven in Nederland nu en in de toekomst verhogen.
We willen een trots Nederland dat bekend staat als tolerant, rechtvaardig en veelzijdig, met gezonde inwoners die kunnen blijven zeggen wat ze denken, maar ook nadenken voordat ze iets zeggen.
Aan de huidige negatieve spiraal van onbeschaafd en asociaal gedrag, voedselbanken, groeiende armoede, buitensporige salarissen en angst en onzekerheid over het leven moet een einde komen.
We moeten meer oog hebben voor onze kwaliteit van leven.
We moeten daarvoor willen investeren in de kracht van mensen, waar het gaat om hun gezondheid, maar ook sport en cultuur.
Zowel sport als cultuur verrijken het leven van mensen
en zorgen ook voor een maatschappelijke binding.
Ook de media hebben deze dubbele functie: ze vermaken mensen,
maar geven ook de informatie om maatschappelijke binding te houden of te krijgen.
“Als je maar gezond bent!”
Gezondheid vinden we allemaal belangrijk voor onszelf en voor onze familie.
Aan de volksgezondheid meten we de kwaliteit van de samenleving af.
De gezondheidszorg levert daar een belangrijke bijdrage aan.
Iedereen kan ziek worden, en zieke mensen laat je niet in de steek.
Als we het hebben over ‘Amerikaanse toestanden’ die we niet willen, denkt bijna iedereen aan de Amerikaanse gezondheidszorg waar vele mensen zonder verzekering geen hulp krijgen.
De gezondheidszorg is een gezamenlijke verantwoordelijkheid met een duidelijk publiek belang.
De PvdA hecht aan een publieke gezondheidszorg
en een solidair stelsel.
De zorg moet betaalbaar zijn,
kwalitatief goed
en voor iedereen beschikbaar.
De uitgaven moeten zo goed mogelijk besteed worden door te letten op efficiëntie en doelmatigheid en een sober voorschrijfgedrag van medicijnen en behandelingen.
Maar ook met die maatregelen zullen de kosten in de zorg nog steeds stijgen.
Omdat er meer ouderen komen, omdat we langer leven, en omdat er door betere medicijnen en patiëntvriendelijker apparatuur steeds meer mogelijk is in de zorg.
Dat is allemaal winst.
Maar dat moet rechtsom of linksom betaald worden.
Dat kan door keihard te bezuinigen op de zorg en het pakket uit te kleden.
Daar kiest de PvdA niet voor.
Het zijn vooral ouderen en mensen met minder geld die hierdoor getroffen zullen worden.
Getroffen in hun gezondheid en in hun kwaliteit van leven.
De PvdA kiest ervoor om ook voor deze mensen goede zorg en kwaliteit van leven in stand te houden.
Daarom is de PvdA realistisch over de kosten van de zorg.
Deze zullen de komende jaren stijgen en we gaan niet bezuinigen op essentiële voorzieningen.
Een sterke gezondheidszorg kan niet zonder mensen die het werk leveren.
Werken in de zorg moet aantrekkelijk zijn.
Als gevolg van onder meer een hoge werkdruk en toenemende agressie (bijvoorbeeld tegenover verpleegkundigen en huisartsen) heeft werken in de zorg aan populariteit ingeboet.
Daar moet verandering in komen.
De PvdA wil niet alleen aandacht voor de gezondheidszorg, maar ook voor de volksgezondheid.
Immers gezondheidszorg is slechts een middel en gezondheid wordt ook door andere factoren beïnvloed.
Dus niet alleen zorg voor wie ziek is of hulp nodig heeft, maar ook zorg voor het gezond houden van mensen.
Veel preventiemaatregelen vallen buiten de gezondheidszorg.
Zorg voor een gezond leven betekent juist dat preventie centraal staat.
Mensen moeten zelf ook een steentje bijdragen aan een gezond leven.
De PvdA wil een preventiefonds.
Zorgverzekeraars dragen ten minste 1% van hun budget af aan dit fonds.
We worden steeds sneller steeds dikker.
Dat levert veel problemen op, en daar moeten we wat aan doen door het actief stimuleren van gezond voedsel en voldoende bewegen.
Bewegen mag niet worden ontmoedigd door sporters met blessures zelf te laten opdraaien voor hun verzuim.
De overheid geeft het goede voorbeeld en biedt het personeel mogelijkheden om te sporten, bijvoorbeeld in de vorm van bedrijfsfitness.
Te weinig kinderen gaan naar de tandarts.
Via scholen en consultatiebureaus worden ouders opgeroepen om met hun kinderen naar de tandarts te gaan.
Hoe goed je ook voor jezelf zorgt, uiteindelijk kan iedereen een keer ziek worden.
En de ouderdom komt vaak met gebreken.
De gezondheidszorg is er dan voor de behandeling of de verzorging om het leven draaglijk te houden.
Om de kwaliteit van het leven op niveau te houden.
Wij willen een zorgstelsel waarin mensen er zeker van zijn dat zij de zorg krijgen die zij nodig hebben
en waarin de kosten eerlijk gedeeld worden.
Een stelsel waarin de zorg van goede kwaliteit is
en er geen geld verspild wordt.
De PvdA vindt kostenbewustzijn en kostenbeheersing in de zorg belangrijk en houdt vast aan het Budgettair Kader Zorg.
Maar dat mag er nooit toe leiden dat wachtlijsten zich opstapelen, behandelingen niet worden uitgevoerd of operaties worden uit- of afgesteld.
Mensen hebben recht op de zorg die zij nodig hebben.
Daarom is een reële inschatting van de toekomstige zorgbehoefte en de doelmatige zorgverlening belangrijk.
De patiënt moet er altijd van op aan kunnen dat de basiskwaliteit en veiligheid van de zorg gegarandeerd is.
Als deze garantie er is, kan de patiënt verder zelf keuzes maken.
Wettelijke rechten en informatie over de geleverde kwaliteit van zorg moeten voor de patiënt toegankelijk en begrijpelijk zijn.
Patiëntenorganisaties zijn een belangrijke bron van informatie voor en over de patiënt.
Zij behartigen de belangen van patiënten en kunnen de ervaringen van patiënten vertalen in concrete wensen voor het beleid.
Patiëntenorganisaties moeten voldoende financiële middelen krijgen om hun taak te kunnen uitvoeren.
Voor bewezen werkzame behandelmethoden voor ziekten worden geen eigen bijdragen gevraagd.
Hierbij gaat het bijvoorbeeld ook om psychotherapie bij bepaalde stoornissen en aandoeningen.
In het overgrote deel van de zorg wordt goed werk geleverd, maar door streng toezicht op de kwaliteit van zorg kan het vertrouwen verder toenemen.
Wij willen een belangrijker rol voor huisartsen.
Als vertrouwenspersoon en zaakwaarnemer van de patiënt kunnen zij patiënten helpen bij de keuze voor ziekenhuis of specialist.
Ook op het platteland en in de oude wijken moeten voldoende huisartsen zijn.
De politiek definieert de samenstelling van het pakket van de basisverzekering.
Het is aan de zorgverzekeraars om dat uit te voeren.
De rol van de verzekeraars in het nieuwe stelsel moet die van makelaar zijn, en niet die van regisseur.
De verzekeraars dienen vooral te concurreren op goede zorginkoop en dienstverlening aan hun klanten.
Uitgangspunt voor de PvdA is dat de patiënt centraal staat.
Marktwerking in sommige sectoren van de zorg kan helpen om meer patiëntgerichte zorg en ‘waar voor je geld’ te krijgen, maar is niet de oplossing voor de stijgende kosten.
We moeten er vooral voor zorgen dat ziekenhuizen en zorginstellingen concurreren op kwaliteit én kosten.
Wij willen dus verder gaan met het inzichtelijk maken van de kwaliteit, terwijl het nieuwe financieringssysteem (Diagnose Behandel Combinatie) sterk vereenvoudigd moet worden.
Dat is marktwerking die wel werkt.
De professionaliteit van de zorgverleners moet meer erkend en gebruikt worden.
Dus meer ruimte en meer verantwoordelijkheid voor de zorgverlener.
Als zij zichzelf beter verantwoorden, verdienen de zorgverleners het minder gedetailleerd controleert te worden.
Zo besteden we ook minder geld aan de administratie en controle, geld dat we kunnen inzetten voor het echte werk in de zorg.
Wie niet meer beter kan worden, verdient verzorging.
Die moet dus goed zijn, en je moet er invloed op kunnen hebben.
Het aanbod is gelukkig veel gevarieerder geworden in de afgelopen tijd.
Zeker voor ouderen, gehandicapten en chronisch zieken geldt dat zij maximale keuzevrijheid moeten hebben om hun eigen leven zo goed mogelijk in te richten.
Wanneer gemeenten op een ambitieuze en sociale wijze vorm geven aan de nieuwe Wet Maatschappelijke Ondersteuning is dat mogelijk.
De komende 25 jaar zal het aantal dementerenden verdubbelen.
Nederland is daar niet op voorbereid.
Zo is driekwart van de gebouwen van verpleeghuizen ouder dan dertig jaar, de bewoners krijgen lang niet alle zorg die zij nodig hebben, en nog steeds hebben maar weinig mensen een eigen kamer en eigen sanitair.
Het plafond op de zorguitgaven mag niet leiden tot wachtlijsten bij de thuiszorg of niet tijdig uitvoeren van andere geïndiceerde zorg.
Mensen hebben recht op de zorg die zij nodig hebben.
Er komt een noodplan voor de verpleeghuiszorg.
Een op de tien bewoners van een bejaarden-en verpleeghuis komt nooit buiten.
We zorgen dat het personeel weer tijd voor mensen heeft.
Iedereen heeft recht op een eigen kamer in een verpleeghuis.
Daarbij moet maatwerk mogelijk zijn.
We bouwen verpleegwoningen voor kleine groepen midden in de samenleving.
Een verpleeghuis of zorginstelling voor langdurig verblijf is geen hotel waar je gemakkelijk de koffers pakt.
In de langdurige zorg leidt marktwerking dus niet automatisch tot betere zorg.
Hier vindt de PvdA daarom sturing vanuit de overheid,
zeggenschap voor de gebruikers
en democratische controle van het publiek onverminderd belangrijk.
We  moeten ons realiseren dat voor sommige patiënten een instelling onvermijdelijk en daardoor erg belangrijk is.
De extramuralisering moet daarom niet doorslaan.
En al helemaal niet gebruikt worden als dekmantel voor een ordinaire bezuinigingsmaatregel.
De kwaliteit van verpleging, verzorging en huisvesting van mensen die langdurig zorg behoeven, moet van goed niveau zijn
en noodzakelijke geïndiceerde zorg moet collectief blijven worden vergoed.
In de zorg voor ouderen, chronisch zieken en gehandicapten vinden wij variatie belangrijk.
Uiteraard moet de kwaliteit van de zorg goed zijn.
Voor mensen die bereid zijn meer eigen geld te besteden aan hun verpleging en verzorging, moeten huisvesting, eten of persoonlijke verzorging aangepast kunnen worden.
Extra keuzevrijheid moet mogelijk zijn.
De PvdA wil de gemeenten ondersteunen om van de WMO een succes te maken.
Er komt een stimuleringsbeleid voor toegankelijke wijkservicecentra met plaats voor de wijkverpleegkundige, de huisarts en ouder- en kindcentra.
Gemeenten krijgen de ruimte hun financiële middelen effectief in te zetten voor wonen, zorg en welzijn.
En ze krijgen de financiële ruimte om mensen die aangewezen zijn op de WMO een goede zorg te kunnen bieden.
De WMO mag geen bezuinigingsmaatregel worden.
Patiënten en familie worden van het kastje naar de muur gestuurd als het gaat om het organiseren van verzorging.
Je spreekt met de zorgverzekeraar of een anonieme indicatie-instantie.
Dat soort loketten leidt tot afschuifgedrag.
Na het invoeren van de WMO moeten vervolgstappen worden gezet om een duurzaam stelsel van zorg en ondersteuning op maat te realiseren.
De PvdA wil - wanneer de gemeenten hier klaar voor zijn - ook vanuit de AWBZ grote delen van verpleging en verzorging onder de regie van de gemeenten onderbrengen.
Die onderdelen uit de AWBZ die betrekking hebben op genezing gaan naar de zorgverzekeringswet.
Gemeenten kunnen beter samenhangend beleid voeren omdat zij ook verantwoordelijkheden hebben voor huisvesting en (openbaar) vervoer.
Natuurlijk krijgen de gemeenten dan ook de budgetten voor de verpleging en verzorging.
De huisarts gaat na de invoering van de WMO de eigen patiënten indiceren.
Of een patiënt een rollator nodig heeft en hoeveel uur thuiszorg nodig is.
Ook hier geldt: vertrouwen vooraf en controle steekproefsgewijs achteraf.
De gemeenten hebben een leveringsplicht voor de geïndiceerde zorg.
Samen sterker geldt ook op het immateriële vlak.
Er komt een algemene regeling waarbij zorg voor elkaar voor iedereen mogelijk wordt.
De mantelzorgers besparen de zorginstellingen veel werk en zij moeten daarin ondersteund worden door de overheid.
De overheid is zich er daarbij van bewust dat ook de mantelzorger zelf een zorgvraag heeft.
Deze beperkt zich niet tot een verzoek om financiële, fysieke of organisatorische steun, maar kan ook bestaan uit het soepeler toestaan van bepaalde woonvormen.
Nog steeds gaan mensen dood omdat er geen orgaandonaties beschikbaar zijn.
Het is ieders eigen keus om wel of niet te doneren, maar het wordt verplicht dit aan te geven.
Die verplichting gaat in bij het ophalen van een nieuw paspoort of identiteitsbewijs.
Bij minderjarigen blijft gelden dat de ouders toestemming moeten hebben gegeven.
Biomedisch en biotechnologisch onderzoek gericht op het bestuderen en op den duur genezen van ziekten, zoals Alzheimer, Parkinson, MS, kanker en hartfalen, kan baat hebben bij het gebruik van stamcellen.
Het afleiden van stamcellen van restmateriaal van IVF-behandelingen (in vitro fertilisatie) is een veelbelovende methode, waar ruime mogelijkheden voor moeten zijn.
Gebruik voor belangrijk medisch onderzoek is een betere bestemming dan weggooien.
Miljoenen mensen beleven iedere week samen plezier aan de beoefening en organisatie van sportieve activiteiten.
En wat de PvdA betreft worden dat er alleen maar meer.
Sport voorkomt dat kinderen te dik worden
of dat jongeren zich vervelen.
Topsporters geven trots, binding en ze functioneren als vliegwiel voor de verenigingssport in de samenleving.
Nergens zijn zoveel vrijwilligers actief als in sportverenigingen.
Het is een ontmoetingsplaats, een stabiliseren-de en bindende factor in de samenleving.
Met sport investeren we in de kracht van de samenleving.
Daarom wil de PvdA meer ruimte voor sport.
Mensen, jong en oud, moeten de gelegenheid hebben om te sporten.
Krachtige sportverenigingen vormen de beste garantie dat mensen blijven sporten.
En aansprekende prestaties van Nederlandse topsporters betekenen vaak een enorme stimulans voor de breedtesport.
Sporten is leuk.
Maar het zetten van de eerste stap is vaak erg moeilijk.
Is de sport wel zo leuk als was gedacht?
Kan ik het eigenlijk wel?
Deze vragen zijn alleen te beantwoorden als mensen, jong en oud, kunnen proeven aan de sport.
Als ze worden gestimuleerd om te gaan sporten.
De PvdA wil daarom dat er in wijken voldoende veilige ruimte en zonodig begeleiding is voor jeugd om te sporten.
Dat betekent dat er geen herstructurering meer plaatsvindt zonder dat er ook ruimte voor sport en bewegen en dus voor ontmoeting is ingepland.
Door sportverenigingen, gemeenten en schoolbesturen met elkaar te laten samenwerken in accommodaties, vakleerkrachten en sportactiviteiten, kan de jeugd al vroeg met verschillende sporten in contact komen.
Ook in de naschoolse opvang kan de sport een belangrijke rol spelen.
Ook ouderen sporten onvoldoende.
Wij willen een leven lang sporten mogelijk maken in samenwerking met gezondheidsinstellingen en zorgverzekeraars.
Gehandicaptensport wordt gestimuleerd, waarbij het streven is de gehandicaptensport zoveel mogelijk te integreren met de reguliere sportvereniging.
Er wordt tevens meer geïnvesteerd in topsport voor gehandicapten.
De Nederlandse verenigingscultuur in de sport is uniek.
Maar die cultuur staat wel onder druk.
Het blijkt steeds lastiger om vrijwilligers te vinden.
De maatschappelijke problemen waarmee clubs worden geconfronteerd worden ook steeds groter.
Omdat verenigingen zowel vanuit sportief als in maatschappelijk opzicht een belangrijke rol vervullen, wil de PvdA de verenigingen versterken.
Minder wetten en regels voor de (sport-) verenigingen.
Regels moeten beperkt en simpeler worden om vrijwillige sportbestuurders niet te frustreren.
We willen de financiële barrières voor het lidmaatschap van sportclubs verkleinen.
Daarom stimuleert het Rijk de gemeenten om jeugdsportfondsen te ondersteunen.
Sport is een algemeen belang en dus moet het ook aantrekkelijk zijn om bijvoorbeeld geld uit een financiële erfenis ten behoeve van sport ter beschikking te stellen.
De successierechten hiervoor gaan daarom omlaag.
Verenigingen moeten door de overheid worden gesteund in hun aanpak van asociaal gedrag op en rond de velden.
Samen sporten kan een belangrijke bijdrage leveren aan de integratie van alle Nederlanders.
Topsport is belangrijk.
Voor de uitstraling van Nederland, maar ook als voorbeeld voor de jeugd.
Aansprekende prestaties zijn van belang.
Nederland is echter te klein om op ieder terrein mee te draaien.
Concentratie van activiteiten en middelen levert meer op dan het versnipperen van het geld over alle sporten.
Nederland is een voetballand.
Daar zijn we trots op.
Maar we hebben schoon genoeg van het geweld rond het voetbalveld.
We pikken het niet langer dat hooligans het plezier in het voetbal voor grote groepen frustreren.
Binnen het stadion ligt de verantwoordelijkheid bij de clubs, buiten het stadion bij de overheid.
Met behulp van een “voetbalwet” komt er een meldingsplicht voor vandalen.
Binnen vier jaar moet al het voetbalgerelateerde geweld gestopt zijn.
De combiregeling kan dan worden afgeschaft.
De PvdA wil dat NOC/NSF voor een bepaalde tijd 10 A-sporten aanwijst die de overheid gaat ondersteunen op het gebied van talentontwikkeling, trainingsaccommodaties en natuurlijk de sportieve, medische en educatieve ondersteuning van topsporters zelf.
We willen aansprekende sportevenementen binnenhalen, passend bij de 10 A-sporten, om Nederland gezicht te geven.
Topsporters krijgen ondersteuning van de overheid om topprestaties te kunnen leveren.
Daar mag iets tegenover staan.
Voor de verspreiding van sport zetten topsporters zich in om jongeren in aanraking te laten komen met hun sport.
Gehandicapten hebben recht op een volwaardige deelname aan de maatschappij.
Dat is op dit moment nog niet goed geregeld.
De kracht van gehandicapten wordt niet versterkt.
Integendeel.
Die kracht wordt eerder gesmoord.
De gebrekkige toegankelijkheid van informatie, openbaar vervoer, openbare gehouwen en het uitblijven van infrastructurele aanpassingen maakt gehandicapten afhankelijk.
Die afhankelijkheid moeten we bestrijden.
Het in dienst nemen van mensen met een arbeidshandicap wordt fiscaal gestimuleerd en administratief gemakkelijker gemaakt.
Nederland zet zich actief in voor het aannemen van het VN-mensenrechtenverdrag voor mensen met een (functie-)beperking in de algemene vergadering van de VN, ondertekent en ratificeert dit verdrag en gaat over tot een spoedige uitvoering van dit verdrag.
Veel gebouwen zijn moeilijk toegankelijk voor gehandicapten.
Dat moet veranderen.
De overheid geeft daarbij zoveel mogelijk het goede voorbeeld en zorgt ervoor dat alle gebouwen en openbare ruimte voor alle mensen toegankelijk zijn.
Het kunnen beschikken over informatie is essentieel.
Vooral voor blinden is dat niet altijd eenvoudig.
Met de opkomst van de digitale dienstverlening moet de overheid daar zeker rekening mee houden.
Maar ook met zoiets belangrijks als het stemmen bij verkiezingen is het belangrijk om voorwaarden te scheppen waardoor deze groep ook zelfstandig gebruik kan maken van hun stemrecht.
Op de publieke omroep zou standaard ondertiteling moeten worden geleverd bij programma´s.
Nederland kan hierbij veel leren van landen als Groot-Brittannië.
Goed, toegankelijk en betaalbaar openbaar vervoer is voor gehandicapten van groot belang.
Helaas bestaat dat lang niet altijd.
In de prestatieafspraken met de OV-bedrijven moet rekening worden gehouden met de positie van gehandicapten.
Kunst en cultuur zijn nauwelijks te scheiden van het leven als geheel.
Voor miljoenen mensen vormt actieve en passieve deelname aan kunst en cultuur een bron van inspiratie.
Bovendien hebben kunst en cultuur ook nog belangrijke positieve effecten voor de samenleving als geheel.
Ze zijn een bron voor trots en ze zorgen voor identificatie en binding in de samenleving.
Per generatie en per bevolkingsgroep kan die identificatie verschillend zijn, maar individueel en collectief leven mensen hun leven met besef van goed en kwaad, mooi en lelijk, belangrijk en triviaal, dat ze opdoen via kunst.
Zo dapper als Eminem, wreed als Nero, mooi als het Gezicht op Delft, verliefd als in Notting Hill, happy als Joe Speedboot.
Dat is waardevol.
De politiek moet niet op de stoel van de kunst gaan zitten, maar moet er wel voor zorgen dat die stoel stevig is en blijft.
De PvdA wil dat kunst en cultuur voor iedereen bereikbaar zijn.
We moeten daarbij beginnen met de jeugd.
Kunst en cultuur gedijen alleen als er ruimte is voor productie.
Zowel voor professionele kunstenaars als voor de amateur-kunstenaars.
Ten slotte moeten er plaatsen zijn waar van kunst en cultuur kan worden genoten.
De PvdA vindt het belangrijk dat alle jongeren al vroeg in aanraking komen met kunst en cultuur: jongeren vormen de culturele toekomst van Nederland.
Culturele en Kunstzinnige Vorming blijft of wordt  onderdeel van het basis en voortgezet onderwijs.
Er blijft voor jongeren een systeem bestaan voor culturele activiteiten om vrijwillig en op eigen initiatief kennis te maken met cultuur, van toneel tot schaken en van journalistiek tot ondernemerschap
Kunst kan niet zonder makers, noch bewonderaars.
Een goed productie- en expositieklimaat is daarom van grote waarde.
Zonder autonomie van de kunstenaars en producenten aan te tasten, kan de politiek hieraan een positieve bijdrage leveren.
De PvdA wil ruimte bieden voor productie, expositie en kunstenaar.
Het is de vraag of kunst is gebaat bij een groot aantal kunstopleidingen als er maar voor een beperkte groep ruimte is om na de opleiding als kunstenaar aan de slag te gaan.
Heeft Nederland echt 17 zangopleidingen nodig?
Wat schiet een kunstenaar er mee op om na een opleiding tot de conclusie te komen dat er geen echt perspectief is?
De PvdA wil minder maar kwalitatief hoge opleidingen, en meer arbeidskansen voor kunstenaars en oog voor arbeidsmogelijkheden na de kunstcarrière.
Daarom dient het aantal kunstopleidingen enerzijds afgestemd te zijn op de nationale en internationale arbeidsmarkt voor zeer getalenteerde uitvoerende kunstenaars.
Anderzijds dient het aantal kunstopleidingen afgestemd te zijn op de blijvende behoefte aan goedopgeleide docerende kunstenaars ten behoeve van het regulier onderwijs en de instellingen voor cultuureducatie.
De arbeidsbescherming van kunstenaars kan beter.
In dit opzicht zou de huidige inkomensregeling voor kunstenaars (de WIK) vereenvoudigd kunnen worden en zouden de bijverdienregelingen voor kunstenaars kunnen worden verruimd.
We maken een einde aan bureaucratische regelgeving, veelal in het kader van Arbo- en arbeidstijdenwet, die voorbij gaat aan de specifieke eisen en omstandigheden van deze sector.
De PvdA wil af van de huidige cultuurnotasystematiek.
In dialoog met de sector wordt een alternatief ontwikkeld.
Uitgangspunten daarbij zijn dat de politiek zich beperkt tot het formuleren van de hoofdlijnen en zich niet meer bemoeit met de uiteindelijke verdeling van subsidies.
Dat gebeurt door een Raad van Cultuur die door zijn samenstelling vertrouwen en gezag in de sector heeft.
Geef de podia en gezelschappen van internationale allure (zoals bijvoorbeeld het Concertgebouworkest) meer en langdurigere zekerheid.
Bespaar hen de vierjaarlijkse beoordeling ten behoeve van de subsidieverdeling.
De PvdA wil meer budget ter beschikking stellen voor in stand houden en stimuleren van de amateurkunsten omdat deze evenals sportverenigingen een waardevolle bijdrage leveren aan de sociale cohesie en bijdragen aan het levensgenot van individuele burgers.
De culturele sector wordt gestimuleerd door een verruiming van de fiscale mogelijkheden van burgers en bedrijven om te investeren in kunst en cultuur.
Privaat geld kan de culturele sector versterken.
Cultureel ondernemerschap moet worden gestimuleerd omdat het de kunst minder afhankelijk maakt van de overheid.
Dit betekent ook dat culturele instellingen die in staat zijn gebleken geld uit de markt te halen, niet direct ´beloond´ moeten worden met een korting van de bijdrage van de overheid.
Het hele land moet van kunst en cultuur kunnen genieten.
Kunst en cultuur moet toegankelijk en betaalbaar zijn.
Daarom moeten de podia en musea voldoende budgetten houden om kwalitatief te kunnen programmeren.
Daartegenover staat dat een te grote verspreiding van faciliteiten en een te grote wil om overal alles aan te bieden, leidt tot een versplintering van aanbod en budgetten.
De kwaliteit is daar niet mee gediend.
Bibliotheken zijn een belangrijke schakel voor het laagdrempelig aanbieden van boeken, audiovisuele materialen, culturele en educatieve informatie.
Een derde deel van de bevolking is lid van een openbare bibliotheek, maar dat aantal neemt af.
De PvdA wil bevorderen dat de bibliotheeksector zich grondig blijft vernieuwen o.a. door een beter gebruik van internet, bijvoorbeeld door mogelijkheden te creëren voor gratis digitale distributie van literatuur, muziek en films via internet voor leden van de openbare bibliotheken, ondersteund met kwalitatief
hoogwaardige informatie.
Er worden meer lokale en regionale accenten in kunst en cultuur gelegd.
We willen geen eenheidsworst.
Juist door verschillende accenten te leggen ontstaat ruimte voor een hoogwaardiger kunst en cultuuraanbod.
De collectie van de rijksmusea is ten dele met gemeenschapsgeld opgebouwd en is dus van iedereen.
De PvdA is daarom in principe voor gratis openstelling van de rijksmusea.
Omdat de gevolgen voor bezoekersaantallen, inkomsten en positie van andere musea nu nog onzeker zijn, wil de PvdA een experiment waarbij drie rijksmusea geen entree meer vragen.
Daarnaast willen we dat jaarlijks in een van de andere Rijksmusea een tentoonstelling wordt geselecteerd die iedereen gratis kan bezoeken.
Onafhankelijke pluriforme media zijn essentieel voor de samenleving en het functioneren van de democratie.
De laatste jaren is het medialandschap fors veranderd en verrijkt.
Denk bijvoorbeeld aan de slinkende oplagen van de klassieke kranten, maar ook aan de opkomst en brede verspreiding van internet, de entree van commerciële zenders en regionale televisie.
Nederland heeft, gezien zijn omvang, gelukkig nog steeds een breed aanbod van kranten en tijdschriften, tv en radio.
Dat moet zo blijven.
We zien het als een teken van een sterke, open en pluriforme samenleving waarin mensen de keuze hebben om zich te informeren op een manier die men wenst.
Dat betekent niet dat alles vanzelf goed komt, op verschillende terreinen is inzet van de overheid noodzakelijk.
Internet is niet meer weg te denken uit de samenleving en de mogelijkheden nemen nog iedere dag toe.
Daarom is het zo belangrijk dat iedereen kan leren omgaan met internet.
Jong, maar juist ook oud.
Dit moet, zeker omdat de overheid meer en meer internet gebruikt om de kwaliteit van de dienstverlening en communicatie te verbeteren.
In het basis- en middelbaar onderwijs moet de aandacht uitgaan naar het bestrijden en voorkomen van cyberpesten en het bijbrengen van internetintegriteit en netiquetten bij jongeren.
De vrijheid op internet is een groot goed.
Dat betekent voor de PvdA niet dat het internet een vrijbrief is voor asociaal gedrag.
SPAM moet aan banden worden gelegd.
En er moeten afspraken komen met providers om te voorkomen dat het internet een vrijplaats is voor racistische of terroristische groepen in Nederland omdat het Nederlandse strafrecht hier niet geldt.
Daarnaast wil de PvdA dat de recherche voor internetcriminaliteit wordt uitgebreid.
De toegankelijkheid van de nieuwe media moet voor alle groepen zijn verzekerd.
Waar internet zo belangrijk is geworden, is het daarom belangrijk dat bijvoorbeeld gehandicapten er ook echt gebruik van kunnen maken.
Ook hier geeft de overheid het goede voorbeeld.
Er meer ruimte komt voor kleinere, innovatieve internetbedrijven door open source te stimuleren en door tegen een invoering van softwarepatenten te zijn.
Het gebruik van open source software wordt door de Nederlandse overheid krachtig gestimuleerd.
De PvdA constateert dat de commerciële zenders, zoals RTL, SBS, Radio 538 en Talpa vele kijkers en luisteraars aan zich weet te binden met programma’s die soms niet of nauwelijks van die van de publieke omroep zijn te onderscheiden.
Regionale en lokale omroepen trekken veel kijkers en luisteraars die zich daardoor meer betrokken kunnen voelen bij hun woon- en leefomgeving.
De opmars van de commerciële omroepen en regionale omroepen heeft de positie van de nationale publieke omroepen aangetast.
Dat betekent niet dat de publieke omroep is achterhaald.
Integendeel.
De PvdA vindt een sterke en kwalitatieve publieke omroep van het grootste belang.
De publieke omroep fungeert als podium voor nieuws en meninguitwisseling, zendt culturele programma’s uit zonder altijd aan commerciële eisen te hoeven voldoen, brengt nieuws en amusement voor groepen die onvoldoende interessant zijn voor commerciële televisie of die we juist tegen commercie willen beschermen (zoals kinderen), en moet programma’s kunnen brengen zonder onderbroken te worden door reclames.
Maar momenteel bereikt de publieke zender te weinig mensen, en al helemaal weinig van haar eigen benoemde doelgroepen.
Dat moet dus anders.
Nieuwe technieken, zoals programmeerbare harddisk videorecorders en de mogelijkheid programma’s terug te zien via internet, maken het in de toekomst moeilijker om programma’s uit reclameopbrengsten te financieren.
Alleen het verwerken van reclames in programma’s kan nog financieel soelaas bieden.
Maar die ontwikkeling vinden we als PvdA ongewenst.
Daarom is collectieve financiering van de publieke omroepen onvermijdelijk.
De PvdA wil daar dan ook niet aan tornen.
Waar we met gemeenschapsgeld de publieke omroep overeind houden, moeten we wel duidelijk zijn wat we van die omroep verwachten.
Niet om op de stoel van de omroep te gaan zitten, maar wel om de uitgangspunten voor een sterke en kwalitatieve publieke omroep te formuleren.
De politiek formuleert de hoofdopdracht voor de publieke omroep.
Kwaliteit, pluriformiteit, maatschappelijke actualiteit en onafhankelijkheid vormen de pijlers van de hoofdopdracht aan de publieke omroep.
De PvdA wil dat de publieke omroep een ontmoetingsplaats creëert voor alle burgers voor het stimuleren van burgerschap en het versterken van de sociale cohesie.
De overheid waarborgt financiering voor een lange termijn, om te voorkomen dat de politiek zich steeds gedetailleerder met de publieke omroep gaat bezighouden.
De PvdA wil dat de publieke omroep een brede doelgroep bereikt.
Deze rol kan de omroep alleen waarmaken als hij ook de gelegenheid heeft mee te dingen naar de uitzendrechten van grote (sportieve) evenementen.
Reclame mag ook bij de publieke omroep een bron van inkomsten zijn, maar de publieke omroep mag daarvan niet afhankelijk zijn in zijn programmering.
Omroepgegevens komen vrij zodat ook andere partijen dan de omroepverenigingen in staat zijn een programmablad te maken.
De Raad van Bestuur is verantwoordelijk voor het totaal van de publieke omroep.
Zij zorgt ervoor dat iedere Nederlander weer minstens een van de publieke netten tot zijn favoriete zenders rekent of dat diegenen die op nieuwe manieren media consumeren, jongeren in het bijzonder, de netoverschrijdende en interactieve diensten van de publieke omroep tot hun voorkeursset rekenen.
Om dat te bereiken geeft de Raad van Bestuur concessies uit voor de netten.
Omroepverenigingen en andere maatschappelijke partijen kunnen gezamenlijk een concessie krijgen die in het verlengde ligt van de hoofdopdracht, en worden dan verantwoordelijk voor de programma’s en programmering van de zender.
Ze worden afgerekend op kwaliteit en bereik.
Er komt meer aandacht en budget voor kindertelevisie, kunst-, wetenschaps en cultuurprogramma’s en educatieve programma’s.
Televisieregistraties van grote nationale gebeurtenissen zijn voor iedereen te zien zonder dat de kijker hiervoor moet betalen.
Bij sommige programma’s wordt de grens van ranzigheid wel dicht genaderd.
En soms worden beelden neergezet over een bepaalde omgang en misbruik van vrouwen en meisjes, bijvoorbeeld in videoclips, die over die grens gaan.
Zenders moeten hun verantwoordelijkheid nemen voor wat zij op welk tijdstip uitzenden en de effecten daarvan op het gedrag van kinderen.
De PvdA streeft naar een ongedeeld Nederland, waar de plek waar je geboortehuis staat niets zegt over je toekomst.
Een Nederland waarin iedereen de kans krijgt iets van zijn leven te maken, en waar iedereen recht heeft op een fatsoenlijk bestaan.
De afgelopen jaren is de tweedeling tussen arm en rijk, tussen verschillende bevolkingsgroepen, tussen mensen die veel en mensen die nauwelijks kansen krijgen, tussen bewoners van schone ruime, buurten en bewoners van vieze, onveilige buurten toegenomen.
Achterblijvende regio’s zijn alleen maar verderop geraakt.
680.000 Gezinnen leven ondertussen onder de armoedegrens waaronder veel kinderen.
De langdurige werkloosheid is toegenomen, zeker in economisch zwakke dorpen en wijken.
Van integratie is weinig terechtgekomen, terwijl de segregatie is verergerd.
Door te hameren op de ‘eigen verantwoordelijkheid’ is er een soort ieder-voor-zich-maatschappij ontstaan, waarin mensen van elkaar vervreemden.
Er dreigen twee Nederlanden te ontstaan waar groepen tegenover elkaar worden gezet.
De PvdA wil deze koers radicaal keren en kiest voor het slaan van bruggen.
Niet alleen omdat de problemen die ontstaan door gettovorming niet te overzien zijn, maar ook omdat we iedereen nodig hebben voor onze economie, omdat we alle talent willen benutten en omdat sociale cohesie en vertrouwen het cement is van onze samenleving.
Een gemeenschappelijk gevoel van verbondenheid met de toekomst van Nederland is nodig.
Dat ongedeelde Nederland ontstaat alleen als we zorgen voor sterke en gevarieerde buurten, waarin iedereen wil wonen en waaruit men niet wegtrekt als het even mogelijk is.
Daarom moeten er voorzieningen zijn.
Voor jong en oud.
In de steden en op het platteland.
Sterke buurten vragen om voldoende goede en betaalbare woningen.
De aanpak van de woningnood kan niet wachten.
Hetzelfde geldt voor de integratie.
In veel steden zijn de spanningen de laatste jaren toegenomen.
Het voelt als een tijdbom, waarbij het kabinet vooral heeft uitgeblonken in harde woorden terwijl de resultaten uitbleven.
Duidelijkheid is geboden, maar die duidelijkheid is alleen effectief als er een dialoog is tussen en met de verschillende bevolkingsgroepen in Nederland.
Het onnodig kwetsen van bepaalde groepen draagt daar niet toe bij, want dat overbrugt niet, maar vergroot juist de maatschappelijke tegenstellingen.
Integratie is niet gebaat bij grote woorden en gemakkelijke oplossingen.
In een ongedeeld Nederland hebben alle bevolkingsgroepen een volwaardige positie in de samenleving en werken met elkaar aan een gezamenlijke toekomst.
Helaas zijn we nog niet zo ver.
Emancipatie is en blijft van belang.
In de Nederlandse samenleving zal altijd ruimte zijn voor mensen die op de vlucht zijn voor oorlog en onderdrukking.
Met het groeiende aantal oorlogshaarden zal het aantal vluchtelingen weer toenemen.
Voor de PvdA is de lijn daarbij helder: we zijn voor een streng, maar rechtvaardig en humaan asielbeleid.
Hoe maken we van de kansarme, verschraalde buurten gevarieerde, aantrekkelijke buurten?
Door massief en breed te investeren in zwakke buurten.
Door het onderwijs te verbeteren,
de verloedering op straat aan te pakken,
door voor werk te zorgen,
door de criminaliteit hard aan te pakken zodat de goeden niet onder de kwaden hoeven te lijden.
De verloedering moet stoppen.
Mensen moeten zien dat asociaal gedrag wordt aangepakt en ervaren dat veelplegers van straat worden gehaald.
Er moet opgetreden worden tegen probleemjongeren.
Dat betekent bovenal dat de politie in de buurt moet zijn, zodat mensen zich veilig voelen.
Als we zo de zwakke buurten nieuwe kansen geven, zullen mensen in hun eigen buurt blijven wonen.
Ook al zijn ze een stap omhoog geklommen op de maatschappelijke ladder.
De PvdA vindt dat bewoners die anderen stelselmatig grote overlast bezorgen desnoods gedwongen moeten worden tot verhuizen, bijvoorbeeld naar wooncontainers aan de rand van de stad.
Overlastveroorzakers vergoeden de schade die ze hebben aangericht.
De PvdA vindt het belangrijk dat gemeenten meer werk maken van het aanstellen van buurtbemiddelaars om onafhankelijk en objectief in gesprek te gaan met de ruziënde partijen.
Ons geduld met probleemjongeren is op.
Tegen overlast en criminaliteit gaan we hard en snel optreden.
Eigenlijk is het dan al te laat.
Daarom wil de PvdA dat vroegtijdig wordt ingegrepen.
Ouders zijn verantwoordelijk voor hun kinderen.
Als zij tekortschieten moeten ze daar veel sneller en beter op worden aangesproken.
Zeker in gezinnen waar de machtsverhoudingen zijn omgedraaid, moet interventie worden opgelegd.
Bewoners moeten zich gesteund weten bij hun initiatieven om hun buurt schoon, heel en veilig te maken.
Elke gemeente moet de komende jaren kijken of het aantal beleidsambtenaren op het stadhuis kan verminderen om daarmee het aantal mensen in de buitendienst, die echt op straat aan het werk zijn, flink te vergroten.
Gemotiveerde buurtbewoners en bewonersgroepen moeten zich door de overheid gesteund weten als zij zich inzetten voor de samenhang en de fysieke staat in hun buurt.
Eigenaren worden gestimuleerd om bij de opknapbeurt van hun woning ook energiebesparende maatregelen te nemen.
In sommige buurten kan cameratoezicht en preventief fouilleren helpen.
Dan moet dat ook kunnen worden toegepast.
Onderwijzend personeel in kansarme buurten moet meer kunnen verdienen dan hun collega's in kansrijke buurten.
In oude stadswijken staan nog veel huizen die aan renovatie toe zijn en waarvan niemand goed weet wie er woont.
Onderverhuur, illegaal wonen en huisjesmelkerij komen er veel voor.
De PvdA wil panden in kwetsbare straten door de gemeente laten opkopen, waardoor huisjesmelkers de pas wordt afgesneden.
Er zijn nieuwe huizen nodig in deze wijken, zodat ook de mensen die op de maatschappelijke ladder klimmen in hun eigen buurt kunnen blijven wonen.
De herstructurering van woonwijken moet zich ook hierop richten.
Deze huizen moeten aanpasbaar gebouwd worden.
De herstructurering van woonwijken moet zich richten op de bouw van levensloopbestendige wijken.
We zullen ook in de dorpen moeten voorkomen dat de samenstelling van de bewoners te eenzijdig wordt door bestaande woningbouw aan te passen en nieuwbouw op gepaste schaal toe te staan.
Het stimuleren van de werkgelegenheid in kansarme buurten is nodig.
Waar werk is, fleurt een buurt op en worden anderen meegetrokken.
Daarom worden kansarme buurten kansenzones: belemmerende regels worden voor deze buurten opgeheven.
Om de kleine ondernemer te stimuleren wordt de ondernemersaftrek in deze buurten verhoogd.
In de situatie dat sociale problemen in een buurt zich maar blijven opstapelen en iedere vrijkomende woning vooral geambieerd wordt door een ander probleemgeval, moeten gemeenten en corporaties via de woonruimteverdeling kunnen sturen door bijvoorbeeld voorrang te geven aan mensen die betaald werk verrichten.
We willen én de bureaucratie verminderen
én extra investeren in de sociaaleconomisch en sociaal-cultureel zwakste buurten.
Er komen specifieke buurtbudgetten voor deze buurten.
Deze buurtbudgetten komen voor een klein deel uit het Investeringsbudget Stedelijke Vernieuwing en het budget voor het Grote Stedenbeleid.
Het resterende geld van ISV en GSB blijft in tact en kan worden besteed aan de doelen waaraan het nu ook wordt besteed.
Maar de geldstromen lopen niet meer via de bureaucratie van bijvoorbeeld het Grote Stedenbeleid maar gaat direct naar de gemeenten.
Het budget moet in samenspraak met burgers worden besteed.
Buurten worden alleen sterk als mensen er om positieve redenen wonen, niet omdat ze ertoe worden gedwongen door de overheid of omdat ze elders geen kansen hebben.
Het functioneren van de woningmarkt is hierbij van groot belang.
Daarbij past geen woningnood.
Deze moet worden aangepakt.
Er moeten voldoende woningen worden gebouwd voor starters, ouderen en mensen met een gemiddeld inkomen.
Dat lukt alleen als corporaties dit voor hun rekening nemen.
Dat betekent wel dat corporaties zich opstellen als maatschappelijke ondernemers.
Er is op dit moment een schrijnend tekort aan betaalbare koop- en huurwoningen.
We moeten minder goedkope woningen slopen en niet alleen maar dure woningen bouwen.
De nieuwbouw van woningen moet worden afgestemd op de wensen van alle burgers:
De komende jaren moeten  80.000 tot 100.000 nieuwe woningen per jaar worden gebouwd in alle prijsklassen.
De woningproductie wordt bevorderd door drastisch te schrappen in regels.
De woningbouwproductie moet worden bevorderd door een forse uitbreiding van het aantal bouwlocaties.
Het is niet aan het Rijk om deze aan te wijzen, maar aan de gemeenten om in te spelen op de lokale behoeften.
Wel geeft het Rijk nadrukkelijk aan waar niet mag worden gebouwd (binnen de Ecologische Hoofdstructuur en in nationale landschappen).
De kwaliteitseisen uit het Bouwbesluit moeten worden vereenvoudigd en vereenduidigd, zodat huizen goedkoper kunnen worden.
Hierbij moeten de duurzaamheid
en het wooncomfort gewaarborgd blijven.
Slopen en herstructureren volgen pas als het regionale woningtekort flink is gereduceerd.
Woningen en complexen die technisch versleten zijn moeten natuurlijk wel vervangen worden.
Een uitzondering vormen die wijken waar de leefbaarheid zodanig onder druk komt te staan dat gemeente, corporaties en bewoners gezamenlijk tot de conclusie komen dat slopen noodzakelijk is om de problemen in de wijken aan te pakken.
De gemeenten krijgen steun bij het omzetten van lege kantoren in huisvesting of voor het plaatsen van veilige prefab- of containerwoningen.
Randgemeenten moeten meer woningen bouwen voor de sociale sector.
Het rijk en het middenbestuur stuurt in deze gemeenten daarom niet alleen op aantallen, maar ook op kwaliteit zoals verhouding huur, koop, maar ook woningen voor starters en ouderen.
We willen niet dat de prijs van de nieuwbouwwoningen enorm stijgt doordat speculanten de grond kopen.
Daarom moet het bouwrecht worden losgekoppeld van het eigendomsrecht.
Dan kan de gemeente de projectontwikkelaar of groep bewoners uitkiezen die tegen de laagste kosten het beste plan kan realiseren.
Bouwen in collectief opdrachtgeverschap wordt gestimuleerd.
Woningbouwcorporaties hebben een missie: het verbeteren van de leefomgeving en het aanbieden van voldoende en betaalbare koop- en huurwoningen, voor mensen met een gemiddeld inkomen, maar ook specifiek voor de echte onderkant van de woningmarkt en voor ouderen.
Corporaties met veel vermogen en weinig investeringsplannen krijgen een hogere heffing.
Hierdoor worden ze geprikkeld om te investeren in het bouwen van meer betaalbare woningen en het opknappen van buurten.
De overheid moet mogelijkheden zoeken om het kapitaal af te romen van corporaties die zich opstellen als commerciële vastgoedbedrijven.
De opbrengst wordt gebruikt om de buurtbudgetten te verhogen.
Corporaties, gemeenten en bewoners moeten samen de woningnood aanpakken en werken aan aantrekkelijke buurten.
Dit lukt alleen als ze aan elkaar gewaagd zijn.
Gemeenten en bewoners moeten daarom meer greep krijgen op de woningcorporaties, door meer informatie en recht op arbitrage.
De gemeenten moeten duidelijke, bindende prestatieafspraken maken met de corporaties.
De corporaties krijgen de ruimte die afspraken waar te maken.
Als zij de afspraken niet nakomen, moeten er sancties worden opgelegd.
Ook als gemeenten hun afspraken niet nakomen moeten zij daarop kunnen worden aangesproken.
Corporaties kunnen alleen hun maatschappelijke taak waarmaken als ze lokaal verankerd zijn.
Ze moeten aanspreekbaar zijn voor hun huurders, de organisaties die met hen werken om de leefbaarheid van wijken te versterken, en de lokale bestuurders.
Aan de enorme schaalvergroting van de corporaties moet daarom een einde komen.
Een ongedeeld Nederland veronderstelt dat de geografische scheidslijnen tussen kansarm en kansrijk worden geslecht.
Maar in de huidige tijd is meer nodig.
Het ongedeelde Nederland blijft alleen bestaan als bevolkingsgroepen niet tegenover elkaar staan, maar met elkaar één samenleving vormen.
Op dit moment gaat het de verkeerde kant op.
Integratie stagneert, de segregatie neemt toe.
Die ontwikkeling wil de PvdA keren.
Alle nieuwkomers in Nederland verdienen een kans om te integreren en volwaardig te participeren in de Nederlandse maatschappij.
Bij de integratie van migranten is een grote inspanning van de migrant en de inzet van alle burgers, instanties en bedrijven vereist.
De afgelopen jaren is de polarisatie en discriminatie toegenomen, waardoor soms zelfs goed geïntegreerde nieuwkomers zich van de Nederlandse samenleving hebben afgekeerd.
We kunnen ons er niet bij neerleggen dat jongeren met Turkse of Marokkaanse ouders, die hier geboren en getogen zijn, westerse waarden zoals de democratie afwijzen.
De problemen van vandaag die samenhangen met integratie zijn aanzienlijk en urgent.
Integratie gaat over meer dan het overbruggen van sociaal-economische verschillen en taalproblemen: het heeft ook een culturele dimensie.
Overigens hoort de Islam gewoon bij onze samenleving.
Burgers kunnen met meerdere samenlevingen een binding hebben, zonder dat dit volwaardige deelname aan de Nederlandse samenleving in de weg hoeft te staan.
Succesvolle integratie wordt niet bepaald door het hebben van één paspoort.
Khalid Boulahrouz, de voorstopper van het Nederlandse elftal, is hiervan een treffend voorbeeld.
Het voltooien van een opleiding en het vinden van werk is een voorwaarde voor integratie.
De overheid en het bedrijfsleven hebben daarbij een belangrijke taak, bijvoorbeeld bij het aanbieden van taalonderwijs en het zorgen voor voldoende stageplaatsen.
Het is primair de verantwoordelijkheid van de migrant om zich voor te bereiden op zijn komst naar Nederland, de taal te leren, zich op de samenleving te oriënteren en snel in te burgeren.
Het is in het algemeen belang dat de op dit punt bestaande achterstanden snel worden ingelopen.
Wij stellen een deltaplan inburgering voor.
Wij vinden actief burgerschap belangrijk voor iedereen, dus ook voor migranten.
Een beter Nederland heeft migranten nodig.
Wel verlangen wij van hen dat ze de Nederlandse taal  spreken.
Dit betekent ook kansen bieden om de Nederlandse taal te leren, om mee te doen.
Wij maken de procedures sneller,
stimuleren maatschappelijke participatie
en diversiteit,
en wij werken de wachtlijsten bij de taallessen en inburgering in vier jaar weg.
Inburgering is een proces en niet een momentopname in de vorm van een examen.
Daarom moet het statische inburgeringsexamen worden aangevuld met een maatschappelijke stage en een oriëntatie op de Nederlandse maatschappij en geschiedenis.
Integreren kunnen nieuwkomers niet alleen.
Van de al langer in Nederland wonende bevolking wordt een open houding en een actieve belangstelling verwacht.
Van instanties en bedrijven mag worden verwacht dat zij toegankelijkheid en kwaliteit bieden en discriminatie bestrijden.
Deze eis van wederkerigheid houdt niet in dat de verplichtingen aan beide kanten gelijk zijn: van de migrant wordt een grotere inspanning verwacht omdat hij of zij zich in een nieuwe samenleving vestigt.
Maatschappijoriëntatie is een belangrijk onderdeel van inburgering.
Daarin worden normen geleerd die belangrijk zijn voor het participeren in het openbare leven in Nederland.
Ook is er aandacht voor Nederlandse grondrechten, zoals de vrijheid van meningsuiting, de vrijheid van godsdienst, de gelijkheid tussen mannen en vrouwen, homo’s en hetero’s en tussen mensen van verschillende afkomst.
Alle burgers, inclusief immigranten, mogen rekenen op vrijwaring van discriminatie
en op een respectvolle behandeling van culturele en religieuze uitingen die vallen binnen de grenzen van de democratische rechtsstaat.
Respect voor de geloofsvrijheid van anderen, acceptatie dat mannen en vrouwen, homo’s en hetero’s in Nederland gelijke rechten hebben, en het recht op geloofsafval horen daar ook bij.
Wie zich bij zijn of haar emancipatie belemmerd weet door de druk van familie, traditie of religie verdient onvoorwaardelijke steun.
Er komen safehouses voor meisjes, waar vandaan zij veilig kunnen gaan werken of studeren.
Geen enkele samenleving heeft een onbeperkt absorptievermogen voor nieuwkomers en een oneindige capaciteit om achterstanden te bestrijden en mensen te emanciperen.
Daarom bepleit de PvdA selectieve migratie.
Die selectiviteit betekent dat we open blijven staan voor vluchtelingen conform de nieuwe Vreemdelingenwet,
maar terughoudend zijn bij het toelaten van mensen die gezien hun opleiding of anderszins weinig kans van slagen hebben in Nederland.
Het betekent dat we actief open staan voor het opnemen van mensen die met hun talenten, hoog of laag opgeleid (neem Salomon Kalou) een verrijking voor de Nederlandse samenleving kunnen betekenen.
De leges van de IND zijn de afgelopen jaren enorm verhoogd, soms vertienvoudigd.
Leges moeten niet gebruikt worden als anti-immigratiemiddel.
Het wel of niet toelaten van mensen moet niet afhangen van de dikte van de portemonnee.
De PvdA wil de leges verlagen.
Een ongedeeld Nederland is een Nederland waarin iedereen dezelfde kansen krijgt.
En waar groepen, ondanks alle verschillen, met elkaar samenleven.
Op basis van respect en gelijkwaardigheid.
Nederland heeft de naam een tolerant klimaat te hebben.
Op het eerste oog gaat het ook goed.
Het homohuwelijk als symbool van een geslaagde emancipatie.
De roze maandag op de Tilburgse Kermis.
En de Amsterdamse Gay Parade als blijk van de volledige acceptatie van homo´s.
De schijn bedriegt echter.
Nog steeds is in bepaalde bevolkingsgroepen homoseksualiteit allesbehalve geaccepteerd.
De positie van homo´s is nog steeds niet gelijk aan die van hetero´s.
En steeds meer homo´s vragen zich af of het nog wel veilig is om hand in hand over straat te lopen.
Er moet harder opgetreden worden tegen discriminatie en agressiviteit tegen homoseksuelen op de werkvloer, in het uitgaansleven en op school, niet alleen tegen leerlingen, maar ook tegen leraren.
Het OM treedt ook hard op tegen haatdragende en stigmatiserende uitlatingen.
De politie registreert homofoob geweld en aangiften hiervan krijgen een hogere prioriteit.
Er komt meer aandacht voor het voorkomen van haat en agressie tegen homoseksuelen bij jongeren, bijvoorbeeld door op scholen aandacht te besteden aan homoseksualiteit in lesprogramma's.
Nederland dient wereldwijd een voortrekkersrol te spelen bij het uitdragen van gelijke rechten en vrijheden van homoseksuelen, bijvoorbeeld om te bevorderen dat alle landen van de Europese Unie huwelijken van gelijk geslacht en geregistreerde partnerschappen erkennen.
De erfrechtelijke positie van kinderen uit het huwelijk van homoseksuelen moet hetzelfde zijn als van kinderen uit een huwelijk van hetero’s.
Ambtenaren die er vrijwillig voor kiezen om bijzondere ambtenaar van de burgerlijke stand te worden, mogen niet weigeren homoseksuelen te trouwen.
Wij staan voor een streng en rechtvaardig asielbeleid, waarbij menselijkheid een belangrijk uitgangspunt is in de omgang met asielzoekers.
De huidige asielwet heeft de voorwaarden in zich streng en rechtvaardig te zijn, maar de uitvoering van het beleid in de afgelopen jaren was soms schokkend.
Een land als Nederland, dat de mensenrechten hoog in het vaandel heeft staan, stuurde asielzoekers terug naar onveilige landen, sloot kinderen op in gevangenissen, zette gezinnen zonder pardon op straat en stuurde volledig geïntegreerde asielzoekers na vijftien jaar wachten terug naar een ondertussen vreemd land.
Een zorgvuldige uitvoering van beleid werd ondergeschikt gemaakt aan profileringsdrang, denk aan de zaak van Taida Pasic.
Gemeenten die reële problemen wilden aankaarten werden niet gehoord en fouten werden toegedekt in plaats van opgelost.
Zo kunnen we niet met mensen omgaan.
We maken schoon schip met het verleden door een generaal pardon voor asielzoekers die onder de oude Vreemdelingenwet een verblijfsvergunning hebben aangevraagd.
Oorlogsmisdadigers en veroordeelden wegens ernstige delicten zijn natuurlijk uitgesloten van een vergunning.
Ook als dat later wordt vastgesteld.
De IND is een inefficiënte en klantonvriendelijke overheidsorganisatie.
Dat moet beter.
Alle nieuwe asielaanvragen dienen binnen zes maanden te worden afgehandeld.
De informatie in de ambtsberichten van het Ministerie van Buitenlandse Zaken, die van invloed zijn op de verblijfsduur van de asielzoeker in Nederland, moet worden verbeterd.
Om de informatie in de ambtsberichten te verbeteren wordt ook gebruik gemaakt van de expertise van vooraanstaande mensenrechtenorganisaties.
Gezinnen worden niet gescheiden uitgezet, kinderen worden niet opgesloten in de cel, er wordt niet geleurd met gezinnen met schoolgaande kinderen en asielzoekers in procedure worden opgevangen.
Er wordt zorg geboden waar noodzakelijk en in de opvang is recht op privacy.
De mensenhandel wordt aangepakt.
De vrijwillige terugkeer van afgewezen vreemdelingen wordt vergroot door het bieden van perspectief in het land van herkomst (financiële middelen voor de opbouw van een nieuw bestaan, individuele begeleiding, werkmogelijkheden, onderwijs ter voorbereiding van terugkeer).
Er komen speciale terugkeerprogramma’s voor slachtoffers van mensenhandel en prostitutie.
Maar het aanpakken van de mensenhandel gaat boven terugkeer.
De lasten van asiel moeten ook binnen Europa eerlijk verdeeld worden.
We moeten voorkomen dat Europese landen met elkaar de concurrentie aangaan over wie het meest streng is.
Daarom is harmonisatie noodzakelijk.
Europa blijft bijdragen aan de opvang van vluchtelingen die daadwerkelijk niet in de regio van herkomst kunnen worden opgevangen.
Opvang in de regio moet onder humane omstandigheden plaatsvinden in samenwerking met de VN Vluchtelingenorganisatie.
Alle EU-lidstaten moeten bijdragen aan bewaking van de Europese buitengrenzen.
Mensensmokkel, vrouwenhandel en illegaliteit wordt met alle mogelijke middelen bestreden.
Ondernemers die van goedkope illegale arbeidskrachten profiteren, moeten door stevige nationale Europese wetgeving worden aangepakt.
De PvdA wil het illegaal verblijf in Nederland verminderen.
Mensen zonder verblijfstitel kunnen geen aanspraak maken op verblijf in Nederland.
Illegaliteit gaat bovendien vaak gepaard met uitbuiting en criminaliteit.
Rijk, gemeenten en maatschappelijke organisaties gaan samenwerken.
We willen een lokaal georganiseerd maatwerk, via bijvoorbeeld 25 steunpunten, opzetten voor de terugkeer van afgewezen vreemdelingen en illegalen.
Werkgevers die illegalen in dienst nemen en mensen die illegalen uitbuiten, bijvoorbeeld huisjesmelkers, worden hard aangepakt.
Criminele/overlastgevende illegalen worden gedwongen te vertrekken.
Deze illegalen komen nu vaak na een periode vreemdelingenbewaring weer op straat terecht.
Wij willen een sluitende aanpak: opsluiten of opvangen tot uitzetting.
Wij willen een sluitende aanpak: opsluiten of opvangen tot uitzetten onder voorwaarde dat dit op een humane wijze gebeurt.
Kinderen van illegaal verblijvende ouders mogen niet de dupe worden van het feit dat hun ouders geen verblijfstatus hebben.
Onderwijs kan een kind (tot 18 jaar) nooit ontzegd worden.
Ook medisch noodzakelijke hulp binnen de gezondheidszorg moet voor hen die hier onrechtmatig verblijven te allen tijde beschikbaar blijven.
Iedereen wil wonen, wandelen en winkelen in een veilige buurt en met een gerust hart kunnen reizen.
Kinderen moeten veilig buiten kunnen spelen en ’s avonds op de fiets overal naartoe durven gaan.
Je veilig voelen is een basisbehoefte.
Een risicovrije samenleving bestaat niet, maar de overheid kan wel veel maatregelen nemen om te proberen mensen dat veilige gevoel weer terug te geven.
Door de terroristische aanslagen op het WTC, Bali, in Casablanca, Madrid en Londen komt het terroristische geweld akelig dichtbij.
Dat bleek ook met de moord op Theo van Gogh in Amsterdam.
En we beseffen dat de dreiging allerminst voorbij is.
Terecht zijn er daarom een flink aantal maatregelen genomen ten behoeve van terrorismebestrijding.
Maar ook bijvoorbeeld jeugdbendes kunnen de leefbaarheid van een wijk kapot maken.
Sommige mensen gedragen zich zo asociaal dat ze het met weinig moeite voor veel mensen verpesten.
Dat accepteren wij niet.
Naast de aanpak van criminaliteit krijgt de aanpak van asociaal gedrag topprioriteit.
De afstemming van instellingen die zich met veiligheid bezighouden kan stukken beter, ook als we daarbij brandveiligheid en rampenbestrijding betrekken.
Ten slotte is meer aandacht nodig voor de positie van slachtoffers.
Zij mogen niet worden vergeten.
Veiligheid begint bij de aanpak van criminaliteit en asociaal gedrag.
Veiligheid wordt vergroot door voorkoming en keiharde bestrijding van misdaad.
Het is ontoelaatbaar dat de georganiseerde misdaad voor eigen rechter speelt.
Maar ook verloedering moet worden tegengegaan, onbeschoft gedrag is niet te tolereren, en verslaafden moeten worden opgevangen.
Het hebben van werk en een geschikte woning zijn essentieel voor het voorkomen van misdaad.
Sociale binding in de woonwijken is belangrijk.
Gebrek aan binding is een van de grootste risicofactoren voor misdaad.
De PvdA vindt het ontstaan van no go areas in Nederland onacceptabel.
Veiligheid gaat dus zowel over repressie als over preventie.
Het preventiebeleid is er de afgelopen jaren echter bekaaid vanaf gekomen.
De reclassering komt met het schrijven van rapporten en het plaatsen van taakgestraften veel te weinig toe aan haar kerntaak: de resocialisatie tijdens en na het gevangenisverblijf.
Resocialisatie met wortel en stok is de manier waarop nieuwe misdaad voorkomen kan worden.
Wij willen weer aandacht voor preventie.
Maakt iemand zich schuldig aan criminaliteit, dan is het niet alleen belangrijk om hard te straffen, maar ook om sneller te straffen.
We willen een wijkagent in elke buurt.
Wijkagenten zijn de ogen en oren in de buurt en kunnen dus criminaliteit en radicalisering voorkomen.
Eén wijkagent kan ervoor zorgen dat tien strafbare feiten niet worden gepleegd, terwijl er tien agenten nodig zijn om een misdrijf op te lossen.
Daarom willen we ook geen nationaal georganiseerde politie.
De politie moet lokaal georganiseerd zijn.
Veiligheid is echter niet alleen een zaak van de politie.
Ook gemeenten, scholen, bedrijven en wijken kunnen een partner zijn in veiligheid.
De inzet van toezichthouders wordt daarom gestimuleerd.
Burgers mogen op buurt- en/of wijkniveau meebeslissen over onderwerpen die door de politie moeten worden aangepakt, door zeggenschap over een gedeelte van het politiebudget.
Momenteel wordt onderzocht welke elementen van rechtspraak door nietjuristen in Europese landen aanwezig zijn en welke elementen we daaruit kunnen overnemen.
We wachten het onderzoek af en kijken daarna welke elementen we willen invoeren in Nederland.
In het lokale politiebeleid verdient de aanpak van asociaal gedrag
en het hinderlijk volgen van veelplegers prioriteit.
Om zo te voorkomen dat ze weer een winkeldiefstal plegen of een autokraak zetten.
Er komen hogere straffen voor agressie, zowel fysiek als verbaal, tegen publieke én private dienstverleners, zoals leraren, ambulancepersoneel of mensen die in een winkel werken.
Naast de aanpak van lokale criminaliteit moet nationaal worden opgetreden tegen georganiseerde misdaad.
Op dit moment is er tevens te weinig aandacht voor witteboordencriminaliteit.
Wanneer iemand onherroepelijk is veroordeeld voor een delict waarmee veel geld gemoeid is - zoals fraude, mensensmokkel, afpersing of drugshandel wordt de bewijslast omgedraaid voor zijn/haar verdere vermogen.
Als dan niet aangetoond kan worden dat het vermogen op legale wijze verkregen is, wordt het vermogen door de staat geconfisceerd.
Het doel van reclassering is het voorkomen van nieuwe misdaad.
De meeste daders en veelplegers krijgen korte gevangenisstraffen en taakstraffen en worden daarna aan hun lot overgelaten.
De reclassering moet meer middelen krijgen om mensen te dwingen hun leven op orde te brengen (schuldhulpverlening, mentorschap, het vinden van een baan maar ook tenuitvoerlegging na voorwaardelijke veroordeling of voorwaardelijke invrijheidstelling).
Er komt een onderzoek naar de mogelijkheden om veroordeelden die voor de eerste keer een gevangenisstraf uitzitten te scheiden van veroordeelden die al voor meerdere keren een gevangenisstraf uitzitten.
Wangedrag en criminaliteit onder jongeren moet direct aangepakt worden in intensieve samenwerking tussen gemeenten, scholen, bureaus jeugdzorg, reclassering, veiligheidshuizen en politie en justitie in de buurt.
Jongeren die voor de eerste keer worden veroordeeld, krijgen een persoonlijke coach om herhaling te voorkomen.
Een keiharde aanpak van jonge daders van groepsverkrachtingen.
Ouders blijven primair verantwoordelijk; zij moeten hierop aangesproken worden.
Maar tijdige seksuele voorlichting op scholen kan ook helpen.
De PvdA streeft naar een goede voorlichting aan jongeren op scholen en welzijnswerk, over de gevolgen van loverboys, de verschuiving van de seksuele moraal en overmatig drugs en alcoholgebruik.
In steden zie je talrijke zwerfjongeren en daklozen met psychiatrische of verslavingsproblemen, die de leefbaarheid van buurten aantasten en zichzelf de vernieling in helpen.
Voor een welvarend land als Nederland is dit onacceptabel.
De gevangenis is niet de oplossing voor deze groepen.
Er moet voldoende maatschappelijke opvang zijn.
Wie hier geen gebruik van maakt en wel voor overlast zorgt, wordt op een drangtraject gezet.
Waar ook drang niet baat, wordt het dwang.
De dagelijkse behoefte van verslaafden zorgt vooral in steden voor veel overlast en criminaliteit.
Door verslaafden op te vangen en onder streng medisch toezicht harddrugs te verstrekken veroorzaken zij minder overlast
en krijgen zij een menswaardiger bestaan.
De tbs voor gestoorde gevaarlijke daders moet blijven bestaan.
Niet-blijvend delictgevaarlijke daders moeten professioneel worden behandeld, met dien verstande dat met het oog op eventueel verlof, dat in het kader van die behandeling nodig wordt geacht, een beslissingsbevoegde verlofcommissie wordt ingesteld.
De overgang van het tbs-regime naar de geestelijke gezondheidszorg moet beter vanwege de grote capaciteitsproblemen binnen de tbs.
Geweld in huiselijke kring doet zich op grote schaal voor.
Tot de belangrijkste maatregelen behoren het geven van straatverboden en het uit huis plaatsen van daders van huiselijk geweld in plaats van dat het slachtoffer elders naar opvang moet gaan zoeken.
Signalering is van levensbelang, artsen en onderwijzers moeten hierop beter getraind worden.
Het onderdrukken en exploiteren van vrouwen, tot seksueel geweld aan toe, kan niet serieus genoeg genomen worden.
Er zijn een aantal specifieke groepen, zoals moslim- en Hindoestaanse meisjes en -vrouwen, waar dit bijzondere aandacht moet krijgen.
Emancipatie- en integratieprogramma´s hebben nadrukkelijk tot doel het isolement van deze vrouwen te doorbreken.
Goede en voldoende crisisopvang voor mishandelde vrouwen (en hun kinderen) heeft prioriteit en krijgt een langjarige financiering op nationaal niveau.
Voor slachtoffers van eergerelateerd geweld moet er aandacht komen voor het langjarige traject van beschermen en nazorg, dat volgt na de crisis.
Het besnijden van meisjes is een ernstig misdrijf.
Dat wordt in de eerste plaats voorkomen en altijd opgespoord en vervolgd.
Op dit moment bestaat er te weinig etnische diversiteit bij de politie, waardoor bevolkingsgroepen zich niet herkennen in de politie en omgekeerd de politie ook niet voldoende op de hoogte is van problemen in alle groepen.
Dat moet veranderen.
Het is belangrijk dat iedereen aangifte kan doen van een misdrijf: de burger is de belangrijkste schakel in de veiligheidsketen.
Maar de dienstverlening laat dikwijls te wensen over: wie aangifte wil doen moet persoonlijk en adequaat worden geholpen.
Bovendien moeten maatregelen worden genomen die leiden tot een adequater en sneller optreden naar aanleiding van een aangifte.
Plattelandsgemeenten moeten de mogelijkheid bieden aan haar burgers om ten gemeentehuizen aangifte te kunnen doen.
De georganiseerde criminaliteit bij wietteelt wordt hard aangepakt.
De aanpak van illegale thuisteelt is hard nodig om verloedering en illegale handel in soft drugs tegen te gaan.
Ten behoeve van de VN-drugsconferentie in het jaar 2008 is het verstandig om het Nederlandse en internationale drugsbeleid tegen het licht te houden.
Veel gemeenten zijn ervan overtuigd dat het reguleren van de productie van cannabis een oplossing is voor de groeiende softdrugproblematiek.
Er komt een experiment met het toestaan van de cannabisteelt, zoals bijvoorbeeld in Maastricht is voorgesteld.
De PvdA vindt dat, nu iemands gangen steeds beter te traceren zijn door het gebruik van chips en de GSM, de overheid er scherp op moet toezien of voldoende maatregelen worden genomen om verkeerd gebruik en misbruik van deze (persoons-)gegevens tegen te gaan.
Ongeveer 1 op de 16 inwoners van Nederland is moslim.
Het is voor hen verschrikkelijk dat veel terroristen zich tegenwoordig beroepen op de islam.
Alsof we vergeten dat de laffe aanslagen in onder meer Casablanca en Amman niet bovenal moslimslachtoffers hebben geëist.
De redenen waarom vooral jongeren aangetrokken kunnen worden tot terreurdaden zijn divers.
Sommigen menen dat terroristische middelen toegestaan zijn in de strijd die wordt gevoerd in instabiele regio’s (zoals Palestina, Tsjetsjenië, Irak).
De PvdA erkent het zelfbeschikkingsrecht van volkeren, maar wijst terroristische middelen resoluut af.
Anderen laten zich inspireren door terroristische ideologieën, dikwijls uit onvrede met de zelf ervaren leefsituatie.
De PvdA onderkent het belang van het tegengaan van discriminatie en isolement,
maar acht radicale afwijzing van de kernwaarden van de Nederlandse democratische rechtsstaat onaanvaardbaar.
De PvdA draagt eraan bij dat Europa ter bevordering van de vrede het gesprek aangaat en/of in gesprek blijft met alle relevante politieke bewegingen in het Midden-Oosten.
Tegen het gebruik van terroristische middelen, in het bijzonder aanslagen waarbij burgerdoelen worden gekozen, moet met maximale kracht stelling worden genomen.
Het bestrijden van radicalisering is een van de manieren om de Nederlandse samenleving te beschermen tegen terrorisme.
Radicalisering onder met name islamitische jongeren moet worden bestreden door deze jongeren weerbaar te maken tegen radicale invloeden.
Gebrekkige integratie is geen oorzaak van terrorisme, maar snellere integratie en het voorkomen van uitsluiting is wel onderdeel van de oplossing.
Dat veronderstelt ook dat we consequent optreden tegen discriminatie
en dat we een perspectief op een hoopvol bestaan bieden.
Niet-Nederlandse radicale predikers en imams die aanzetten tot misdaad of die terroristische daden goedkeuren, moeten het land worden uitgezet.
Het terrorisme stoort zich niet aan grenzen.
Daarom is Europese samenwerking in de aanpak ervan noodzakelijk.
Daarbij gaat het vooral ook om de uitvoering van de afspraken die zijn gemaakt.
Het werk en de bevoegdheden van de EU terrorismecoördinator worden kritisch geëvalueerd.
Nederland moet maximaal met buitenlandse mogendheden samenwerken in de strijd tegen het terrorisme
op voorwaarde dat deze mogendheden zich aan de Geneefse conventie houden.
Wij wonen in een rechtsstaat.
Dat betekent dat de overheid zich aan de wet houdt en dat de overheid ervoor zorgt dat de burgers op justitie kunnen vertrouwen.
Dat heeft de laatste jaren niet altijd goed uitgepakt.
Mensen maken zich zorgen dat onschuldigen in de gevangenis belanden (Schiedamse parkmoord).
Ze zien aan de andere kant ook dat schuldigen hun illegale opbrengsten kunnen blijven besteden.
De PvdA heeft vertrouwen in de werking van de rechtstaat, maar extra waarborgen om de rechtmatigheid en de betrouwbaarheid van de opsporing te versterken zijn nodig.
Politie en openbaar ministerie hebben macht, maar op dit moment wordt die macht te weinig gecontroleerd – of ze nu te weinig of te veel doen.
Die controle moet er natuurlijk niet toe leiden dat alleen maar meer papierwerk wordt georganiseerd.
Het betekent dat professionals niet alles delegeren aan onervaren jonge medewerkers.
En het betekent dat rechters-commissarissen officieren van justitie daadwerkelijk aanspreken en dat officieren van justitie daadwerkelijk tegenspraak organiseren bij de politie.
De burgerrechten en een adequate bescherming van de privacy van de burger moeten daarbij gewaarborgd blijven.
Voor zover inbreuk op privacyrechten noodzakelijk is ten behoeve van het bestrijden en voorkomen van terrorisme zal dit alleen toegestaan zijn indien die inbreuk is omgeven met strikte wettelijke waarborgen en de noodzaak ervan steeds door de rechter kan worden getoetst.
Een onderwerp dat zeker beter moet en kan, is de financiële aanpak van misdaad.
Of het nu gaat om het verbeurdverklaren van cash geld van geldsmokkelende witwassers, het ontnemen van dure auto’s van georganiseerde misdadigers, of het navorderen van via ingewikkelde constructies ontdoken belastingen, er is professionele deskundigheid nodig om het aan te pakken.
Daar moet veel harder aan worden getrokken.
Dat is eerlijk en het levert geld op waar je belastingen mee kunt besparen.
Dat heeft de aanpak van uitkeringsfraude in een aantal gemeenten wel bewezen
Europol en Eurojust moeten worden gecontroleerd door het Europarlement én de nationale parlementen, want macht verdient tegenmacht.
Het verhoor van verdachten en getuigen moet ten minste op audioregistratie worden opgenomen.
De kwaliteit van de opsporing moet worden vergroot.
Daadwerkelijke samenwerking van nationale recherchespecialisten met regionale rechercheurs is daartoe een minimumvereiste.
Ook bij het Openbaar Ministerie en de zittende magistratuur (rechters-commissarissen) moeten kwaliteitsimpulsen worden mogelijk gemaakt.
Rechtspraak moet sneller en betaalbaarder worden.
Daarom worden de griffierechten en de eigen bijdragen voor advocaten verlaagd.
Mensen die slachtoffer zijn geworden van criminaliteit hebben daar vaak lang last van.
Soms raken ze die ervaring hun hele leven niet meer kwijt.
In de aanpak van de criminaliteit mag de zorg voor de slachtoffers niet worden vergeten.
Zij staan te vaak met lege handen.
De positie van slachtoffers moet sterker worden.
Slachtoffers moeten veel te lang wachten op hun schadevergoeding.
De PvdA wil een voorschotregeling.
De overheid betaalt de schadevergoeding aan het slachtoffer.
De dader betaalt het voorgeschoten geld terug aan de overheid.
Slachtoffers van misdrijven moeten vaak verschijnen als getuige.
Zij krijgen daarvoor een zeer kleine vergoeding.
De PvdA wil een reële vergoeding, zodat bijvoorbeeld de eigenaar van een kleine winkel die bestolen is, kan getuigen zonder zijn hele dagomzet te verliezen.
Verdachten van geweld- en zedenmisdrijven moeten als het enigszins kan snel voor de rechter worden gebracht.
Dit is in het belang van de slachtoffers.
Ook krijgen deze verdachten een verschijningsplicht in de rechtbank.
Er is meer aandacht nodig voor slachtoffers van racisme en discriminatie.
Deze slachtoffers worden nogal eens vergeten.
We willen veel in Nederland: wonen, werken, ontspannen en genieten van rust en ruimte, en we zijn daarbij met steeds meer Nederlanders.
De druk op de schaarse ruimte is daardoor groot en daarom moeten we keuzen maken.
Het is onze verantwoordelijkheid om de aarde ook voor komende generaties leefbaar te houden.
Het is onze taak om onze kinderen, klein- en achterkleinkinderen een schone leefomgeving te bieden met rust, ruimte en groen.
Solidariteit houdt niet op bij de grens, dus we houden ook rekening met de gevolgen voor mensen in andere landen.
De PvdA gaat niet mee in de schijntegenstelling tussen groen en groei: we moeten erin slagen om de groei in balans te brengen met een schoon en mooi Nederland.
Nu en in de toekomst
Om die balans te vinden moeten we werk maken van duurzame productie, waarbij hernieuwbare grondstoffen worden gebruikt en minder afval ontstaat.
Dat geldt in het bijzonder voor duurzame energie.
De zorg om ons klimaat duldt geen uitstel.
Intussen zullen we ons land moeten aanpassen aan het noodzakelijke waterbeheer gelet op de consequenties van de klimaatverandering.
Daarnaast moeten we inzetten op doordachte mobiliteit, want alleen zo houden we Nederland bereikbaar en leefbaar.
In het zoeken naar een goede balans mogen we meer aandacht besteden aan de inrichting: de verrommeling van het landschap draagt niet bij aan de beleving van een mooi Nederland.
De dozen die langs iedere snelweg staan, de “witte schimmel” die het open landschap aantast, en het veronachtzamen van unieke Nederlandse landschappen, zoals de kust en het rivierengebied, tasten de kwaliteit van Nederland aan.
Aandacht voor kwaliteit van de gebouwde omgeving, maar ook respect voor natuur en landschap vormen belangrijke uitgangspunten.
Op dit laatste punt speelt de landbouw een belangrijke rol; de landbouw is een belangrijke hoeder van de open ruimte.
Het gebrek aan duurzaamheid van de mondiale energievoorziening vormt één van de grootste bedreigingen van de komende decennia.
Broeikasgassen dreigen het klimaat drastisch te veranderen.
De afhankelijkheid van olie, kolen en gas maakt Nederland kwetsbaar voor machtspolitiek van vaak instabiele landen.
Bovendien zorgt de wereldwijde groeiende vraag van 50 tot 70% in de komende decennia ervoor dat we de overstap naar duurzame energievoorziening moeten maken vóórdat klimaatverandering en energietekorten ons voor onoverkomelijke problemen plaatsen.
Schone energievoorziening biedt ook kansen: een koploperspositie betekent een betere concurrentiepositie en extra werkgelegenheid.
Nederland zou in 2020 de schoonste en efficiëntste energievoorziening van Europa moeten hebben.
Dat betekent dat we in 2020 de uitstoot van broeikasgassen met minimaal een derde hebben teruggebracht
en dat duurzame energie minstens een vijfde van onze energievoorziening zal uitmaken.
De energiebesparing per jaar is minstens 2%.
De resterende energieproductie moet gebruikmaken van mogelijkheden van superefficiënte centrales met CO2-opslag.
Ook na 2020 zal deze transitie moeten doorgaan, met als uiteindelijk doel een volledig schone en hernieuwbare energievoorziening in 2050.
Dit wordt gefinancierd uit de aardgasbaten.
Wanneer we voldoende investeren in energiebesparing, duurzame energie (zon, wind, water, biomassa, aardwarmte en omgevingswarmte) en schone fossiele brandstoffen, is kernenergie voor deze ambities niet nodig.
Er komen geen nieuwe kerncentrales en traditionele kolencentrales.
Mensen krijgen een premie als ze een bepaald pakket aan energiebesparende maatregelen doorvoeren bij de aanschaf van een huis.
Uitbreiding van de huidige stimuleringsregeling voor duurzame energie (ook zonne-energie), op termijn aangevuld met de invoering van een verplicht aandeel duurzame energie voor energiebedrijven; zo worden bedrijven aangezet om zelf ook extra te innoveren en investeren.
Ondergrondse CO2-opslag bij nieuwe elektriciteitscentrales wordt verplicht.
De CO2-emissiehandel wordt uitgebreid met de luchtvaart.
De overheid zelf geeft het goede voorbeeld en koopt/least alleen energievriendelijke apparaten en auto’s.
Het speciale energietarief voor de glastuinbouw wordt afgeschaft: de opbrengst hiervan wordt geheel geïnvesteerd in innovatie in deze sector.
Innovatie kan er namelijk voor zorgen dat onze kassen in 2020 geen grootverbruikers van energie meer zijn, maar energieleveranciers!
De PvdA wil in Europees verband een accijns op kerosine.
Daarop vooruitlopend heft Nederland accijns op kerosine voor alle binnenlandse vluchten binnen Nederland.
Versterking, naleving en uitbreiding van internationale verdragen zoals het Kyotoverdrag voor de beperking van uitstoot van broeikasgassen.
De EU moet het initiatief nemen in de mondiale bescherming van kwetsbare natuurgebieden, zoals oceanen, oerwouden, koraalriffen en zoetwaterbassins, en hun biodiversiteit.
De Europese energiemarkt is grensoverschrijdend.
Om de energie veilig te stellen moet de Europese Commissie namens de EU kunnen onderhandelen met de energieproducenten, en moet de EU zorgdragen voor fysieke veiligheid van de aanvoerroutes van energie.
Ingrepen in de ruimte worden vaak voor vele jaren gedaan, dat maakt dat je er zorgvuldig mee om moet gaan!
We hebben behoefte aan een nieuw ruimtelijk kompas.
Er moet meer zorg zijn voor het karakteristieke van de Nederlandse steden en van het Nederlandse cultuurlandschap.
Vooral de relatie met water is zo kenmerkend voor Nederland, zowel in het landschap als in de steden.
Dat moeten we koesteren.
We moeten meer zorg hebben voor het traditionele polderlandschap met koeien in de wei en het open rivierenlandschap.
De Waddenzee moet gewoon hetzelfde blijven.
De overheden stellen randvoorwaarden op en scheppen faciliteiten om de zorg voor cultuurhistorisch erfgoed, het cultuurlandschap en de archeologie in goede banen te leiden.
Zij zijn eindverantwoordelijk voor wat van en voor ons allen is.
Vanwege het publieke belang is er op het gebied van bouwhistorisch en archeologisch onderzoek plaats voor zowel marktpartijen als voor overheden.
Het opdrachtgeverschap van de overheid moet impulsen geven aan architectuur, stedenbouw en landschapskunde.
De inwoners van het landelijke gebied staan voor een grote opgave op de terreinen welzijn, zorg, sport, onderwijs, vervoer, waterberging, natuurontwikkeling en passende woningbouw.
Dorpen zijn veelal bereid om samen met gemeenten en met eigen inzet het landelijke gebied leefbaar te houden.
Rijksregels zijn niet of onvoldoende afgestemd op deze lokale dynamiek en bereiken daarmee onvoldoende resultaat.
De verschillende overheden moeten overleg tussen overheid en burgers bevorderen
en lokale initiatieven meer ruimte bieden om de eigen omgeving in te richten en te onderhouden.
Hierdoor blijft het voorzieningenaanbod overeind waardoor jongeren en ouderen samen langer in de dorpen blijven wonen.
Er moet op het platteland meer worden gebouwd voor lagere inkomens en voor mensen uit de streek.
Het uitgangspunt moet zijn dat bewoners hun leven lang kunnen (blijven) wonen in het landelijk gebied.
Karakteristieken van het landschap moeten behouden blijven.
Een nieuw dorp biedt daarvoor soms betere kansen dan het verder uitbreiden van bestaande dorpen.
Nederland moet zich voorbereiden op een aanzienlijke stijging van de zee en van de rivieren.
Ons verder verschansen achter steeds hogere dijken en wegpompen van water is niet altijd mogelijk en wenselijk.
Een offensieve strategie waarbij het water meer ruimte wordt geboden is kansrijker.
Daar past een nieuw plan voor de kust bij ter versterking van het unieke kustlandschap.
Lokaal kan voor uitbreiding van het land worden gekozen.
Duurzaam bouwen impliceert dat geen bouwlocaties meer worden aangewezen op plaatsen die het meest kwetsbaar zijn voor toekomstige overstromingen.
Om Nederland mooi te houden is het nodig de natuur te beschermen en waar mogelijk uit te breiden.
De achteruitgang van de natuur moet gekeerd worden.
Er komt één groot met elkaar verbonden gebied met échte natuur, waar mensen van kunnen genieten en waar dieren een echte overlevingskans hebben.
De Ecologische Hoofdstructuur (EHS) wordt volledig uitgevoerd.
De provincies krijgen daartoe de noodzakelijke middelen.
Ook stadsbewoners krijgen voldoende groen binnen handbereik om te kunnen recreëren of te genieten van rust.
Dat betekent vooral meer groen en water in en om de stad.
Natuur wordt meer opengesteld zodat mensen ervan kunnen genieten en in de steden wordt nieuw schoon zwemwater gecreëerd.
Maar sommige gebieden moeten beperkt toegankelijk of geheel gesloten blijven voor recreanten, zodat beesten zich kunnen terugtrekken en planten ongestoord kunnen groeien.
De mogelijkheden voor wandelen in de groene ruimte worden bevorderd.
Goede wegen en goed openbaar vervoer zorgen voor sociale cohesie en economische groei.
De mobiliteit moet verbeteren.
We willen ons vaker en sneller verplaatsen en dat zal ook in de toekomst niet afnemen.
Tegelijkertijd willen we ons land leefbaar houden.
Files, lawaai, luchtverontreiniging zorgen er zo langzamerhand voor dat de wal het schip keert.
De PvdA wil dat knelpunten in het huidige wegennet worden opgelost,
dat er een nieuwe railinfrastructuur wordt aangelegd
en dat files worden tegengegaan door het gericht invoeren van kilometerheffing,
het benutten van nieuwe technologie,
het aanzienlijk verbeteren van het openbaar vervoer
en het experimenteren met nieuwe vormen van vervoer en vervoersdiensten.
De auto is en blijft een belangrijk vervoermiddel.
Wij willen de automobilist niet op kosten noch uit de auto jagen.
Wel willen we de kosten van de mobiliteit en de schaarste op de weg eerlijk delen.
Auto’s moeten in de nabije toekomst schoner en zuiniger worden.
Om de files te bestrijden en de lasten van de mobiliteit eerlijker te verdelen komt er zo snel mogelijk een systeem van kilometerheffing, waarbij de heffing wordt gedifferentieerd naar plaats, tijd en milieudruk.
Doordat de kilometerheffing de huidige vaste lasten en belastingen vervangt, zullen mensen die weinig autorijden minder geld kwijt zijn dan nu.
De auto moet zuiniger, schoner en stiller.
Voor de schoonste auto's, waaronder de hybride auto's, moet de BPM vervallen en moet de motorrijtuigenbelasting worden verlaagd.
Accijnzen op fossiele brandstoffen moeten worden aangepast: dieselaccijns moet omhoog, benzineaccijns iets omlaag en rijden op gas wordt gestimuleerd.
Geen accijns op alle schone alternatieve brandstoffen waaronder biobrandstoffen voor minimaal vijf jaar.
Knelpunten in het wegennet worden opgelost,
maar er komt geen tunnel onder het Naardermeer en geen weg door of langs het Naardermeer.
Goed en betaalbaar openbaar vervoer is belangrijk.
In sociaal opzicht, ter bevor-dering van de mobiliteit van ouderen, vooral ook in de dorpen.
Maar ook economisch, denk aan de bereikbaarheid van steden en het ontlasten van files.
En voor het milieu.
De behoefte van burgers staat voorop bij het aanleggen of openhouden van OV-lijnen, vooral in het landelijk gebied.
Het openbaar vervoer moet goedkoper en beter.
De PvdA wil het OV-gebruik uitbreiden en is bereid langdurig in modern OV te investeren.
Voor 65-plussers en gehandicapten is het van grote betekenis als ze gratis met het openbaar vervoer mogen reizen.
Er komt gratis openbaar vervoer voor alle 65-plussers en gehandicapten in de daluren.
De invoering wordt gekoppeld aan de OV-chipkaart, zodat stigmatisering wordt vermeden.
Net als HBO’ers en universitaire studenten krijgen ook MBO’ers vanaf het begin van hun studie een OV-kaart.
Gratis OV kan ingezet worden bij het oplossen van grote verkeersknelpunten.
We investeren in comfortabeler openbaar vervoer met meer stoelen, minder overstappen en betere aansluitingen.
Bovendien willen we een betere benutting van het spoorwegnet.
Er moeten meer mogelijkheden komen om rustig te kunnen werken, inclusief internetaansluitingen, werkruimten, PC’s, koffie/thee etc.
De invloed van de klant moet zowel op individueel als collectief niveau worden versterkt.
Het openbaar vervoer moet veilig zijn voor reiziger en personeel.
Vele reizigers voelen zich nu niet veilig in de trein en bus of op stations.
Er moet een vaste conducteur op alle tramlijnen komen en extra toezicht in de metro en op de risicovolle stations.
Vuiligheid vergroot het gevoel van onveiligheid, de stations en wagons moeten schoon zijn.
Openbaar vervoer is een publiek belang en de behartiging daarvan moet geschieden binnen de spelregels die door de politiek en niet door de markt worden bepaald.
De marktwerking in het stads- en streekvervoer is helaas verworden tot een geloofsartikel.
Bij de organisatie van het vervoer moet het belang van de reiziger voorop staan.
Lokale bestuurders krijgen meer ruimte hun eigen beleid hierin te maken.
De NS en andere OV-ondernemingen moeten niet alleen afgerekend worden op punctualiteit, maar ook op de dienstregeling, de kwaliteit van de aansluitingen, het aantal reizigers en de service die wordt geboden.
De prijs/kwaliteitverhoudingen moeten centraal staan.
Daarbij wordt opnieuw kritisch gekeken naar de Europese afspraken over voorrang voor het goederenvervoer, die nu in toenemende mate leiden tot vertragingen in het nationale personenvervoer.
Vooral in, rond en tussen stedelijke gebieden zijn investeringen in openbaar vervoer noodzakelijk.
De PvdA wil investeren in modern openbaar vervoer, bijvoorbeeld in het uitbreiden van light-rail.
Met nieuwe infrastructuur kan de Randstad zich ontwikkelen tot een echte metropool.
Deze investeringen mogen niet gaan ten koste van de investeringen in de verbindingen met de overige delen van het land.
Er wordt geïnvesteerd in het vervoer van station naar huis: de treintaxi komt terug.
Andere mogelijkheden worden ook onderzocht.
Nederland is traditioneel een fietsland.
De PvdA wil dat dit ook in de toekomst zo blijft en ziet liefst nog meer mensen op de fiets.
In het woon-werkverkeer valt nog veel te winnen.
Veel mensen staan onnodig in de file.
Veilige fietsroutes voor het korte woon-werkverkeer.
Werktijden moeten flexibeler worden zodat werknemers kunnen kiezen voor het meest wenselijke en duurzame vervoer, zowel in economisch, ecologisch als sociaal opzicht.
Werkgevers worden gestimuleerd om OV-abonnementen te vergoeden.
Telewerken of “telestuderen” moet voor een groter aantal mensen een reële optie worden.
Ook dit vergt samenwerking met werkgevers en een flexibilisering van arbeidsovereenkomsten.
De overheid geeft het goede voorbeeld met telewerken: 20% van het werk gebeurt in 2010 thuis.
Een vliegreis is voor bijna iedereen betaalbaar geworden.
Schiphol is belangrijk voor de Nederlandse en de regionale economie en werkgelegenheid.
Daar staan milieukosten tegenover.
Bovendien zijn er hoge maatschappelijke kosten voor investeringen in de bereikbaarheid en het niet kunnen bebouwen van grote gebieden.
De PvdA is tegen de privatisering van Schiphol.
Het strategische (publieke) belang dat Schiphol behartigt is te groot om er als overheid afstand van te doen.
Verder is het strategisch belang van Schiphol ook te groot in de regionale vliegvelden.
Schiphol mag niet meer herrie maken.
Schiphol kan dus alleen extra groeien wanneer de geluidhinder afneemt door stillere vliegtuigen en vliegroutes.
Ook mensen in de wijdere omgeving van Schiphol moeten beter tegen geluidsoverlast worden beschermd.
De PvdA wil duidelijke en meetbare grenzen aan de geluidsoverlast.
Milieubelasting en externe veiligheid moeten vastgesteld, maar bovenal gehandhaafd worden.
Overschrijding zal worden bestraft.
Binnen de wettelijke grenzen worden omwonenden en Schiphol uitgenodigd om samen plannen te ontwikkelen om de geluidhinder terug te dringen.
Vliegveld Lelystad kan in de toekomst een deel van de groei van Schiphol opvangen.
Daarbij moeten de Oostvaardersplassen en bestaande woonkernen worden ontzien.
Hoewel de landbouw in betekenis is afgenomen, zijn er gelukkig grote delen van Nederland waar de landbouw nog een groot stempel drukt op de inrichting van Nederland.
De landbouw is een belangrijke hoeder van de open ruimte in Nederland en vervult - ook in Nederland - nog steeds een taak in de voedselvoorziening.
De PvdA streeft naar een vitale landbouw die zuinig omgaat met grond, grondstoffen en energie en bijdraagt aan een landschap dat karakteristieke waarden weet te behouden.
Boeren en landgoedbeheerders kunnen een belangrijke bijdrage leveren aan zaken als een open landschap, de bescherming van flora en fauna en aan waterberging.
Zij krijgen daar een vergoeding voor.
Er moet meer ruimte komen voor biodiversiteit in het landbouwbeleid, met een duurzame ruimtelijke bescherming van weidevogels.
De voedselproductie kan duurzamer.
De biologische land- en tuinbouw kan daarbij een belangrijke voortrekkersrol vervullen.
Er komt aandacht voor de voedselveiligheid.
Het Europese landbouwbeleid wordt met kracht verder hervormd.
In plaats van de oude inkomens en export subsidies en de genereuze opkoopregelingen willen we een Europees beleid dat gericht is op de versteking van het platteland.
Subsidies voor publieke doelstellingen, voedselveiligheid, biologische landbouw, landschap, waterbeheer en milieu worden waar nodig gehandhaafd.
Het ervoor kiezen om landbouw in bepaalde regio’s te handhaven vanwege het landschappelijke belang kan publieke financiering rechtvaardigen.
De EU moet zich verder openen voor (bewerkte) landbouwproducten uit de ontwikkelingslanden.
De overheid moet stimuleren dat de landbouw op dier- en milieuvriendelijke wijze gezonde producten voortbrengt.
Dierenwelzijn is een kwestie van beschaving.
De afgelopen jaren zijn veel maatregelen die dieren een beter leven gaven, teruggedraaid.
Ooit liep Nederland voorop met een diervriendelijk beleid in Europa.
Die positie willen we terug.
Nationale wetgeving ten aanzien van algemeen dierenwelzijn in de bio-industrie wordt aangescherpt en streng gehandhaafd, vooral wat betreft de buitenlucht, leefruimte en daglicht.
In wet- en regelgeving wordt vastgelegd welke dieren niet gehouden mogen worden (zoals nertsen in fokkerijen) en welke zaken onacceptabel zijn (zoals het onverdoofd castreren van biggen en het couperen van staarten).
De veehouderij wordt diervriendelijker.
Nederland wil strengere eisen stellen aan diertransporten, zowel op nationaal als op Europees niveau.
Met voorlichting en fiscale maatregelen zorgen we voor een groeiend aandeel diervriendelijk (biologisch) geproduceerd vlees.
Proeven op dieren voor luxe producten als cosmetica worden verboden.
Voor specifieke medicijnen zoeken we naar alternatieven.
De verantwoordelijkheid voor het welzijn van gezelschapsdieren ligt bij de overheid (normstellend), de handel en de consument gezamenlijk.
Certificering van de handel en fokkerij gaat misstanden, zoals malafide hondenhandel, tegen en verplicht de detailhandel tot goede voorlichting aan de consument.
Dierenmishandeling wordt strenger bestraft.
De PvdA wil naast boetes en vrijheidsstraffen ook de mogelijkheid tot een verbod op het houden van dieren.
Controle, toezicht en handhaving van wet- en regelgeving krijgen hoge prioriteit.
Veehandelaren die zich herhaaldelijk schuldig maken aan mishandeling van dieren worden vervolgd.
Binnenlandse ontwikkelingen zijn in toenemende mate vervlochten geraakt met gebeurtenissen in het buitenland.
Dit is sterk zichtbaar in veiligheidskwesties.
Fundamentele veranderingen als globalisering en migratie hebben dit verschijnsel nog eens versterkt.
Nederland gaat de strijd aan met groeiende mondiale ongelijkheid
en maakt zich sterk voor de rechten van de mens.
De PvdA maakt werk van de sterke Nederlandse internationale traditie: ons land neemt deel aan VN-missies voor vrede en veiligheid - ook in vergeten gebieden.
Nederland heeft een sterke internationale traditie.
Voor een kleine handelsnatie was dat vanzelfsprekend.
De laatste jaren lijkt van die houding weinig meer over.
Nederland lijkt zich opgesloten te hebben achter de slotbrug.
Die houding werkt - zeker voor een land als Nederland - niet.
Want we kunnen ons niet afschermen van de ontwikkelingen in het buitenland.
We hebben alle belang bij rust en stabiliteit in de wereld.
Het is een kwestie van beschaving dat we niet accepteren dat Afrika als een afgeschreven continent wordt bestempeld.
En we vinden ook dat we Europa niet moeten overlaten aan aanhangers van de vrije markt.
Voor de PvdA geldt dat Nederland internationaal betrokken en solidair is.
Dat komt ook tot uiting in de Nederlandse houding ten opzichte van het buitenland.
We verdedigen daarom, door een actieve diplomatie, een sterke internationale rechtsorde met een groter respect voor mensenrechten.
Democratie, goed bestuur en sociaal beleid zijn daarbij centrale uitgangspunten.
Het veiligheidsbeleid is gebaseerd op analyses van de oorzaken van onveiligheid.
Daarbij hoort ook aandacht voor de rol van de Nederlandse krijgsmacht.
Internationale samenwerking is gericht op bestrijding van de armoede.
We willen betere voorwaarden voor ontwikkeling: eerlijke handel, corruptiebestrijding, conflictpreventie, coherentie van beleid, schuldkwijtschelding en effectievere ontwikkelingshulp.
De Europese Unie moet het vertrouwen van de burgers verdienen door de Nederlandse belangen en sociaal-democratische idealen te dienen en democratisch en effectief te functioneren.
De PvdA wil burgers, maatschappelijke organisaties en bedrijven betrekken bij een activistische internationale oriëntatie van Nederland.
Voor een veilige wereld moet soms hard worden opgetreden.
Maar om een echt veilige wereld te realiseren moeten ook de oorzaken in onderling verband worden aangepakt.
Vrede en veiligheid hebben niet alleen te maken met (burger)oorlogen, maar ook met armoedebestrijding, duurzame ontwikkeling, respect voor mensenrechten, opbouw en onderhoud van rechtsstaten en goed bestuur.
Niet zozeer de veiligheid van staten, maar de veiligheid van mensen staat voorop.
Bij dreigende genocide en misdrijven tegen de menselijkheid onderneemt de internationale gemeenschap actie via de Verenigde Naties en beschermt ze burgers.
Voor een veilige wereld is de internationale rechtsorde essentieel.
Niet-functionerende regeringen zijn niet alleen een bedreiging voor de veiligheid en ontwikkeling van dat land, maar ook voor ons.
Terrorisme vindt onderdak in falende staten.
Criminele netwerken, drugsmaffia’s, grondstoffenroof, wapenhandel en chaotische vluchtelingenstromen kunnen zich vanuit die staten verspreiden.
Om het falen van staten te voorkomen, moet de internationale gemeenschap zo vroeg mogelijk betrokken zijn bij fragiele staten, door vredesdiplomatie, ondersteuning van ontwikkelings- en humanitaire organisaties en bescherming van burgers door vredestroepen.
Door de oorlog in Irak is de samenwerking tussen Europa en de Verenigde Staten onder druk komen te staan.
We moeten samen de strategie bepalen: dus niet Europese soldaten voor Amerikaanse plannen.
Daarvoor is het belangrijk dat Europa eensgezind optreedt.
De NAVO blijft een belangrijk middel voor samenwerking tussen VS en EU.
De capaciteit van de NAVO wordt verder aangepast aan de nieuwe behoeften voor operaties in crisisgebieden en tevens voor haar bijdrage aan de versterking van democratiseringsprocessen, bv.<U+F020>door het ondersteunen van hervormingen in de militaire sector in partnerschaplanden.
De EU moet zich krachtiger laten horen in het Midden-Oosten.
Uitgangspunt is de erkenning van Israël en Palestina als twee levensvatbare staten op basis van de resoluties van de VN-veiligheidsraad.
Mensenrechten en internationaal recht staan voorop, geweldgebruik en terroristische aanslagen keuren we af.
Er moet een einde komen aan de nederzettingenpolitiek en de door Israël gebouwde scheidingsmuur moet worden afgebroken.
De democratisering in de Palestijnse gebieden en andere landen in de regio wordt ondersteund met een kritische dialoog.
Internationale organisaties moeten democratischer en efficiënter worden.
Zo moeten bij organisaties als de Wereldbank en het IMF ontvangende landen meer invloed krijgen op het beleid van deze instanties.
De VN moeten beter kunnen optreden als hoeder van het algemeen belang.
Gestreefd wordt naar inperking van het vetorecht en een betere vertegenwoordiging van ontwikkelingslanden in de Veiligheidsraad.
De nieuwe Secretaris-generaal van de VN krijgt meer uitvoerende bevoegdheden.
De machtsverhoudingen in de wereld verschuiven.
We moeten meer naar het dynamische en energierijke oosten kijken.
China en India worden machtige concurrenten, maar ook landen waarmee we willen samenwerken.
Respect voor de internationale rechtsorde en de mensenrechten is daarbij wel de basis.
Daarbij hoort een kritische dialoog via de EU.
Het ontwikkelen en verspreiden van nieuwe kernwapens vormt een grote bedreiging.
En de vele kleine wapens die in omloop zijn maken vele slachtoffers.
Via internationale afspraken en verdragen maken we werk van het aan banden leggen van wapens.
Binnen Nederland wordt de regelgeving op de doorvoer van wapens naar conflictgebieden via onze (lucht)havens verscherpt en wordt er beter gecontroleerd op de bestemming van wapens die worden doorgevoerd.
Mensenhandel wordt tegengegaan.
Mensen in Nederland die slachtoffer zijn van mensenhandel en/of misbruik, worden beschermd en gemotiveerd om aangifte te doen.
In samenwerking met mensenrechtenorganisaties en nongouvernementele organisaties krijgen zij toekomstgerichte hulp bij de terugkeer naar eigen land.
De winst uit mensenhandel moet na veroordeling van de daders ten goede komen aan de slachtoffers, vooral bij opvang in het land van oorsprong.
Bij schrijnende gevallen van mensenhandel dient een ruimhartig beleid te worden gevoerd met betrekking tot het verlenen van een verblijfsvergunning.
De Nederlandse krijgsmacht is van hoge kwaliteit en is in staat zeer moeilijke taken te vervullen.
Dat zien we in Afghanistan, dat zagen we in Irak en andere plaatsen.
Daaraan is de laatste tientallen jaren hard gewerkt; er is fors gereorganiseerd, de dienstplicht verdween en de overgang naar een beroepsleger is gemaakt.
Was vroeger de krijgsmacht een plaats waar jongens van alle rangen, standen, dorpen en steden elkaar ontmoetten, tegenwoordig is het een veeleisende carrière waar je bewust voor moet kiezen.
De krijgsmacht voldoet aan de eisen van de moderne tijd en die zijn anders dan de eisen van de koude oor-log.
Dat alles is een grote prestatie.
En nog steeds zijn we niet klaar, want de wereld blijft veranderen, net als de samenleving waarin de krijgsmacht functioneert.
Een van de aller-moeilijkste beslissingen in de politiek is om wel of niet tot het gebruik van geweld over te gaan.
De PvdA is voor internationaal ingrijpen in crisissituaties, onder de voorwaarden van juist oogmerk, proportionaliteit, naleving internationaal humanitair (oorlogs-)recht en een redelijke kans op succes in militaire en politieke zin.
Een volkenrechtelijk mandaat is altijd vereist.
Het geweldsmonopoly behoort bij een (beter functionerende) Veiligheidsraad te liggen.
De inzet van Nederlandse militairen is altijd een Nederlandse beslissing: de Tweede Kamer moet op voorstel van het kabinet instemmen met deelname van Nederlandse militairen aan buitenlandse missies.
Er moet een duidelijke exit-strategie voor de militairen zijn.
En een langdurige betrokkenheid bij vredesherstel en opbouw moet gegarandeerd zijn, desnoods door andere landen dan Nederland.
Er wordt niet meer bezuinigd op het defensiebudget.
Als we meer van onze krijgsmacht verwachten, dan moet daar ook ruimte voor zijn.
Daarbij is het belangrijk om samen met Europese partners in EU- en NAVO-verband vergaande afspraken te maken over taakverdeling.
In dat kader worden er geen kruisraketten geplaatst op Nederlandse fregatten.
De Nederlandse defensie moet zich verder reorganiseren voor grotere inzetbaarheid bij internationale vredesmissies en het verlenen van de directe humanitaire noodhulp.
De nazorg voor militairen die zijn uitgezonden naar crisisgebieden wordt structureel verbeterd, bij wet vastgelegd en langdurig gegarandeerd.
Nederland stapt uit het JSF-project.
De Europese Unie heeft veel betekend voor de inwoners van Nederland en kan dat ook in de toekomst blijven doen.
Dan moeten we wel werken aan een andere Europese Unie.
Dat betekent geen Europese superstaat waar Nederland in opgaat en die gedetailleerde regels maakt die de vrijheid van de Europese landen onnodig beperken.
De PvdA wil een EU die de Europese burgers de stabiliteit, welvaart en veiligheid biedt die de Europese landen ieder voor zich niet kunnen realiseren,
en die problemen aanpakt die de Europese landen niet alleen kunnen aanpakken omdat ze de landsgrenzen overschrijden.
Uitgangspunt is dat de kern van de democratie op nationaal niveau ligt en daarom zaken alleen Europees geregeld worden als het nationaal niet goed kan.
Ook solidariteit tussen landen, om iedereen kansen te bieden op een beter bestaan - of dat nu is door steun aan de armste regio's in Europa, of door een buitenlandse politiek die zich meer richt op mensenrechten, internationale ontwikkelingssamenwerking en conflict preventie - is een essentieel deel van de Europese samenwerking.
Daarbij hoort een goed functionerende interne markt met ruimte voor publieke dienstverlening, een activistische buitenlandse politiek, een voortvarend internationaal milieubeleid, een streng maar rechtvaardig asielbeleid en een effectieve bestrijding van terrorisme en georganiseerde misdaad volgens internationale rechtsnormen.
Als dit de prioriteiten zijn, dan klopt het niet dat zoveel Europees geld wordt besteed aan landbouwsubsidies.
En dan klopt het niet dat publieke dienstverlening in Nederland wordt gefrustreerd door een eenzijdige Europese nadruk op de perfectionering van de interne markt.
En dan klopt het niet dat door mondialisering en Europese concurrentiedruk een tweedeling dreigt te ontstaan op de Nederlandse arbeidsmarkt.
De PvdA wil dus op sommige terreinen meer Europa,
op sommige terreinen minder Europa
en vooral een ander Europa.
Europa moet vooral naar de toekomst kijken.
Bij de onderhandelingen over de nieuwe begroting van de EU moet ingrijpende hervorming centraal staan.
De handelsverstorende landbouwsubsidies worden in snel tempo afgebouwd
en structuurfondsen beperken zich tot werkelijk arme lidstaten.
Voor sommige werknemers houdt de uitgebreide EU een bedreiging in, omdat bepaald werk naar de nieuwe lidstaten met lagere lonen zal verschuiven.
Een werknemer die zijn baan verliest, is niet geholpen met het feit dat Nederland als geheel aan de economische integratie verdient.
Scholing en nieuwe kansen op de arbeidsmarkt voor werknemers die hun baan verliezen begeleiden dat proces.
Daarnaast willen we geen concurrentie op arbeidsvoorwaarden.
Als er in Nederland wordt gewerkt gelden ook voor buitenlandse werknemers de regels en CAO's van Nederland.
Uitzonderingen gelden alleen voor tijdelijke detachering.
Misbruik en gelegenheidsconstructies worden streng bestraft.
Een gemeenschappelijke Europese markt is goed, maar de PvdA stelt ook voorwaarden.
Een goede publieke dienstverlening voor burgers als onderdeel van de Nederlandse verzorgingsstaat staat voorop.
De publieke sector is de kern van de nationale democratie, en nationale democratieën moeten hierin dus eigen afwegingen kunnen maken.
De spelregels van de interne markt moeten evenwichtiger worden: het publiek belang moet zwaarder wegen en waar nodig verstevigd worden in Europese wetgeving.
Gemeenten moeten in staat worden gesteld om kwalitatief goede publieke diensten te leveren en regels te stellen vanuit het algemene belang.
Om te voorkomen dat de Europese marktregels dit frustreren door hun eenzijdige nadruk op de belangen van particuliere bedrijven, wil de PvdA Europese regels die ruimte waarborgen voor nationale publieke dienstverlening.
Deze regels zijn vooral nodig voor onze typisch Nederlandse mengvormen tussen particulier en publiek (bijvoorbeeld in de gezondheidszorg, sociale woningbouw, het arbeidsmarkt- en reïntegratiebeleid).
De PvdA ondersteunt actief de initiatieven vanuit het Europees Parlement om tot een duidelijke afbakening tussen nationale publieke dienstverlening en de vrije markt te komen.
De PvdA wil meer Europa in het buitenlands beleid.
De nucleaire dreiging vanuit Iran, een onstabiel Midden-Oosten, de toekomst van de Westelijke Balkan en de energiezekerheid van de EU zijn enkele grote uitdagingen die we gezamenlijk beter het hoofd kunnen bieden.
Nederland gaat met gelijkgezinde landen initiatieven nemen.
Voor meer gezamenlijk optreden in het buitenlands beleid is het opgeven van het nationaal veto voor ten minste uitvoeringsbeslissingen een voorwaarde.
De PvdA wil dat de EU een eigen geluid laat horen op het wereldtoneel.
Door te hameren op respect voor mensenrechten en de internationale rechtsorde,
een betere afstemming tussen civiele en militaire middelen in vredes- en wederopbouwmissies,
het steunen van goed bestuur in onze buurlanden
en het realiseren van eerlijke handel,<U+F020>donorharmonisatie, schuldverlichting en conflictpreventie, met Afrika als prioriteit.
Doordat in Europa kapitaal veel mobieler is dan arbeid dreigt een scheefgroei.
Milieuheffingen komen vooral bij huishoudens terecht, terwijl ondernemingen steeds minder belastingen betalen door concurrentie tussen landen om zoveel mogelijk ondernemingen te trekken.
De PvdA is daarom voor Europese afspraken over de grondslag voor bedrijfsbelastingen,
Europese minimumnormen voor winstbelastingen
en Europese afspraken over heffingen op milieuverbruik.
Uitbreiding van de EU heeft Nederland economisch veel opgeleverd en heeft ons omringd met democratische en economisch stabiele buurlanden.
De voorbereidingen voor verdere uitbreiding met landen waarmee eerder afspraken zijn gemaakt (inclusief Turkije) kunnen in principe doorgaan.
De PvdA stelt wel voorwaarden.
Er wordt strikter op toegezien dat nieuwe leden voldoen aan de toetredingscriteria en ook de opnamecapaciteit van de EU is een criterium.
Voordat  verdere uitbreiding plaatsvindt moet de EU eerst zelf hervormen op het gebied van landbouwsubsidies, structuurfondsen en alleen dát Europees regelen wat Europees geregeld moet worden.
Effectieve en democratische besluitvorming van de uitgebreide Unie moet worden gegarandeerd.
Vrij verkeer van personen kan tijdelijk beperkt worden als de welvaartsverschillen te groot zijn.
En voor verdere uitbreiding is draagvlak nodig onder de bevolking.
De toetreding van Turkije tot Europa kan door middel van een correctief referendum aan de kiezer worden voorgelegd.
Europa is er voor de burgers.
De uitslag van het referendum over de grondwet was glashelder.
De PvdA zal niet accepteren dat er via een omweg toch aan gemorreld wordt.
Voor een nieuw (grondwettelijk) verdrag is een nieuw referendum nodig.
De PvdA wil een nieuw verdrag op hoofdlijnen om de bevoegdheden van de lidstaten en de EU duidelijker vast te leggen en Europa simpeler, democratischer en beter te laten functioneren.
Nationale parlementen en het Europees Parlement krijgen meer te zeggen over de Europese besluitvorming.
De Europese Commissie wordt verkleind
en het Europees Parlement moet het recht krijgen individuele Commissarissen te benoemen en te ontslaan.
Burgers krijgen het recht op initiatief om iets op de Europese agenda te zetten.
Het Europees Parlement vergadert alleen nog in Brussel.
De wetgevende vergaderingen van de raad worden openbaar.
De Nederlandse publieke omroep dient meer aandacht te besteden aan de besluitvorming in Brussel.
Europa moet geen keurslijf worden, maar juist diversiteit waarderen.
Maatwerk kan door vaker te kiezen voor Europese kaderwetgeving die nationaal wordt ingevuld, zolang andere landen hier geen schade van ondervinden (denk aan luchtkwaliteit, klimaatbeleid, waarschuwingen aan rokers op sigarettenpakjes).
Het is niet altijd nodig en wenselijk dat alle 25 landen op hetzelfde moment dezelfde stap zetten.
Flexibele integratie maakt uitbreiding gemakkelijker zonder de landen die nauwer willen samenwerken te blokkeren.
Eventuele kopgroepen moeten vergezeld gaan van mechanismen die maken dat landen die nog niet klaar zijn om mee te doen snel kunnen aanhaken.
In het jaar 2000 beloofden de 189 lidstaten van de Verenigde Naties om binnen vijftien jaar de armoede in de wereld flink terug te dringen.
De PvdA wil zich inzetten om armoede duurzaam te bestrijden en de Millenniumdoelen in 2015 te realiseren.
De PvdA wil in de komende twee kabinetsperioden het budget voor ontwikkelingssamenwerking stapsgewijs verhogen tot 1,0% waarbij duidelijk moet zijn dat dit geld op verantwoorde en effectieve wijze wordt besteed.
Dat besteden we aan armoedebestrijding.
Armoedebestrijding is niet beperkt tot ontwikkelingssamenwerking.
Ook corruptiebestrijding, eerlijke handel, conflictpreventie, schuldverlichting, oog voor de enorme armoede in de grote steden en coherentie van beleid zijn van belang.
Voor het draagvlak voor ontwikkelingssamenwerking is het daarbij van groot belang dat het geld ook echt terechtkomt bij de mensen die het nodig hebben.
Er mag geen geld aan de strijkstok blijven hangen.
Ontwikkeling kan alleen slagen als mondialisering een 'menselijk gezicht' krijgt.
De handel moet eerlijker; dus weg met de handelsbarrières en handelverstorende subsidies.
Landen in ontwikkeling moeten wel de mogelijkheid krijgen hun markten tijdelijk af te schermen.
Oneerlijke handelsverhoudingen benadelen vooral ontwikkelingslanden.
Bedrijven in ontwikkelingslanden krijgen steun op het gebied van standaarden en infrastructuur.
De ontwikkeling van regionale markten wordt gestimuleerd.
Sociale normen, zoals vrije vakbeweging en verbod op kinderarbeid en duurzaam ondernemerschap, gericht op het tegengaan van milieuvervuiling en klimaatsverandering, moeten worden opgenomen in wereldhandelsafspraken.
Bedrijven worden verplicht tot zorgvuldige productie, gebaseerd op naleving van internationale verdragen.
De OESO-richtlijnen voor multinationale ondernemingen moeten beter geoperationaliseerd en bindend worden gemaakt.
Er komt een meldpunt waar organisaties en burgers maatschappelijk onaanvaardbare transacties kunnen melden.
De bestrijding van corruptie heeft topprioriteit.
Wij willen meer financiële transparantie en controle van de grote geldstromen waaronder die van ontwikkelingssamenwerking.
Internationale financiële instellingen moeten meer prioriteit geven aan het bestrijden van corruptie.
Het OM moet actiever kunnen vervolgen.
In een maatschappelijk jaarverslag geven Nederlandse bedrijven verplicht openheid van zaken over kwetsbare activiteiten (bijvoorbeeld met conflictgrondstoffen) en verantwoorden zich over hoe zij maatschappelijk verantwoord ondernemen - ook in het buitenland - in de praktijk brengen.
Er komt een zwarte lijst met corrupte regimes en individuen waaraan geen geld mag worden uitgeleend.
Nationale overheden moeten geholpen worden bij de opbouw van een rechtsstaat en het organiseren van vrije en eerlijke verkiezingen.
Regeringen die de uitslag van democratisch verlopen verkiezingen niet respecteren, worden daar op aangesproken.
Bij grove en systematische schending van mensenrechten wordt de bilaterale hulp stopgezet.
Mensen mogen niet de dupe worden van het stopzetten van hulp aan falende staten.
Daarom wordt de hulp dan verleend aan maatschappelijke organisaties (ngo´s).
Schulden mogen het halen van de Millenniumdoelen niet belemmeren.
De schulden van landen met onvoldoende middelen kunnen worden kwijtgescholden als zij zich inzetten voor duurzame ontwikkeling en armoedebestrijding.
Internationale financiële instellingen houden in de toekomst rekening met de mogelijkheden van een land om de schuldenlast te dragen voordat zij geld uitlenen.
Nederland trekt extra geld uit voor armoedebestrijding in de wereld.
Ook internationaal zal Nederland zich inspannen om andere landen ertoe te bewegen ten minste 0.7 procent van hun BNP te besteden aan armoedebestrijding.
Jongeren worden bij internationaal werk betrokken via internationale maatschappelijke stages, werkervaring en studie.
Het bedrijfsleven vormt samen met particulier initiatief een belangrijke motor voor ontwikkeling.
De PvdA wil bijdragen aan een stabiel ondernemersklimaat in ontwikkelingslanden door te helpen de randvoorwaarden te scheppen.
Met publiekprivate partnerships wordt meer gebruik gemaakt van de toegevoegde waarde van het bedrijfsleven voor ontwikkeling.
De PvdA wil de mogelijkheden voor microkrediet uitbreiden.
Microkredieten betekenen voor kwetsbare groepen de ontsnapping aan een uitzichtloze toekomst.
Ook in instabiele of onveilige landen moeten microkredieten verleend kunnen worden.
Er komen kredietfaciliteiten voor het MKB en kleine particulieren in opkomende landen, maar ook voor het Nederlands MKB en kleine particulieren die in opkomende landen wil investeren.
De PvdA wil meer afstemming en samenwerking tussen donorlanden onderling en met multilaterale instellingen bij hulpverlening.
Ontvangende landen worden teveel belast door de vele verschillende donoren die ieder hun eigen voorwaarden stellen.
Onderwijs, gezondheidszorg, aidsbestrijding en milieu staan centraal.
Speciale aandacht is nodig voor kwetsbare groepen, zoals armen op het platteland en in de steden, vrouwen, ouderen, kinderen en gehandicapten.
Bijna 38,7 miljoen mensen wereldwijd zijn besmet met het Hiv-virus.
Prioriteit moet gelegd worden bij het ontwikkelen van gezondheidssystemen in ontwikkelingslanden en het goedkoop aanbieden van dure gepatenteerde AIDS remmers.
De uitgaven voor aidsbestrijding worden verdubbeld.
Speciale aandacht gaat naar jonge meisjes en vrouwen, omdat dit de groep is met de hoogste kans op infectie.
Onder de juiste voorwaarden helpt hulp.
Wel moet er continu oog zijn voor de valkuilen en moeten nieuwe wegen worden gezocht om hulp effectiever te maken.
Nationale overheden zijn niet altijd de meest geschikte ontvangers van bilaterale hulp.
Lokale overheden kunnen vaak met minder corruptie beter de armoede bestrijden.
Ontwikkelingsorganisaties moeten scherp kijken naar wat werkt en wat niet werkt.
Meer onderlinge afstemming en samenwerking tussen de vele organisaties blijft nodig.
Overheidsfinanciering van ngo’s moet samenwerking stimuleren in plaats van ontmoedigen, zoals nu gebeurt.
Van het geld van ontwikkelingsorganisaties gaat minder naar de salarissen van directeuren en meer naar de projecten voor de mensen waar het om gaat.
Soms helpt hulp niet omdat beleid tegenstrijdig is.
Te vaak wordt met de linkerhand gegeven (via ontwikkelingshulp) terwijl met de rechterhand genomen wordt van ontwikkelingslanden (via o.a. handels-, landbouw-, buitenlands en industrieel beleid).
Beleid moet coherenter zijn en beter gericht op armoedebestrijding.
Nederland neemt concrete stappen om te komen tot een Europese Coherentieagenda.
De PvdA wil een bindend bestuur.
Een bestuur van en voor mensen.
Dat gaat over zorg, onderwijs, openbaar vervoer en andere vormen van publieke dienstverlening.
Publieke dienstverlening die het eigendom van mensen is, en niet van instituties.
Iedereen heeft er immers mee te maken, omdat je naar school moet of naar het consultatiebureau.
Soms ook tegen wil en dank: denk aan de politie of de belastingdienst.
Het is van groot belang dat mensen zich gehoord en gerespecteerd voelen in de publieke dienstverlening.
Het loket of de telefoonstem is voor veel mensen immers het “gezicht” van de overheid.
Voor de PvdA is hoogwaardige publieke dienstverlening van groot belang.
Dit kan worden bereikt door de onderwijzers, de verpleegkundigen, de ambtenaren van de reclassering en de politieagenten meer vertrouwen en meer vrijheid te geven.
De afgelopen jaren hebben deze professionals te weinig ruimte gekregen door teveel regels vooraf en teveel toezicht achteraf.
Bindend bestuur stimuleert ook betrokken burgerschap.
Er zijn in de samenleving zeer veel mensen die zich op talloze plekken inzetten.
Voor de buurt, de sportclub, de oudervereniging van de school of kerk.
Op die manier zijn zij betrokken bij de samenleving en ook bij het bestuur.
Om efficiënt te kunnen besturen is het van belang dat verschillende overheidslagen elkaar versterken.
Echte problemen vragen om betrokkenheid van vele partijen.
En om maatregelen die aansluiten bij de praktijk.
Emmen is anders dan Amsterdam, en Schin op Geul anders dan Delfzijl.
Gemeenten moeten daarom de ruimte krijgen.
Wie vertrouwen wil winnen, zal niet meer verwachtingen moeten wekken dan hij waarmaakt.
Dat geldt ook voor de overheid: die moet betrouwbaar en voorspelbaar zijn.
Mensen moeten er op kunnen vertrouwen dat hun bestuurders zuinig omgaan met gemeenschapsgeld.
Mensen verschillen van elkaar op oneindig veel manieren.
Wat ze belangrijk vinden, wat hun geschiedenis is, of ze liever praten of schrijven, waar ze wonen.
Daarom is het logisch dat iedereen graag persoonlijk benaderd wil worden.
In de winkel, bij de bank én bij het loket van de gemeente.
En als je lang nadenkt over de inrichting van de kinderkamer, dan is het logisch dat je ook meepraat over de inrichting van de school.
Zoveel mensen, zoveel wensen.
Bij de gemeenten, in de zorg, op straat, in het onderwijs.
Dat is allemaal niet vanuit Den Haag te voorzien of vast te stellen.
Goede organisaties geven patiënten, ouders of andere klanten graag de ruimte eigen keuzes te maken en hun kennis in te brengen.
Daar wordt iedereen beter van.
De PvdA wil dat mogelijk maken.
Dat vereist wel dat overheidsorganisaties openstaan voor contact.
Dat ze zich niet kunnen verschuilen achter anonieme call centers, onbegrijpelijke websites of complexe procedures.
Dat vereist dat ambtenaren beslissingen kunnen nemen die gaan over mensen en niet over regels.
Die hebben daarvoor dus ruimte nodig, om aandacht te kunnen geven.
Het aanvragen van bijzondere bijstand, de angst de huursubsidie kwijt te raken, een WAO-herkeuring, het is allemaal al moeilijk genoeg.
De laatste jaren is de dienstverlening uit beeld geraakt.
Formulieren vervingen mensen, verantwoording kwam in de plaats van nadenken over kwaliteit.
Hoe verbeteren we de publieke dienstverlening, het onderwijs, de vergunningverlening voor een verbouwing, de zorg in de verpleeghuizen, de afhandeling voor een aanvraag voor de huurtoeslag?
Door niet de beleidsmaker centraal te stellen, maar de burger!
Ons uitgangspunt is diversiteit.
Mensen verschillen, dus er moet ruimte zijn voor verschillende besluiten.
Weg met de eenheidsworst.
De dienstverlener moet daarvoor de ruimte krijgen.
Politici moeten dan wel de verleiding weerstaan om de verschillen die dan kunnen ontstaan direct weer ter discussie te stellen.
De basis voor een goede dienstverlening is persoonlijke aandacht.
Dat vraagt om dienstverleners van hoog niveau.
Mensen worden netjes behandeld, maar wie achter het loket zit wordt ook beschermd tegen agressie.
Ruimte voor goede dienstverlening ontstaat door in Den Haag minder te gaan regelen.
De leraar schiet er niets mee op als circulaires van het ministerie worden vervangen door richtlijnen van een bestuur van een superschool met tientallen vestigingen en duizenden leerlingen.
De dienstverlening wordt dus ook beter als het management in al die instellingen wordt teruggedrongen.
Overheidsorganisaties worden verlost van de doorgeschoten controle- en verantwoordingsdwang.
Verpleegkundigen die de helft van hun tijd formulieren invullen, komen niet aan hun werk toe.
Een goede dienstverlener legt verantwoording af aan de mensen voor wie hij werkt.
De prestaties van kinderen op school, de tevredenheid van ouderen in een verpleeghuis of het veiligheidsgevoel van bewoners in een buurt zijn maatgevend.
Dienstverleners moeten dus vertellen wat ze doen en zich laten leiden door tevredenheidonderzoek onder hun klanten.
We kiezen voor kleinere publieke organisaties.
De menselijke maat moet terug.
Niet eindeloos fuseren.
En geen extra controlelagen meer die bestaan uit stafdiensten van besturen van enorme instellingen.
Privatisering is de laatste jaren te vaak doorgevoerd op plaatsen waarbij van concurrentie en marktwerking geen sprake is.
Er zijn geprivatiseerde of verzelfstandigde monopolys ontstaan die zich onttrekken aan controle van markt en politiek.
Die privatiseringen stoppen we: beter publieke professionals dan ongestuurde private ambtenaren.
Inspectiediensten toetsen niet meer op gevolgde werkwijze, maar op geleverde kwaliteit.
‘De overheid’ is heel belangrijk, maar ook anderen werken aan het algemeen belang.
Veel bedrijven zijn maatschappelijk verantwoordelijke ondernemingen en werken echt niet alleen uit reclameoogpunt.
Ook omdat er mensen werken die een betere samenleving voor ogen staat.
We geven gul als het ergens anders op de wereld, of in eigen land, verkeerd gaat.
Niet uit vals sentiment of om een schuldgevoel af te kopen.
Er bestaat zoiets als betrokkenheid en dat is hartstikke mooi.
Deze krachten wil de PvdA aanboren en versterken.
We zetten het mes in betuttelende regels die het plezier uit vrijwilligerswerk halen, terwijl ze bedoeld waren voor commerciële instellingen.
Gemeenten en koepelorganisaties gaan het vrijwilligerswerk actiever ondersteunen, bijvoorbeeld door het aanbieden van cursussen, professionele ondersteuning, passende verzekeringen en andere begeleiding.
Werknemers krijgen de mogelijkheid een deel van hun brutoloon rechtstreeks en belastingvrij naar een goed doel over te maken.
Steeds meer bedrijven zijn actief op het gebied van maatschappelijk verantwoord ondernemen.
De overheid kan dit soort initiatieven ondersteunen.
Als we gul aan een goed doel geven, moet het geld wel goed terechtkomen en daar moeten we vertrouwen in kunnen hebben.
Een beter toezicht op de goede-doelensector is gewenst.
Meer ruimte voor uitvoerders en gebruikers van publieke diensten gaat natuurlijk gepaard met een andere inrichting van de Haagse overheidsorganisaties.
Niet de organisatie staat centraal, maar de meerwaarde ervan in de uitvoering.
We hebben meer doeners en minder denkers nodig.
We willen ook niet dat beleidsmakers teveel met elkaar bezig zijn.
Daarom moeten we niet ieder incident met een stelselwijziging beantwoorden.
En als we werk willen maken van een beter Nederland moet Den Haag niet even vier jaar de tijd nemen om alle departementen door elkaar te klutsen.
Een andere stijl van besturen vraagt ook een ander type wetgeving.
Minder details, meer ruimte.
We maken een omslag van beleid naar uitvoering.
Van denkers naar doeners.
Ook in aantallen ambtenaren.
Niet volgens de kaasschaafmethode, maar door de voornemens voor ander en beter beleid in de rest van dit programma consequent door te voeren.
Dus van de rijksoverheid naar uitvoerders en lokale overheden.
Dat betekent dat het aantal rijksambtenaren kan en moet worden teruggebracht.
Meer ruimte voor scholen,
een minder bureaucratische aanpak van de zorgtoeslag,
meer vertrouwen in gemeenten in het werkgelegenheidsbeleid,
sanering van alle commissies die de administratieve lasten aanpakken,
een ander type toezicht.
In dit programma laten we zien dat de rijksoverheid wezenlijk anders kan functioneren.
Ook kan het aantal hiërarchische niveaus worden teruggebracht en kan worden bezuinigd op de overhead binnen departementen en zelfstandige bestuursorganen als het UWV.
Politici controleren op hoofdlijnen en bemoeien zich niet met de details van de uitvoering.
De kwaliteit en inzet van de Haagse ambtenaren is hoog.
Vaak is het inwinnen van extern advies of interim-management een teken van gebrek aan zelfvertrouwen.
Dat is nergens voor nodig, daar kan flink op bezuinigd worden.
We willen het werk in de uitvoering aantrekkelijker maken.
Van de gedachte dat een verpleegkundige alleen carrière kan maken door dienstroosters in te vullen, moeten we af.
Er komen meer carrièrepaden, die niet alleen via management lopen.
Meer mogelijkheden voor experimenten.
Ieder wet krijgt een experimenteerartikel, dan kunnen we leren en bijstellen zonder dat reorganisatie op reorganisatie hoeft te volgen.
Wanneer de overheid haar wettelijke termijnen niet nakomt, betaalt de overheid een boete aan de gedupeerde.
Nederland kent nogal wat bestuurslagen.
De provincie, de rijksoverheid en de gemeenten kennen we allemaal wel.
En dan is natuurlijk ook Europa nog.
In een aantal steden zijn nog deelgemeenten, we kennen landsdelen, we hebben regio's, intergemeentelijke samenwerkingsverbanden en waterschappen.
Het is onvermijdelijk dat veel bestuurders soms vooral met elkaar bezig zijn.
Dat kan beter, inzichtelijker en efficiënter.
En tegelijkertijd willen we dat bestuurders herkenbaarder en toegankelijker worden.
Als mensen in het dagelijkse leven steeds meer zeggenschap en keuzemogelijkheden krijgen, dan kan dat in het politieke leven niet achterblijven.
Dus krijgen mensen meer te zeggen over politici (burgemeesters en Kamerleden) en concrete politieke beslissingen.
Ook als het spannend wordt.
De gemeenten moeten het nut van extra maatregelen en voorzieningen kunnen afwegen tegen de nadelen van hogere lokale belastingen.
Er wordt bezien welke belastingvorm het eenvoudigst tegemoet kan komen aan deze eis.
De totale belastingdruk voor de burger mag niet stijgen als het lokale belastinggebied wordt uitgebreid.
Dat betekent dat ze meer mogen verschillen.
Als we meer taken aan de gemeenten geven, komt het geld mee.
Daarmee houden we rekening met de aard van de (toekomstige) problemen.
En we voorkomen dat er allemaal controle- en regelgeving komt die lokale keuzes onmogelijk maken.
Je vertrouwt iemand of niet.
Gemeentelijke herindelingen worden niet door Den Haag verordonneerd, maar zijn primair een keuze van gemeenten zelf.
Dat kan soms een logische keuze zijn; de extra taken en verantwoordelijkheden die gemeenten kregen en krijgen kan vergaande samenwerking nodig maken.
De pijlers van het binnenlands bestuur zijn het rijk en de gemeenten.
Tussen het rijk en de gemeente bevinden zich nog veel teveel bestuurslagen (regio, waterschap, provincie en landsdeel).
Dat willen we terugbrengen tot een simpel, afgeslankt middenbestuur van maximaal twee lagen tussen rijk en gemeenten.
Ook de taken van het waterschappen zullen in dat vernieuwde middenbestuur worden ondergebracht.
De PvdA streeft niet naar een nieuwe bestuurlijke blauwdruk voor het middenbestuur, maar naar regionaal maatwerk.
De gemeenten en provincies krijgen per regio een jaar de tijd om met een voorstel voor een afgeslankt middenbestuur te komen.
Lukt dat niet, dan komt de landelijke overheid zelf met een plan.
Op dit moment zijn er drie autonome bestuurslagen met eigen taken en huishouding.
Wij zien als kerntaak van het toekomstige middenbestuur het zoeken van consensus tussen gemeenten, onder andere in het uitvoeren van rijkstaken.
Dit kan met minder politici en ambtenaren dan nu het geval is.
Niet alleen in de Tweede Kamer of de gemeenteraad worden democratische besluiten genomen.
Er moet weer een correctief referendum mogelijk worden op initiatief van de bevolking.
We stimuleren alternatieve vormen van democratische besluitvorming zoals burgerfora, zowel lokaal als nationaal.
Wie de burgemeester wordt, moet inzet worden van de gemeenteraadsverkiezingen.
Zoals we nu ook aan de minister-president komen.
Zo kiest de gemeenteraad de burgemeester en krijgen kiezers meer invloed.
De Commissaris van de Koningin wordt gekozen door Provinciale Staten.
De Eerste Kamer krijgt een terugzendrecht, in plaats van het afstemrecht zoals dat nu bestaat.
De Tweede Kamer zal zich dan opnieuw over het wetsvoorstel moeten buigen.
Het kiesstelsel wordt gewijzigd om mensen meer invloed te geven op de samenstelling van de Tweede Kamer.
We kiezen voor een model dat de kiezer de mogelijkheid biedt om ofwel op de partij als zodanig te stemmen ofwel op een specifieke kandidaat van de partij te stemmen.
Dit kan door, net als in België, boven elke kandidatenlijst een knop op de stemmachine toe te voegen waar nu al de naam van de partij staat.
Voorwaarde is dat de financiering van individuele campagnes goed geregeld wordt.
Het aantal gekozen politici kan omlaag, óók in de Tweede en Eerste Kamer.
We gaan terug naar honderd Tweede Kamerleden en vijftig Eerste Kamerleden.
Er moet zo snel mogelijk een wetsvoorstel komen die het mogelijk maakt dat de Tweede Kamer de formateur kiest.
We willen afrekenen met de politieke benoemingencultuur van ambtelijke en semi-ambtelijke posities in ministeries en adviesraden.
In de samenwerking met de Nederlandse Antillen en Aruba hebben armoedebestrijding, een krachtige rechtshandhaving (o.a. drugsbestrijding) en een goed openbaar bestuur topprioriteit.
De discussie over de staatkundige verandering moet in de komende periode in overleg tot een goed einde worden gebracht.
Een betrouwbare overheid betekent integere en betrouwbare politici en ambtenaren.
Integriteit is voor de PvdA een centraal thema en betekent veel meer dan het stellen van regels over flessen wijn.
En als het even niet uitkomt, uitleggen dat de regels eigenlijk niet zo duidelijk waren.
Als PvdA geven we aan waaraan onze eigen politici zich zullen houden.
Politici van de PvdA baseren zich niet alleen op beleidsnota’s, maar weten wat er in de samenleving speelt omdat zij daar actief deel van uitmaken.
Nevenfuncties kunnen daaraan een bijdrage leveren.
Niet elke nevenfunctie is echter te combineren.
PvdA-volksvertegenwoordigers zijn zich daarvan bewust.
Al hun nevenfuncties en de inkomsten daaruit maken zij openbaar.
PvdA-politici maken terughoudend gebruik van wachtgeldregelingen.
Stapeling van inkomen uit hoofde van een politieke functie en uitkering(en) uit vorige betrekkingen is ongewenst.
PvdA-politici zijn in dienst van de samenleving.
Zij laten zich leiden door het algemeen belang en niet door het eigen belang.
Bestuurders zetten het staatsapparaat niet in voor hun eigen beeldvorming of prestige.
PvdA-politici vermijden situaties waarmee de schijn van belangenverstrengeling wordt gewekt.
PvdA-woordvoerders behoren geen aandelen of belangen te hebben in bedrijven die hun portefeuille raken.
Of ze zorgen ervoor dat ze het beheer ervan op afstand hebben gezet.
PvdA-politici verantwoorden zich naar de geest van regels en zoeken niet naar de ruimte in regels.
Daarnaast zet de PvdA zich in voor de volgende punten:
Voor ex-politici gaat een sollicitatieplicht gelden.
De financiering van politieke partijen moet inzichtelijk worden gemaakt om het mogelijk kopen van invloed te voorkomen.
Er komt een wet op de financiering van de politieke partijen waarin de jaarlijkse bijdrage van een persoon of een bedrijf aan een politieke partij aan een maximum wordt gebonden.
Ook wordt een grens gesteld aan het bedrag dat partijen mogen besteden aan verkiezingscampagnes.
Bijdragen aan partijen boven de 500 euro worden openbaar gemaakt.
De financiering voor individuele campagnes wordt ook bij wet geregeld.
Departementen en rijksdiensten moeten een actief integriteitbeleid voeren.
Een betere bescherming voor klokkenluiders is nodig.
Met de plannen in dit verkiezingsprogramma slaan we een aantal vliegen in één klap: de arbeidsparticipatie wordt gestimuleerd
en de economische groei versterkt.
Hierdoor worden tevens de problemen van de vergrijzing minder.
We laten in 2011 een overschot zien op de begroting van 0,5%, op basis van de inschatting die het Centraal Planbureau doet voor de trendmatige groeiverwachting.
Mocht de economische groei tegenvallen en jaarlijks 1,75% bedragen (behoedzaam scenario), dan is er in de PvdA-plannen nog steeds sprake van een overschot.
De PvdA wil een solide begrotingsbeleid.
Er komt dus een einde aan de paniekerige bezuinigingen gevolgd door impulsieve uitgaven vlak voor de verkiezingen.
Door de structurele aanpak zorgen we ervoor dat de economie niet wordt aangejaagd in een hoogconjunctuur en dat we niet hoeven te bezuinigen als het toch al slechter gaat in een laagconjunctuur.
De uitgavenkaders worden op basis van de reële raming van de trendmatige economische groei vastgesteld.
Deze worden gecorrigeerd voor ingezet beleid.
Meevallers aan de uitgavenkant, exclusief rentemeevallers, kunnen worden uitgegeven, meevallers aan de inkomstenkant worden gebruikt om de staatsschuld af te lossen.
Tegenvallers aan de uitgavenkant worden opgevangen door herprioritering binnen de uitgavenkaders, tegenvallende inkomsten mogen in het tekort lopen, zodat de automatische stabilisatoren goed werken.
Zo creëren we begrotingsrust én we voorkomen dat we in een laagconjunctuur paniekerige bezuinigingen doorvoeren.
We houden mee- en tegenvallers in de rente buiten de uitgavenkaders.
Met deze begrotingssystematiek voorkomen we een procyclische werking van het begrotingsbeleid.
In de PvdA-plannen stijgt de koopkracht van lage inkomens waardoor werken weer gaat lonen, modale inkomens blijven gelijk of gaan erop vooruit.
Voor het bedrijfsleven blijven de lasten gelijk, kleine bedrijven gaan er op vooruit.
Jongeren profiteren van de extra investeringen in onderwijs, de OV-kaart voor MBO’ers en lagere overdrachtsbelasting.
Gezinnen in het spitsuur van hun leven hebben het meeste baat bij de kinderopvang, ouderschapsregelingen en de klusjes in en om het huis die goedkoper worden.
Ouderen, gehandicapten en chronische zieken profiteren van het verhogen van de huursubsidie, uitbetaling van de belastingkortingen, gratis openbaar vervoer en de investeringen in de zorg.
Hoe mobiliseren we de kracht van Nederland?
Dat is de grote politieke vraag de komende jaren.
Maar als het lukt, kunnen we ook heel wat aan.
Zelfs na de heftigste economische crisis van de laatste tachtig jaar is Nederland één van de rijkste landen ter wereld.
Nederlanders behoren tot de gelukkigste mensen op aarde.
Hoe heftig die crisis ook is, we zijn en blijven een land dat barst van talent, met goede collectieve voorzieningen, initiatiefrijke ondernemers en hardwerkende burgers.
Die kracht van Nederland hebben we de komende jaren hard nodig.
We  staan  als  samenleving  voor  grote  en  unieke  uitdagingen.
Terugklimmen  uit de crisis, de overheidsfinanciën gezond maken, de wereldeconomie verduurzamen, de verzorgingsstaat gereed maken voor de vergrijzing, een nieuw  saamhorigheidsgevoel  smeden  dat  alle  onderlinge  verschillen  overstijgt – wij geloven dat het kan.
Door perspectief te bieden, door eerlijk te delen,  door krachten te bundelen en door niemand aan de kant te laten staan.
De wereld klimt uit het dal omhoog.
Een dal waar we met zijn allen in terecht zijn gekomen door wangedrag binnen financiële instellingen en door falend toezicht.
Maar ook door een volstrekt naïef geloof in de zaligmakende werking van vrije markten, waar de overheid zo ver mogelijk vandaan gehouden moest worden.
En zeker ook door de overwinning van hebzucht en kortetermijnbelang op matiging, verantwoordelijkheidsbesef en duurzaamheid.
De crisis begon in de financiële markten, maar raakte uiteindelijk hele economieën op een manier die niet eerder vertoond was.
Banken vielen om, geldstromen droogden op, overal ter wereld moesten overheden te hulp schieten om erger te voorkomen.
De tweede klap was zo mogelijk nog harder.
De werkloosheid liep op, evenals het aantal faillissementen en we werden allemaal armer.
Gelukkig had de wereld geleerd van de grote crisis in de jaren ’30 van de vorige eeuw.
Dit keer reageerden overheden wel.
Niet met bezuinigingen, maar juist door de begrotingsteugels te laten vieren.
Internationale samenwerking kwam op gang.
Protectionisme werd bestreden, hoewel niet altijd met succes.
Ook in Nederland had dat resultaat.
Door juist in tijden van crisis te blijven investeren is onze economie niet met 6% maar ‘slechts’ met 4% gekrompen.
We hebben voor 150. 000 mensen werkloosheid voorkomen.
Mede daarom heeft Nederland momenteel de laagste (jeugd)werkloosheid van Europa.
In de schatkist zijn wel harde klappen gevallen.
De extra crisisinvesteringen en het afzien van bezuinigingen bij teruglopende belastinginkomsten droegen bij aan een groot financieringstekort.
Vóór de crisis gaven we minder geld uit dan we binnenkregen.
Nu is precies het omgekeerde het geval.
Een probleem dat we hoe dan ook, vroeg of laat, moeten oplossen.
Op andere gebieden is de schade even groot.
Bedrijven zijn failliet gegaan.
Veel ondernemers zagen hun eigen vermogen als sneeuw voor de zon verdwijnen.
Tal van huiseigenaren zijn in de problemen gekomen.
Spaar- en pensioenvermogens zijn verschrompeld.
En hoe goed we het in internationaal opzicht ook doen, de werkloosheid is sterk toegenomen.
Voor iedereen die dat treft, is het een drama.
De klim terug uit het dal is onze eerste grote uitdaging.
Fouten uit het verleden mogen we niet opnieuw maken.
De oorzaken van de crisis vragen allereerst om een fundamentele herbezinning op de verhouding tussen overheid, markt en toezicht.
Maar we moeten ook consequenties verbinden aan het morele verval dat zichtbaar is geworden.
Nooit meer mogen wij toestaan dat besmettelijke hebzucht hele economieën aan de rand van de afgrond brengt.
Overheden en politici kunnen daar iets aan doen, bijvoorbeeld met streng beloningsbeleid en stevig toezicht.
Middelen die aan kracht winnen naarmate we er beter in slagen tot internationale afspraken te komen.
Maar uiteindelijk bestaat er geen wereld waarin alle risico’s uitgebannen zijn door perfecte regels en onfeilbaar toezicht.
Uiteindelijk gaat het om mensen.
Om individuen die bereid zijn verantwoordelijk te handelen en zich voor dat handelen volledig te verantwoorden.
De taak van de politiek is moreel leiderschap.
Financiële markten moeten weer dienstbaar worden aan de reële economie.
We moeten het tekort wegwerken.
We zullen moeten besparen aan de hand van de ideeën uit de Brede Heroverwegingen.
De werkloosheid moet omlaag.
De handel moet weer aantrekken.
En de economische groei, die zich voorzichtig aandient, moet robuust blijken.
Dat laatste hebben we al lang niet meer alleen in de hand.
De Nederlandse economie is onderdeel van de wereldeconomie.
We verdienen het gros van ons geld in het buitenland.
Gaat het daar goed, dan gaat het goed bij ons.
Het Nederlandse bedrijfsleven heeft veel profijt gehad van het openen van wereldmarkten, van het feit dat ondernemers steeds makkelijker over de grens zaken konden doen.
Maar ook in een ander opzicht zijn we economisch steeds sterker verbonden met het buitenland.
In Europa spreken we af hoe we economische groei stimuleren zonder in protectionisme te vervallen.
We delen met zestien andere landen één munt, de euro.
Daarom zijn we erbij gebaat dat ieder land zijn huishoudboekje op orde heeft.
Laksheid van de één mag niet ten koste gaan van welvaart bij de ander.
Nederland moet zich dus ook houden aan de Europese afspraken om het financieringstekort weer naar beneden te brengen.
Die internationale verwevenheid is voor onze eigen bestwil.
Had Nederland geen deel uitgemaakt van het grote Europa met een sterke gemeenschappelijke munt, dan zouden we de crisis niet zo goed zijn doorgekomen.
Maar laten we niet romantiseren.
Bedrijven kunnen makkelijk de grens over.
Werknemers hebben het nakijken.
Het risico dat bedrijven de wijk nemen beperkt overheden in hun handelen.
De concurrentie met opkomende economieën elders ter wereld is zo groot, dat we allang niet meer kunnen volstaan met gematigde loonontwikkeling.
Wel zullen we het in toenemende mate moeten hebben van innovatief ondernemerschap,
van een goed opgeleide beroepsbevolking
en van een aantrekkelijk vestigingsklimaat.
Dat vergt veel meer dan lage belastingen.
Minstens zo belangrijk zijn stabiele arbeidsverhoudingen,
effectieve handhaving van wetten en regels,
aantrekkelijk wonen,
goede bereikbaarheid
en veilige buurten.
Neem bijvoorbeeld de Scandinavische landen.
De belastingdruk is er verhoudingsgewijs hoog, inkomensverschillen zijn klein – en toch staan zij al jarenlang bovenaan de ranglijstjes van landen met een goed vestigingsklimaat.
De opgave is enorm.
We willen én weer groeien na de crisis
én de werkloosheid omlaag brengen
én de overheidsfinanciën gezond maken
én aantrekkelijk blijven voor het internationale bedrijfsleven.
En dat is nog niet alles.
We moeten ons ook meer dan ooit realiseren dat reparatie, terug naar het verleden, niet kan en niet moet.
Juist nu moeten we onze economische structuur moderniseren omdat de oude niet meer houdbaar is.
Nederland wordt in hoog tempo ouder.
Kinderen groeien gezonder op, oudere mensen leven langer, nieuwe generaties kunnen steeds langer van het leven genieten.
Dat is goed nieuws.
Maar helemaal zonder problemen is het niet.
De eerste babyboomers worden dit jaar 65.
Ze staan aan het begin van een golf van uittredende werknemers in ons land.
Zij doen een terecht beroep op de welvaartsstaat, maar kunnen steeds minder een bijdrage leveren aan het productieve vermogen van ons land.
Rond 2040 bereikt de vergrijzing haar hoogtepunt.
Er zullen niet alleen meer oude mensen zijn, er zijn ook steeds minder jonge mensen.
Daar tussenin bevindt zich een steeds kleinere groep die onze samenleving draaiende zal moeten houden, met steeds minder tijd en steeds drukkere bezigheden.
Deze dubbele druk, minder jongeren die de arbeidsmarkt opkomen en meer ouderen die er vanaf gaan, levert tenminste twee problemen op.
Ten eerste komt de financiering van de verzorgingsstaat in de problemen.
Een krimpende beroepsbevolking zal steeds minder kunnen opbrengen om de voorzieningen als goede zorg en goede sociale zekerheid op peil te houden.
Tegelijkertijd worden voorzieningen als de AOW en de gezondheidszorg duurder door het toenemend aantal ouderen.
Dit wordt maar ten dele gecompenseerd doordat ouderen ook meer belasting gaan betalen over hun steeds hogere aanvullende pensioenen.
Een tweede probleem dreigt op de arbeidsmarkt.
Bedrijven, maar zeker ook instellingen in de collectieve sector, zullen tegen grote tekorten aan werknemers oplopen.
Hoe houden we straks voldoende docenten voor de klas en voldoende verpleegkundigen aan het bed?
Willen we onze economie en onze collectieve voorzieningen overeind houden in een vergrijzende samenleving, dan moeten we behalve een financieringsprobleem ook een arbeidsmarktprobleem oplossen.
Het financieringsprobleem moeten we oplossen door onze publieke sector goedkoper te maken of door er meer voor te betalen.
Bezuinigen of belastingverhoging.
Maar daar heb je niets aan als er geen mensen zijn om de zaak draaiende te houden.
Iedereen, jong of oud, zal dus meer en langer moeten blijven werken.
Innovatie biedt de helpende hand om mensen langer aan het werk te houden.
Daarvan bestaan, zeker in de zorg, vele voorbeelden.
Maar innovatie is op verschillende gebieden hard nodig.
Vooral bij de verduurzaming van onze economie.
We putten de planeet uit en zijn te afhankelijk van een eindige voorraad grondstoffen.
We produceren te veel afvalstoffen en belasten zo bodem, water en lucht.
Het wil maar niet lukken om op wereldschaal het klimaatprobleem, de opwarming van de aarde, dichter bij een oplossing te brengen.
Dit vraagt om grote aanpassingen in economie en samenleving.
Een kwestie van solidariteit tussen onze en volgende generaties- maar ook tussen ons en mensen in ontwikkelingslanden.
Aanpassingen die bepaald niet pijnloos zullen zijn: aanpassingen in consumptiepatronen, aanpassingen in prijzen, aanpassingen in waar we ons geld mee verdienen.
Die aanpassingen zullen veel van ons vergen.
De grote stap zullen we de komende jaren moeten zetten.
Uitstel maakt de oplossing alleen maar duurder.
Het perspectief is aanlokkelijk: de aarde in betere staat aan onze kinderen overdragen dan we haar zelf aangetroffen hebben.
Herstel na de crisis, op de been blijven in een globaliserende economie, de verzorgingsstaat aanpassen aan de vergrijzing en de economie aanpassen aan de noodzaak van duurzaamheid.
Juist de opeenstapeling van uitdagingen maakt de huidige tijd uniek in de geschiedenis van de samenleving.
Kunnen we dat allemaal wel aan, zullen vele mensen zich afvragen?
Wat is wijsheid als we de uitdagingen te lijf gaan?
Wie ontspringt de dans?
Wie betaalt de rekening?
Wie moet er langer werken?
Welke subsidie wordt minder?
Welke belasting gaat omhoog?
Is mijn zorg nog betaalbaar als ik straks oud ben?
Staan er nog wel voldoende docenten voor de klas als mijn kinderen naar school gaan?
Zo bezien is het begrijpelijk dat de onzekerheid toeslaat in veel Westerse landen.
Grote groepen in de middenklasse zijn pessimistisch over de toekomst.
Voor het eerst sinds lange tijd zijn mensen er niet zo zeker van dat de generatie na hen het beter krijgt.
En al zijn ze tevreden met hun eigen leven, dan zijn ze vaak een stuk somberder over de samenleving.
Veel mensen voelen zich onvoldoende vertegenwoordigd in het politieke systeem.
Ze voelen zich machteloos tegenover grote ontwikkelingen die zich buiten hen om lijken voor te doen en waar zij zelf geen greep op lijken te hebben.
Niet alleen machteloos maar ook onbegrepen en niet gewaardeerd.
En in welke onderlinge verhouding deze gevoelens ook bij mensen spelen, ze vormen tezamen een cocktail van frustratie met politiek, democratie en overheid.
Deze gevoelens van vervreemding en –in essentie- onveiligheid spelen mede op door het ongemak dat mensen ervaren bij veranderingen in bevolkingssamenstelling die iedereen kan zien.
Veel, soms grote, culturele en religieuze verschillen.
Steeds meer talen.
Minder duidelijke identiteiten.
De veiligheid en geborgenheid van mensen in hun eigen kleine wereld staan onder druk.
Juist in een tijd waarin mensen dat het hardst nodig hebben, vanwege de grote veranderingen op wereldschaal die op ons afkomen.
Daarmee is de grootste uitdaging van deze tijd geschetst: hoe organiseren we de kracht van Nederland over alle verschillen, vervreemding, ongemakken en misverstanden heen?
Wij weten dat het moet en wij weten dat het kan.
Leidende gedachte daarbij is dat iedereen in ons land mee moet doen en mee moet kunnen doen.
Ieder op zijn of haar eigen manier.
Iedereen moet de komende jaren zijn of haar bijdrage leveren, groot of klein, aan het oplossen van de grote problemen van deze tijd.
Dat vraagt om perspectief.
En om de zekerheid dat, in goede en slechte tijden, de lusten en lasten eerlijk verdeeld worden.
Het vraagt ook om het vermogen morele helderheid te verschaffen,
bruggen te slaan,
iedereen het gevoel te geven er bij te horen
en iedereen aan te sporen mee te doen.
Voor ons is daarbij het volgende essentieel.
Nederland is altijd een land van minderheden geweest.
Minderheden die er altijd in geslaagd zijn op een fatsoenlijke manier samen te leven.
Vaak uit eigenbelang: wie anderen de kans gaf, kreeg ook zelf kansen.
Wie anderen bescherming bood, werd ook zelf beschermd.
Onze Grondwet en rechtstaat zijn van die wederkerigheid doordrenkt.
Daarom zijn ze juist nu cruciaal.
Juist nu het vermogen om te denken in termen van een gemeenschappelijk belang en een gemeenschappelijke toekomst onder druk staat.
Dat geldt zeker ook voor één van de grote sociale kwesties van deze tijd: hoe nieuwkomers en hun kinderen en kindskinderen een volwaardige plek in onze samenleving krijgen.
Onze meest recente geschiedenis heeft ons geleerd dat dit meestal niet vanzelf gaat.
En daar waar het wel vanzelf gaat, duurt het vaak (te) lang.
Deze grote sociale kwestie vraagt om inzet en initiatief van iedereen vanuit een moreel heldere positie
en in het besef dat we het in dit land hoe dan ook met elkaar zullen moeten doen.
De rechtstaat is daarbij cruciaal.
In de eisen die zij stelt maar ook in de bescherming die zij biedt.
Veiligheid in de klassieke zin van het woord behoort tot de kern van de rechtstaat.
Veilig ben je als je niet bang hoeft te zijn voor geweld of intimidatie.
Niet bang voor discriminatie of voor het verlies van vrijheid of bescherming.
De overheid heeft in een rechtstaat het geweldsmonopolie om daarop toe te zien.
Maar de betekenis van veiligheid gaat veel verder.
Wie zich niet veilig voelt, voelt zich niet thuis, heeft geen zelfvertrouwen, steekt geen hand uit naar anderen, neemt geen initiatief, keert naar binnen, durft niet, ziet kansen aan voor bedreigingen.
Zo bezien is veiligheid juist in onzekere tijden een absolute voorwaarde om mensen in staat te stellen hun bijdrage te leveren, de krachten te bundelen en mee te doen.
De rechtstaat is neutraal, hij geldt voor iedereen in gelijke mate.
Dat is een grote kracht in een samenleving waarin al die verschillende Nederlanders in toenemende mate uiteenlopen in achtergrond, ambitie, levensloop en talenten.
De rechtstaat waarborgt de mogelijkheid om verschillend te kunnen en mogen zijn.
De rechtstaat vormt daarmee een belangrijk kader voor emancipatie.
Maar waar het bij emancipatie vaak gaat over de verschillen tussen mensen, is er ook aandacht nodig voor wat ons bindt.
Dan hebben we het over burgerschap.
Burgerschap gaat in de eerste plaats over mensen zelf.
De overheid is voor tal van voorzieningen onmisbaar.
Maar de betrokkenheid van burgers onderling, als buren, als ouders, als leden van dezelfde sportclub of zangvereniging, is vele malen belangrijker.
Onze samenleving draait op die betrokkenheid, op vrijwilligerswerk en mantelzorg die mensen, dag in dag uit, onbaatzuchtig voor elkaar over hebben.
Dat moet beschermd, gewaardeerd en bevorderd worden.
Onderwijs en opvoeding zijn daarbij van groot belang.
Burgerschap gaat over het versterken van wat ons bindt.
Het komt aan op een fatsoenlijke en respectvolle omgang met elkaar.
Op kennis van onze afzonderlijke en gemeenschappelijke geschiedenis.
Dat is net zo belangrijk als een gedeeld perspectief op de toekomst van onze samenleving en de rol die een ieder daarbij te spelen heeft.
Ook daarbij spelen opvoeding en onderwijs een belangrijke rol.
Burgerschap gaat over omgaan met verschillen.
De toegenomen individualisering en diversiteit hebben geleid tot uiteenlopende leefstijlen en minder vanzelfsprekend gedeelde waarden.
Tolerantie en verdraagzaamheid zijn dan minder makkelijk op te brengen, maar wel dubbel zo hard nodig.
Onze benadering van tolerantie is actief en breed.
Acceptatie van de rechtstaat en haar grenzen is een absoluut onwrikbare voorwaarde.
Maar we verdedigen hartstochtelijk een grote individuele vrijheid om binnen de grenzen van de wet eigen opvattingen en voorkeuren te tonen.
We investeren in debat, dialoog en confrontatie om waarden te vormen en te verdedigen die wij niet bij wet of regel willen afdwingen.
Burgerschap gaat verder dan je plichten nakomen.
Iedereen moet zijn rol spelen als burger in de democratische rechtstaat.
Door te kiezen of gekozen te worden.
Door mee te praten en te helpen in een bestuur of vereniging.
Samenleven betekent samen de schouders eronder.
Dat je verantwoordelijkheid voelt en neemt voor je straat, je school, de sportclub en ga zo maar door.
Zo houden we de samenleving draaiend.
Iedereen een stem geven in de toekomst is de manier om ons allemaal betrokken te houden bij de samenleving.
Daarom is het een voorrecht om in een democratie te leven.
In een democratie heeft iedereen de ruimte om zichzelf te zijn.
Democratie en de rechtstaat zijn de beste garantie op het vreedzaam samenleven van verschillende groepen.
Maar die democratie vraagt onderhoud, zij moet aan de eisen van onze tijd worden aangepast.
Mensen nemen tegenwoordig veel minder vanzelfsprekend het gezag aan van diegenen die ons vertegenwoordigen en besturen.
Eens in de vier jaar stemmen is niet genoeg om mensen de invloed te bieden die ze verlangen.
Burgers willen meer invloed dan zij nu hebben.
De kern van democratie is dat iedereen meetelt.
Burgers moeten vertrouwen hebben in politici, politici in burgers.
Aan beide kanten van die streep ervaren velen het in de praktijk anders.
Politiek en overheid moeten het vertrouwen (her)winnen.
Deels is dat een kwestie van lange adem, deels kunnen we stappen zetten die snel effect hebben.
Minder bureaucratie,
een effectiever parlement
en de introductie van enkele vormen van meer directe democratie dragen bij aan het herstel van vertrouwen.
Dit vraagt het doorbreken van de huidige patstellingen.
Het is zaak om breed en langjarig politiek draagvlak te organiseren.
Mensen voelen zich met elkaar verbonden als ze zich door elkaar gesteund weten.
En mensen steunen elkaar als ze zich met elkaar verbonden voelen.
De verzorgingsstaat is met haar georganiseerde solidariteit dus veel meer dan een stelsel van verzekeringen tegen pech of ongemak.
Het geeft uitdrukking aan de lotsverbondenheid.
Als we er niemand alleen voor laten staan, weten we dat we er zelf ooit ook baat bij kunnen hebben.
Zo stelt de verzorgingsstaat iedereen in staat mee te doen, initiatief te tonen en risico te lopen.
Maar solidariteit is niet gratis.
De bereidheid van mensen om te betalen voor solidariteit is niet eindeloos.
Wederkerigheid is essentieel.
Tegenover de plicht tot meebetalen naar draagkracht staat het recht op goede publieke diensten.
Tegenover de plicht de overheid en haar personeel fatsoenlijk te bejegenen staat het recht door diezelfde overheid fatsoenlijk bejegend te worden.
Wederkerigheid betekent ook dat we mensen helpen als het tegenzit.
Maar daar staat tegenover dat we mensen maximaal aanspreken op hun eigen verantwoordelijkheid
en dat we fraude en misbruik keihard bestrijden.
Door de economische crisis zal het de komende jaren meer geven dan nemen worden.
Iedereen zal zijn steentje moeten bijdragen.
Soms als burger, soms als belastingbetaler, soms als gebruiker van voorzieningen, soms als consument.
Dat accepteren mensen zolang ze ervan op aan kunnen dat iedereen naar vermogen meedoet, dat hun bijdrage goed terechtkomt, dat de allerkwetsbaarste mensen beschermd worden en dat van de sterksten het meest gevraagd wordt.
Niet uit afgunst maar omdat ook zij de overtuiging delen dat dit de beste weg is naar een betere toekomst voor ons allemaal.
Eerlijk delen is natuurlijk al lang niet meer alleen een kwestie van wie hoeveel betaalt.
Eerlijk delen gaat steeds vaker over kansen in het leven.
Dat het niet uit mag maken waar je ouders geboren zijn, wat je postcode is, of je man, vrouw, homo of hetero bent.
Iedereen verdient een gelijke kans om wat van zijn of haar leven te maken.
Daarom moeten we niet alleen kansen scheppen maar ook achterstand en achterstelling bestrijden en emancipatie bevorderen.
Zo nodig dwars tegen de remmende krachten van cultuur, religie of het ouderlijk huis in.
Dit verkiezingsprogramma gaat over de periode 2011-2015.
Veel voorstellen kunnen al in die periode hun effect hebben.
Maar voor echt grote hervormingen is meer tijd nodig.
De zorgvuldigheid vraagt dat.
Mensen moeten de gelegenheid krijgen zich aan te passen.
Soms is dat ingewikkeld en is tijd nodig.
Onze hervormingsagenda voor Nederland is ambitieus en veeleisend, maar ook inspirerend en uitdagend.
Zij omvat in ieder geval de volgende verreikende ambities, die stuk voor stuk vragen om fundamentele hervormingen:
Houdbare overheidsfinanciën
Excellent onderwijs
Langer werken
Betaalbare huizen
Bereikbaar Nederland
Duurzame energievoorziening
Dienstbare financiële markten
Grip op de wereldeconomie
Slagvaardige en herkenbare overheid
De crisis en de vergrijzing presenteren ons een gepeperde rekening.
Die kosten moeten we eerlijk verdelen tussen huidige en toekomstige generaties.
De komende twee kabinetsperiodes willen wij alle daartoe noodzakelijke maatregelen treffen.
De sterkste schouders dragen daarbij de zwaarste lasten.
Daarom kunnen we niet volstaan met enkel snijden in de uitgaven.
We moeten ook kijken naar een eerlijke verdeling van de lasten en dus naar de structuur van ons belastingstelsel.
Voorop staat onze overtuiging dat welvaart niet alleen maar bepaald wordt door wat ieder van ons individueel in de portemonnee heeft.
Minstens even bepalend is wat we samen tot stand weten te brengen: goed onderwijs, veilige buurten, menswaardige zorg.
Grote besparingen door fundamentele hervormingen, bijvoorbeeld van de woningmarkt, voeren we zorgvuldig, langzaam (2015-2040) en voorspelbaar in, teneinde de zich herstellende economie niet te schaden.
Burgers moeten de gelegenheid krijgen zich in te stellen op de gevolgen van deze hervormingen.
Beter onderwijs loont.
Voor heel veel van wat wij willen is goed onderwijs onmisbaar: voor burgerschap en verheffing, voor emancipatie en economische zelfstandigheid, voor groei en voor onze concurrentiepositie.
Wij willen tot de top 5 van de wereld behoren.
Dat kan en dat moet ook.
We gaan door met het verminderen van schooluitval.
We blijven investeren in de voorschool om te voorkomen dat de allerjongste kinderen al op een onoverbrugbare achterstand worden gezet.
Het niveau van het middelbaar beroepsonderwijs moet omhoog.
De lerarenopleidingen moeten beter.
Het Hoger Onderwijs snijden we toe op de behoeften en mogelijkheden van een steeds grotere en steeds minder homogene groep studenten.
Iedereen die dat kan vragen wij om langer door te werken.
Het is een onmisbaar element in ons streven ook toekomstige generaties solidaire voorzieningen na te laten.
We verhogen de AOW-leeftijd.
Maar de echte uitdaging ligt in het verbeteren van de arbeidsmarkt.
Kennelijk is het voor werkgevers nog steeds niet aantrekkelijk om te investeren in oudere werknemers.
Veel talent belandt vroegtijdig langs de kant.
Dat roept om scholing, loonkostensubsidies, betere arbeidsomstandigheden, een andere houding van werkgever en werknemer.
Wij introduceren daarom één scholingsrecht en scholingsplicht.
Net als het recht om door te mogen werken na het bereiken van de pensioengerechtigde leeftijd.
Een nieuw Sociaal Akkoord is de beste manier om deze grote veranderingen door te voeren met een breed maatschappelijk draagvlak.
De Nederlandse woningmarkt zit op slot.
Mensen met een laag inkomen subsidiëren mensen met een hoog inkomen en een duur eigen huis.
De huizenprijzen zijn hoog, zeker voor starters.
Huurders stromen maar mondjesmaat door naar een koopwoning.
We bouwen te weinig huizen.
Wij gaan de fiscale behandeling van het eigen huis geleidelijk moderniseren.
Zodat de sterkste schouders de zwaarste lasten dragen, wonen betaalbaar blijft en starters zich makkelijker een koophuis kunnen veroorloven.
We ontmoedigen het scheefhuren zodat ook de doorstroming in de huursector op gang komt.
We maken bouwen voor de huursector aantrekkelijker.
En we zorgen ervoor dat woningbouwcorporaties gaan doen waarvoor zij opgericht zijn, namelijk bouwen waar commerciële ontwikkelaars dat niet doen.
Nederland raakt verstopt.
Door de crisis zijn er minder files, maar als de groei weer aantrekt staan we weer muurvast en raken de treinen weer overvol.
Dat leidt niet alleen tot veel ergernis maar ook tot hoge kosten.
En het is ook nog eens slecht voor het milieu.
Dat moet anders.
Dus investeren wij in modern openbaar vervoer.
We willen het autogebruik op een eerlijke manier belasten
en de bereikbaarheid verbeteren.
Het gebruik van de auto is de basis voor belasting en niet het bezit.
In plaats van het bezit wordt het gebruik van de auto belast naar milieubelasting, plaats en tijd.
Voor vrachtauto’s wordt het systeem ingevoerd waarmee in Duitsland goede ervaringen zijn opgedaan.
Met het aanleggen van nieuwe wegen betrachten wij grote terughoudendheid.
Duurzame inpassing in het landschap is altijd voorwaarde.
Wij willen in 2020 de duurzaamste energievoorziening van Europa hebben.
Zo leveren we onze bijdrage aan een houdbaar klimaat.
Het prikkelt tot innovatie en ondernemerschap
en het draagt bij aan onze welvaart.
Het geeft de natie trots en zelfvertrouwen als het lukt.
En het maakt ons minder afhankelijk van olie en gas uit windstreken met politieke instabiliteit en dubieuze regimes.
We gaan dat bereiken met een verdere vergroening van de belastingen,
door subsidies toe te spitsen op duurzaamheid,
en door grote investeringen in duurzame energievoorziening.
We stellen strakke milieuwetten op
en maken ruim baan voor ‘groen’ ondernemerschap.
Hebzuchtige bankiers en falende toezichthouders hebben hele economieën aan de rand van de afgrond gebracht.
Zij konden hun gang gaan dankzij een onverantwoordelijke economische en rentepolitiek.
Er heerste een onbegrensd geloof in globalisering en deregulering van financiële markten.
Aandeelhouders waren eenzijdig gefixeerd op het grote gewin op korte termijn.
Consumenten en beleggers hadden slechts oog voor nog hogere rendementen.
Op al die fronten zijn ingrijpende veranderingen nodig.
Bankiers moeten weer verantwoordelijk en transparant bankieren.
Toezichthouders moeten strakker hun taak uitvoeren en internationaal beter samenwerken.
Politici moeten daartoe internationaal bindende afspraken durven maken.
Bankbestuurders moeten hun prioriteit bij de klant en de spaarder leggen.
Ze moeten activistische aandeelhouders durven en kunnen trotseren.
Er moet een einde komen aan de extreme bonuscultuur bij financiële instellingen.
En we moeten ons allemaal, als consument, belegger en pensioengerechtigde, minder blindstaren op rendement en meer stilstaan bij risico.
Globalisering blijkt ineens toch in de greep te krijgen – dat is een hoopgevend lichtpuntje in de economische duisternis.
Regeringen blijken in staat afspraken te maken om markten in te tomen, zwakken te beschermen en toezicht te versterken.
Zeker als de Verenigde Staten meedoen en als Europa zich verenigt.
Een paar jaar terug hielden we dat nog voor onwenselijk en onmogelijk.
Nederland moet zich ervoor inspannen dat deze prille internationale samenwerking uit te bouwen.
Dat vergt versterking van internationale instituties zoals het IMF en de G20.
Maar het vergt vooral een inzet om macht en welvaart op wereldschaal eerlijk te delen.
Alle landen moeten op gelijke voet de vruchten kunnen plukken van de groei van de wereldeconomie.
Pas dan zal ieder land bereid zijn om verantwoordelijkheid te nemen bij het beteugelen van de negatieve gevolgen van groei, zoals de opwarming van de aarde en de groei van armoede.
De overheid moet zich alleen daar laten gelden waar haar optreden effectief is.
Iets pretenderen te beschermen of te beïnvloeden en dat vervolgens niet waarmaken schaadt het vertrouwen in haar functioneren.
Ons pleidooi voor een slagvaardige overheid begint dus allereerst met het paren van ambitie aan effectiviteit.
Dan: tempo.
Dan: resultaat.
En tenslotte: verantwoording.
Dat vraagt om minder bureaucratie,
meer snelheid,
minder bestuurslagen,
een effectief parlement
en meer betrokkenheid van burgers.
Rond dit laatste onderwerp houden politieke partijen elkaar al jarenlang in een wurggreep met als resultaat een volstrekte patstelling en nul vooruitgang.
Wij willen op dit punt een doorbraak bereiken met een Nationaal Democratie Akkoord.
Wij vragen alle partijen de bekende loopgraven te verlaten.
Publieke dienstverleners moeten hun maatschappelijk opdracht weer voorop stellen.
Het management moet beter,
de verkokering minder
en de ruimte voor professionals groter.
Het maatschappelijk middenveld blijft van belang, maar wij zijn kritisch zodra het zich onttrekt aan zowel de tucht van de markt als aan democratische controle.
Wij staan negatief tegenover het introduceren van commerciële motieven bij publieke diensten waar toegankelijkheid voorop staat.
Investeren in goed management is vaak veel effectiever en efficiënter.
Zo kunnen we de uitdagingen van deze unieke tijd aan.
Met vereende krachten, samenwerking en solidariteit.
We weten dat het niet makkelijk zal worden.
Mensen die geen perspectief hebben, zien in de buitenwereld meer bedreigingen dan kansen.
Mensen die niets met elkaar hebben, werken moeilijk samen.
Mensen die zich niet met elkaar kunnen identificeren, tonen zich nauwelijks solidair.
Mensen die tegenover elkaar staan zijn tot minder in staat dan mensen die naast elkaar staan.
Toch zal het moeten.
En het kan ook.
Door perspectief te bieden en door zo te hervormen dat iedereen het kan meemaken.
Door te binden en verbinden.
Door alle talent aan te boren dat we in huis hebben.
Want willen we dat iedereen meedoet, dan moeten we zorgen dat iedereen meetelt.
En als we willen dat iedereen meetelt, dan moet iedereen meedoen.
Geen land kan de toekomst aan op basis van verdeeldheid, isolement, fragmentatie, wantrouwen en onbegrip.
Maar met vereende krachten, samenwerking en solidariteit kan dit land de hele wereld aan.
De PvdA is de partij van de emancipatie.
Onderwijs en cultuur zijn daarbij onmisbaar.
Niet alleen voor de ontplooiing van betrokkenen maar uiteindelijk voor de hele samenleving.
Iedereen moet een gelijke kans krijgen om zijn of haar eigen talenten maximaal te ontwikkelen.
Iedereen telt mee, naar aanleg en vermogen, van kansarm tot kansrijk.
Daarom leggen wij onszelf een ambitieuze doelstelling op.
Wij wijzen bezuinigingen in het onderwijs af, we moeten juist investeren in onderwijs.
We vinden wel dat er kritisch gekeken moet worden naar de wijze waarop het geld in het onderwijs besteed wordt.
Ons onderwijs moet tot de top-5 van de wereld behoren.
Deze ambitie bereiken we niet door van bovenaf opgelegde grote systeemveranderingen, over de hoofden van de docenten, leerlingen en ouders heen.
De overheid gaat over het ‘wat’, maar de scholen en docenten gaan over het ‘hoe’.
Zo garandeert de overheid een gedegen ontwikkeling van basisvaardigheden als rekenen en taal en dat examens en diploma’s ook echt wat voorstellen.
Maar hoe die prestaties het beste te behalen zijn, is aan de scholen en hun leerkrachten.
Zij moeten zoveel mogelijk uitgaan van de belangen en mogelijkheden van leerlingen en studenten.
De kwaliteit van ons onderwijs moet op vele fronten omhoog.
Vaak betekent dit dat kinderen, scholieren en studenten eenvoudigweg langer les moeten krijgen.
De top 5 willen bereiken vergt extra investeringen van overheid, bedrijfsleven en particulieren in onderwijs en een ‘leven lang leren’.
De overheid ziet toe op de deugdelijkheid van ons onderwijs, zo staat het in de Grondwet.
Die kerntaak staat sinds een paar jaar weer voorop.
Scholen zijn er in de eerste plaats weer om kinderen taal, rekenen en kennis van de wereld en de eigen leefomgeving bij te brengen.
Vooral kennis van de leefomgeving en de geschiedenis zijn middelen om vervreemding tegen te gaan en om de identificatie met de eigen omgeving te bevorderen.
Daarnaast is de school ook een plek waar kinderen belangrijke (sociale) vaardigheden ontwikkelen die onmisbaar zijn in hun latere deelname in de maatschappij.
Dat moet doorlopen tot aan het hoger onderwijs.
De vastgestelde referentieniveaus voor taal en rekenen zetten de standaard waarnaar scholen en docenten streven.
Scholen moeten veel meer de ambitie uitspreken om het best denkbare onderwijs te geven.
Docenten moeten de ruimte krijgen om hun kennis en vaardigheden met bezieling over te dragen.
De inspectie moet de kwaliteit van scholen beoordelen op basis van de objectieve toegevoegde waarde van scholen.
Zwakke scholen nemen we actief op sleeptouw.
Als het dan nog niet lukt, moet een zeer zwakke school onherroepelijk dicht.
We verscherpen de exameneisen in het middelbaar onderwijs en stellen de betrouwbaarheid van diploma’s zeker.
De vrijheid van onderwijs (artikel 23) mag nooit worden uitgelegd als een recht op het geven van slecht of discriminatoir onderwijs.
Deze vrijheid vraagt in de eerste plaats van schoolbesturen dat zij verantwoording afleggen over de onderwijsprestaties en hun bestuurlijk handelen.
Vanuit de aanhoudende zorg voor het onderwijs grijpt de overheid in als de kwaliteit van scholen achteruit gaat.
We belemmeren schoolbesturen die zeer zwakke scholen beheren actief als zij nieuwe scholen willen stichten.
Geldstromen hoeven niet altijd via besturen te lopen, maar mogen ook rechtstreeks naar vestigingen.
Voor goed onderwijs zijn lerarenopleidingen van een hoog niveau nodig.
Daarom stellen we daaraan strenge in-en uitstroomeisen.
Scholen streven ernaar te werken met leraren afkomstig van deze volwaardige lerarenopleidingen.
Lesgeven is een vak en dat erkennen wij.
Het scholingsfonds voor leraren is een groot succes.
Het Actieplan Leraren voeren we doortastend en onverkort uit; de salarisontwikkeling van leraren moet gekoppeld blijven aan de salarissen in de markt.
Met een Actieplan Leraren 2.0 stimuleren we de bij- en nascholing van docenten verder.
Nieuwe docenten verdienen goede begeleiding op hun school.
De menselijke maat in het onderwijs krijgt veel aandacht.
Een fusietoets moet de neiging tot verdere schaalvergroting temperen.
De beleidsvrijheid van afzonderlijke scholen wordt vergroot, zodat er op lokaal niveau met hen over beleid en resultaten gesproken kan worden.
Daarmee wordt ook de invloed van ouders vergroot.
Het is onverteerbaar dat kinderen met een onoverbrugbare achterstand aan de basisschool beginnen.
Daarom moeten we taal- en ontwikkelingsachterstanden bij kinderen zo vroeg mogelijk signaleren en verhelpen.
We streven ernaar om van de voor- en vroegschoolse educatie een standaardvoorziening te maken voor kinderen vanaf tweeënhalf jaar.
Ouders zijn mede verantwoordelijk voor de ontwikkeling van hun kind in het onderwijs.
Zij worden geacht te participeren, zowel bij de voorschoolse educatie als in het basisonderwijs.
De school/voorschool spant zich in om ouders te wijzen op hun verantwoordelijkheid en te stimuleren dat zij meer betrokken zijn bij de school-en voorschoolse activiteiten.
School en opvang komen steeds dichterbij elkaar, maar sluiten nog steeds niet naadloos aan.
Tussenschoolse opvang moet op elke school mogelijk zijn.
De school van de toekomst is een brede school, met behalve goed onderwijs ook aanbod van opvang, sport en cultuur.
Zo kan de brede school ook een belangrijk spil vormen in wijken en dorpen.
Het opzetten van brede scholen zullen we waar mogelijk stimuleren; regels die de ontwikkeling van de brede school in de weg staan schaffen we af.
Ieder kind is verschillend en verdient onderwijs dat het uiterste haalt uit zijn of haar talenten.
Dat vraagt om alerte leraren die talent herkennen.
En om een schoolsysteem dat maatwerk biedt en waarin makkelijk tussen niveaus geschakeld kan worden.
Kinderen worden vaak te vroeg en soms te laat gedwongen tot keuze van school of studie.
Zo raken jongeren gefrustreerd in hun ambities.
We moeten daarom flexibeler omgaan met het moment waarop leerlingen kiezen.
Er komen schakelklassen, kopklassen en/of voetklassen bij de overgang van de basis-naar de middelbare school voor leerlingen die meer tijd nodig hebben om hun pad uit te stippelen.
Brede brugklassen zijn gewenst in het eerste en tweede jaar van het voortgezet onderwijs, met name VMBO-t en HAVO, zodat de precieze selectie later plaatsvindt.
Elk kind houdt recht op een objectieve toets en advies aan het einde van de lagere school.
Leerlingen die met een achterstand aan school beginnen, of leerlingen die laat tot bloei komen, hebben veel moed en doorzettingsvermogen nodig om via omwegen het uiterste uit zichzelf te halen.
Die moed belonen we en stimuleren we door barrières tegen het stapelen van opleidingen weg te nemen.
De aansluiting van het VMBO-t naar de HAVO moet beter, onder andere door in de derde klas extra lessen aan te bieden in studievaardigheden en basisvakken.
Doorstroming van VMBO naar MBO maken we soepeler door meer aandacht te besteden aan beroepsoriëntatie.
Doorstroming van MBO naar HBO moet verbeteren door een hoger niveau van MBO4.
Het beroepsonderwijs is de ruggengraat van onze kenniseconomie.
Goede samenwerking met het bedrijfsleven is essentieel.
Des te pijnlijker is het dat de regionale opleidingscentra (ROC’s) worden geteisterd door problemen.
Lessen vallen uit, vakdocenten zijn er soms gewoonweg niet, lesverzuim blijft onopgemerkt.
Schooldirecties moeten deze problemen snel oplossen.
Bij dit proces moet de leraar meer betrokken worden.
Bij de financiering van het beroepsonderwijs moet de student het uitgangspunt zijn.
De overhead moet verminderd worden.
Het beroep van docent in het beroepsonderwijs moet weer aantrekkelijk worden.
Voortijdig schoolverlaten in het beroepsonderwijs kan teruggedrongen worden, bijvoorbeeld door de succesvol gebleken experimenten met doorlopende leerlijnen in één school van VMBO en MBO niveau 1 en 2 uit te breiden.
In lijn met het rapport ‘Dijsselbloem’ zal de ontwikkelingen van nieuwe hoogwaardige beroepsgerichte leerwegen, zoals de vakcolleges en de werkscholen, krachtig worden voortgezet.
Als de schaal van de scholen ze onbestuurbaar heeft gemaakt, dan is defuseren een serieuze optie.
Het aantal managementlagen kan dan in ieder geval omlaag.
De inspectie moet de scholen onder verscherpt toezicht plaatsen en zeer zwakke opleidingen bij het uitblijven van verbeteringen na een jaar sluiten.
Er moeten landelijke, objectieve examens en examennormen komen voor de basisvakken, Nederlandse taal, Engels en rekenen.
Volwasseneneducatie blijft gevrijwaard van marktwerking.
Het vroegtijdig schoolverlaten neemt af maar is nog steeds te hoog.
Winst valt te behalen door de doorstroom tussen verschillende vormen van beroepsonderwijs te vereenvoudigen en meer aandacht te geven aan beroepsoriëntatie en stagebegeleiding.
Vakcolleges en zorgcolleges, samenwerkingsverbanden van VMBO en MBO, vormen voor veel jongeren een fantastisch perspectief.
Om genoemde maatregelen te nemen zal extra worden geïnvesteerd in het VMBO en MBO.
Kinderen en jongeren brengen hun sores elke dag mee naar school.
Om te zorgen dat leraren aan lesgeven toe blijven komen, wil de PvdA de zorg in en om school beter organiseren.
De zogenoemde Zorg- en Adviesteams op de scholen passen daarbij.
Het schoolmaatschappelijk werk is in het voortgezet onderwijs en MBO onmisbaar.
Zorg en onderwijs moeten ook beleidsmatig goed samenvallen.
Onderlinge inconsistenties tussen Jeugdzorg en Passend Onderwijs moeten we dan ook opheffen.
Alle kinderen hebben recht op goed onderwijs, ook kinderen met een handicap, een gedragsstoornis of autisme.
De ondersteuning van deze kinderen verdient onze volle aandacht.
Zowel het regulier als het speciaal onderwijs voor deze kinderen moet een stuk beter.
Voorop staan betere docenten
en een sterkere positie van de ouders.
Kinderen mogen niet zonder onderwijs thuis zitten omdat er geen plek voor ze is op een speciale school.
Voor leerlingen in het voortgezet speciaal onderwijs en het praktijkonderwijs is de werkschool van grote waarde.
Ook voor leerlingen die moeite hebben met theoretisch onderwijs heeft de werkschool grote toegevoegde waarde.
Deze werkschool zorgt ervoor dat deze leerlingen langer binnen het onderwijs kunnen blijven en betere aansluiting krijgen op het bedrijfsleven en niet gevangen worden in een uitkering.
Het stelsel van hoger onderwijs barst uit zijn voegen.
Ongeveer de helft van alle jongeren komt uiteindelijk in het hoger onderwijs.
Voor deze diverse studentenpopulatie zijn maar twee typen onderwijs beschikbaar: HBO en wetenschappelijk onderwijs.
Het is voor sommigen te zwaar en voor anderen niet uitdagend genoeg.
Er komt ruimte voor nieuwe onderwijsvormen en maatwerk.
Opleidingen worden gestimuleerd om via intakegesprekken goede studievoorlichting aan studenten te geven.
Het hoger onderwijs moet beter en studenten hebben recht op voldoende colleges, werkgroepen of begeleiding vanuit hun instelling.
Zo kan de uitval een stuk omlaag.
De trend dat het aantal colleges en werkgroepen steeds beperkter wordt en de verhouding student/docent steeds ongunstiger, dient gestopt te worden.
Studenten moeten collegegeld terug kunnen vorderen als hun opleiding qua niveau of organisatie beneden de maat blijkt.
Het bedrijfsleven zal moeten meebetalen aan de financiering van beroepsgerichte studies van werkenden.
De PvdA vindt dat de instellingen een zichtbare inzet moeten tonen op het verbeteren van de onderwijskwaliteit van het gegeven onderwijs, juist ook op dit hoogste niveau.
Uitval kan omlaag door in te zetten op het verwijzen van het juiste talent naar de juiste opleiding.
Daartoe kan deels worden geput uit de voorstellen die gedaan zijn in het recent verschenen rapport van de Commissie Veerman.
Nederlands hoger onderwijs is toegankelijk voor studenten uit rijke en arme families.
Dat willen we graag zo houden.
Een goed stelsel van studiefinanciering is daarbij onmisbaar.
Studeren wordt dan ook fors gesubsidieerd.
Van de 8000 euro die een student jaarlijks gemiddeld kost, draagt hij 1500 euro zelf bij in de vorm van collegegeld.
De resterende 6500 euro betaalt de belastingbetaler.
Hier komt de studiefinanciering nog bovenop.
Ook de komende jaren zijn weer extra middelen voor het onderwijs nodig.
De PvdA wil daarom de basisbeurs in het hoger onderwijs op termijn omzetten in een sociaal leenstelsel waarmee de studiefinanciering naar draagkracht wordt gefinancierd door diegenen die hoger onderwijs hebben genoten.
De eerdergenoemde subsidie van 6500 euro blijft in stand.
De huidige aanvullende beurs voor studenten uit gezinnen met lagere inkomens blijft bestaan.
De opbrengsten komen ten goede aan de kwaliteit van het onderwijs en kunnen tevens ten goede komen aan een OV-kaart voor MBO-studenten.
Er moet tijdig goede voorlichting worden geboden over het sociaal leenstelsel.
Doordat de terugbetaling van de studielening plaatsvindt naar draagkracht voorkomen we financiële problemen voor afgestudeerden.
De aflossing zal niet meer dan een klein percentage van het maandinkomen zijn.
Als iemand zonder inkomen zit wordt de afbetaling van de studieschuld opgeschort.
De eventuele restschuld aan het eind van de afbetalingstermijn wordt kwijtgescholden.
De reiskostenvergoeding (OV-jaarkaart) blijft bestaan.
Excellente wetenschappers zijn de motor voor goed onderwijs, maatschappelijke vooruitgang en een innovatieve kenniseconomie.
Nederlandse wetenschappers behoren op verschillende terreinen tot de internationale top.
Om deze positie te behouden en uit te bouwen zullen we onderzoeksmiddelen selectief moeten toekennen aan de beste onderzoeksgroepen.
Het is van groot belang dat onderzoeksresultaten ook worden verspreid en benut buiten de wetenschap.
De PvdA wil deze kennis verder ontsluiten voor het MKB door de samenwerking met in de beroepspraktijk gewortelde kennisinstellingen te stimuleren.
De inkoopkracht van de overheden moet worden gebruikt om innovatie aan te jagen.
Nederland zal zijn aardgasbaten minder in beton en meer in kennis moeten investeren.
Maar willen we ook qua onderzoek tot de top-5 van de wereld gaan behoren dan zullen ook de private investeringen in onderzoek en ontwikkeling omhoog moeten.
De overheid ondersteunt dit onder andere met fiscale faciliteiten voor speuren ontwikkelingswerk.
De emancipatie is nog niet af.
Dat geldt zowel voor vrouwen, minderheden, gehandicapten als chronische zieken.
Nog steeds verdienen vrouwen minder dan mannen, nog steeds zijn vrouwen ondervertegenwoordigd in hoge functies.
Alle overheden dienen het goede voorbeeld te geven bij de benoeming van hoge ambtenaren.
Blijven overheden en bedrijfsleven achter, dan komen er quota. (Zie ook Werk en Inkomen)
Strijd voor emancipatie betekent ook strijd tegen alle vormen van onderdrukking.
Geweld in afhankelijkheidsrelaties is onaanvaardbaar.
Dat geldt voor huiselijk geweld, maar evengoed voor bijvoorbeeld eerwaak, genitale verminking, prostitutie en mensenhandel.
Deze praktijken zijn alleen effectief te bestrijden als preventie, signalering, opvang en repressie hand in hand gaan.
Daarom komt er onder andere een verplichte meldcode voor professionals, evenals een medisch certificaat om meisjes tegen genitale verminking te beschermen.
En moeten altijd voldoende opvangplekken voor slachtoffers beschikbaar zijn.
Dit kan ook bijdragen tot succesvoller vervolging van daders.
De PvdA wil niet alleen discriminatie op basis van handicap of chronische ziekte bestrijden, maar richt zich ook op de emancipatie van mensen met een beperking.
Mensen met een beperking moeten niet aangesproken worden op hun zwakte maar op hun kracht.
De PvdA zet zich sterk in voor de acceptatie van homoseksualiteit.
We verplichten scholen intolerantie te bestrijden en aandacht te besteden aan seksuele diversiteit en weerbaarheid, onder andere door modernisering van de kerndoelen zodat daarin ook expliciet aandacht wordt besteed aan seksuele diversiteit en weerbaarheid.
De wet wordt zo aangepast dat geen enkele school leerlingen en leraren vanwege hun seksuele geaardheid mag weigeren of ontslaan.
Iedereen moet durven uitkomen voor zijn of haar seksuele identiteit.
Binnen het homo-emancipatiebeleid is er bijzondere aandacht voor lesbische vrouwen en personen met een transgenderidentiteit.
De PvdA wil dat homoseksualiteit bespreekbaar wordt in religieuze kringen waar dit traditioneel moeilijk ligt.
De PvdA vindt dat geen enkele trouwambtenaar mag weigeren een homostel in de echt te verbinden.
De aangiftebereidheid bij geweld tegen homo’s moet omhoog, zodat er adequate hulp aan de slachtoffers gegeven kan worden en daders kunnen worden opgespoord.
De PvdA vindt het (opnieuw) onderbrengen van het homo-emancipatiebeleid op ministersniveau wenselijk.
Nederland is als klein land groot in kunst en cultuur.
Dutch Design, mode en moderne architectuur veroveren de wereld.
Onze musea, monumenten, landschap en molens trekken grote aantallen toeristen naar ons land.
Kunstvormen zoals beeldende kunst, dans, opera en orkesten behoren tot de absolute wereldtop.
Dat biedt geweldige mogelijkheden tot leren en begrijpen, tot verheffen en ontplooien.
Maar ook de cultureel- economische uitstraling is immens.
We blijven in ons cultuurbeleid tegelijkertijd gaan voor internationale excellentie en brede toegankelijkheid.
Culturele instellingen, kunstenaars en scholen kunnen door nieuwe vormen van samenwerking de kwaliteit van muziek- en cultuuronderwijs een nieuwe impuls geven.
Cultuur(educatie) moet voor iedereen, zowel fysiek als sociaal, toegankelijk zijn.
Brede scholen bieden nieuwe kansen.
Van groep 1 tot het examenjaar van de middelbare school moeten kunst en cultuur in het onderwijs worden ingebed.
Van groep één tot het examenjaar van de middelbare school moeten kunst en cultuur in het onderwijs worden ingezet, waarbij kunstenaars en andere kunst professionals een toongevende rol kunnen spelen.
Het Nationaal Historisch Museum in Arnhem zal de geschiedenis van ons land op eigentijdse wijze presenteren aan een breed publiek.
Van culturele instellingen wordt verwacht dat ze actief een eigen publiek zoeken, en nieuwe groepen interesseren voor wat ze te bieden hebben;
instellingen die meer eigen inkomsten verwerven, hebben recht op beloning.
Instellingen zullen verder worden gestimuleerd om eigen inkomsten te verwerven onder andere om vernieuwende cultuur te presenteren.
Als de Nederlandse taal de komende jaren in de Grondwet wordt opgenomen, dan ook de Friese taal.
Vitale en pluriforme journalistiek is cruciaal voor iedere democratie.
De sector staat echter onder druk.
De media zullen daarom moeten vernieuwen om hun functie te blijven vervullen.
De publieke omroep zal zich in de volgende concessieperiode verder moeten aanpassen aan de veranderende technologie en het veranderd kijkgedrag.
Om de pluriformiteit in het media-aanbod te kunnen garanderen, blijft een sterke publieke omroep van levensbelang.
Omroepen moeten multimediaal werken en diversiteit bieden.
De publieke omroep is de eerst aangewezene voor het uitzenden van grote sportevenementen en voetbal.
Van alle mediamakers verwachten we dat ze zich bewust zijn van hun verantwoordelijkheid van de effecten die uitzendingen en games kunnen hebben op met name kinderen en jongeren, onder andere als het gaat om geweld.
De krantensector zal, om te overleven, verregaand moeten innoveren.
Samenwerking met omroepen moet mogelijk zijn.
Daarom zullen wettelijke beperkingen zoveel mogelijk verdwijnen.
Het lopende experiment met ondersteuning van innovatie door het Stimuleringsfonds voor de Pers verdient, indien succesvol, navolging.
Iedereen heeft het recht op een goede internetverbinding.
Net zoals dat geregeld is voor de telefonie.
Een internetverbinding mag dan ook niet worden afgesloten als sanctiemiddel voor bijvoorbeeld downloaden.
Het internet is open en neutraal, dus bedrijven mogen niet diensten van concurrenten blokkeren of informatie afsluiten.
De vrijheid van meningsuiting, het recht op informatie en de privacy van burgers moeten worden gerespecteerd.
Dat betekent dat de PvdA het niet aanvaardbaar vindt als providers het internetverkeer van hun gebruikers gaan controleren of filteren.
De openbare beschikbaarheid van kennis wordt groter dankzijde Open Standaarden en Open Source Software (OSOSS).
De PvdA stimuleert de invoering hiervan bij de overheid.
Innovaties die de toegankelijkheid vergroten van nieuwe media voor mensen met een beperking, en met mensen met beperkte kennis van het internet, waaronder ouderen, krijgen steun.
Werkloosheid leidt tot uitsluiting van mensen.
Werk leidt tot meedoen.
De economische crisis maakt werkloosheid weer tot een tastbare realiteit.
De PvdA zet alles op alles om banen te behouden, de groei te stimuleren en de overgang van bedreigd werk naar nieuw werk te bevorderen.
‘Werk, werk, werk’, en vooral goed werk, blijft voor de PvdA een belangrijk motto.
Deze ambitie is maatschappelijk gewenst en economisch noodzakelijk.
Een hoge arbeidsparticipatie van mannen en vrouwen zorgt voor een betere benutting van talent en voor een kleiner beroep op uitkeringen.
Los van de crisis eist de vergrijzing zijn tol op de arbeidsmarkt.
Ook de vergrijzing zal grote invloed hebben op de arbeidsmarkt.
Daarom zullen te nemen maatregelen stimulerend moeten werken op het zo lang mogelijk aan het arbeidsproces deelnemen van oudere werknemers teneinde zowel kwantiteit als kwaliteit langer te waarborgen.
Specifieke aandacht moet worden besteed aan het verschijnsel van overerving van armoede en werkloosheid.
De vicieuze cirkel waarbij werkloosheid, armoede en sociale uitsluiting van generatie op generatie worden doorgegeven zonder toekomstperspectief voor de kinderen moet worden doorbroken.
De ontwikkeling van de werkgelegenheid noopt tot behoedzaam bezuinigen in de komende kabinetsperiode.
De werkloosheid stijgt nog steeds en die trend vererger je door teveel en te snel te bezuinigen.
Ook op de arbeidsmarkt zijn wij voor solidariteit.
Mensen met een zwakke positie helpen we om op de arbeidsmarkt naar beste kunnen productief te zijn.
Tegenover deze solidariteitstaat voor iedereen de plicht al het mogelijke te doen om aan het werk te komen.
Sociale zekerheid is wederkerig.
Mensen die buiten hun schuld zonder werk raken verdienen onze steun en hebben recht op een goede inkomensverzekering.
Maar de eigen verantwoordelijkheid van burgers om een redelijk aanbod van werk te accepteren staat voorop.
Uitkeringen willen wij waar mogelijk actief omzetten in betaling voor algemeen aanvaard werk vanuit de overtuiging dat mensen meer geholpen zijn met een baan dan met een uitkering.
Nederland wordt ouder.
Het is fantastisch dat we in staat zijn om met goede voorzieningen zoveel mensen zoveel langer onder ons te houden.
Maar daartegenover staat wel dat steeds minder jonge mensen de verantwoordelijkheid dragen voor het productieve vermogen van ons land.
Dat is een zware last die vraagt om solidariteit tussen en binnen generaties.
Het is onvermijdelijk dat mensen meer en langer gaan werken.
Vooral in de zorg en het onderwijs zal het tekort aan menskracht snel zichtbaar en voelbaar worden.
Die wetenschap vraagt om herwaardering van het werken in de publieke sector.
Mensen moeten tot hun 67e kunnen blijven doorwerken.
Met mensen die dat niet kunnen, houden we vanzelfsprekend rekening.
Net als aan het begin van de jaren ’80, toen het Akkoord van Wassenaar uiteindelijk in 1982 tot stand kwam, is de economische uitdaging voor werkgevers, werknemers en de overheid uitermate groot.
Geld voor nieuw beleid is er nauwelijks, er moet fors bespaard worden.
De werkloosheid loopt op.
De WW wordt door velen een onvoldoende stimulans voor het zoeken van een nieuwe baan gevonden.
Ondernemers en bedrijven hebben het zwaar, krijgen moeilijk krediet, hebben hele markten zien opdrogen, maar moeten desondanks gaan investeren om die neerwaartse spiraal te doorbreken.
En vanwege de vergrijzing en de noodzaak het pensioenstelsel houdbaar te houden, vinden we dat mensen langer moeten blijven werken.
Dit is zowel voor werknemer als werkgever geen sinecure, want de pensioenkosten worden een steeds groter probleem dat werkgevers en werknemers samen moeten oplossen.
De concurrentiepositie van het Nederlandse bedrijfsleven staat onder druk en de loonontwikkeling is daarbij relevant.
Kortom, er zijn veel problemen die schreeuwen om een oplossing.
Dat kan niet zonder breed draagvlak onder werkgevers en werknemers.
De koers van de PvdA is duidelijk.
Werkgevers en werknemers zijn verantwoordelijk voor een gematigde loonontwikkeling.
Mensen die dat kunnen, moeten langer doorwerken.
Werkgevers moeten meer investeren in oudere werknemers.
Ook streven we naar een werkethos waarin oudere werknemers niet worden afgedankt zodra hun prestaties afnemen.
Er zal moeten worden gewerkt aan beter afgestemde beloningsstructuren die ervoor zorgen dat de nuttige bijdragen van senioren aan onze economie op waarde worden geschat.
Meer dan ooit moeten werkgevers, werknemers en overheid de handen ineenslaan en allen bereidheid tonen om over hun eigen schaduw heen te springen.
Alleen samen kunnen we meer werk creëren.
Daarom pleiten wij voor een nieuw Sociaal Akkoord.
Werkgevers zouden zich moeten verplichten tot het aan het werk krijgen en houden van zoveel mogelijk mensen, in het bijzonder oudere en kwetsbare werknemers.
Werknemers zouden zich moeten verplichten tot een verantwoorde loonontwikkeling.
Ook het introduceren van een periode van loondoorbetalingsverplichting in de WW onder gelijktijdige verkorting van de WW-duur met een zelfde periode, moet bespreekbaar zijn.
Ook het in de klauwen krijgen van de stijging van pensioenpremies is onderwerp van gesprek.
De overheid kan een bijdrage leveren door vrijvallende (re-integratie-)gelden in te zetten als loonkostensubsidies voor met name oudere werknemers en werknemers aan de onderkant van de arbeidsmarkt.
De PvdA laat niemand aan de kant staan.
Voor wie regulier werk (nog) niet is weggelegd vormt de sociale werkvoorziening of vrijwilligerswerk een zinvolle vorm van participatie.
Veel mensen zullen niet (meteen) een volledige betaalde baan kunnen vinden.
Hen helpen we actief hun positie te verbeteren.
Zonodig krijgen ze een opleiding of een leer-werkbaan aangeboden.
De PvdA blijft integratie van gehandicapten in het reguliere bedrijfsleven stimuleren, evenals de doorstroming vanuit de sociale werkvoorziening om zo de wachtlijst de verkorten.
De beste manier om te emanciperen is werk.
Daarom is gelijke toegang tot de arbeidsmarkt voor mannen en vrouwen, minderheden en mensen met een beperking van groot belang.
De overheid geeft het goede voorbeeld en stimuleert waar mogelijk werkgevers.
Als stimuleren niet werkt, komen er quota.
Sinds een aantal jaren zijn gemeenten verantwoordelijk voor de Wet Werk&Bijstand.
Veel mensen zijn daardoor sneller aan het werk geholpen.
Dat succes willen we voortzetten.
Gemeenten moeten ook verantwoordelijk worden voor de ondersteuning van jonggehandicapten in werk en inkomen (WAJONG).
Om meer integraal beleid te kunnen voeren, zullen onderdelen van de AWBZ naar de gemeenten gaan.
Zo kunnen de gemeenten hulp en voorzieningen bij elkaar brengen om zoveel mogelijk mensen volwaardig te laten participeren.
Uitgangspunt daarbij is wat mensen wel kunnen, rekening houdend met wat ze niet kunnen.
Veel arbeidsgehandicapten moeten aanspraak doen op verschillende regelingen (WAJONG, WSW, AWBZ, WMO) om te kunnen participeren.
De PvdA zet zich in om deze regelingen en de daarbij behorende indicatiestellingen zo snel mogelijk te stroomlijnen.
Er moet één loket en indicatiestelling komen, zodat er voor deze mensen eenduidigheid en duidelijkheid komt.
Naast de WWB komt er zo een WWB plus voor alle mensen met een arbeidshandicap.
Via één indicatiestelling wordt bepaald welke ondersteuning je nodig hebt om te kunnen participeren.
Het uitgangspunt daarbij is of je zelfstandig het minimumloon kunt verdienen.
Salarissen in de WSW worden in de loop ter tijd aangepast, rekening houdend met bestaande rechten.
Bij aanbestedingen van de overheid (rijk en gemeenten) wordt het een voorwaarde dat 5% van de aannamesom ingezet moet worden om langdurig werkzoekenden en/of arbeidsgehandicapten aan het werk te helpen.
Een vaste baan bij een vaste baas behoort tot het verleden.
Om mee te kunnen blijven doen op de arbeidsmarkt, is het belangrijk te blijven leren.
Daarom moeten we toe naar scholingsrechten en scholingsplichten.
Werkgevers moeten hun werknemers in staat stellen zich verder te scholen.
En werknemers moeten er gebruik van maken.
Onderwijsinstellingen en sociale partners moeten samen werken aan een flexibel aanbod van opleidingen voor werkenden, bijvoorbeeld kortere cursussen, in de avonduren en beroepsgericht.
Gestimuleerd wordt dat O&O-fondsen worden ingezet voor (om)scholing voor werk in andere sectoren.
Niet gebruikte gelden kunnen ze meenemen naar werk in andere sectoren.
Zo vormen de fondsen een bijdrage aan een leven lang leren.
De PvdA gunt iedereen werk, maar vooral ook goed werk.
Wij bepleiten een sociaal werkgeverschap dat gericht is op de zorg voor goede arbeid en op investering in werknemers.
Wij introduceren een scholingsrecht en scholingsplicht: werknemers hebben het recht op scholing, maar ook de plicht zich te laten scholen.
Met duurzaam loopbaanbeleid en goede arbeidsomstandigheden voorkomen we dat mensen vroegtijdig verslijten.
Arbeidsvoorwaarden zijn in ons land gewaarborgd door collectieve afspraken in CAO’s.
Daarnaast hebben we goede wettelijke regels voor de arbeidsomstandigheden.
Werkgevers die zich daar niet aan houden concurreren oneerlijk en misbruiken hun werknemers.
Deze misstanden vereisen een hardere aanpak, met scherpere controles en lik- op- stuk boetes.
Medezeggenschap over het bedrijfsbeleid en over de organisatie van het eigen werk is een onmisbare schakel tussen arbeid, maatschappelijke verheffing en individuele ontplooiing.
De verplichting tot het hebben van een ondernemingsraad is een onvervreemdbaar recht.
Samen met werknemersorganisaties bekijken we hoe de ondernemingsraden, ook bij internationaal opererende bedrijven, nauwer betrokken kunnen worden bij overnames, fusies, splitsingen of verplaatsingen van ondernemingen.
Werknemers blijven goed beschermd tegen onrechtmatig ontslag.
De PvdA streeft naar een evenwichtige verdeling van arbeid tussen mannen en vrouwen.
Wij strijden tegen ongelijke betaling voor gelijk werk.
Voor deeltijdwerkers gaat het lonen om meer uren te werken.
Dit is vooral voor vrouwen van belang omdat zij veelal in deeltijd werken.
De huidige fiscale kortingen passen we met dat doel aan.
Er is nog veel winst te behalen door flexibilisering van arbeidsuren en arbeidsplaatsen.
Werknemers moeten daar zelf veel meer invloed op krijgen.
Op diverse momenten in het leven hebben mensen behoefte aan verlof, bijvoorbeeld vanwege ziekte, de geboorte van een kind, adoptie of mantelzorg.
De PvdA bepleit een verlofstelsel dat mensen flexibiliteit biedt en waarin de diverse verlofregelingen goed op elkaar zijn afgestemd.
Om te komen tot een betere verdeling van werk en zorgtaken tussen partners stimuleren wij bedrijven om ‘voltijd-min’ aanstellingen beter mogelijk te maken.
De komende jaren blijven we ons ook inzetten voor de verbetering van de verlofregelingen.
Hiertoe voegen we de verschillende regelingen samen, inclusief het babyverlof.
Ouders moeten werk en zorg goed kunnen combineren.
Daarvoor is hoogwaardige en betaalbare kinderopvang cruciaal.
Kinderopvang is goed voor de persoonlijke ontwikkeling van kinderen.
De kinderopvang is in de afgelopen kabinetsperiode met meer dan 100. 000 plaatsen uitgebreid.
Er moeten nog meer plaatsen bijkomen.
De opvang moet bovendien beter worden en naadloos aansluiten op het onderwijs.
Ook voor ouders die met onregelmatige werktijden voor de samenleving essentiële taken vervullen (zorg, veiligheid, etc. ) moet kinderopvang beschikbaar zijn.
Op dit moment kent ons land maar liefst negen regelingen om ouders met kinderen financieel te ondersteunen.
De doelstellingen, doelgroepen, grondslagen en effecten van al deze regelingenlopen nogal uiteen.
Er is geen enkel zicht op de optelsom.
De PvdA wil deze regelingen vereenvoudigen en waar mogelijk samenvoegen.
Hierbij ligt het accent op enerzijds het ondersteunen van de koopkracht van ouders met kinderen
en het stimuleren van de combinatie van arbeid en zorg anderzijds.
Ook in de toekomst willen we goed onderwijs en goede zorg.
Nu we allemaal ouder worden en er minder jongeren zijn, zullen we langer moeten doorwerken.
Dat kan ook.
De AOW leeftijd wordt in 2020 naar 66 jaar verhoogd en in 2025 naar 67 jaar, zodat toekomstige gepensioneerden ruimschoots de tijd hebben zich op deze verandering in te stellen.
De fiscaal relevante pensioengerechtigde leeftijd volgt deze verhoging.
De periode tot 2020 benutten we om de arbeidsmarktpositie van oudere werknemers te verbeteren.
Voor het verbeteren van deze arbeidsmarktpositie voor oudere werknemers vragen wij een inspanningsverplichting van werkgevers die tot uiting moet komen in een kwantitatieve afspraak in het nieuwe Sociaal Akkoord.
Er komt een mogelijkheid om de AOW-uitkering één of twee jaar eerder of later te laten ingaan (flexibilisering ingangsleeftijd), met aanpassing van de uitkeringshoogte.
Werkloosheids-en arbeidsongeschiktheidsuitkeringen van oudere werknemers lopen door tot 67 jaar zodat zij niet tussen het 65e en het 67e levensjaar in de bijstand belanden.
Waar nodig komt vanaf 65 jaar een overbruggingsuitkering zonder partner en vermogenstoets.
De doorwerkbonus vervalt, maar het recht op langer doorwerken wordt ingevoerd.
Het wettelijk leeftijdsontslag verdwijnt.
Daarnaast wil de PvdA in het nieuw te sluiten Sociaal Akkoord waarborgen opnemen m.b.t. het voorkomen van het verslijten van werknemers in zware beroepen.
Voor mensen met een laag inkomen wordt het makkelijker te sparen voor hun pensioen.
Daarnaast wordt het voor mensen die tot hun 65e doorwerken mogelijk zich op hun 64e te laten keuren op basis van nader te bepalen criteria.
Als zij ‘versleten’ blijken, mogen zij stoppen met werken.
Dit wordt betaald uit door werkgevers op te richten sectorfondsen, zodat zij gedwongen worden te voorkomen dat werknemers vroegtijdig verslijten.
Het vaste contract is op z’n retour.
Er zijn steeds meer mensen met verschillende, tijdelijk banen.
Hun sociale rechten zijn slechter op orde.
De PvdA wil dat werkgevers ook voor flexwerkers verantwoordelijkheid dragen bij ziekte en bij re-integratie na langdurige ziekte.
Flexibiliteit en sociale zekerheid horen bij elkaar.
De PvdA vindt dat de balans zoek is bij flexibele vormen van arbeid als nulurencontracten en oproepcontracten.
De PvdA wil deze vormen van flexibel werk sterk ontmoedigen, tenzij werknemers er vrijwillig voor kiezen.
Om de arbeidsmarktpositie van alle flexwerkers te verbeteren, stimuleren we scholingsmogelijkheden.
Jaarlijks verlaten 50. 000 jongeren een opleiding zonder behoorlijk diploma.
Dat is te veel.
Voor de PvdA geldt dat alle jongeren onder 27 jaar of op een opleiding zitten, of een baan dan wel leer/werkplek hebben.
Er moet een warme overdracht zijn tussen school en arbeidsmarkt.
Op school komt er meer ruimte voor oriëntatie op de toekomstige baan.
Scholen gaan ook langer nazorg verlenen aan ex-scholieren richting participatie.
Vanwege de crisis zijn er minder stageplekken.
Daarom wil de PvdA leer- werkbanen voor jongeren van 16 en 17 jaar die nog op school zitten.
De PvdA wil uitkeringen actief omzetten in algemeen aanvaardbaar werk.
En waar dat (nog) niet kan is vrijwilligerswerk vanzelfsprekend.
Een groot deel van de mensen in de bijstand bestaat uit alleenstaande ouders, vooral moeders.
Zij dragen de zorg voor jonge kinderen en kunnen niet veertig uur in de week werken.
Deeltijdwerk levert vaak te weinig op om van te kunnen leven.
De PvdA wil een inkomenstoeslag voor alleenstaande ouders als zij alsnog in deeltijd gaan werken.
Een dergelijke regeling stimuleert participatie,
leidt tot een hoger besteedbaar inkomen
en bespaart netto op uitkeringen.
Fraude ondermijnt het draagvlak voor sociale zekerheid en pakken we dus hard aan.
De PvdA wil fraude vooral aanpakken via bestandskoppeling.
Op de arbeidsmarkt vallen nu teveel mensen uit door te hoge werkdruk.
Gemeenten moeten gaan bijdragen aan de loonkosten van werknemers die niet 100% productief zijn.
Er komt een compensatieregeling om het werkloosheidsrisico voor groepen met een zwakke arbeidsmarktpositie voor werkgevers weg te nemen.
Het minimumloon biedt mensen de garantie van een menswaardig bestaan.
Wij wijzen daarom werken onder het minimumloon af, tenzij het tijdelijk is en er sprake is van toeleidingsactiviteiten naar de arbeidsmarkt.
Wij koppelen het minimumloon aan de loonontwikkeling in de markt.
Ook de uitkeringen blijven gekoppeld aan deze loonontwikkeling.
Werk moet lonen.
Nog steeds is er sprake van een armoedeval onderaan de arbeidsmarkt.
Aan de onderkant van de arbeidsmarkt moeten de tarieven omlaag en de belastingkortingen omhoog.
Dit betalen we door hogere belasting op consumptie, vermogen en milieuvervuilend gedrag.
Nederlandse multinationals betalen gezien hun winst in feite te weinig vennootschapsbelasting, doordat ze hun hoofdvestiging administratief verplaatsen naar een fiscaal aantrekkelijker land.
Omgekeerd gebruiken buitenlandse bedrijven Nederland op eenzelfde wijze.
Aangezien een dergelijke inkomstenstroom een aanzienlijk onderdeel kan uitmaken van de bezuinigingsopgaaf van komende kabinetten zal de regering zowel in Europees als in G20 verband een eind maken aan dergelijke fiscale concurrentie.
De aanstaande besparingen die nodig zijn om de overheidsfinanciën op orde te brengen doen vaak meer pijn bij mensen met een laag inkomen dan bij mensen met een hoog inkomen.
Dat vinden wij oneerlijk.
Eerlijk delen betekent dat wij van mensen met een zeer hoog inkomen of een zeer hoog vermogen een bijdrage vragen.
Wij voeren een solidariteitsbijdrage in: een nieuw belastingtarief van 60% over het belastbaar inkomen boven 150.000 euro.
Wij blijven ons op alle mogelijk manieren inzetten voor de strijd tegen armoede en tweedeling in de samenleving.
Waar landelijke hervormingen in het armoedebeleid noodzakelijk zijn om de voedselbanken op lokaal niveau overbodig te maken, zullen wij die doorvoeren.
Wij spreken de ambitie uit dat het aantal kinderen dat in armoede opgroeit de komende periode met een kwart omlaag moet.
En voor kinderen die niettemin in armoede opgroeien, moeten we alles op alles zetten om ervoor te zorgen dat zij mee kunnen blijven doen met hun vriendjes en vriendinnetjes, bijvoorbeeld in sportclubs en bij schoolreisjes.
Het aantal mensen, onder wie steeds meer jongeren dat te maken krijgt met schuldenproblemen, groeit sterk.
Niet alleen schulden maar ook de oorzaken hiervan (verslaving, langdurige werkloosheid, geen diploma) moeten in samenhang worden aangepakt.
Wachtlijsten voor schuldhulpverlening moeten fors korter.
De totstandkoming van een Landelijke Informatie Systeem schulden wordt bevorderd.
Misleidende kredietreclames worden verboden
en er zal meer gedaan moeten worden aan het verhogen van het financiële bewustzijn van mensen.
Ook jongeren onder 18 jaar hebben recht op schuldhulpverlening.
De PvdA is voor het selectief toelaten van arbeidsmigranten.
De situatie van de Nederlandse arbeidsmarkt, nu en in de nabije toekomst, is het uitgangspunt.
Arbeidsmigratie kan een antwoord zijn op specifieke tekorten op de Nederlandse arbeidsmarkt.
De nadelige gevolgen voor ontwikkelingslanden van migratie (de zogenaamde braindrain) moeten worden beperkt en de voordelen ervan bevorderd (geldovermakingen, investeringen, kennisoverdracht).
Arbeidsmigranten bouwen pas na verloop van tijd recht op sociale zekerheid op.
Daarnaast moet er meer aandacht komen voor de sociale gevolgen voor de wijken waar nieuwe arbeidsmigranten zich vestigen.
Het inzetten van illegale werknemers haalt ook de solidariteit van onze sociale verzekeringen en de werking van collectieve arbeidsovereenkomsten onderuit.
Bij gelijk werk past altijd een gelijke betaling.
Daarom moeten we frauduleuze constructies streng controleren en aanpakken.
Boetes gaan omhoog voor werkgevers die illegaal mensen tewerk stellen, uitbuiten of die zich niet houden aan de in de sector geldende CAO-lonen.
Net als de boetes voor huisjesmelkers.
Ondernemerschap is de bron van innovatie en economische groei.
Ondernemerschap is met name te vinden in het midden- en kleinbedrijf, dat moet worden gekoesterd.
Het MKB zien wij als motor van de economie en als een belangrijke banenmachine.
Dit ondernemerschap willen wij stimuleren.
De 650. 000 zelfstandigen zonder personeel (zzp’ers) vormen een belangrijk deel van onze arbeidsmarkt en zijn een economische factor van betekenis.
In stilte hebben zzp’ers een flink deel van de economische terugloop opgevangen.
Ze kregen minder opdrachten tegen lagere tarieven.
Dat is een van de andere redenen waarom onze werkloosheid relatief laag is.
Wij willen de economische kracht van zzp’ers waarderen en hun positie in onze sociale en fiscale voorzieningen verbeteren.
De maakindustrie blijft belangrijk voor Nederland.
Daarnaast onderkennen we dat de kennisindustrie voor onze economie steeds belangrijker wordt en verdere aanmoediging verdient.
Meer nadruk en regie op innovatie, R&D, ontwerp en aansturing zijn van groot belang.
Een goed industrie- en innovatiebeleid versterkt de concurrentiepositie van Nederlandse bedrijven.
Daarbij komt verhoging van arbeidsproductiviteit tot stand door een samenspel van technologische en sociale innovatie.
Bedrijven worden zelden wijzer van grote overnames met fiscaal aftrekbaar vreemd vermogen.
Dat gaan we daarom ontmoedigen.
De vrije markt kent beperkingen.
Het mag nooit meer gebeuren dat een hele economie aan de rand van de afgrond wordt gebracht door falende markten, falend toezicht en falende moraal.
We dienen te leren van de gebeurtenissen van de afgelopen tijd.
Veel maatregelen zullen alleen maar effectief zijn in internationaal verband.
Maar we zullen ook nationale maatregelen moeten nemen.
Een relatief klein land als Nederland is bijzonder kwetsbaar als grote banken in de problemen komen.
De risico’s voor de Nederlandse belastingbetaler moeten beheersbaar blijven, ook als dat slecht is voor het vestigingsklimaat voor financiële instellingen.
Wij streven naar één winstbox in de belastingen voor ondernemers en naar afschaffing van het urencriterium.
We stimuleren starters en doorgroeiers.
De aftrek voor starters gaat omhoog evenals de MKB-winstvrijstelling.
Tegelijkertijd verlagen we de zelfstandigenaftrek.
Er komt een wettelijk verplichte verzekering voor zzp’ers voor de financiële gevolgen van ziekte en arbeidsongeschiktheid.
Zo voorkomen we dat onverzekerde zzp’ers bij ziekte of arbeidsongeschiktheid in de bijstand belanden.
De pensioenopbouw van zzp’ers verdient aandacht.
Als je van werknemer zzp’er wordt, mag je een aantal jaren aangesloten blijven bij je oude pensioenfonds.
Dit willen we fiscaal ondersteunen, vergelijkbaar met de faciliteiten voor individuele pensioenverzekeringen, inclusief de aftopping die daarbij geldt.
De overheid moet haar aanbestedingsbeleid zo aanpassen dat het MKB en zzp’ers vaker kunnen meedingen naar opdrachten.
We gaan door met het verminderen van de administratieve lasten.
We gaan snoeien in het woud van regels bij het aannemen en doorgroeien van personeel.
We stellen een nullijn in voor wetgevingskosten: baten voor ondernemers moeten groter zijn dan kosten.
Er komt één digitaal overheidsloket voor alle ondernemingszaken.
Alle formulieren worden digitaal.
De kennis- en innovatie industrie versterkt de Nederlandse concurrentiepositie.
Het leidt tot werkgelegenheid en draagt bij aan maatschappelijke ontwikkelingen.
Het onderwijs- en arbeidsmarktbeleid dient dit te ondersteunen door bijvoorbeeld aandacht voor techniek, een geschikte kenniswerkersregeling, behoud van vakmensen in bedrijven en, indien noodzakelijk, verlenging van de deeltijd WW.
We willen aanhaken bij Europese programma’s en kennisinfrastructuur.
Door de crisis komen bedrijven vaak moeilijk aan kredieten.
Dit moeten we voortdurend in de gaten houden.
We grijpen meteen in als blijkt dat banken hun maatschappelijke verantwoordelijkheid niet nemen.
Mocht de kredietverlening structureel in het nauw raken, dan moet de overheid bereid zijn een (tijdelijk) fonds op te richten om de kredietverlening aan de praat te krijgen.
We zijn voor particuliere initiatieven ter ondersteuning van kredietverlening aan en ter bevordering van vermogensvorming binnen het MKB onder meer in de vorm van durfkapitaal.
Ook valt bijvoorbeeld te denken aan microfinanciering voor starters.
De laatste jaren heeft er een cultuuromslag plaats gevonden in het bedrijfsleven.
Onder invloed van het Angelsaksische model zijn banken zich steeds meer gaan richten op de korte termijn belangen van de aandeelhouders en management en steeds minder op de lange termijn belangen van andere ‘stakeholders’, zoals de werknemers, de klanten en de toeleveranciers.
Om de korte termijn winst te vergroten, worden steeds meer risico’s genomen.
Ondoorzichtige producten werden aangeboden, bedrijven werden onvrijwillig overgenomen, opgeknipt en aan de hoogste bieder verkocht.
Bijna altijd waren deze activiteiten niet in het belang van het land.
Beschermingsconstructies die eerder ook in Nederland bestonden, zoals de structuurwet 1971, zijn afgeschaft.
Deze waarborgen dienen hersteld te worden.
Banken moeten kleiner en transparanter.
Natuurlijk moeten Nederlandse ondernemers ook in het buitenland op dienstverlening van hun bank kunnen rekenen.
Maar Nederlandse banken zullen kleiner moeten zijn dan in het verleden het geval was.
Anders zijn de risico’s voor de belastingbetaler te groot als het misgaat.
We bereiken dit door hogere kapitaaleisen te stellen
en door strenger toezicht te houden op het risicomanagement.
Nederland moet dan ook zijn inspanningen voortzetten om te komen tot een gecoördineerd en samenhangend Europees beleid ten aanzien van banken en de financiële sector.
De PvdA zal zich blijven inzetten tegen excessieve bonussen.
Het deposito-garantiestelsel moet hervormd worden op basis van de vervuiler betaalt: banken moeten premies storten in een fonds dat spaarders schadeloos stelt bij een bankfaillissement.
Meer risicovolle banken betalen een hogere premie dan minder risicovolle banken.
Consumenten worden adequaat beschermd tegen onverantwoordelijke producten en diensten.
Burgers moeten veel beter worden beschermd tegen risicovolle producten.
Toezichthouders krijgen meer mogelijkheden voor preventie en sanctionering.
Nederland voert een bankbelasting in, liefst in internationaal verband.
Nederland steunt initiatieven voor het scheiden van meer en minder risicovolle bankactiviteiten.
Er komt een moderner faillissementsrecht voor banken.
Hierbij werken we het idee van een banktestament (living will) verder uit.
Het wordt mogelijk ook obligatiehouders mee te laten betalen bij bancair falen (convertible capital).
Een nieuwe nationalisatiewet stelt de overheid in staat om onder uitzonderlijke omstandigheden banken te nationaliseren, bijvoorbeeld als de rekening voor de belastingbetaler te hoog dreigt op te lopen.
De code banken wordt strikt gehandhaafd.
Als banken zich er niet aan houden, met name voor wat het bonusbeleid betreft, komt er een speciale wet.
Hoe laten we de wereld na aan onze kinderen en kleinkinderen?
En willen we zelf leven in een wereld waarin zuivere lucht steeds schaarser wordt, grondstoffen opraken en het leefklimaat door de uitstoot van bijvoorbeeld CO2 wordt verpest?
De PvdA kiest voor een ander perspectief.
Een perspectief dat uitgaat van duurzaamheid.
Een perspectief dat uitgaat van de gedachte dat welvaart meer behelst dan koopkracht en economische groei.
Daarin waren wij in het recente verleden succesvol.
Het bewust zijn dat duurzaam handelen vanzelfsprekend moet zijn, is gegroeid onder burgers en bedrijven.
De PvdA wil verder op de weg van duurzaam handelen door verduurzaming van ketens,
door certificering van producten,
duurzame inkoop van overheden
en groene belastingen volgens het principe ‘de vervuiler betaalt’.
Het huidige nationaal klimaatbeleid kent ambitieuze doelen op het gebied van duurzame energie, energiebesparing en vermindering van uitstoot van broeikasgassen.
Ons land behoort tot de kerngroep van landen die zich inzet voor een ambitieus internationaal klimaatbeleid.
De lucht in ons land is schoner geworden en onze open ruimte wordt beter beschermd.
Maar het is niet genoeg.
We willen ambitie tonen.
In 2020 moeten we de schoonste en meest efficiënte energievoorziening van Europa hebben.
Dan zijn we minder afhankelijk van olie, uranium en gas uit het Midden-Oosten en Rusland.
We stimuleren groene wetenschap, groene investeringen door particulieren, groene productiemethodes, verdere vergroening van belastingen, groene energie en een groen ruimtelijk beleid en verkeers-en vervoersbeleid.
We scheppen nieuwe, groene banen en groei in sectoren waar er voor Nederland wereldwijd grote kansen liggen.
En we realiseren een CO2-arme economie, een noodzakelijke voorwaarde om de toekomst van volgende generaties veilig te stellen.
We stimuleren het vervoer van goederen over de waterwegen, ook de kleinere, onder voorwaarde dat dit duurzamer is.
We willen in 2020 minimaal 20% duurzame energie, een 20% efficiëntere economie en 30% minder uitstoot van CO2 dan in 1990.
Kernenergie zien wij niet als lange termijn oplossing om een duurzame samenleving te bereiken zolang een oplossing voor het afvalprobleem nog niet in zicht is.
De PvdA wil de energievoorziening in hoog tempo verduurzamen.
Dat betekent niet dat wij vinden dat de subsidie flink omhoog moet.
Sterker nog, de vele subsidies kunnen beter plaatsmaken voor wettelijke normen die energiebesparing afdwingen en het aandeel van duurzame energie opvoeren.
Subsidies aan energieproducenten voor groene stroom vervangen we door een verplicht aandeel groene stroom (35% in 2020).
Veranderende subsidiestelsels zijn funest voor de wil om te investeren.
De PvdA voorkomt wijzigingen daar waar mogelijk.
De PvdA zal onderzoeken, mede op basis van het rapport ‘Nederland Krijgt Nieuwe Energie’, of het mogelijk is met andere partijen een duurzaamheidsakkoord te sluiten.
We verplichten de energieleveringbedrijven om ook bij hun klanten energiebesparing te stimuleren.
Kolencentrales moeten meer duurzaam stroom opwekken door duurzame biomassa bij te stoken.
Met woningbouwcorporaties spreken we af dat hun woningvoorraad versneld geïsoleerd wordt.
De eisen aan nieuwbouwhuizen gaan omhoog.
Bestaande woningen moeten actief verduurzaamd worden.
Energie-Coöperaties zullen worden bevorderd om bewoners, zowel huurders als eigenaren, te stimuleren in de eigen buurt te investeren in duurzame energie.
Schone lucht en klimaatverandering houden niet op bij de grens.
Daarom bouwt Nederland haar voortrekkersrol op internationaal gebied uit.
Harmonisatie van belastingen op energie is in ieders belang.
Zo voorkomen we oneerlijke concurrentie tussen bedrijven en overheden: een ‘race to the bottom’ ten koste van een duurzame wereld.
We houden de Europese landen aan de ambitieuze doelstelling van 30% minder CO2-uitstoot in 2020.
Deze doelstellingen moeten worden vastgelegd in een internationaal juridisch bindend klimaatverdrag.
Modern openbaar vervoer is van groot belang om de bereikbaarheid van steden en dorpen te verbeteren.
Het openbaar vervoer is een belangrijk duurzaam alternatief voor de auto.
Een aantrekkelijk alternatief vraagt permanente verbetering.
Veiligheid, betrouwbaarheid, betaalbaarheid en een optimale service zijn voor veel reizigers het belangrijkst bij het bepalen van een keuze voor vervoer.
Slechte weersomstandigheden mogen de dienstregeling niet totaal in het honderd laten lopen.
Stations moeten veilig zijn, treinen en bussen schoon, en de trein moet standaard uitgerust zijn met een internetverbinding.
Om dat te realiseren zullen wij alle concessiehouders aanspreken en stimuleren om de dienstverlening verder te verbeteren.
Dit vergt een sterkere positie van de overheid als opdrachtgever en concessieverlener.
Over de hele linie moet het openbaar vervoer als één integraal systeem (trein, metro, tram, bus, taxi) een kwaliteitsverbetering ondergaan.
Het openbaar vervoer moet beter bereikbaar, toegankelijk en bruikbaar worden voor mensen met een beperking.
Materieel, infrastructuur en dienstverlening moeten hierop worden afgestemd.
De komende jaren staan miljarden investeringen gepland in nieuw spoor en nieuw materieel om in grote delen van Nederland het rijden zonder spoorboekje mogelijk te maken.
We gaan daarbij niet het onzekere pad van marktwerking en aanbestedingen op
en verwachten van de NS verdere investeringen in de dienstverlening.
We willen het autogebruik op een eerlijke manier belasten en de bereikbaarheid verbeteren.
Het gebruik van de auto is de basis voor belasting en niet het bezit.
In plaats van het bezit wordt het gebruik van de auto belast naar milieubelasting, plaats en tijd.
Verder stimuleren wij het deelautogebruik.
Voor vrachtauto’s wordt het systeem ingevoerd waarmee in Duitsland goede ervaringen zijn opgedaan.
Met het aanleggen van nieuwe wegen betrachten wij grote terughoudendheid.
Duurzame inpassing in het landschap is altijd voorwaarde.
Nederland moet tot proeftuin worden gemaakt van elektrisch vervoer.
We willen het fietsgebruik stimuleren, omdat hiermee niet alleen de bereikbaarheid en het milieu wordt verbeterd, maar ook de gezondheid wordt bevorderd.
Het aantal snelfietsroutes tussen woon- en werklocaties en de stallingplekken bij treinstations wordt sterk uitgebreid.
De verkeersveiligheid van kwetsbare verkeersdeelnemers wordt bevorderd.
Vernieuwend fietsbeleid in gemeenten en provincies wordt ondersteund.
Vitale natuur is onmisbaar in een leefbare samenleving.
De natuur herstelt zich langzaam, maar blijft kwetsbaar.
Daarom werken we stug door aan het netwerk van beschermde natuurgebied en in ons land, de Ecologische Hoofdstructuur.
Van het Geuldal in Limburg tot het Drentsche Aa gebied in het noorden, van de Waddenzee via het Bargerveen tot de Biesbosch.
Als er minder geld is, nemen we er meer tijd voor.
Het veranderende klimaat dwingt ons de komende decennia natuurbescherming, recreatie en waterbeheer met elkaar te combineren.
Betere bescherming van de kust is hoogst noodzakelijk en de rivieren vragen om meer ruimte.
We kunnen ons geen overstroming permitteren.
De komende jaren dient een visie ontwikkeld te worden op de drinkwatervoorziening met bijzondere aandacht voor bijvoorbeeld het eigendom en de betekenis van drinkwater als exportartikel.
We hebben ook een verantwoordelijkheid voor natuur buiten Nederland.
We gaan actief ontbossing tegen.
Zo verbieden we, liefst in Europees verband, de handel in illegaal gekapt hout.
We voeren strenge, bindende duurzaamheidscriteria in voor biobrandstoffen.
De verrommeling van ons landschap moet stoppen.
Niet ieder dorp hoeft een eigen industrieterrein.
De provincies krijgen een sterkere rol in het ruimtelijk beleid en zullen op regionaal niveau onvermijdelijke keuzes moeten maken.
Investeringen van de rijksoverheid in infrastructuur moeten altijd in samenhang met ruimtelijke ordening en woningbouw plaatsvinden.
De verschillende fondsen voegen we daarom samen in één MIRT (Milieu Infrastructuur Ruimte en Transport)-fonds.
Het Nederlandse landschap is iets om trots op te zijn.
We zullen echter moeten blijven investeren om het te behouden en te versterken.
Een goede balans tussen landbouw, cultuurhistorie, natuur, recreatie, wonen en kleinschalige bedrijvigheid is daarbij een voorwaarde.
Er moeten duidelijke keuzes gemaakt worden om de kwaliteit van het platteland te waarborgen.
Economische groei moet niet langer ten koste gaan van milieu, welzijn, gezondheid en de groene ruimte.
Creatieve oplossingen op dit gebied zullen worden gestimuleerd.
De voedselproductie kan en moet duurzamer.
Economie en ecologie moeten ook op het platteland hand in hand gaan.
De biologische land-en tuinbouw kan daarbij een belangrijke voortrekkersrol vervullen.
Het voorzorgprincipe is leidend om voedselveiligheid te garanderen.
Dat betekent dat het belang van de volksgezondheid prevaleert boven economische belangen.
We moeten toe naar een vitale, gezonde en duurzame landbouw, waarbij we efficiënt omgaan met bodem, grondstoffen en energie
en bijdragen aan een landschap dat karakteristieke waarde weet te behouden.
De intensieve veehouderij blijft botsen met de volksgezondheid, het milieu, het dierenwelzijn en de kwaliteit van ons landschap.
Het maatschappelijk draagvlak neemt steeds verder af.
De overheid neemt zodanige maatregelen dat de sector veel sneller tegemoet zal moeten komen aan de eisen die de samenleving stelt aan verantwoorde veehouderij.
Er komt een verbod op de nertsenhouderij.
We perken het gebruik van antibiotica in de veehouderij sterk in.
Het aantal dierproeven dringen we verder terug.
Het vervoer van dieren door heel Europa moet sterk worden teruggedrongen en daar waar nog nodig aan veel strengere eisen voldoen, zodat wantoestanden worden uitgebannen.
De PvdA is voorstander van het verlagen van Europese landbouwsubsidies.
We hebben de Europese boeren hard nodig, maar wel op een andere manier.
Oude inkomens- en exportsubsidies en de genereuze opkoopregelingen moeten plaatsmaken voor Europees beleid dat is gericht op versterking van het platteland en verduurzaming van landbouw en veeteelt.
Dat is goed voor het landschap, de ecologie en biodiversiteit
en het voorkomt dat we de internationale handel in landbouwproducten verstoren.
Daar hebben juist ontwikkelingslanden veel last van.
Het Nederlands en Europees visserijbeleid moet gericht zijn op het in stand houden van de ecologie van de zee.
De visstand moet beschermd worden en ruimte krijgen zich te herstellen.
Daarom willen we de Nederlandse visserijvloot verkleinen en strenge, door de wetenschap en de visserij samen vastgestelde, visquota handhaven.
We willen zeereservaten in de Noordzee, waar, afhankelijk van het effect op de ecologie, geen of in beperkte mate economische activiteit mag worden ontplooid en waar de natuur en visstand zich kunnen herstellen.
Het Europees visserijbeleid wordt omgevormd, subsidies voor de grootschalige visserijvloot worden afgebouwd en kleinschalige en duurzame visserij wordt gestimuleerd.
Het bedrijfsleven speelt een belangrijke rol in de bevordering van duurzaamheid en ontwikkeling in ontwikkelingslanden.
Om voorlopers binnen het bedrijfsleven aan te moedigen en achterblijvers aan te sporen tot een fatsoenlijk sociaal en duurzaamheidbeleid, is vanuit de overheid een combinatie nodig van positieve prikkels, sancties en regelgeving.
De overheid zet zich in voor uitbreiding van de mogelijkheden om extraterritoriale schendingen van mensenrechten door Nederlandse bedrijven (zoals dwangarbeid of kinderarbeid) strafrechtelijk te vervolgen.
Een rechtsbijstandfonds voor benadeelden van investeringen van bedrijven wordt opgericht.
Tenslotte moeten bedrijven meer inzicht geven in de relatie moederbedrijf en dochterbedrijven in jaarverslagen.
We kunnen in Nederland trots zijn op de goede zorg die vele werkers in de zorgsector dag in dag uit verlenen.
Gezondheid en welzijn behoren tot de belangrijkste waarden in het leven en vormen een grondrecht.
Het welbevinden van patiënten en cliënten in de zorg moet weer centraal komen te staan.
Dat is waar mensen recht op hebben.
Medewerkers moeten in staat zijn hun tijd daaraan te besteden.
De overheid moet garant staan voor toegankelijke, betaalbare en goede zorg.
Niet omzet, niet winst, maar de belangen van patiënten en cliënten moeten leidend zijn.
Burgers moeten ook meer invloed krijgen op zorginstellingen.
Deze maatschappelijke ondernemingen lenen zich prima voor corporatief bestuur waarin ook patiënten-en cliëntenvertegenwoordigers plaatshebben.
Meer dan nu moet de participatie van patiënten of cliënten goed en eenduidig geregeld worden.
Gezondheid is oneerlijk verdeeld.
Je levensverwachting hangt vaak samen met de buurt waarin je woont of van de opleiding van je ouders.
Dat vinden wij niet passen in een fatsoenlijke samenleving.
Slechte gezondheid gaat samen met hoge kosten en staat participatie in de weg.
Onze conclusie is dat goede gezondheidszorg niet zonder solidariteit kan.
Tussen ziek en gezond, jong en oud, hoge en lage inkomens.
Iedereen telt mee.
Grote winst in de gezondheidszorg is te boeken door preventie.
Onze leefstijl brengt te vaak gezondheidsklachten met zich mee.
Voorlichting over goede voeding, het bevorderen van sport en beweging, mogelijkheden creëren voor kinderen om buiten te spelen, het bestrijden van eenzaamheid bij ouderen, ontmoedigen van alcohol- en drugsgebruik bij jongeren en handhaving zijn van groot belang.
Gemeenten krijgen meer taken uit de AWBZ en de jeugdzorg en ontvangen daarvoor ook de adequate middelen die voor de uitvoering van deze taken noodzakelijk zijn.
Daardoor kunnen zij, in samenhang met onderwijs, werk en welzijn, het beroep op de zorg rechtstreeks voorkomen.
Gemeenten verdienen meer dan nu een beloning voor actief preventie- en welzijnsbeleid.
Dat verkleint immers het beroep dat later op de zorg wordt gedaan.
Bij de overheveling van taken vanuit de AWBZ en Jeugdzorg naar gemeenten zullen randvoorwaarden worden gesteld om samenwerking op regionale schaal te waarborgen onder meer door het benutten van de centrumgemeentenconstructie.
De PvdA wil dat de zorg zo dicht mogelijk bij mensen is.
De mantelzorg, waarbij de naasten zelf de zorg op zich nemen, verdient actievere steun van de lokale en landelijke overheid.
De zorgverlening is, waar mogelijk, wijkgericht georganiseerd en zonder financiële belemmeringen toegankelijk.
De zorgverleners in de wijk kunnen het merendeel van de aandoeningen behandelen.
Dit geldt ook voor de langdurige zorg voor chronisch zieken en gehandicapten.
Nieuwe initiatieven als Buurtzorg laten zien dat thuiszorg nabij en toch betaalbaar (zelfs goedkoper) kan zijn.
Het persoonsgebonden budget (PGB) is een belangrijk instrument voor mensen met een beperking.
Een PGB versterkt de cliëntenpositie en de eigen regie van degene die een indicatie voor zorg of voorzieningen heeft.
Voorwaarde is dat die regie ligt bij direct betrokkene of zijn of haar wettelijke vertegenwoordiger.
Onjuist gebruik van PGB’s wordt bestreden.
De wetgeving wordt verduidelijkt en waar nodig aangescherpt.
Er komen meer ouderen.
De meeste van hen willen zo lang mogelijk zelfstandig blijven.
Daarom moet er meer te kiezen zijn qua woonvormen.
Zorg-aan-huis is een uitkomst, waarbij echter ook de omgeving hiervoor toegerust moet worden.
Ook in de AWBZ moet wonen en zorg geleidelijk worden gescheiden.
Verouderde verzorgings-en verpleeghuizen worden bij gebleken behoefte vervangen door nieuwe, als ook door woonzorgcentra en zorg op maat.
Wij zijn tegen marktwerking in de AWBZ.
In de zorg staat het publieke belang van toegankelijkheid en kwaliteit voorop.
Een beslissing over wie wel of geen medische zorg krijgt mag nooit afhankelijk zijn van commerciële motieven van een instelling of haar kapitaalverschaffers.
Wij wijzen het winstmotief bij maatschappelijke zorgorganisaties af,
evenals de mogelijkheid van beursnotering
en de verschaffing van aandeelhouderskapitaal met de daarbij horende invloed van investeerders.
Wij verkiezen samenwerking boven concurrentie
en stellen grenzen aan marktwerking.
Wij stimuleren doelmatigheid, bijvoorbeeld via zorgketens of coöperaties waarin partners als een ziekenhuis, thuiszorg en gemeenten samenwerken.
De zorg verandert snel van karakter.
Ieder jaar opnieuw moeten we kritisch kijken naar het zorgpakket.
En de organisatie van de zorg moet meegroeien met steeds nieuwe eisen en mogelijkheden.
Op dit moment loopt de organisatie achter bij de ontwikkelingen.
Voor ons staat daarbij voorop dat niet de markt maar de overheid sturend moet zijn om publieke belangen als toegankelijkheid, betaalbaarheid en kwaliteit zeker te stellen.
In elke regio dient een goed ziekenhuis te zijn waar gedegen zorg wordt geleverd.
Dat geldt zeker voor spoedeisende hulp.
Zeer specialistische zorg kan worden geboden in een netwerk van landelijke voorzieningen.
Mogelijke overlap verdwijnt.
De overheid zal dit moeten regisseren.
We maken pas op de plaats met de marktwerking in de ziekenhuiszorg.
Prioriteit heeft nu het doelmatiger inkopen door verzekeraars,
het vereenvoudigen van de DBC-bureaucratie
en het doelmatig spreiden van het aantal medische voorzieningen over het land.
Samenhang en samenwerking moeten we belonen.
Onnodige medische ingrepen en onacceptabele kostenoverschrijdingen, zoals bij medische specialisten, moeten we inperken.
Met het oog op het publieke belang zullen bestaande particuliere initiatieven kritisch worden gevolgd.
Om budgetoverschrijdingen te voorkomen houden we vast aan budgettaire kaders gebaseerd op een reële schatting van toekomstige zorgbehoefte.
Ook komen we met een budgettair beheersingsinstrument.
Inkomens van artsen en specialisten koppelen we daarom los van omzet, bijvoorbeeld door hen in loondienst te nemen.
Medisch specialisten hoeven in ieder geval niet meer te verdienen dan de MP-norm.
De overheid is verantwoordelijk voor goede zorg en patiëntveiligheid.
In de dagelijkse praktijk zijn het de werkers en de instellingen die het moeten doen.
De inspectie houdt actief toezicht.
Vermijdbare medische missers komen nog te vaak voor.
Daarover moet meer openheid komen.
Of een ziekenhuis goed is, of patiënten van een verpleeghuis tevreden zijn, of een arts een berisping heeft gekregen van het tuchtcollege, dat soort zaken moeten openbaar zijn.
Wat goed is, mag gezien worden.
Wat slecht gaat, moet bekend zijn.
Kwaliteitssystemen moeten het dagelijkse werk van de zorgprofessional niet onderbreken, maar ondersteunen.
De zorg kent heel veel bureaucratie.
Denk aan eindeloze indicatieprocedures, tijdslurpende minutenregistratie, het rondpompen van toeslagen en eigen bijdragen en de tienduizenden diagnose-behandelcombinaties (DBC’s) in de ziekenhuizen.
Zorginstellingen moeten soms aan tientallen organen verantwoording afleggen.
Dit kost veel menskracht en moet eenvoudiger kunnen.
Professionele hulpverleners kunnen doorgaans heel goed zelf bepalen wat een cliënt of patiënt nodig heeft.
Ook het toezicht op de zorg willen wij efficiënter en effectiever organiseren.
De komende jaren zal het steeds meer moeite kosten voldoende medewerkers voor de zorg te vinden.
Daarom moet er meer aandacht komen voor de inhoud van het werk (minder bureaucratie en meer zelfsturing!),
voor arbeidsomstandigheden, in het bijzonder voor oudere werknemers,
en voor goede beloningen en voorzieningen om arbeid en zorg te kunnen combineren.
Het werken in de zorg verdient een beter imago.
Voldoende stageplekken zijn onontbeerlijk.
We willen af van de kunstmatige schaarste onder specialisten en schaffen de numerus fixus voor de studie geneeskunde af.
De PvdA wil inzetten op betere functiedifferentiatie waarbij andere zorgverleners taken van artsen verantwoord kunnen overnemen.
Om vormen van zelfzorg en langer zelfstandig thuis wonen mogelijk te maken stimuleren we nieuwe, innovatieve oplossingen en technologieën.
Iedereen betaalt nu een hoge zorgpremie.
Een groeiende groep mensen moet geld terugvragen via de zorgtoeslag.
Dat leidt tot onnodig veel bureaucratie, met grote kans op fouten.
De PvdA wil een kleine nominale premie voor de zorgverzekering en daarboven een inkomensafhankelijke premie.
De zorgtoeslag wordt dan overbodig.
Dat is eenvoudiger, doelmatiger, eerlijker en scheelt een hoop bureaucratie.
Wij zijn terughoudend met eigen bijdragen, en maken deze, net als in de AWBZ, inkomensafhankelijk.
De compensatie van het eigen risico in de ziektekostenverzekering voor chronisch zieken en gehandicapten blijft in stand.
Het parlement moet het VN- verdrag over rechten van personen met een handicap zo spoedig mogelijk ratificeren.
De wet gelijke behandeling voor gehandicapten en chronisch zieken zal ook gelden voor het openbaar vervoer.
Later zal hij ook van kracht zijn voor goederen en diensten.
De PvdA blijft zich inzetten voor gratis parkeren voor gehandicapten in alle gemeenten.
Nu de betreffende wijziging van de Gemeentewet na aanvaarding in de Tweede Kamer in de Eerste Kamer is verworpen neemt de PvdA hiertoe initiatieven op provinciaal en gemeentelijk niveau om zo snel mogelijk resultaat te boeken.
De rechten van de patiënt/cliënt en diens wettelijke vertegenwoordiger dienen versterkt te worden, evenals de positie van de cliëntenraden.
Organisaties van mensen met een beperking worden door de overheid bij het beleid betrokken.
Zij worden daartoe ook materieel in staat gesteld.
Technologische veranderingen, toenemend zelfbewustzijn bij burgers en een toename van nieuwe ziekten (zoals de ziekte van Alzheimer) leiden tot nieuwe medisch-ethische vragen.
Voor de PvdA is het beginsel van zelfbeschikking leidend, maar altijd in samenhang met menselijke waardigheid, goede zorg en beschermwaardigheid van het leven.
Ook de positie van artsen en andere zorgverleners moet daar zorgvuldig bij worden betrokken.
Om orgaandonatie te bevorderen steunen wij een systeem waarbij in principe iedereen donor is tenzij je daar actief bezwaar tegen hebt aangetekend.
De overheid benadert iedereen actief om een keuze te maken.
De komende jaren zal er meer aandacht moeten gaan naar de kwaliteit van leven in de laatste levensjaren, waaronder een vrijwillig levenseinde en stervensbegeleiding.
De PvdA zal de discussie over de kwaliteit van leven in de laatste levensfase op korte termijn verder voeren en steunt actief het initiatief om ‘vrijwillig levenseinde’ ook in de Tweede Kamer te bespreken.
In de jeugdzorg verschuift het accent naar preventie.
Gezinnen krijgen ondersteuning bij wat ze zelf kunnen doen.
We willen minder kinderen in de jeugdzorg –
en ook minder bureaucratie.
Dit kan door de professional meer ruimte te geven om te doen wat nodig is.
Vaak is een indicatiestelling dan overbodig.
Plaatselijk moeten alle vormen van jeugdhulpverlening samenkomen, inclusief de zorg in het onderwijs.
De hulpverlening moet zijn waar jongeren komen.
Op scholen, in Centra voor Jeugd en Gezin.
De verkokering tussen regelingen, financieringsstromen en instellingen willen we aanpakken, juist omdat de problemen van veel kinderen niet in één hokje zijn onder te brengen.
Als in en om een gezin meerdere hulpverleners actief zijn, moeten we waarborgen dat één gezinscoach de leiding krijgt.
Alle vormen van vrijwillige jeugdzorg worden overgeheveld naar de gemeenten.
Ouders van kinderen onder de 12 jaar die met politie in aanraking komen, kunnen door de kinderrechter verplicht worden om gezinscoaching of opvoedingsondersteuning te accepteren.
Kindermishandeling is een probleem (ca. 80.000 gevallen per jaar) dat met meer urgentie bestreden moet worden.
Te vaak hangt een slechte gezondheid samen met een sociaaleconomische achterstandspositie.
De PvdA wil dit aanpakken door preventie en voorlichting.
Door communicatie te richten op mensen in achterstandssituaties, het stimuleren van lokale zorgnetwerken en de samenwerking tussen verschillende vormen van dienstverlening moet de gezondheidsachterstand bestreden worden.
Hierbij past ook de bevordering van het gebruik van bestaande voorzieningen door de mensen die daar recht op hebben en zelf de weg hiernaartoe onvoldoende vinden.
Eén van de grootse bedreigingen van de gezondheid is het alcoholmisbruik onder jongeren.
Het grootste probleem zit bij jongeren van in de leeftijd van 12 tot 14 jaar.
De PvdA wil daarom effectieve preventie en strikte handhaving van de huidige leeftijdsgrens voor de verkoop van alcohol.
Gemeenten dienen beter ondersteund te worden bij hun handhaving en preventietaken.
Een groot deel van het dagelijks leven van mensen speelt zich af in de buurt.
Het is hun buurt.
De overheid kan veel doen om bewoners die er iets moois van willen maken te ondersteunen.
Zo moet de veiligheid gewoon op orde zijn.
De overheid is voor tal van voorzieningen onmisbaar.
Maar ook bewoners zelf hebben de verantwoordelijkheid om bij te dragen aan de kwaliteit en veiligheid van hun buurt.
Ook de betrokkenheid van burgers onderling, als buren, als ouders, als leden van dezelfde sportclub, is onmisbaar.
Onze samenleving draait op die betrokkenheid, op vrijwilligerswerk en mantelzorg die mensen dag in dag uit onbaatzuchtig voor elkaar over hebben.
De waardering daarvoor is enorm.
We moeten de samenleving en de voorzieningen zo organiseren dat deze betrokkenheid volop mogelijk blijft en nog meer mensen de keuze zullen maken om bij te dragen.
De toegenomen individualisering en diversiteit hebben geleid tot uiteenlopende leefstijlen en minder vanzelfsprekend gedeelde waarden.
Het versterken van dat wat we gemeenschappelijk hebben, draagt bij aan vitale gemeenschappen.
Daarbij past intolerantie noch onverdraagzaamheid.
Integratie gaat niet vanzelf.
De boel bij elkaar houden vraagt heel veel; van de overheid en van alle burgers.
De PvdA wil door met de wijkaanpak.
We willen de komende jaren nog meer ruimte bieden aan initiatieven en prioriteiten van bewoners zelf.
De ervaringen van de laatste jaren verdienen navolging in veel meer wijken in het land.
Geleidelijk kan de aandacht verschuiven van herstructurering naar goed onderhoud en beheer.
En we blijven werken aan goede voorzieningen als de brede buurtschool.
Ook in deze buurten hebben kinderen recht op gelijke kansen; ook zij hebben recht op schooladviezen passend bij hun talenten.
Bijzondere aandacht gaat uit naar gebieden die te maken krijgen met een krimpende bevolking.
De buurt is van zijn bewoners.
De vrijheid van deze burgers is sterk afhankelijk van veiligheid.
Wie zich niet veilig voelt gaat ‘s avonds de deur niet meer uit voor de bewonerscommissie.
Als het niet veilig is, spelen de kinderen niet op straat.
Als je je niet veilig weet, kun je als homo niet eens hand in hand over straat lopen.
Daarom is veiligheid zo essentieel.
Maar ook veiligheid is oneerlijk verdeeld.
Juist kwetsbare wijken met veel lage inkomens zijn het meest onveilig.
Zodra mensen wat meer gaan verdienen, komt de verhuiswagen voorrijden en de verlaten ze de wijk.
Die negatieve spiraal willen we doorbreken.
Veiligheid verdient topprioriteit.
Er kan nog veel winst worden geboekt in een betere organisatie van de politie.
Burger en overheid zijn samen verantwoordelijk.
Dat moet wel mogelijk gemaakt worden, zodat de burger zijn verantwoordelijkheid ook kan nemen.
Het ontnemen van criminele winsten met ‘pluk-ze’ wetgeving moet de komende jaren meer opleveren.
Het geld dat door deze maatregelen binnenkomt moet ten goede komen aan meer wijkagenten waar dat nodig is.
Het gedoogbeleid aan de achterdeur van de coffeeshop veroorzaakt overlast in buurten.
Het leidt tot illegale thuisteelt en trekt georganiseerde criminaliteit aan.
Daar kunnen we vanaf als we de teelt strikt reguleren en de coffeeshops behandelen als een normaal horecabedrijf.
Strikte handhaving van de shops en voorlichting aan jongeren over softdrugs blijft nodig.
Met de justitiële capaciteit die hierdoor vrijvalt kan het aantal buurtagenten verder omhoog.
Regionale experimenten met gereguleerde teelt zijn een zinvolle eerste stap.
Het succesvolle beleid voor begeleide heroïneverstrekking wordt voortgezet in die gemeenten waar dit nodig is.
Te vaak komt het voor dat een relatief kleine groep jongeren een grote groep bewoners het leven zuur maakt.
Overlast, intimidatie en criminaliteit lopen in elkaar over.
Wat je afkomst ook is, wie je ook bent, je hebt je te gedragen.
We pakken dit langs drie wegen aan.
We ondersteunen de thuiscultuur en spreken ouders aan op hun eigen verantwoordelijkheid.
Ze krijgen zo nodig begeleiding van gezinscoaches.
Veroorzaken hun kinderen schade, dan stellen we de ouders aansprakelijk.
Wij binden de strijd aan met de harde straatcultuur.
Dit doen we door zowel preventieve en repressieve maatregelen als het bieden van betere perspectieven.
Behalve voor extra wijkagenten en straatcoaches is de PvdA voor intelligenter straffen.
Heel gericht kan een straatverbod of meldingsplicht worden opgelegd.
Als jongeren naast hun straf een gedragsmaatregel weigeren, krijgen ze direct een strafmaatregel, niet terug naar de rechter.
Er moet steeds onderscheid worden gemaakt tussen de meelopers en de harde kern die tegen de georganiseerde criminaliteit aanzit.
Rechters kunnen tegenwoordig naast celstraf bijzondere maatregelen opleggen zoals verplichte deelname aan onderwijs of werk.
We willen invoering van wijkrechters die zaken in één buurt afhandelen, van leerplicht tot diefstal.
Op die manier houden we jongeren langer onder toezicht.
Tenslotte is de PvdA voor het versterken van de schoolcultuur, met nieuwe vormen van onderwijs waarin het leren van een vak gepaard gaat met structuur en goede begeleiding.
Maar ook door een radicale aanpak van lesuitval en schoolverzuim.
Kwetsbare jongeren krijgen betere begeleiding op school.
Jonge ex-gedetineerden hebben structuur nodig van werk, stage en/of school.
Dak-en thuislozenopvang is de afgelopen jaren sterk verbeterd.
Gemeenten hebben mede dankzij de WMO de maatschappelijke opvang goed kunnen regelen met alle betrokkenen.
Dit succes moet nu geëvenaard worden op het gebied van opvang, scholing en het aan het werk krijgen van zwerfjongeren in heel Nederland.
Allerlei vormen van woonoverlast, veroorzaakt door onder meer huisjesmelkers, ongecontroleerde woningsplitsing en illegale bewoning zorgen in veel wijken voor toenemende ergernis en verslechtering van de leefbaarheid.
We willen de boetes voor huisjesmelkers verhogen en de BIBOB-screening verscherpen.
Juridische procedures zijn niet altijd toereikend.
Wij zijn voorstander van lokale meldpunten woonoverlast
en een integrale aanpak door de brandweer, politie, gemeente en belastingdienst.
Wat betreft de begeleiding van ex delinquenten en het voorkomen van recidive is nog een lange weg te gaan.
Het landelijke gemiddelde van recidive ligt op 70 %.
Wij geloven in een aanpak waarin gemeenten regie nemen op het coördineren van alle voorzieningen (woning, uitkering, werk, gezondheidsvoorzieningen) die nodig zijn om recidive te beperken.
Gemeenten die hierin aantoonbaar resultaten bereiken, dienen hierin financieel ondersteund te worden.
Het tegengaan van dreigingen voor Nederland, zoals het voorkomen van aanslagen en andere terroristische activiteiten zal ook in de komende jaren om een afgewogen effectieve aanpak vragen.
Nederland kan dit niet alleen en samenwerking met andere landen is essentieel, bijvoorbeeld via het gezamenlijk uitvoeren van verstorende acties of door juridische kaders beter af te stemmen.
Omdat de PvdA pal staat voor een goede bescherming van de privacy van burgers moeten we kritisch kijken naar de effectiviteit van de maatregelen die de afgelopen jaren zijn genomen.
Staan die voldoende in verhouding tot de bescherming van de privacy?
Veiligheid gaat niet boven privacy, net zoals privacy niet boven veiligheid gaat.
Samenwerking tussen de verschillende overheidsdiensten kan efficiënter zonder afbreuk te doen aan de effectiviteit.
Het opslaan van allerlei privé-gegevens van burgers, bijvoorbeeld als men vliegt, is voor de PvdA alleen aanvaardbaar als dat een direct en aantoonbaar substantieel effect heeft in de bestrijding van terrorisme, en deze voordelen opwegen tegen de nadelen, die helder in kaart moeten zijn gebracht door het College Bescherming Persoonsgegevens, zij brengt een zwaarwegende advies uit over de impact van wet- en regelgeving op de privacy van burgers.
Wet- en regelgeving die de privacy van alle burgers vergaand inperkt, geldt slechts voor een in de tijd beperkte periode en vóór het verstrijken van deze periode worden de maatregelen grondig geëvalueerd.
Zij worden alleen voortgezet als de noodzaak hiervan overtuigend is aangetoond.
Ook reeds bestaande maatregelen worden aan een grondig onderzoek onderworpen.
Radicalisering vroegtijdig en actief tegengaan kan terrorisme voorkomen.
Radicalisering bestrijd je het best door mensen te binden aan de samenleving.
Goede voorlichting maakt weerbaar.
Het bieden van perspectief op werk en wonen zijn een probaat tegengif,
net als een stabiele opvoeding en gezinsleven.
De omgeving moet alert zijn op signalen van met name jongeren die dreigen te radicaliseren.
Sport verbroedert.
Sport is niet alleen goed voor de gezondheid maar leert jongeren ook spelenderwijs belangrijke sociale vaardigheden.
Vijf miljoen mensen doen mee in 27. 000 sportclubs.
Steeds meer clubs zijn zich bewust van hun maatschappelijke positie.
Dat juichen wij toe en verdient onze ondersteuning.
De deelname van jongeren aan sport blijven we stimuleren.
Dat vereist ook sport- en speelvoorzieningen in de buurt.
De PvdA wil de zogenoemde ‘Jantje Beton’- norm invoeren, die stelt dat bij de inrichting van nieuwe wijken 3 procent van de ruimte voor sport en spel wordt gereserveerd.
Speciale aandacht voor actieve sportdeelname door mensen met een functiebeperking blijft nodig.
Topsportevenementen zijn belangrijk vanwege de positieve uitstraling naar de breedtesport.
Ondernemerschap, buurtwinkels en bedrijvigheid dragen bij aan de kracht van een wijk.
Wij willen lokale ondernemers nog meer betrekken bij de wijkaanpak.
Er valt wat te beleven en er valt wat te verdienen.
De leefbaarheid neemt toe.
Gemeenten zijn leidend bij het stimuleren van de wijkeconomie, samen met woningcorporaties, wijk-en buurtcentra, ondernemersorganisaties, Kamers van Koophandel, onderwijsinstellingen, banken en sociale diensten.
De Zondagssluiting wordt uit de winkeltijdenwet gehaald
en overgelaten aan de lokale overheid.
Wat de PvdA betreft wordt daarbij wel rekening gehouden met de belangen van werknemers en kleine zelfstandigen.
Maar de rijksoverheid is wel degelijk betrokken bij het verbeteren van het vestigingsklimaat en het stimuleren van ondernemerschap.
Bijvoorbeeld door leegstand tegen te gaan, betere rechtsbescherming van huurders van winkelpanden en door diversiteit in branches en functies te stimuleren door de veiligheid te verbeteren.
Bedrijven Investerings Zones juichen wij toe.
Integratie is in essentie een taak van burgers zelf.
Het vergt van nieuwe Nederlanders de grootste inspanning.
Een plek vinden in een nieuwe samenleving betekent loslaten, soms meer dan je lief is.
En tegelijkertijd je verbinden met Nederland.
Je kiest voor Nederland, maar je mag trots blijven op je afkomst.
Mensen die hier hun wortels hebben, moeten ook ruimte bieden aan nieuwe culturen die van oudsher niet tot de Nederlandse samenleving behoorden.
De PvdA vindt dat het hebben van een dubbele nationaliteit niets te maken heeft met loyaliteit aan Nederland, noch met een integratieprobleem.
Het verschijnsel vloeit simpelweg voort uit de uiteenlopende nationaliteitswetgeving van landen en uit het feit dat steeds meer mensen migreren en met buitenlandse partners trouwen.
Wel vindt de Partij van de Arbeid het onwenselijk dat mensen niet zelf kunnen besluiten om afstand te doen van hun oude nationaliteit.
Hier geboren kinderen van niet-Nederlandse ouders die legaal permanent in Nederland verblijven krijgen bij geboorte de Nederlandse nationaliteit.
In ons Nederland bouwt iedereen mee aan een gezamenlijke toekomst.
Natuurlijk door zich te houden aan de wetten en de regels van de rechtstaat.
Maar ook door als burger actief mee te doen in de samenleving, door het spreken van de taal, door te leren en te werken.
Dat vragen we van iedere burger van dit land.
Iedereen moet ruimte bieden aan en respect hebben voor tradities, gewoontes en religies van anderen.
Iedereen moet in vrijheid zijn of haar geloof kunnen belijden en er ook afstand van kunnen doen.
Een geslaagd integratiebeleid vraagt om een overheid die haar taken serieus neemt.
De overheid bewaakt de rechtstaat door een consequente verdediging van de daarin neergelegde vrijheden.
De overheid treedt consequent op bij de handhaving van de aan die vrijheden gestelde grenzen,
de overheid schept kansen,
bestrijdt achterstelling en achterstand
en investeert in ieders talent.
Goed onderwijs, inclusief de voorschoolse opvang, actief arbeidsmarktbeleid tegen de jeugdwerkloosheid, onderwijsbeleid, het bestrijden van discriminatie; het hoort er allemaal bij.
Samenleven gaat niet altijd vanzelf.
We moeten ook weer leren omgaan met verschillen in afkomst, etniciteit, cultuur en religie.
Daarbij staan drie wegen voor ons open.
In de eerste plaats hebben we gezamenlijke gedragen normen vastgelegd in wetten en regels; die moeten we zonder aanzien des persoon handhaven.
Toch zullen zich botsingen of wrijvingen voordoen over normen en waarden die niet in de wet vastliggen.
Dan ligt de tweede weg zeer voor de hand, namelijk de confrontatie aangaan, de dialoog opzoeken.
De kracht van het open debat mag niet worden onderschat.
Er is ook altijd nog een derde optie van acceptatie van verschillen, door neutrale tolerantie, waardering of respect te betonen.
Soms worden meerdere wegen bewandeld.
Zo kan emancipatie niet alleen door wetten verder worden gebracht maar zeker ook door overtuiging in het maatschappelijk debat.
De PvdA zal daarbij de verworvenheden van de emancipatie breed uitdragen.
Iedereen moet meedoen en dus de taal spreken en de weg in de maatschappij kennen.
Inburgering is een onmisbare eerste stap: op de werkvloer, in de buurt, op school.
Dit geldt zowel voor nieuwe Nederlanders afkomstig uit landen binnen de EU, als voor nieuwe Nederlanders afkomstig uit andere landen buiten de EU.
We zijn nu bezig de achterstand in te lopen.
De klassen zitten weer vol.
De komende tijd moet we ook taalles op de werkvloer mogelijk maken, inburgering koppelen aan school van jonge kinderen met achterstanden en het niveau van de lessen verder opkrikken.
In het inburgeringstraject wordt onderwijs gegeven over grondrechten, maar in het bijzonder aandacht besteed aan het non-discriminatiebeginsel.
Zo moeten normale bevoegdheidseisen voor docenten ook gelden in de inburgeringsklas.
Als de achterstanden weggewerkt zijn, kan het budget weer verlaagd worden en kan inburgering deels opgaan in het reguliere volwassenenonderwijs.
Volwassenonderwijs blijft gevrijwaard van marktwerking.
Huwelijksmigratie blijkt nog te vaak een rem op integratie.
Ieder moet vrij zijn om zijn of haar partner zelf te kiezen.
Maar de PvdA stelt daarbij de eis dat de partner in Nederland zijn nieuwe partner zelf moet kunnen onderhouden; de extra verhoogde inkomenseis wordt daartoe verlaagd naar het oude aan de bijstand gekoppelde niveau.
Bovendien eisen wij van de partner een gedegen voorbereiding op, en kennis van, Nederland en de Nederlandse taal.
In de toekomst zullen we daar tevens een alfabetiseringstoets aan verbinden.
We willen scherpere controle op schijnhuwelijken.
Gedwongen huwelijken willen we expliciet strafbaar stellen.
Ook gaan we de mogelijkheden onderzoeken om het fenomeen van herhaalde huwelijksmigratie, waarbij een man met grote regelmaat nieuwe vrouwen laat overkomen uit het land van herkomst, aan te pakken.
Wij staan voor een ongedeelde samenleving.
Gescheiden werelden langs etnische lijnen bedreigen de sociale samenhang van ons land.
Leerlingen, collega’s en stadsgenoten moeten met elkaar in plaats van naast elkaar leren, werken en leven.
Discriminatie op de arbeidsmarkt moet actief worden bestreden.
De toename van aparte witte en zwarte scholen in gemengde wijken moet een halt worden toegeroepen.
Om dit te bewerkstelligen moet een algemene acceptatieplicht gaan gelden voor alle scholen van alle leerlingen die de grondslag van de school erkennen.
Om het samen leren te bevorderen wordt een acceptatieplicht voor alle scholen ingevoerd.
De succesvolle experimenten met een transparant aanmeldingssysteem, inclusief een vast aanmeldmoment, verdienen landelijke invoering.
En gemeentes krijgen de bevoegdheid samenwerking tussen scholen op dit vlak tot stand te brengen, bijvoorbeeld door het instrument dubbele wachtlijsten.
Ons asiel-en migratiebeleid is restrictief, selectief, streng en rechtvaardig.
Restrictief daar waar de spankracht van onze samenleving, of van buurten, wijken en voorzieningen in het geding is.
Restrictief ook in de afschaffing van het categoriale beschermingsbeleid.
Selectief en mogelijkheden scheppend daar waar migranten een bijdrage kunnen leveren aan de economische, wetenschappelijke en culturele ontwikkeling van Nederland.
Streng waar misstanden, fraude en misbruik van voorzieningen en procedures moet worden bestreden.
En rechtvaardig omdat mensen die in Nederland mogen blijven, participeren in de samenleving en een toekomst hier kunnen opbouwen.
Zoals de mensen met een pardonvergunning: velen van hen zijn al aan het werk.
Rechtvaardig ook omdat Nederland een veilig toevluchtsoord blijft voor echte vluchtelingen in nood.
Aan hen wordt bescherming geboden op grond van het Vluchtelingenverdrag, de richtlijnen van de UNHCR en de internationale mensenrechtenverdragen.
Asielverzoeken worden, dankzij een beter werkende vreemdelingenwet, al veel sneller afgehandeld dan vroeger.
Sneller beslissen, met behoud van zorgvuldigheid, en in geval van afwijzing sneller werken aan terugkeer, zijn van belang.
We willen geen gezinnen met kinderen in de cel of op straat.
De PvdA vindt dat Nederland gehouden is aan de zorgplicht.
Elk kind dat in Nederland woont en leerplichtig is, heeft recht op fatsoenlijke huisvesting en de noodzakelijke sociale basisvoorzieningen.
Vluchtelingen en asielzoekers dienen in de gelegenheid worden gesteld om (een deel) van het jaar te kunnen werken.
De toekomst van het asielbeleid ligt in Europa.
Gezamenlijk kunnen de lidstaten beter de toestroom effectief en eerlijk controleren, de verantwoordelijkheid verdelen en een betere gezamenlijke standaard voor bescherming en opvang afspreken.
Mensensmokkel moet nationaal en internationaal worden bestreden.
De hoge leges voor verblijfsvergunningen worden teruggebracht naar een redelijk tarief en mogen in ieder geval geen belemmering vormen voor het uitoefenen van gezinshereniging of het verkrijgen van een verblijfsvergunning waar men recht op heeft.
Goed en betaalbaar wonen moet voor iedereen mogelijk zijn.
Slechte huisvesting zet volwassenen en kinderen op een achterstand.
De woningmarkt functioneert slecht waardoor de tweedeling tussen zwak en sterk groeit.
Voor betaalbare huurwoningen bestaan lange wachtlijsten.
Een koophuis is bijna niet meer bereikbaar voor starters op de woningmarkt.
De hypotheekrenteaftrek stimuleert mensen om grote leningen aan te gaan met flinke risico’s als de rente stijgt of de woningprijzen dalen.
En dat terwijl vermogende woningbezitters meer inkomensondersteuning van de overheid ontvangen dan minder bedeelde huiseigenaren en huurders: dankzij de aftrek van de hypotheekrente.
De onbegrensde subsidiëring van de rentelasten drijft de prijzen van koophuizen verder op, verspert voor starters de toegang tot de woningmarkt en belast de schatkist zwaar.
Juist in een tijd van een hoog begrotingstekort is dat onverantwoord.
De houdbaarheid van het stelsel staat op het spel.
Solidariteit tussen burgers is ondergraven en van eerlijk delen is geen sprake.
Daarom wil de PvdA ingrijpen in de woningmarkt.
Wij streven naar een woningmarkt die eerlijk en rechtvaardig is.
Dat vereist actieve en betrokken woningcorporaties.
Zij moeten voor een maatschappelijke taak met een publieke moraal staan.
Dat betekent een betrokken en verantwoord bestuur en meer grip voor zowel de overheid als de bewoner.
De fiscale behandeling van het eigen huis omvat de hypotheekrenteaftrek, het eigenwoningforfait en de overdrachtsbelasting.
De PvdA wil dit dure, complexe en inefficiënte systeem geleidelijk aanpassen.
Verstoring van de woningmarkt moet in deze overgangsperiode zoveel mogelijk worden voorkomen.
En woningeigenaren moeten zich kunnen aanpassen aan de noodzakelijke veranderingen.
Vanaf 2014 zal gedurende een periode van 30 jaar*) een nieuw stelsel worden ingevoerd wat er toe moet leiden dat uiteindelijk alle huizenbezitters met hypotheekschuld een hypotheekrenteaftrek van 30% krijgen voor de rente over een schuld van maximaal de gemiddelde huizenprijs.
Het maximale aftrektarief zal vanaf 2014 op 52% worden bevroren en vervolgens in stapjes van 1%-punt per jaar omlaag worden gebracht naar 30%.
De maximale schuld waarover renteaftrek mag worden genoten bedraagt in 2015 1 miljoen euro.
Deze zal in 30 stapjes worden afgebouwd naar het bedrag van de dan geldende gemiddelde huizenprijs.
De PvdA wil het zogenoemde scheefwonen ontmoedigen: mensen met een hoog inkomen bezetten woningen met een relatief lage huur.
Huren zullen meer aan de draagkracht worden aangepast.
Op dit moment vinden experimenten plaats met huur-op-maat.
Mede op basis hiervan wordt dit uitgewerkt en ingevoerd.
De PvdA ontziet daarbij de lage en middeninkomens om zo een armoedeval te voorkomen.
Scheefwonen kan worden geaccepteerd in het geval dat het positief bijdraagt aan de sociaal-economische diversiteit in de wijk.
Het huurbeleid blijft gericht op betaalbaarheid maar moet beter inspelen op de verschillen tussen de regio’s.
Op sommige plekken staan woningen leeg, in andere delen van het land bestaat grote woningnood.
Dat moet consequenties hebben voor het toekomstig huurbeleid.
In regio’s met woningtekorten moet het puntenstelsel zo worden aangepast dat het aantrekkelijker wordt meer huurwoningen te bouwen voor starters en middengroepen.
In het puntenstelsel, op basis waarvan een redelijke huur wordt vastgesteld, zou ook rekening moeten worden gehouden met de energiezuinigheid van de woning.
Corporaties zijn een onmisbare speler voor het realiseren van sociaal- democratische doelen als betaalbaar wonen voor mensen met een laag inkomen.
Het is hun taak een bijdrage te leveren aan leefbare buurten enbuurtvoorzieningen (zoals bouw en beheer van brede scholen, buurtcentra en woonvoorzieningen voor gehandicapten).
De PvdA wil de corporaties aan deze kerntaak binden en commerciële activiteiten scherp begrenzen en aan voorwaarden binden.
Salarissen boven de MP-norm en bonussen passen daar niet bij.
Tegelijkertijd wil de PvdA de directe invloed van bewoners op de corporaties vergroten.
Zij moeten worden uitgedaagd om met eigen ideeën te komen om de buurt op te krikken en dat samen met de corporaties te realiseren.
Particulier collectief en/of kleinschalig opdrachtgeverschap, de starterslening en een minimaal quotum van 30% sociale huur- en koopwoningbouw voor nieuwbouwprojecten kunnen aangegrepen worden als middel om meer woningen voor starters beschikbaar te maken.
Huren mogen in principe beperkt stijgen boven inflatie mits tenminste een deel van de meer opbrengst bij verhuurders ten goede komt van de (uitbreiding van de) wijkaanpak.
Het eigen vermogen van corporaties moet vrijkomen voor sociale doelstellingen.
We vervangen de Vogelaarheffing door een heffing waarmee geld wordt overgeheveld van rijke naar armere corporaties, mogelijk in de prachtwijken of in krimpregio’s.
In Nederland moeten woningen aanpasbaar en levensloopbestendig worden gebouwd, mede vanwege de vergrijzing en vanwege het belang van kostenbeheersing.
Alle overheidsgebouwen en gebouwen met een publieke functie moeten volledig toegankelijk zijn, dat wil zeggen toegankelijk via gelijkvloerse entree, hellingbaan of lift en met een rolstoeltoegankelijke toiletvoorziening.
Ook moeten er voorzieningen zijn voor mensen met zintuiglijke beperkingen.
In een toenemend aantal gemeenten daalt het aantal inwoners met name door vergrijzing.
Aantal en type woningen moet tijdig worden aangepast.
Extra inzet kan nodig zijn om voorzieningen, zoals voor zorg en mobiliteit, overeind te houden en de economische ontwikkeling te stimuleren.
Het bouwen aan vitale regio’s behoeft een omslag van kwantiteit naar kwaliteit.
Structurele financiering is nodig, bijvoorbeeld door in de criteria voor de verdeling van het Gemeentefonds rekening te houden met krimp, net als bij de bekostiging van scholen.
De PvdA wil de lijn die in het actieplan bevolkingsdaling is ingezet om de nadelige gevolgen van deze krimp te compenseren, doorzetten.
Ook de introductie van het principe dat rijke corporaties arme corporaties moeten helpen kan gunstig uit werken voor corporaties in krimpgebieden.
Dit gaat naast wonen om het op niveau houden van werkgelegenheid, zorg en decentralisatie van de Rijksdiensten.
Ouderen moeten langer thuis in hun vertrouwde omgeving kunnen blijven wonen.
De vergrijzing vereist dat woningen hiervoor tijdig en op grote schaal worden aangepast.
In combinatie met technische hulpmiddelen (domotica) kan het toenemende aantal chronische zieken als Alzheimerpatiënten verantwoord thuis blijven.
Bij nieuwbouw zal aangepast bouwen wettelijk worden bevorderd.
Aangepast bouwen in bestaande als wel in nieuwbouw wordt bereikt door introductie van een chronischzieken-label voor woningen.
‘Den Haag’ staat er niet goed op bij de burger.
Veel mensen hebben het gevoel dat hun inbreng er niet zo toe doet in de politieke arena.
Het vertrouwen in politici en politieke partijen is de laatste jaren sterk teruggelopen.
Na een intensieve verkiezingstijd trekt de politiek zich voor het gevoel van de burger terug op de vierkante kilometer die wij ‘Den Haag’ noemen.
We moeten wegen vinden om het vertrouwen van de burger in het proces van de democratie terug te winnen.
We moeten nieuwe wegen vinden om de burger in het proces van de democratie serieus te nemen.
Vertrouwen in het openbaar bestuur win je niet alleen met een transparante en efficiënte overheid.
Burgers willen directe invloed op het bestuur en vaker dan één keer per vier jaar.
De vernieuwing van onze democratie is veelbesproken maar heeft nog weinig voortgang gemaakt in de afgelopen decennia.
De PvdA heeft stelling genomen voor de door de Raad gekozen burgemeester, voor correctieve referenda, voor burgerinitiatieven, voor verbeteringen van het kiesstelsel.
Maar om hierin betekenisvolle vooruitgang te boeken is een breed en langjarig maatschappelijk en politiek draagvlak nodig.
Zeker wanneer grondwetswijzigingen nodig zijn voor verdergaande stappen.
Het maatschappelijk klimaat vraagt hier nadrukkelijk om.
Tot nu toe is het niet gelukt op dit punt een doorbraak te forceren vanwege politieke verdeeldheid en wisselende (regering-)coalities.
Met name daar waar een grondwetswijziging is vereist stranden pogingen tot bestuurlijke vernieuwing.
De frustratie binnen en buiten de politiek neemt rechtevenredig toe.
Voor ons is het nu belangrijker een doorbraak te forceren dan eindeloos aan het eigen standpunt vast te houden.
Als iedereen dat doet gebeurt er immers weer niets.
Dus stellen wij voor om met zoveel mogelijk partijen, zonder taboes vooraf, in korte tijd te komen tot een langjarig Nationaal Democratie Akkoord.
Doel is de modernisering van de representatieve democratie door op een verantwoorde manier vormen van directe invloed voor de burger in te voeren.
Dat kan daadwerkelijk bijdragen aan herstel van vertrouwen in de politiek bij burgers.
De PvdA zet zich in voor een bestuursstijl, met een betekenisvolle dialoog tussen burger en bestuur.
Binden en verbinden moet ons handelsmerk zijn.
De stijl van werken in het parlement is daarbij belangrijk.
De Kamer moet het goede voorbeeld geven met respectvolle omgangsvormen.
Een fatsoenlijke samenleving impliceert een parlement dat toont dat politiek bedrijven een eervol ambacht is.
Wij beschouwen het als onze verantwoordelijkheid het aanzien van de Kamer te verbeteren.
Het beeld wordt te zeer bepaald door incidentenpolitiek, spoeddebatten en eindeloze reeksen kamervragen.
De kwaliteit van de wetgevende en controlerende taak van de Kamer moet voorop staan.
De Kamer moet de komende jaren verder vorm geven aan haar Onderzoeksagenda bestaande uit uitvoeringsonderzoeken en toekomstverkenningen.
De Eerste Kamer krijgt een eenmalig terugzendrecht, in plaats van het afstemrecht zoals dat nu bestaat.
De Tweede Kamer zal zich dan opnieuw over het wetsvoorstel moeten buigen.
Het aantal bestuurslagen en bestuurders is de afgelopen decennia alleen maar toegenomen.
Dit ondanks de geleidelijke schaalvergroting van gemeenten.
Er zijn ook veel overlappende verantwoordelijkheden.
Ons uitgangspunt is dat het fors minder kan met die bestuurslagen.
Dat betekent een herverdeling van verantwoordelijkheden en het schrappen van bestuurslagen.
Leidraad is daarbij een duidelijke keuze voor decentralisatie.
Het lokaal bestuur staat het dichtst bij de burger.
Denk aan zorg, veiligheid, sociale zekerheid en participatie.
De schaal van veel gemeenten wordt een groter knelpunt naarmate meer taken aan het lokaal bestuur worden overgedragen.
De PvdA kiest daarbij in beginsel niet voor van bovenaf opgelegde schaalvergroting of herindelingen.
We willen waar nodig onderscheid maken tussen grotere centrumgemeenten en kleinere regiogemeenten.
De grotere centrumgemeenten zullen vaker voor een gehele regio bepaalde taken op zich moeten nemen.
Deze taakdifferentiatie voorkomt verdere wildgroei van regionale samenwerkingsverbanden of overbelasting van kleine gemeenten.
Komen die centrum -en regiogemeenten niet snel tot stand dan is sturing door het Rijk onvermijdelijk.
Alsdan zal ook de vormgeving van het middenbestuur voor de langere termijn opnieuw bezien worden.
Op korte termijn en in afwachting van de groeiende rol van centrumgemeenten, is het noodzakelijk de verantwoordelijkheden van de verschillende overheden beter af te bakenen.
Daarom stellen wij voor provincies een duidelijke rol te geven in het ruimtelijk beleid.
Denk daarbij aan gebiedsontwikkeling, planning bedrijventerreinen, regionale infrastructuur,waterbeleid, natuuren landschapsbeheer.
Voor wezenlijke nationale investeringen in duurzaamheid en infrastructuur is nationale doorzettingsmacht nodig.
De Waterschappen worden uitvoeringsorganisaties onder bestuur van de provincies.
De rol van provincies op andere terreinen wordt afgebouwd.
Uiteindelijk is het streven om, op basis van een afgebakende taak -en verantwoordelijkheidstoedeling aan de provincies, tot een gesloten huishouding te komen.
Een slankere rijksoverheid is mogelijk door vergaande decentralisatie en taakafstoting.
Het ministerie als permanente organisatievorm dient op den duur te verdwijnen.
De Rijksoverheid bestaat nu uit circa 150 beleidsdirecties, 200 uitvoeringsorganisaties, en 50 handhavende diensten.
De beleidsdirecties moeten één gezamenlijke Rijksdienst gaan vormen waarbij de groepering rond verantwoordelijke ministers en staatssecretarissen de politieke prioriteiten cq portefeuilles volgt.
Uitvoeringsorganisaties brengen we samen in clusters van samenhangende taken en doelgroepen; bijvoorbeeld de vier Rijksdiensten die zich nu bezig houden met inkomens(ondersteuning).
Per cluster wordt één bewindspersoon verantwoordelijk.
Deze vorm van bundeling leidt tot aanzienlijke besparingen.
De eerste stap die nu gezet moet worden is de stroomlijning van de uitvoeringsorganisaties en de vorming van een kernkabinet, waarbij een beperkt aantal kabinetsministers wordt bijgestaan door departementsministers die het feitelijke politieke beheer van de ministeries voor hun rekening nemen.
De kabinetsministers krijgen de verantwoordelijkheid voor tenminste twee departementen.
Zo vermijden we grote tijdrovende departementale herindelingen en reorganisaties terwijl we wel degelijk een eerste stap zetten richting minder verkokerde besluitvorming en organisatie.
Het doel is een betere, meer wendbare overheid, die verantwoordelijkheden weet te delen met partners in de samenleving.
‘Den Haag’ kan kleiner, maar moet vooral beter, toegesneden op een zelfbewuste overheid, die bindend leiding weet te geven.
Topinkomens in de semi-publieke sector moeten aan banden.
In het onderwijs, de culturele sector, de gehele zorgsector en bij woningbouwcorporaties gaat de MP-norm als maximumnorm gelden.
De Kamer neemt de wet die dit regelt wat de PvdA betreft snel in behandeling.
(Semi-)publieke organisaties moeten er een eer inleggen om door slimmer werken en verhoging van de productiviteit meer te doen voor minder geld.
Een ‘cultuur van zuinigheid’ moet een wezenlijk onderdeel van hun doelstelling en werkwijze worden.
Organisaties dienen een positieve prikkel te krijgen om uit zichzelf dezelfde doelstellingen te realiseren tegen lagere kosten.
Tegelijkertijd dienen prikkels om het budget hoe dan ook uit te geven omdat het anders het volgende jaar wordt verminderd, te worden weggenomen.
Kwaliteit van bestuur en toezicht in de semi-publieke sector moet beter.
Daarom beperken we het aantal bestuursfuncties en commissariaten dat een persoon tegelijkertijd kan hebben in de semi-publieke sector.
Er komt een einde aan de situatie dat organisaties in de semi-publieke sector zijn onderworpen aan democratische controle noch aan de tucht van de markt.
Als er sprake is van maatschappelijk kapitaal en een publieke moraal wordt verwacht, dient publieke controle leidend te zijn.
Kwaliteit, dienstbaarheid en keuzevrijheid staan weer voorop in onderwijs, zorg en het wonen.
Docenten, verplegers en verzorgenden voelen zich miskend door de vele managementlagen die hen iedere professionele zuurstof ontnemen.
Verdere schaalvergroting in de semi-publieke sector kan slechts onder zeer strenge voorwaarden.
Het onderwijs kent inmiddels een fusietoets.
Die willen wij uitbreiden naar de zorgsector en de woningbouwcorporaties.
Schaalverkleining moet makkelijker worden
en nieuwe burgerinitiatieven moeten ruimte krijgen.
De organisatie van de politie kan beter.
De minister moet verantwoordelijk zijn voor alle besluiten ten aanzien van het aantal agenten, hun arbeidsvoorwaarden en hun rechtspositie.
Tevens is de minister verantwoordelijk voor centrale inkoop en automatisering.
De minister legt hier uiteraard verantwoording over af aan de Tweede Kamer.
Het aantal politieregio’s (en veiligheidsregio’s) wordt teruggebracht tot 10, aansluitend op de nieuwe arrondissementen van Justitie.
Dat vraagt om maatregelen om het lokale beleid voldoende tot zijn recht te laten komen.
De burgemeester van de grootste gemeente in de regio blijft korpsbeheerder
en legt in die rol verantwoording af aan het regionaal college en aan de minister.
Alle burgemeesters leggen een Veiligheidsplan voor aan hun gemeenteraad om de lokale prioriteiten vast te stellen en brengen dit in het regionaal overleg in.
Het Korps Landelijke Politiediensten krijgt de leiding over alle bovenregionale (recherche)zaken, onder gezag van één parket van het Openbaar Ministerie.
Zo kan de slagkracht van de politie nog verder verbeteren.
Efficiencywinsten in de veiligheidsketen worden ingezet om de operationele sterkte van de politie, met name op straat, te vergroten.
De rechtstaat is van ons allemaal.
Daarom moet ook iedereen de kernbeginselen van de rechtstaat (kunnen) kennen.
De rechten, vrijheden en verantwoordelijkheden uit de Grondwet en hun achtergrond moeten deel uitmaken van het (burgerschaps-)onderwijs.
Daarnaast staan wij voor een toegankelijker Grondwet, die iedereen inzicht biedt in de belangrijkste elementen van de rechtsstaat.
Bij een toegankelijker Grondwet hoort een opheffing van het toetsingsverbod: het is vreemd dat een rechter wel aan internationale verdragen, maar niet aan de Grondwet mag toetsen.
Grote informatiseringsprojecten van de overheid kunnen beter worden ontworpen.
De bescherming van privacy dient één van de leidende uitgangspunten te zijn bij deze projecten.
Deze systemen moeten niet meer informatie opslaan dan strikt noodzakelijk en anoniem zijn waar mogelijk.
De gegevens moeten, indien mogelijk, zo kort mogelijk worden opgeslagen, de burger inzicht bieden in het gebruik én toekomstig gebruik van zijn privé-gegevens, en alleen de burgerlaten bepalen wat er met de gegevens gebeurt.
De Partij van de Arbeid ziet een efficiënte en effectieve ICT als noodzakelijke randvoorwaarde voor een moderne en open overheid.
Ook in het kader van de brede heroverwegingen ziet de PvdA een sterke inzet op Open Standaarden, Open Source Software en Open Data als randvoorwaardelijk.
Hiermee kan een aanzienlijke en aantoonbare kostenbesparing worden gerealiseerd.
De inzet van de PvdA zal zijn dat Open Standaarden verplicht moeten worden gesteld voor alle overheden, en Open Data en Open Source Software het uitgangspunt zijn.
De PvdA maakt zich samen met de Nederlandse Antillen en Aruba sterk voor een succesvolle afronding van de hervorming van het Koninkrijk.
Met de opheffing van de Nederlandse Antillen en het aangescherpte toezicht werken we toe naar goed bestuur, krachtige rechtshandhaving en gezonde openbare financiën op de eilanden.
Nederland is een klein land met grote ambities – voor ons eigen land en voor een betere wereld.
Ambities die we waar kunnen maken als we de handen ineen slaan.
Met mensen overal ter wereld, met ondernemers, met organisaties die initiatief tonen, met gelijkgezinde landen, in Europa, in de NAVO en in de Verenigde Naties.
Samen strijden we voor een rechtvaardige wereld.
Samen werken we aan eerlijke ontwikkeling, aan veiligheid voor alle wereldburgers.
En samen bevechten we de perverse effecten van een economisch systeem louter gericht op winstmaximalisatie.
Elke dag biedt een kans om de rijkdom van de wereld eerlijker te verdelen.
Een rechtvaardiger wereld is ook een kwestie van eigenbelang.
Een eerlijke verdeling van macht en welvaart op wereldschaal kan matigend werken op migratiestromen, is goed voor onze export en werkt stabiliserend op internationale politieke verhoudingen.
De internationale verhoudingen veranderen diepgaand.
Opkomende economieën als China, India en Brazilië eisen nadrukkelijk een rol op het wereldtoneel.
Armere landen maken terecht aanspraak op meer inspraak.
Steeds meer mensen behoren tot een wereldwijde middenklasse, die in veel landen de ruggengraat van de economie vormt.
Zij nemen steeds vaker verantwoordelijkheid voor een eerlijke verdeling in eigen land.
Macht en rijkdom worden onder een grotere groep mensen verspreid.
Maar er is ook een bittere keerzijde.
Door de globalisering heeft de economische en financiële crisis ingrijpende gevolgen voor kwetsbare mensen die op geen enkele manier hebben geprofiteerd van de welvaartsgroei, ‘Trickle down’- effecten van economische groei zijn nauwelijks opgetreden.
De klimaat- en voedselcrisis raken velen.
Het aantal mensen dat in diepe armoede leeft, neemt amper af.
En ook geweld kent globalisering.
Regionale conflicten hebben wereldwijd impact.
De proliferatie van massavernietigingswapens ondermijnt de veiligheid van veel burgers.
Maar een betere wereld is mogelijk – Nederland heeft bewezen daaraan bij te kunnen dragen.
Nederland moet zich richten op de actuele en veranderende vredesvraagstukken en op de wereldwijde verdeling van natuurlijke hulpbronnen.
De inbreng van Nederland in de wereld moet verschil maken –door slimme coalities in ‘axes of justice’ te smeden en zo politieke en diplomatieke doorbraken te realiseren.
We kunnen internationaal alleen een vuist maken als onderdeel van een sterk, assertief en verenigd Europa dat opgewassen is tegen de andere wereldmachten.
Handhaving en bevordering van de internationale rechtsorde is de kernopdracht van de internationale gemeenschap.
Den Haag speelt daarbij, als stad van vrede en recht, een belangrijke rol.
Nederland zet zich daarvoor blijvend in en zal zelf ook de internationale verdragen voorbeeldig naleven.
Effectieve handhaving gaat niet vanzelf.
Nederland moet blijven aandringen op ratificatie van internationale verdragen door wereldspelers
en schendingen van internationaal recht moeten niet zonder consequenties blijven.
Het Internationaal Strafhof moet hierbij maximaal effectief kunnen zijn.
Nederland blijft actief democratiseringsprocessen ondersteunen en versterken.
Nederland moet het mandaat, de doorzettingsmacht en de uitvoeringskracht van de Verenigde Naties kritisch beschouwen en duurzaam versterken.
De EU moet een permanente zetel in de VN Veiligheidsraad krijgen.
Ontwikkeling kan niet zonder veiligheid.
Niet-functionerende staten zijn een bedreiging voor de veiligheid en ontwikkeling van hun burgers.
Ze dragen bij aan de instabiliteit binnen regio’s.
De internationale gemeenschap moet zo vroeg mogelijk betrokken raken bij fragiele staten om erger te voorkomen.
De Verenigde Naties moeten daarbij een sterke vredeshandhaver zijn.
Nederland moet een meer vooraanstaande rol spelen bij VNvredesoperaties.
Politiefunctionarissen spelen een steeds prominentere rol in VN-vredesmissies.
Om aan de toegenomen vraag te voldoen, streeft Nederland ernaar om het aantal politiefunctionarissen dat kan worden uitgezonden, te vergroten.
De PvdA is voor internationaal ingrijpen in crisissituaties, onder de voorwaarden van een juist oogmerk, proportionaliteit, naleving van het internationaal humanitair (oorlogs-) recht en een redelijke kans op militair en politiek succes.
Een volkenrechtelijkmandaat is altijd vereist.
Vanzelfsprekend geldt voor elke militaire inzet het toetsingskader voor de inzet van de krijgsmacht aan de hand waarvan de Tweede Kamer beoordeelt of Nederlandse deelname gewenst is.
Onze internationale agenda voor vrede en veiligheid vraagt om een moderne multifunctionele krijgsmacht.
Die moet in staat zijn om Nederland en zijn burgers te beschermen en om de internationale rechtsorde te bevorderen.
De Nederlandse krijgsmacht staat hoog aangeschreven en is in staat moeilijke taken te vervullen.
Niettemin kan het ambitieniveau van de krijgsmacht omlaag en de doelmatigheid omhoog.
Onze prioriteit ligt bij de bevordering van de internationale rechtsorde door deelneming aan stabilisatie en vredeshandhavende missies waarbij de nadruk ligt op de bescherming van de bevolking.
Het lange termijn perspectief van onze krijgsmacht is taakspecialisatie in EU-verband.
Investeringen in de krijgsmacht, zowel in mensen als in materieel, moeten proportioneel zijn met realistische ambities over zijn rol en taak.
Het boeken van doelmatigheidswinst binnen deze taakopvatting is mogelijk.
Ook moet er beter afgestemd worden met andere landen van de EU; nu is de opgetelde krijgsmacht van de Europese landen nog teveel van hetzelfde.
Nederland moet streven naar meer samenvoeging van taken in NAVO- en EU-verband.
Daarop moet de aanschaf van groot materieel afgestemd zijn.
Om de Nederlandse inzet adequaat te kunnen bepalen dienen budgettaire afwegingen binnen de krijgsmacht integraal plaats te vinden.
In dit kader worden alle opties overwogen.
Het personeel van defensie vormt de ruggengraat van de krijgsmacht.
Hun inzet verdient goede arbeidsomstandigheden en adequate nazorg.
Deze zorg moet worden belegd in een Veteranenwet.
De definitieve beslissing over de vervanging van de F16 is uitgesteld.
Verlenging van de levensduur van de F16’s is mogelijk en heeft onze voorkeur.
Pas wanneer dit niet langer mogelijk is, is een beslissing over de vervanging aan de orde zonder dat daarbij sprake is van een voorkeurspositie van de JSF of enig ander type toestel.
Op dat moment zullen we keuzes maken ten aanzien van het gewenste type toestel en de aantallen, op basis van het dan beschikbare aanbod en prijzen passend in onze visie op de toekomst van de krijgsmacht.
Nederland is en blijft een toegewijd NAVO-lid.
De PvdA vindt dat de NAVO terughoudend moet zijn in het ondernemen van militaire acties buiten het eigen grondgebied ter verdediging van de eigen belangen.
In de discussie over het nieuwe strategisch concept voor de NAVO is aandacht nodig voor de verdeling van taken en verantwoordelijkheden bij NAVO-operaties buiten het eigen grondgebied,
de functie van kernwapens in de collectieve verdediging van het NAVO-grondgebied,
de rol van de NAVO in het veiligstellen van de aanvoer van energie en grondstoffen
en de veiligheid van telecommunicatie-infrastructuur tegen aanvallen via internet.
Uitbreiding van de NAVO in oostelijke richting is niet uitgesloten, maar ligt op korte termijn niet voor de hand.
Een lidmaatschap voor Rusland is geen optie, nauwe samenwerking wel.
Sinds President Obama in 2009 aankondigde dat de VS een kernwapenvrije wereld nastreeft, is er wereldwijd een nieuwe beweging op gang gekomen om dit te realiseren.
Nederland kan bijdragen door bij de NAVO te pleiten voor het afschaffen van de zogeheten kernwapentaak.
Nederland heeft geen straaljagers nodig die kernwapens kunnen vervoeren en afwerpen.
Nederland moet daarnaast pleiten voor terugtrekking van de Amerikaanse kernwapens van Europees grondgebied.
De Millennium Ontwikkelingsdoelstellingen zijn de praktische vertaling van de universele mensenrechten.
Wij steunen deze doelstellingen onvoorwaardelijk.
Ze zijn het ijkpunt voor de inzet van de internationale gemeenschap – en wij moeten onszelf moreel én materieel verantwoordelijk houden voor het bereiken van de doelstellingen.
Daarom moet de ontwikkelingssamenwerking verder gemoderniseerd en effectiever worden.
De vergroting van de effectiviteit kan bereikt worden door herbezinning op het aantal partnerlanden en door betere afstemming met overige donoren te bewerkstelligen.
Er dient te worden gestreefd naar een samenhangend Europees beleid voor ontwikkelingssamenwerking.
Tevens wordt de effectiviteit vergroot door onverminderd te werken aan de kwaliteit van de uitvoering.
Het is een katalysator die zich richt zich op groei en de eerlijke verdeling daarvan.
De instrumenten die we inzetten voor ontwikkeling moeten samenhangend zijn – we kunnen niet met de ene hand geven en met de andere hand nemen.
Daarom pleiten we voor een ‘vereerlijking’ van het (internationale) handelsbeleid.
Er moeten rechtvaardige internationale handels- en klimaatverdragen komen, evenals eerlijke belastingverdragen.
Nederland moet zich inzetten om in Europees verband afspraken te maken waardoor het niet langer mogelijk is dat multinationale ondernemingen winsten onbelast uit ontwikkelingslanden wegsluizen.
Handelsakkoorden dienen een sociale paragraaf te bevatten en moeten daadwerkelijk bijdragen aan lokale en regionale ontwikkeling.
De onderhandelingen van deze verdragen moeten op een gelijkwaardige manier worden gevoerd.
Reeds bestaande, voor ontwikkelingslanden oneerlijke handelsverdragen worden herzien.
De Europese markt moet zich verder openstellen voor alle producten – dus ook voor eindproducten – uit de minst ontwikkelde landen.
Dumpingpraktijken moeten we uitbannen.
Exportsubsidies voor de landbouw moeten verdwijnen.
Wij maken ons sterk voor een certificeringsysteem van herkomst voor producten uit landbouw, bosbouw en mijnbouw, die vanuit ontwikkelingslanden toegelaten worden tot de Nederlandse cq de Europese markt.
Wij zetten ons in internationaal verband in voor een internationale heffing op de financiële sector of op financiële transacties (FTT).
De opbrengsten kunnen ten goede komen aan het herstel van de schade die de crisis in de financiële sector heeft aangericht in de economie.
Met gelijkgezinde landen bekijken we of we de opbrengsten toe kunnen rekenen aan budgetten voor de Millennium Ontwikkelingsdoelstellingen.
Nederland schuwt in haar bilaterale relaties de kritische politieke dialoog niet.
Landen waarmee we een relatie onderhouden spreken we aan op de invloed van politieke machtsverhoudingen op de ontwikkeling van hun land en haar burgers.
Goed bestuur is cruciaal, corruptie bestrijden we en versnippering gaan we tegen.
Nederland zet zich in voor een internationale oplossing voor de klimaatcrisis.
Daarbij hoort een overdracht van middelen van ontwikkelde landen naar ontwikkelingslanden.
Ontwikkelingslanden en de private sector hebben ook een verantwoordelijkheid.
Nederland blijft voorstander van een robuust wapenhandelsverdrag en voor een betere naleving van de wapenexportcode van de EU.
Wapenhandel en wapendoorvoer in Nederland worden strikt aan banden gelegd.
De overheid neemt een kritische houding ten aanzien van pensioenfondsen en banken, die investeren in bedrijven die kernwapens, landmijnen en clusterbommen produceren en bedrijven die wapens leveren aan omstreden regimes.
De PvdA wil haar visie op ontwikkeling en internationale samenwerking laten uitvoeren door een Minister voor Internationale Samenwerking.
Deze minister kan de bredere coherentieagenda tussen de beleidsterreinen handel, migratie,landbouw en ontwikkelingssamenwerking beter waarborgen in het kabinet.
De beschikbare ODA-HGIS middelen kunnen zo binnen één kader worden afgewogen.
Daarin handhaven we 0,8% BNP voor ontwikkelingssamenwerking (ODA).
De internationale rechtsorde wordt voortdurend beproefd door bittere conflicten die consequenties hebben voor de betrokken landen en regio’s, maar ook ver daarbuiten.
Instabiele regio’s zijn haarden voor conflict en internationaal terrorisme en daardoor ook een bedreiging voor de Nederlandse veiligheid.
De situatie in de Hoorn van Afrika en het Grote Merengebied blijft uiterst precair.
De PvdA vindt dat Nederland daar gezien zijn diplomatieke staat van dienst een actieve rol moet spelen.
De PvdA steunt de twee-statenoplossing voor het Palestijns-Israëlisch conflict.
Daarin worden de grenzen van Israël en de Palestijnse staat van weerszijden erkend en krijgen beide volken voldoende veiligheidsgaranties en ontwikkelingskansen.
Uitgangspunt daarbij is de grens van 1967 en een deling van Jeruzalem als hoofdstad van beide staten.
De EU dient de uitslag van de Palestijnse verkiezingen te accepteren en kan contact onderhouden met elke Palestijnse factie die langs democratische weg aan de macht komt.
De PvdA streeft hierbij een evenwichtige benadering van het Israelisch-Palestijns conflict na, waarbij één maatstaf telt: het internationale recht.
Schendingen van het internationaal recht kunnen niet zonder consequenties blijven.
Dit betekent dat er een einde moet komen aan de Israëlische nederzettingenpolitiek.
De afscheidingsmuur mag niet op Palestijns grondgebied staan.
De blokkade van Gaza moet worden beëindigd.
Tegenover de verplichtingen die we op basis van het internationale recht aan Israel stellen, staat dat ook de raketbeschietingen vanuit Gaza op Israel moeten worden gestopt.
Ook dit is in strijd met het internationale recht.
Beide partijen moeten daarom onder druk worden gezet om zich te houden aan het internationaal recht.
Alleen met de bereidheid van beide partijen om zich hieraan te houden, is er een kans op een duurzame, vreedzame oplossing voor het Israelisch-Palestijns conflict.
Het EU-Israël associatieverdrag bepaalt dat de relatie gebaseerd moet zijn op respect voor de mensenrechten.
In geval van schending hiervan zou het associatieverdrag met Israël ingezet moeten worden als drukmiddel.
De PvdA is zich ervan bewust dat er grote verschillen bestaan in de machtsverhouding tussen de staat Israel en de Palestijnse Autoriteit.
De PvdA zet zich in voor een beter Europa in een betere wereld.
Wij zullen onze invloed in Den Haag en Brussel aanwenden om Europa socialer, innovatiever en duurzamer te maken.
Herbezinning op de verdeling van Europees geld is daarom hard nodig.
Alle Europese lidstaten moeten de komende jaren hun financiën op orde brengen.
De Europese begroting moet daarom ook omlaag.
De Nederlandse bijdrage kan omlaag en de Nederlandse netto- betalingspositie dient te verbeteren.
De EU-afdrachtkorting van 1 miljard euro dient na 2013 te worden gecontinueerd.
We blijven ons inzetten voor één vergaderplaats van het Europees Parlement in Brussel.
Een lagere begroting zal Europa dwingen scherpere prioriteiten te stellen.
Ook in Europa moeten we stoppen met het rondpompen van gelden
en het achterhaalde landbouwbeleid moet worden afgebouwd.
Meer geld dient dus te gaan naar innovatie-, energie-en klimaatbeleid, minder naar structuur- en landbouwfondsen.
De EU moet in 2020 de beslissende omslag hebben gemaakt naar een duurzame maak- en kenniseconomie, waarbij werkgelegenheid en sociale zekerheid maximaal gewaarborgd zijn.
De PvdA wil dat de EU een gemeenschappelijk energiebeleid voert, waarbij verduurzaming hand in hand gaat met het verminderen van de afhankelijkheid van een beperkt aantal (instabiele) energieleveranciers.
Wij streven binnen de EU naar gemeenschappelijke criminaliteitsbestrijding en naar een gemeenschappelijk asiel-en migratiebeleid,
zonder dat daarbij de bescherming van onze privacy gevaar loopt.
De EU ambassades zorgen voor adequate dienstverlening aan Nederlanders in het buitenland.
Het posten-netwerk van Nederland kan slanker, omdat we meer samen met andere Europese landen kunnen doen.
De grootste kracht van de EU is het brengen van vrede, stabiliteit en voorspoed naar landen die de ambitie hebben lid te worden van de EU.
Die kracht is alleen effectief als de landen die lid willen worden ook aan alle voorwaarden voor lidmaatschap voldoen.
Europa is de bewaker van de integriteit van financiële instellingen.
De PvdA wil een sterk Europees toezichtsysteem waarin alle toezichthouders en centrale banken echt samenwerken.
Het Groei-en Stabiliteitspact dient zo te veranderen dat we scherpere sancties kunnen opleggen aan landen die zich niet aan de afspraken houden.
Bij de normering dient de schuld- en houdbaarheidspositie ten opzichte van de tekortpositie aan belang te winnen.
Nederland heeft behoefte aan vooruitgang, aan een nieuw perspectief en aan nieuwe kansen.
Nederland snakt naar een uitweg uit de crisis.
Die weg uit de crisis loopt via een agenda die groei, nieuwe investerin-gen en meer banen in evenwicht brengt met verstandig en eerlijk sociaal economisch beleid.
Dat is de agenda van de PvdA.
Het is onze ambitie een open samenleving vol kansen voor onze kinderen achter te laten.
Een samenleving waarin we meer zijn dan een verzameling individuen.
Een land dat zijn kracht ontleent aan het beste onderwijs,
fatsoenlijke werkomstandigheden,
een degelijke financiële sector
en een hoogwaardige infra-structuur.
Een land waarin we samen de cruciale voorzieningen opbouwen, waardoor iedereen de kans krijgt het beste uit zichzelf te halen.
Dat land is de afgelopen twee jaar helaas niet dichterbij, maar verder weg komen te liggen.
Nederland is in een recessie geraakt en het vertrouwen van gezinnen en bedrijven in de toekomst is sneller gedaald dan waar dan ook in Europa.
Terwijl in de buurlanden de werkloosheid daalt, stijgt de werkloosheid hier.
Dat is niet iets dat Nederland zomaar is overkomen.
Een falend recept van eenzijdige bezuinigingen en een taboe om de noodzakelijke hervormingen door te voeren heeft ons land doen afglijden.
En als het aan de vijf partijen ligt die onlangs het begrotingsakkoord 2013 sloten, draait Nederland nog een rondje extra in de vicieuze cirkel van bezuinigingen die investeringen en aankopen doet uitblijven, banen verloren doet gaan en Nederland verder weg doet zakken in de recessie.
Aan dat falende recept maken wij een einde.
Om Nederland uit de crisis te halen is een andere agenda nodig.
Een agenda van groei en optimisme.
Een agenda die nieuwe investeringen en meer banen in even-wicht brengt met verantwoorde overheidsfinanciën.
Dat doen we allereerst door de economie weer aan de praat te krijgen.
En dat kan.
We zijn immers nog altijd een land met ongekende mogelijkheden.
Wie kijkt naar de concentratie van techniekbedrijven rond Eindhoven, de voedselindustrie rond Wageningen, de logistieke sector rond Venlo, de energiebedrijvigheid in het Noorden en de chemische innovatiesector rondom Emmen, weet dat dat kan.
Wie op al die plekken ziet dat metaalbedrijven, transportondernemingen en creatieve ondernemingen de Nederlandse economie draaiende houden en werkgelegenheid realiseren op alle niveaus, die realiseert zich hoeveel kansen Nederland heeft om zich klaar te stomen voor de toekomst.
Maar die kansen worden niet vanzelf benut.
Daarvoor moeten actief ontwikkelingen worden aangejaagd.
Daarvoor moet soms een richting worden voorgeschreven, richting een duurzame economie, waardoor nieuwe groei mogelijk wordt gemaakt.
Economische kansen benutten vraagt om een visie.
Die inspirerende visie op de toekomst bieden wij in dit programma.
Een visie die zicht biedt op een begro-tingsbeleid dat zich niet blind staart op een incidenteel begrotingsresultaat in 2013,
maar zich richt op snel structureel herstel van de overheidsfinanciën in 2017.
Zo voorkom je het afknijpen van de koopkracht van gezinnen en geef je ruimte aan economische groei.
Een visie die zicht biedt op investeringen in innovatie en onderwijs, in vaklui en in ingenieurs, zodat we straks Made in Holland-producten kunnen exporteren.
Dus maken we technische opleidingen aantrekkelijker,
bestrijden we de uitval op technische universiteiten
en creëren we in samenwerking met bedrijven meer opleidingsplekken in het bedrijfsleven voor MBO’ers.
Een visie die zicht biedt op een dienstbare financiële sector en op meer investeringen in de reële econo-mie van bedrijven, ook van kleine bedrijfjes.
Daarom maken we een einde aan de bonuscultuur
en voeren we een belasting in op flitskapitaal.
We verruimen de kredietverlening aan bedrijven, met name aan het MKB,
maken investeringen door bedrijven aantrekkelijker te maken
en vergroten de publieke private inves-teringen met hulp van onze pensioenfondsen.
Een visie die zicht biedt op investeringen in duurzame energie en infrastructuur.
Na de afgelopen jaren van mislukt ”snoeien om te groeien” is het nu tijd voor een nieuwe trotse vorm van industriepolitiek, zodat we straks een nieuwe energievoorziening hebben wanneer de oude opraakt.
En zo ook nieuwe banen creëren waar oude verdwijnen.
We voeren een verplicht aandeel duurzaam in voor energiebedrijven, zodat 100% van onze energievoorziening in 2050 duurzaam is.
Ook leggen we een elektriciteitsnet op de Noordzee aan.
Dat maakt miljarden aan investeringen los.
Een visie die zicht biedt op een stevige basis van gezonde publieke voorzieningen.
De kracht van Nederland en het vertrouwen van Nederlanders rust op die basis van een goede publieke sector.
Op veili-ge straten, op betaalbare woningen, goede scholen en bereikbare ziekenhuizen.
Dat zijn de voorzieningen die samen de maatschappelijke ladder vormen waarlangs iedereen omhoog klimt.
Wie die ladder versterkt, versterkt de verheffende en verbindende kracht van de samenleving.
Daarom is veiligheid zo ongelofelijk belangrijk en zorgen we dus dat de mensen die onze veiligheid bewaken op straat meer verdienen dan de mensen achter het bureau.
We stoppen de uitdijende conglomeraten van scholen
en investeren in oplei-dingen en salarissen van leraren.
En we organiseren zorg dichtbij mensen
en maken een einde aan perver-se marktprikkels die de zorg onnodig duur maken.
We stoppen de oprukkende hyperflexibiliteit op de arbeidsmarkt door de positie van mensen met een flexibele baan te versterken
en alles op alles te zetten om mensen van baan naar baan te helpen.
We hervormen de woningmarkt op een eerlijke manier
die zekerheid biedt aan mensen voor een betaalbare huur of koopwoning.
We zorgen er ook voor dat de las-ten van onze publieke voorzieningen eerlijk worden gedeeld en vragen in krappe economische tijden van de sterkste schouders een extra bijdrage.
Dat is niet alleen eerlijk, zo kunnen we ook de koopkracht van gewone gezinnen beter op peil houden.
Deze toekomst staat niet op zichzelf, maar ligt in Europa.
Een welvarend Nederland kan niet zonder onze Europese omgeving.
Een Europa dat groeit, laat Nederland groeien.
Een Europa dat werkt, laat Nederland weer werken.
En net als in Nederland is ook in Europa dringend behoefte aan een nieuwe agenda.
Ook Europa heeft te lang doorgemodderd met het eenzijdige recept van bezuinigen.
Die benadering is inmid-dels failliet: politiek failliet, economisch failliet en sociaal failliet.
Gelukkig lijkt er een nieuwe wind door Europa te waaien.
Weg van de chagrijnige aaneenschakeling van topoverleggen met nieuwe bezuinigingsafspraken, maar gericht op perspectief, op groei en op bestrijding van de werkloosheid.
Er is een grote toekomst voor een sterk en sociaal Europa waarin landen steeds meer naar elkaar toe groeien, profiterend van elkaars kracht, en elkaars zwaktes opheffend.
Een Europa dat veel meer is dan een markt en een munt.
Een Europa waar samenwerking het wint van machtsuitoefening
en waarin de toekomst van onze kinderen belangrijker is dan instant bevrediging.
De verkiezing van president Hollande in Frankrijk en meer invloed van de sociaaldemocraten in Duitsland maken ruimte voor een nieu-we sociaaldemocratische wind door Europa.
Op woensdag 12 september zijn er verkiezingen in Nederland en kan ook hier ruimte komen voor een nieu-we visie.
Die verkiezingen gaan uiteindelijk niet over de Euro, over de BTW, over het PGB of over de AOW.
De verkiezingen gaan in essentie over de keuze tussen twee visies op hoe we het Nederland voor onze kin-deren willen vormgeven.
Welk land kunnen we onze kinderen laten zien over een of twee decennia?
Wordt dat een land dat zich achter de dijken heeft verschanst, waarin de overheid zich heeft teruggetrokken?
Een land dat probeert de concurrentie aan te gaan op de laagste lonen, de flexibelste arbeidscontracten, de karigste publieke voorzieningen of het snelste flitskapitaal?
Of kunnen we onze kinderen met trots een open samenleving nalaten, waarin we meer zijn dan een verzameling individuen?
Een land waarin we samen de cruciale voorzieningen opbouwen, waardoor iedereen de kans krijgt het beste uit zichzelf te halen?
De PvdA heeft gekozen.
Voor een alternatief dat Nederland sterker en socialer maakt.
Een alternatief waar-bij we al het talent benutten dat ons land rijk is.
Zodat we banen creëren, de motor van onze economie weer laten draaien en we de lasten eerlijk delen.
Wij kiezen voor een sterker en socialer Nederland.
Want alleen zo stomen we ons land klaar voor de toekomst.
Sterk de crisis uit
Bedrijfsinvesteringen bevorderen
Onderwijs als motor van economische groei
MKB als bron van ondernemerschap, innovatie en banen
Groene groei
Innovatiebeleid
Een gezonde financiële sector
Nederland is een economische factor om rekening mee te houden.
Dat blijkt al uit een vluchtige blik op de internationale ranglijstjes.
Zestiende economie van de wereld.
Zevende op de lijst van buitenlandse inves-teerders.
Zesde ontvanger van buitenlandse investeringen.
Vijfde exporteur van goederen.
Derde land-bouwexporteur ter wereld.
Het op één na hoogste inkomen per inwoner van alle eurolanden.
Onze concurrentiepositie is sterk.
De betalingsbalans, het saldo van export en import, vertoont een groot overschot.
Die indrukwekkende cijfers vertalen zich in een reeks aansprekende nationale kampioenen.
Vier van onze universiteiten staan in de wereldwijde top honderd.
De Landbouw Universiteit Wageningen behoort tot de wereldtop op haar terrein.
KLM is de meest duurzame luchtvaartmaatschappij ter wereld.
Het Leiden Bioscience Park is één van de meest toonaangevende centra voor levenswetenschappen van Europa.
De haven van Rotterdam slaat jaarlijks 435 miljoen ton over en is daarmee dé haven van Europa, waarbij deze mainport nummer één van de wereld is qua duurzaamheid.
Brainport Eindhoven is de meest innovatieve regio.
Philips is internationaal het beste voorbeeld van innovatie.
Waterbedrijf Vitens is het meest innovatieve drinkwaterbedrijf ter wereld.
Er is dus veel om trots op te zijn.
Een sterke economie staat aan het begin van de uitweg uit de crisis.
Groei creëert banen.
Banen zorgen voor inkomen en vertrouwen.
Inkomen en vertrouwen in de toekomst zetten consumenten aan tot beste-den en bedrijven tot investeren.
Groei zorgt voor gezonde overheidsfinanciën.
Uitgaven, bijvoorbeeld aan sociale zekerheid, lopen terug terwijl belastinginkomsten toenemen.
Zo ontstaat een stevig fundament voor goed onderwijs en toegankelijke zorg en een fatsoenlijke sociale zekerheid.
Er is volgens de PvdA maar één scenario.
Nederland heeft economische vooruitgang nodig.
Dat bereiken we niet door overhaast achter zeepbellen aan te jagen die vervolgens in ons gezicht uiteenspatten.
We moeten ons niet richten op windhandel, maar op versterking van de reële economie.
'Made in Holland' moet op veel meer producten en innovaties komen te staan.
Daarom moeten we ernaar streven de beste te zijn en te blijven.
Het gedoogakkoord van CDA, VVD en PVV werd gepresenteerd als één groot banenplan.
Dat is een loze belofte gebleken.
Nederland zou het beter gaan doen dan de ons omringende landen.
Het tegenoverge-stelde is het geval.
Nederland zit in een recessie en onze buurlanden groeien.
Dat is niet de schuld van het buitenland of van de wereldhandel, maar het gevolg van falend kabinetsbeleid.
Nederland zit in een recessie.
Het huidige financieel-economische beleid draagt daaraan bij.
De fixatie op korte termijn tekorten leiden tot draconische bezuinigingen.
De Kunduzcoalitie zet dit schadelijke beleid van Rutte voort.
Bezuinigingen zijn onvermijdelijk voor het economisch herstel,
maar cruciaal hierbij zijn het tempo waarin en de wijze waarop.
Door de wijze waarop nu wordt ingegrepen, houden consumenten hun hand nog strakker op de knip en loopt de woningmarkt nog verder vast.
Het consumentenvertrouwen is nergens harder gedaald dan in Nederland.
Nederland zit inmiddels ver onder het EU-gemiddelde.
Dat leidt tot een neerwaartse spiraal van lagere bestedingen en minder bedrijfsinvesteringen.
In het eerste kwartaal van 2012 zijn de bedrijfsin-vesteringen nog eens 4% afgenomen.
Straks zit meer dan een half miljoen mensen zonder werk.
Met name jongeren en zelfstandigen-zonder-personeel worden hard getroffen.
12% van onze jongeren zit zonder baan.
De huizenmarkt zit op slot.
Huizenprijzen dalen al 5 jaar terwijl de omvang van de hypotheekschulden niet afneemt.
Starters hebben het moeilijk
en de beperking van de kredietverlening door banken heeft de zaak verergerd.
Rechtse partijen hebben jarenlang een hervorming van de woningmarkt tegengehouden.
De aflossingsvrije hypotheken kosten de schatkist jaarlijks vele miljarden.
De nieuwbouw van woningen is op een historisch laag niveau beland met grote economische schade voor de bouwsector.
De vastgelopen woningmarkt belemmert ook de arbeidsmarkt.
Verhuizen voor een nieuwe baan betekent vaak een onver-koopbaar huis of dubbele lasten.
De kredietwaardigheid van Nederland is sterk.
Om dat zo te houden moeten we onze financiële sector gezond maken,
ons voorbereiden op de vergrijzing
en de economische structuur versterken.
Dat betekent, naast het stabiliseren van de eurozone en structurele hervormingen van de woningmarkt, de arbeidsmarkt en van ons financiële stelsel,
een ambitieuze groeiagenda voor onze economie.
Ons vermogen om nieuwe economische groei te creëren hangt sterk samen met de wijze waarop we de staatskas op orde willen brengen.
Wanneer we, op het moment dat het consumentenvertrouwen op een absoluut dieptepunt staat, om bezuinigingsredenen de koopkracht een zware slag toebrengen, persen we de laatste lucht uit de economie.
Wanneer we echter nieuwe groei en werkgelegenheid realiseren, dalen direct de overheidsuitgaven en stijgen de inkomsten, waardoor de begroting versneld naar een evenwicht gaat.
Kortom, Nederland heeft een groeiagenda nodig.
Het is tijd voor een nieuwe, energieke aanpak van de crisis.
Nederland heeft sterke en zwakke kanten.
Die staan centraal in een nieuwe strategie voor groei.
Anders dan het mislukte 'snoeien om te groeien' richt deze strategie zich op de lange termijn.
De PvdA wil de economie langs drie lijnen versterken.
Ten eer-ste moet het bedienen van de binnenlandse vraag met eigen, goede producten meer de boventoon gaan voeren.
Onze welvaart mag niet alleen van export afhankelijk zijn.
Ten tweede moeten we voor onze export verder kijken dan de Europese buren.
Nieuwe, dynamische economische machten duiken op in het verre Oosten, Latijns-Amerika en Afrika.
Daar moeten we ons tijdig op richten.
Ten derde moeten we ons meer gaan toeleggen op het maken van goede, innovatieve producten en niet louter een diensteneconomie wil-len zijn.
De potentie van onze (kennisintensieve) maakindustrie, die zich onderscheidt door een hoge toe-gevoegde waarde, moet beter worden benut.
Bij de start van de VVD-CDA-PVV coalitie werd gesteld dat het gedoog&regeerakkoord een ‘banenplan’ was.
Nederland zou het beter gaan doen dan de ons omliggende landen.
Het tegenovergestelde is gebeurd.
Nederland zit in een recessie en onze buurlanden groeien.
Dat is niet de schuld van het buiten-land of van de wereldhandel, de redenen zijn hoofdzakelijk binnenlands.
Het is ons niet overkomen maar het is gevolg van verkeerd beleid.
Dit gaan we doen: We kiezen voor een begrotingsbeleid dat zicht biedt op structureel begrotingsevenwicht in 2017.
Noodzakelijke bezuinigingen dienen zodanig te worden gekozen dat de economische groei zo wei-nig mogelijk wordt geschaad.
Een eerlijke verdeling van de rekening tussen burgers naar draagkracht.
Structurele aanpassingen van woningmarkt, arbeidsmarkt en de zorg; die niet alleen een bijdrage leveren aan ook op langere termijn houdbare overheidsfinanciën, maar ook het fundament van de Nederlandse economie versterken.
De komende jaren is het cruciaal dat bedrijven weer gaan investeren.
Dat kan de overheid stimuleren langs fiscale weg, door garantstellingen en door publiek-private samenwerking.
Dit gaan we doen: Herinvoering van de succesvolle regeling van fiscaal vrije afschrijving voor bedrijfsinvesteringen (tijdelijk voor 2013 en 2014).
Het MKB loopt aan tegen hogere vermogenskosten.
Dat belemmert investeringen.
Daarom moet het Innovatiefonds MKB worden verdrievoudigd van 125 naar 375 miljoen per aar ten behoeve van innovatiekredieten en het stimuleren van het verschaffen van langjarige eigen vermogen aan het MKB.
Hiertoe wordt een nieuwe Nationale Investeringsbank opgericht.
De staatsborgstellingsregeling zal worden verruimd om de kredietverlening door banken aan het MKB te verbeteren.
De bouw, de motor van de economie, moet worden aangejaagd met tijdelijke fiscale aftrekregelin-gen op het vlak van renovaties
en voorzieningen op het terrein van energiebesparing.
Bovendien gaat de BTW in de bouw van 19% naar 6%.
De wet op de Vennootschapsbelasting wordt zodanig aangepast dat investeren met eigen vermo-gen wordt bevorderd.
De aftrekbaarheid van de kosten van vreemd vermogen wordt beperkt en gelijk belast met het eigen vermogen.
Hierdoor gaan bedrijven die veel investeren minder belas-ting betalen en bedrijven die weinig investeren meer.
En bedrijven met gezonde financiering wor-den beloond terwijl bedrijven die volgepompt worden met schuld daarvoor fiscaal niet meer wor-den beloond.
Met publiek private samenwerking, in het bijzonder met onze eigen pensioenfondsen, kunnen extra investeringen bijvoorbeeld op het terrein van infrastructuur naar voren worden gehaald.
Aldus kan tot 2020 per jaar 500 miljoen aan extra investeringsruimte worden gecreëerd.
Belangrijk is hierbij wel het rendement van deze investeringen voor onze samenleving in het oog te houden
Publiek private samenwerking maakt een efficiencywinst van 10% in de realisatie en exploitatie van deze projecten haalbaar.
Een goed opgeleide bevolking is essentieel voor hernieuwde economische groei.
Investeren in onderwijs is investeren in de toekomst.
Het gaat er daarbij niet om zoveel mogelijk mensen in het hoger onderwijs te krijgen maar om goed opgeleide mensen op alle niveaus.
Zeker in de techniek waar een gebrek aan goedopgeleide mensen verdere groei van technologische sector en regio's bedreigt.
Het aantal techniek studenten moet daarom de komende jaren verdubbelen.
Om dit te bewerkstelligen doen we in aanvulling op het Masterplan techniek, de volgende voorstellen.
Dit gaan we doen: De uitval op de Technische Universiteiten is veel te hoog.
In het eerste jaar valt al 25 procent van de studenten af.
Dat is geen wetmatigheid.
Daar is wat aan te doen.
Goed gestructureerd onder-wijs en intensievere begeleiding moet de uitval versneld drastisch verminderen.
De Partij van de Arbeid stimuleert meer begeleiding op scholen bij vakken waar studenten op technische opleidingen problemen bij ondervinden, om zo de leerling beter voor te bereiden op het technisch onderwijs en zodoende de drempel om daarvoor te kiezen te verlagen.
Daarnaast gaan we vooropleidingen of summerschools gratis voor studenten ter beschikking stellen, in samenspraak met de universiteiten.
Hierdoor kunnen aspirant studenten zich volledig voorberei-den op het technisch onderwijs.
Meer bedrijven moeten jongeren op mbo-niveau 2 aannemen, waarna zij verder worden opgeleid tot en met niveau 4.
Jongeren moeten kunnen wisselen tussen BBL en BOL.
Ook in het bedrijfsle-ven geïntegreerde MBO-opleidingen moeten jongeren voldoende basis bieden voor kans op een baan elders.
In het MBO moeten nieuwe dynamische technieken aangeboden kunnen worden zodat de kloof tussen school en arbeidsmarkt kleiner wordt.
Een sprekend voorbeeld is de opleiding vliegtuigon-derhoudtechniek.
Bedrijfsleven en overheid dragen hiervoor een gezamenlijke verantwoordelijk-heid en moeten gezamenlijk hiervoor zeer gericht middelen beschikbaar stellen.
Innovatiecontracten tussen het bedrijfsleven, onderzoek- en onderwijsinstellingen en de overheid moeten leiden tot een concrete investeringsagenda.
Zo kunnen fundamenteel, toegepast en prak-tijkonderzoek elkaar versterken.
De bezuiniging op het nationale onderzoeksbudget (voorheen uit de aardgasbaten) betekent dat we vanaf 2015 in totaal 2500 minder promotieplaatsen aan Nederlandse universiteiten en instituten zullen hebben.
Dit zal zo spoedig mogelijk moeten worden ingelopen om weer op het niveau van Duitsland en Zwitserland te komen qua overheidsinvesteringen in wetenschappelijk onderzoek.
Dit is ook van groot belang voor Nederlandse onderzoekers om goed te kunnen blijven deelnemen in EU onderzoeksprogramma's en zo toegang te krijgen tot nieuwe kennis.
De PvdA wil de komende jaren meer ruimte voor initiatieven als de werkschool, vakscholen en de beschrijfscholen waarin de praktijkopleiding tot vakmanschap centraal staat.
Om het ICT-gebruik in het onderwijs te vergroten én om het leren op de werkplek te stimuleren worden leermiddelen, in het bijzonder e-books en e-learning omgevingen, net als schoolboeken belast met een BTW tarief van 6%.
Voor leerlingen op het MBO worden de te gebruiken materialen door de school verstrekt.’
Het MKB is de banenmotor van Nederland.
De PvdA is trots op echte ondernemers die diensten verkopen.
Die producten maken en exporteren.
Die ontzettend veel werkgelegenheid bieden.
Het grootste deel van de Nederlandse bevolking, 4,5 miljoen mensen, werkt in het MKB.
In winkels, in de agrarische of toeristi-sche sector, in de IT, in de media of als boekhouder of administrateur.
60 procent van de totale export komt voor rekening van het MKB.
In het MKB treffen we de echte onder-nemers, die nieuwe oplossingen vinden, die nieuwe markten aanboren en die zelf risico’s durven lopen.
Deze ondernemers worden gekoesterd door de PvdA.
Overbodige regels willen we schrappen, complexe procedures vereenvoudigen.
Dit gaan we doen: Om echt ondernemerschap te stimuleren moet vreemd en eigen vermogen gelijk worden belast.
We stimuleren studenten en universiteiten om de opgedane kennis in de praktijk te brengen in nieuwe ondernemingen, die potentieel veel werkgelegenheid zullen gaan genereren.
Er starten elk jaar 40.000 nieuwe ondernemingen.
Hen willen we stimuleren om van hun ideeën een succes te maken en door te groeien.
Dat creëert werkgelegenheid.
De zelfstandigenaftrek en ondernemersfaciliteiten gaan op in een winstbox die meer wordt gericht op starters en groei.
Door de bankencrisis komen bedrijven vaak moeilijk aan kredieten.
We grijpen in als blijkt dat ban-ken hun maatschappelijke verantwoordelijkheid niet nemen.
We zijn voor particuliere initiatieven ter ondersteuning van kredietverlening aan en ter bevorde-ring van vermogensvorming binnen het MKB onder meer in de vorm van durfkapitaal en microfi-nanciering voor starters.
Het MKB moet toegang krijgen tot overheidsaanbestedingen.
Dat stimuleert innovatie en compe-titie met grotere bedrijven.
De overheid waakt voor een onnodige stapeling van ervaringsvereis-ten en het stellen van te hoge vermogenseisen om innovatie te stimuleren.
De Winkelsluitingstijdenwet wordt veel ruimer.
Het is aan gemeenten zelf om te bepalen dat win-kels op zondag open mogen zijn.
De PvdA wil dat ondernemers hun procedurele zaken zoveel mogelijk kunnen regelen bij een digi-taal loket om procedures en wettelijke kosten te verminderen.
Inspecteurs moeten samenwerken en gelijktijdig controleren.
De inspectie wordt verbeterd, geïn-tensiveerd en beter gecoördineerd.
Bij gebleken goed gedrag wordt uitgegaan van vertrouwen in plaats van wantrouwen.
Waar nodig moet gewoon worden opgetreden.
De toelating van Kenniswerkers en internationale studenten moet enerzijds beter aansluiten op specifieke behoeften in bedrijfsleven en wetenschap aan hoogopgeleide medewerkers
en ander-zijds worden ontdaan van bureaucratische rompslomp.
Vertrouwen moet voorop staan.
Bij mis-bruik wordt hard opgetreden.
We willen dat de belastingdienst de komende jaren intensiever verticaal toezicht en controles kan uitoefenen, zodat zo min mogelijk belastinginkomsten worden gemist.
Duurzaam ondernemen is geen wens meer maar absolute noodzaak in een economie waar grondstoffen steeds schaarser en daarmee ook duurder worden.
Maatschappelijk verantwoord ondernemen is al lang geen bijzaak meer, het is de kern van ondernemen.
Anders blijf je simpelweg niet bestaan.
Daarbij bepleit ze dat de overheid het goede voorbeeld geeft door bij elke aankoop of aanbesteding zoveel mogelijk te kiezen voor een duurzame aanbieder, voor het bewuste product of de betrokken dienst.
Een duurzame economie is niet alleen nodig vanwege het klimaatprobleem en de uitputting van onze aarde, maar biedt ook grote economische kansen.
Kansen op nieuwe groei, waar de oude stilvalt;
op nieu-we banen, waar de oude verdwijnen.
Op nieuwe innovatie, waar Nederland in kan uitblinken.
Nederland heeft de beste ingenieursbureaus, offshore bedrijven, waterbouwers en havens.
Wij kunnen en willen wereldspeler zijn op het gebied van offshore energiewinning.
En met Wageningen ook op het gebied van biogrondstoffen.
Dit gaan we doen: De PvdA ondersteunt maatschappelijk ondernemen,
investeert in duurzame energie,
ondersteunt initiatieven en groene groei.
Ook fiscale maatregelen ondersteunen onze groene agenda: rode diesel wordt afgeschaft,
de afschaffing van de milieubelastingen draaien we terug,
de regeling groen beleggen blijft
en de SDE-regeling bouwen we af en vervangen deze door een verplicht aandeel duurzame energie.
Er komt een leveranciersverplichting voor groene energie.
Leveranciers worden verplicht om een jaarlijks stijgend aandeel hernieuwbare elektriciteit te leveren.
Kolencentrales moeten verplicht duurzame biomassa bijstoken.
We kiezen voor innovaties gericht op een duurzame economie.
Hiermee stimuleren we de ontwik-keling van groene energie via biomassa, windenergie, zonnepanelen en het verminderen van het energieverbruik.
Bij de productie van biobrandstoffen zal rekening gehouden worden met de gevolgen voor de voedselvoorziening, vooral in ontwikkelingslanden.
Netbeheerder Tennet wordt verantwoordelijk voor de aanleg van een net op zee voor windener-gie.
Lokale initiatieven voor decentrale energieopwekking worden gestimuleerd.
De energiebelasting op kleinschalige, decentrale opwekking verdwijnt.
De PvdA wil zuinig omgaan met natuurlijke hulpbronnen.
Energiebesparing, uitstootbeperking en recycling van producten worden blijvend bevorderd.
Hierbij wordt uitgegaan van het principe: 'Afval bestaat niet' zodat volop wordt ingezet op een eindstadium van 100% recycling van afvalst-affen tot nieuwe grondstoffen.
Daarbij worden middelen om burgers te stimuleren veel aan te leve-ren voor recycling, zoals systemen met retourpremies, uitgebreid naar meerdere materialen.
Zo wordt het statiegeldsysteem op flessen niet afgeschaft, maar wordt gekeken naar het (gedeelte-lijk) overnemen van het Duitse statiegeldsysteem.
Onze vervoersknooppunten de Rotterdamse haven, Schiphol en spoorlijnen zijn van onmisbaar belang voor de Nederlandse economie.
Zo kan het Rotterdamse havencomplex met forse groei een belangrijke herstelmotor voor de economie en werkgelegenheid worden.
Om duurzaamheids-doorbraken te krijgen bijvoorbeeld ten aanzien van restwarmte en afvalstoffen in het hele haven-gebied, is een gebiedsvergunning nodig.
Economie en duurzaamheid gaan hand in hand
mits groei wordt geconditioneerd, om milieuschade te beperken.
Reststoffen uit de haven worden herge-bruikt in de kassen van het Westland.
Dit hergebruik wordt ook gestimuleerd bij andere havenge-bieden.
Bij de inkoop door het rijk wordt het criterium ingevoerd dat bij vergelijkbare prijzen zo veel moge-lijk het meest duurzame alternatief wordt gekocht.
Huishoudens moeten hun afval gratis bij het lokale afvalscheidingsstation kunnen afgeven om ille-gale stort te voorkomen.
De prijs hier van kan doorberekend worden in de algemene afvalheffing die bewoners al betalen.
Niet alleen goederenvervoer maar ook het realiseren van grensoverschrijdende Intercityverbindingen zijn van cruciaal belang voor de verdere economische ontwikkeling van de randstad en de regio's.
Overheidsfinanciering wordt doorgelicht op subsidies en belastingvoordelen die de groene groei belemmeren en deze worden afgebouwd.
Ondernemers weten zelf het beste waar hun kansen liggen.
Innovaties komen van mensen, bedrijven, de wetenschap, niet uit de Ministeries.
Maar de overheid kan er wel voor zorgen dat ondernemers uitstekend opgeleide werknemers kunnen krijgen,
dat de publieke voorzieningen op orde zijn
en de infrastructuur goed functioneert.
De rol van de overheid in het economisch beleid is dus cruciaal wat betreft de econo-mische structuur.
Daarom kiest de PvdA voor gericht innovatiebeleid.
Een beleid dat nauw aansluit bij de successen van eco-nomische netwerken rond zogenaamde 'talenttowns'.
Hightech in de regio Zuidoost Nederland rond Eindhoven en de campussen met Chemie&Materialen en Life Sciences&Health in Zuid-Limburg, agro&food in het netwerk rond Venlo en Wageningen, biomedisch in Enschede en Nijmegen, biotech in Leiden, logis-tiek in Rotterdam-Schiphol, Energy in Groningen, watertechnologie in Leeuwarden, en de ontwikkeling van het cluster 'Smart Services' in Parkstad Limburg.
Tevens zal de PvdA zich naast de al bestaande 'talent-towns' ook hard gaan maken voor de ontwikkeling van nieuwe netwerken, zoals een Medical Health Campus rond Oss en Boxmeer.
Deze inzet sluit ook aan bij de Europese inzet op zogenaamde 'slimme spe-cialisatie' die voortbouwt op sterkten van instellingen en regio’s.
Tevens wordt het huidige topsectorenbe-leid van het Ministerie van EL&I verder uitgebreid en gericht op exportbevordering.
Overheid, top-univer-siteiten en kansrijke sectoren werken samen (o.a. gebruikmakend van elkaars netwerken) om innovaties succesvol op buitenlandse markten te introduceren.
Innovatiebeleid dat tevens de basis legt voor antwoorden op toekomstige uitdagingen.
Immers, het zijn ook deze economische clusters die met technologische vernieuwingen ons in staat kunnen stellen klimaat-problematiek, vergrijzing, een groeiende wereldbevolking of toenemende schaarste aan water en grond-stoffen het hoofd te bieden.
Dit gaan we doen: De groeistrategie heeft ook consequenties voor het beleid en de inrichting van de overheid.
We moeten kiezen voor ver sterking van de regionale samenwerking rond de 'talent towns'.
Economisch beleid, nieuwe industriepolitiek en innovatiebeleid wordt uitgevoerd door regionale samenwerkingsverbanden waarin overheden, kennisinstituten en bedrijfsleven nauw samenwer-ken.
Alle middelen moeten ten dienste staan van een gezamenlijke groeiagenda.
Afspraken maken met universiteiten, andere (onderwijs)instellingen en ondernemingen waaraan (in)direct onder-zoekssubsidies worden verstrekt dat mogelijke productieactiviteiten die hieruit voortvloeien bij voorkeur in eigen land gelokaliseerd worden.
De strategie heeft ook consequenties voor de besteding van onderzoeksgelden aan universiteiten en onderzoeksinstellingen.
De concurrentie in het hoger onderwijs heeft de afgelopen jaren voor-al plaatsgevonden in de breedte en niet in de diepte.
Specialisatie van universiteiten en hogescho-len is noodzakelijk om internationaal tot de top te behoren.
Dit proces zal versneld moeten plaats-vinden en evenals vergaande strategische samenwerking tussen Nederlandse universiteiten door de overheid worden aangemoedigd en zo nodig ondersteund.
Er komt een kenniscentrum voor duurzame innovaties op basis van samenwerking tussen drie technische universiteiten het bedrijfs-leven die jonge mensen bij duurzame innovaties faciliteert.
Het Europese beleid gericht op economische ontwikkeling van regio's moet radicaal worden aan-gepast.
De uitgaven van de Europese middelen moeten effectief groei bevorderen.
Middelen komen nu onvoldoende ter beschikking van het MKB
en teveel geld gaat nog steeds naar het in standhouden van onrendabele agrarische bulkproductie
in plaats van bijvoorbeeld de financiering van startende nieuwe ondernemingen, of verder ontwikkelen van duurzame energietechnologie.
Startende bedrijven worden gestimuleerd door de publieke cofinanciering van duurzame innova-ties beschikbaar te stellen waarmee de private groene financiering wordt uitgelokt.
Voor hernieuwde economische groei in Nederland is een gezonde financiële sector onmisbaar.
Structurele weeffouten, gevolgen van decennia van liberalisering van de financiële sector, moeten versneld worden aangepakt.
Voor de PvdA is het cruciaal dat die maatregelen zoveel mogelijk internationaal worden geno-men.
Dit gaan we doen: Er moet Europees bankentoezicht komen.
Het toezicht op banken is primair nationaal geregeld en het 'redden' van ban ken is een nationale verantwoordelijkheid, terwijl de grote banken internati-onaal zijn en de muntunie Europees is.
Die situatie is niet langer houdbaar.
Het bankentoezicht dient Europees te worden.
Banken in de Eurozone moeten allen voldoende gekapitaliseerd zijn en onder effectief toezicht staan.
Ook in internationaal verband zal samen met de andere grote han-delsblokken de financiële sector moeten worden gereguleerd.
Voor het verkrijgen van een sociaal gebalanceerde samenleving is het nodig om bij de investe-ringsbanken een onderscheid te maken tussen langdurige investeringen met een maat schappelijk belang en kortlopende investeringen die uitsluitend een persoonlijk of zakelijk gewin nastreven.
De bankensector moet geherstructureerd worden.
Winsten van banken zijn privaat, maar de risi-co's worden afgewenteld op de belastingbetaler.
Banken mogen geen riskante avonturen onder-nemen met de hen toevertrouwde spaargelden van burgers.
Een verdergaande herbezinning op de structuur van de financiële sector is noodzakelijk.
ABN Amro gaat niet naar de beurs.
Dienstbaarheid van de bank aan onze economie moet bepa-lend zijn en niet aandeelhoudersrendement en winstgroei op korte termijn.
Een alternatieve posi-tionering en bestuursvorm van de bank bevordert bovendien de ‘biodiversiteit’ van onze financië-le sector.
Door diversiteit in organisatievorm van de grote financiële spelers neemt de stabiliteit van het bankwezen toe.
Er wordt een alternatief financierings- en bestuursmodel voor ABN Amro uitgewerkt, inclusief een mogelijke rol voor geduldig kapitaal van institutionele beleggers.
De financiële sector moet meebetalen.
Nu de belastingbetaler is bijgesprongen om de banken te redden, is het redelijk dat deze sector zelf een significante bijdrage gaat leveren met een belasting op financiële transacties (FTT).
Onze pensioenfondsen worden hiervan nadrukkelijk uitgezonderd.
Een einde aan de bonuscultuur.
Er zijn 7 miljoen woekerpolissen verkocht in Nederland.
Niet omdat klanten daar om vroegen, maar omdat de bonuscultuur van banken aanzet tot dit ongewenste gedrag.
De bankensector moet weer een sector worden waar medewerkers dienstbaar zijn aan hun klanten.
De PvdA komt met een initiatiefwetsvoorstel dat bonussen voor bestuurders en anderen werkzaam in de financiële sector rigoureus aan banden legt.
Bovenop vaste salarissen mag maxi-maal 20% variabele beloning worden betaald.
De Autoriteit Financiële Markten (AFM) gaat effec-tief toezicht houden op het ontwikkelen van nieuwe financiële producten, zodat nieuwe woeker-polissen worden voorkomen.
De accountants moeten hun werk goed doen.
Op voorstel van de PvdA en anderen is onlangs door de Tweede Kamer besloten dat accountants niet meer de boeken mogen controleren bij dezelfde banken en verzekeraars waar ze ook advieswerk verrichten.
Zo wordt voorkomen dat de slager zijn eigen vlees keurt.
Ook moet de accountant na 8 jaar rouleren om te voorkomen dat de controle sleets wordt.
En de AFM heeft de bevoegdheden gekregen om hierop effectief toezicht te houden.
Kapitaalseisen voor banken moeten worden verhoogd.
Veel instabiliteit is ontstaan door te hoge hefboomwerking, speculeren met geld dat men niet zelf had.
De kapitaalseisen voor banken wor-den verhoogd.
Nederland moet net als Zwitserland en Engeland, aanvullende eisen stellen.
Zodat banken weer solide financiële instellingen worden.
Onderwijstijd voor kwaliteit
Voldoende goede leraren
Meer menselijke maat, minder marktwerking
Passend onderwijs passend maken
Samenleven begint op school
Techniek heeft de toekomst
Doorgaan met leren
Zorgvuldige selectie
Ambities voor het hoger onderwijs
De kwaliteit van het Nederlandse onderwijs staat voor de PvdA voorop.
Naar internationale maatstaven is de kwaliteit van ons onderwijs op orde.
De uitgaven voor onderwijs liggen zijn internationaal gezien gemiddeld, terwijl onze prestaties bovengemiddeld zijn.
Het aantal jongeren dat doorstroomt richting het hoger onderwijs blijft stijgen en het aantal voortijdige schoolverlaters nam de laatste jaren flink af.
Tegelijkertijd hebben we flinke ambities met het onderwijs.
Onderwijs is en blijft cruciaal voor de kansen van kinderen, om de dromen en doelen van jongeren te helpen bereiken en bij te dragen aan een sterke en sociale samenleving.
We houden vast aan de ambitie om internationaal tot de beste 5 landen van de wereld op onderwijs te horen.
Wat de PvdA betreft moet de politiek op basis van heldere afspraken vertrouwen geven aan het onderwijs en het onderwijs vanuit het geloof in eigen kracht de uitdagingen die de samenleving stelt offensief oppakken.
Met trots op wat het onderwijs kan bieden en ambitie om de ontwikkeling en ontplooiing van leerlingen en studenten verder te brengen.
Wat de PvdA betreft maken politiek en onderwijs afspraken waarin ambitie en mogelijkheden bij elkaar worden gebracht.
Dat zal gerichte extra investeringen vragen die aantoonbaar het onderwijs verbeteren, zodat meer tijd van beter opgeleide docenten ten goede komt aan leerlingen die daardoor verder kunnen komen in hun maatschappelijke ontwikkeling.
Het onderwijs staat onder begrijpelijke druk om het nóg beter te doen.
Dat vergt voldoende onderwijstijd van goede leraren die de ruimte krijgen maatwerk te bieden.
Kwaliteit van onderwijs vraagt voortdurende aandacht.
Er is aangetoond dat een docent voor 80% de onderwijskwaliteit bepaalt.
Nu gaat er teveel aan-dacht uit naar grootschalige veranderingen van buiten het onderwijs en de zoveelste fusie of reorganisa-tie.
Passend onderwijs wordt onmogelijk als tijd en geld ontbreken.
Nog teveel kinderen maken school niet af of blijven steken onder hun niveau.
Tegelijkertijd ontstaan er grote tekorten op de arbeidsmarkt.
Bezuinigingen hebben doorleren op tal van manieren moeilijker gemaakt.
Terwijl ook in het hoger onder-wijs de kwaliteit continu aandacht vraagt.
Kortom, er staat ons nog het nodige te doen.
Onderwijstijd is kostbaar.
Letterlijk en figuurlijk.
De tijd moet daarom goed worden benut.
Waar nodig moet er extra tijd worden geïnvesteerd in kinderen.
Denk aan voorschoolse educatie, het verlengen van de school-dag voor gerichte extra lessen of een zomerschool.
Het gaat ons uiteindelijk om kwalitatief hoogstaand onderwijs en daarvoor is maatwerk per persoon belangrijk.
Daar moet dus ruimte voor worden geboden.
Dit gaan we doen: We willen geen eenvormige oplossingen meer, opgelegd uit Den Haag.
De norm van 1040 uur moet van tafel.
Sommige leerlingen kunnen prima overweg met wat meer vrijheid, maar anderen hebben aan de wettelijk verplichte 1040 uur niet genoeg.
Scholen krijgen daarom de ruimte om waar nodig meer of minder uren in te zetten en zo meer uit kinderen te halen.
Sturen op kwaliteit is immers belangrijker dan sturen op kwantiteit.
De scholen verantwoorden hun totale tijdsinzet, maar niet meer voor alle leerlingen dezelfde standaard hoe veelheid uren.
Toezicht op en de aanpak van (zeer) zwakke scholen is erg belangrijk, maar voor gemiddelde scho-len biedt dit geen uitdaging om beter te worden.
Daarom zijn wij voor gedifferentieerd inspectie toezicht, waarbij scholen ook als ‘goed’ of ‘zeer goed’ kunnen worden beoordeeld.
Zittenblijven is geen automatisme, maar een maatwerkkeuze waarbij de ontwikkeling van het kind leidend is.
Niet zitten blijven kan opgevangen worden door bijvoorbeeld in te zetten op bijscho-ling (ook na school en in de vakantieperiode) op de zwakke vakken.
Omdat tijd kostbaar is moeten we ook prioriteiten stellen.
De schooldag is snel gevuld.
Daarom moet zeker zijn gesteld dat de elementaire vaardigheden op het gebied van taal en rekenen vol-doende aandacht krijgen door de hele schoolcarrière heen.
Ook in het MBO en HBO.
We moeten voorkomen dat ieder maatschappelijk probleem wordt doorgeschoven naar het onderwijs in de vorm van weer een lespakket.
We willen waar nodig onderwijstijd ook verlengen.
Denk aan hele jonge kinderen met ontwikke-lingsachterstanden.
Via voor- en vroegschoolse educatie (vve) moeten de kansen van deze kinde-ren in hun vervolgonderwijs worden vergroot.
Het opleidingsniveau van veel van de pedagogisch medewerkers in de vve moet worden verhoogd.
Nog lang niet alle kinderen die voor hun ontwik-keling gebaat zouden zijn bij deelname aan de vve, worden daarvoor aangemeld.
Van Consultatiebureau tot huisarts tot Centra voor Jeugd&Gezin moet alertheid bestaan op ontwikke-lingsachterstanden.
Ouders moeten soms over een drempel worden geholpen.
Niet alle leerlingen zijn gebaat bij grote zelfstandigheid.
Niet alle leeftijden zijn al in staat om zelf verantwoordelijkheid te dragen voor hun leerproces.
Daarom moet er meer maatwerk komen in het onderwijs.
Alle leerlingen en studenten hebben recht op een helder gestructureerd onderwijs-aanbod en professionele begeleiding.
Meisjes lijken beter met zelfstandig werken te kunnen omgaan dan jongens.
Steeds vaker stromen jongens af van bijvoorbeeld vwo naar havo.
In het spe-ciaal onderwijs is inmiddels 7 van de 10 leerlingen een jongen.
De ongewenste ontwikkelingen moeten worden gekeerd.
Goede, objectieve toetssystemen zijn een hulpmiddel om ontwikkeling verder te stimuleren en achterstanden tijdig te onderkennen.
Leerlingvolgsystemen, breder dan taal en rekenen alleen, moeten daarom actief worden gebruikt op de school zodat leraren en schoolleiding verbeteringen kunnen oppakken.
Referentieniveaus zetten de standaard voor de toetsen van het leerlingvolgsys-teem.
Scholen kiezen hun eigen leerlingvolgsysteem, hierbij hoort ook een eindtoets.
De professi-onal is en blijft de eerst aangewezene om de leerling te beoordelen.
Wij willen de beste mensen voor de klas.
De komende jaren gaan er heel veel leraren met pensioen.
Om zowel kwantiteit als kwaliteit in evenwicht te houden is er een stevig lerarenbeleid nodig.
Stevige kwali-teitseisen en goed betalen, in die combinatie.
Het Kabinet Rutte kwam niet verder dan de prestatiebelo-ning, feitelijk een bonuscultuur in het onderwijs, en de Kunduzcoalitie wil de leraren nog eens twee jaar op de nullijn zetten.
Dit gaan we doen: Prestatiebeloning wordt definitief afgeblazen.
Bij goed personeelsbeleid hoort het ondersteunen van verdere scholing en het actief bewaken van de kwaliteit van leraren.
De nullijn voor leraren gaat onmiddellijk van tafel.
Goed opgeleide professionals moeten worden verleid zich in te zetten in het onderwijs.
Als we goede leraren willen moeten we daar gewoon voor betalen.
De lerarensalarissen moeten de loonontwikkeling in de markt volgen.
De achterstand die nu is ontstaan zal moeten worden ingelopen omdat we anders straks gewoonweg niet voldoende goed opgeleide mensen voor de klas hebben.
De lerarenopleidingen leggen de basis voor Meesterschap.
Hun kwaliteit moet daarom volledig op orde zijn.
De inspectie moet daar extra op toe zien.
Initiatieven die de kwaliteit van lerarenoplei-dingen verder omhoog willen brengen, zoals de Universitaire Pabo’s, willen wij stimuleren.
Er moet ruimte zijn voor excellentie.
Het aantal onbevoegde leraren voor de klas moet snel worden teruggedrongen.
De, op initiatief van de PvdA, aangescherpte bevoegdheidseisen moeten worden nageleefd en gecontroleerd.
De eisen moeten omhoog.
Er wordt een aanbod ontwikkeld om onbevoegde maar bekwame leraren bij te scholen.
Leraren en schoolleiders volgen verplichte bij- en nascholing.
We maken daarbij gebruik van het beroepsregister voor leraren.
Voor schoolleiders komt er ook een beroepsregister.
De Lerarenbeurs, een initiatief van oud-minister Plasterk, wordt voortgezet.
De PvdA wil dat goed opgeleide leraren weer volop professionele ruimte krijgen om de verant-woordelijkheid voor hun werk zelf te dragen.
Zij verantwoorden zich achteraf over de bereikte resultaten.
Initiatieven om meer mannen voor de klas te krijgen worden gesteund.
Het aantal mannen voor de klas neemt namelijk steeds verder af.
Vooral in de omgang met jongens zijn mannelijke docenten van wezenlijk belang voor de ontwikkeling en fungeren zij als rolmodel.
Wij willen meer kwaliteit en oog voor het individu in het onderwijs.
In het onderwijs heeft marktwerking geleid tot perverse effecten die de kwaliteit van het onderwijs en de aandacht voor het individu aantas-ten.
Zo heeft de strijd om de leerling hier en daar tot een veelheid aan nietszeggende opleidingen geleid zonder dat de kwaliteit op orde is.
Dat moet slimmer en beter.
Dit gaan we doen: De Minister neemt de leiding om een forse beperking van het aantal verschillende diploma’s, het aantal opleidingen en onderlinge afspraken binnen regio’s over wie zich in welke opleiding speci-aliseert, tot stand te brengen in MBO en HBO.
De overheid is immers verantwoordelijk voor de kwaliteit van het onderwijs èn voor een efficiënte inzet van belastinggeld ten behoeve van een compleet en samenhangend onderwijs aanbod.
Een gevolg van het schrappen van opleidingen is wel dat MBO-studenten vaker verder zullen moe-ten reizen.
Dit is een extra argument om nu eindelijk samen met provincies de OVtrajectkaart voor MBO’ers (onder de 18) te regelen, te financieren uit de BDU-mobiliteitsgelden.
Het PvdA-voorstel voor een fusietoets is inmiddels tot wet verheven.
Schoolbestuurders moeten zich vooral bezighouden met de geboden kwaliteit in eigen huis en niet met de zoveelste fusie.
Verdere schaalvergroting is in het onderwijs niet gewenst.
Leraren, leerlingen en hun ouders/verzorgers moeten meer zeggenschap krijgen over hun school.
Zo moeten zij zich kunnen losmaken van een groter schoolbestuur of moeten kunnen samengaan met een andere school (ook van een andere denominatie).
Ook moeten zij in de toekomst expli-ciet goedkeuring geven wanneer het schoolbestuur een fusie voorbereidt.
Het is opvallend en veelzeggend dat we in Nederland wèl de minimumomvang van een school hebben vastgelegd maar niet de maximumomvang.
Wat de PvdA betreft wordt op basis van een maatschappelijke dialoog afspraken gemaakt met het onderwijs over de gewenste schaal van ons onderwijs.
De schaalvergroting van zowel instellingen, schoolbesturen, schoollocaties als van klas-sen moet aan banden worden gelegd.
Tegelijkertijd moet onafhankelijk beoordeeld worden of de scholen, gegeven de verplichte onder-wijstijd en de maximale klassengrootte, voldoende bekostigd zijn.
Een bijzonder schaalprobleem doet zich voor in krimpgebieden.
In 2020 zullen er naar verwach-ting 100.000 leerlingen minder zijn in het primair onderwijs, een daling van 6%.
Andere sectoren volgen snel daarna.
Het is dus onafwendbaar om het onderwijs slimmer te gaan organiseren in regio’s waar dit speelt.
Alle vormen van samenwerking moeten mogelijk zijn.
Bestuurlijke en grondwettelijke blokkades om levensbeschouwelijk grenzen te overschrijden moeten worden opgeruimd.
Hiervoor is naast het duale onderwijsbestel een `derde weg’ noodzakelijk, waarbinnen besturen van verschillende denominaties echt kunnen samenwerken en een gezamenlijke en gemengde laatste school in stand kunnen houden.
De ontwikkeling van brede scholen is een prima mogelijkheid om het voorzieningenniveau te behouden of zelfs te versterken.
Samenwerking tussen school, kinderopvang, sport en cultuur wordt hiermee gestimuleerd.
De brede school is de wijkvoorziening voor kinderen en ouders met een activiteiten aanbod van 7 uur 's morgens tot 7 uur 's avonds.
Er is ook een probleem met hele kleine scholen van minder dan 40 leerlingen.
Scholen waar zo weinig leerlingen over zijn dat er geen kwaliteit meer geboden kan worden.
Ook voor deze school-besturen geldt dat zij kwaliteit moeten leveren.
Daar kunnen ze niet van worden vrijgesteld.
De PvdA neemt het initiatief om regels te wijzigen die perverse prikkels tot gevolg hebben bij kwa-liteitsimpulsen voor kleine scholen in plattelandsgebieden.
De PvdA steunt het doel van passend onderwijs, namelijk zoveel mogelijk kinderen in het gewone onder-wijs tot hun recht laten komen.
Maar het onderwijs moet wel in staat worden gesteld deze taak op te pak-ken.
En goed speciaal onderwijs zal altijd behouden moeten blijven.
Dit gaan we doen: Om passend onderwijs echt passend te maken is toegankelijkheid van onderwijsvoorzieningen een eerste vereisend.
Het mag niet zo zijn dat een school met een passend ondersteuningsaanbod een leerling weigert, wegens denominatieve redenen.
Voor leerlingen met een ondersteuningsbehoef-te moet algemene toegankelijkheid worden ingevoerd.
De bezuinigingen op passend onderwijs en op het speciaal onderwijs gaan definitief van tafel.
Je kunt niet extra verantwoordelijkheid bij de scholen neerleggen en ondertussen het geld weghalen.
Zo nodig moet een schoolgebouw in het reguliere onderwijs worden aangepast om kinderen met een fysieke beperking daar scholing te kunnen laten volgen.
Alle scholen in één regio worden samen verantwoordelijk voor de zorg voor alle leerlingen.
De omvang van de regio dient zodanig te worden gekozen dat de energie niet gaat zitten in de extra bestuurslast in plaats van de in zorg voor de leerling.
Het extra geld voor zorg en begeleiding moet ook daar aan worden besteed.
Ouders en leraren moeten vanaf het eerste moment worden betrok-ken bij de opzet van de zorg.
Deze regio waar mogelijk samen laten vallen met de arbeidsmarkt-regio, RMC regio en de zorgregio.
Met gemeenten dient afstemming plaats te vinden over aansluiting op de jeugdzorg.
Het onderwijs moet één jaar extra de tijd krijgen om de invoering goed voor te bereiden en te voorkomen dat deze leerlingen tussen wal en schip vallen.
Dat extra jaar moet tevens worden gebruikt om de expertise in de zorg voor leerlingen op alle scholen te versterken.
Het geld beschikbaar voor de Lerarenbeurs, moet de eerstkomende jaren daarvoor gericht worden ingezet.
Scholen moeten in hun beoordeling worden beloond voor het opnemen van zorgleerlingen en er zeker niet voor worden bestraft met een lagere waardering.
Op teveel plekken in ons land gaan kinderen van verschillende etnische afkomsten gescheiden van elkaar naar school.
Ook in gemengde wijken kan een volledig witte school naast een zwarte school staan.
Dat ouders een goede school zoeken is volstrekt terecht; kwaliteit moet altijd op orde zijn.
Maar er worden zelfs goede scholen gesloten omdat er een witte vlucht op gang kwam; de school krijgt ineens een slechte naam omdat er teveel migrantenkinderen op zouden zitten.
We leggen ons hier niet bij neer.
Een basisschool moet een afspiegeling van de wijk zijn.
Kinderen moeten samen opgroeien dwars door allerlei scheidslijnen heen.
Er zijn verschillende praktische manieren om dit aan te pakken.
Lokale experimenten moeten volop ruimte krijgen.
Maar ook landelijk moeten we invloed blijven uitoefenen zodat vrijheid van onderwijs niet kan betekenen vrijheid van slecht onderwijs en slech-te school bestuurders niet nogmaals een school kunnen stichten.
Dit gaan we doen: Initiatieven van ouders die gezamenlijk hun kinderen aan melden om zo weer tot gemengde scho-len te komen, juichen wij zeer toe en verdienen lokale steun.
Een vast inschrijfmoment voor alle scholen in de gemeente kan ervoor zorgen dat alle kinderen een gelijke kans maken op inschrijving op alle scholen.
Een vaste leeftijd waarop kinderen kunnen worden ingeschreven op school voorkomt een steeds vroegere run op de ‘beste’ scholen.
Met dubbele wachtlijsten kan een goede spreiding van kinderen met achterstanden worden bevor-derd.
Onderwijswethouders moeten doorzettingsmacht krijgen om met schoolbesturen afspraken te kunnen maken om gezamenlijk te werken aan gemengde scholen.
Onze toekomstige economische groei en banen zitten voor een flink deel in de technische sectoren.
Denk aan de regio Eindhoven, groeimotor in het zuiden.
Het grote knelpunt is het gebrek aan technisch opge-leide mensen.
Dat gaat enorm oplopen.
Op alle niveaus.
Het aantal techniek studenten moet daarom de komende jaren verdubbelen.
Om dit te bewerkstelligen doen we in aanvulling op het Masterplan techniek, de volgende voorstellen.
Dit gaan we doen: De uitval op de Technische Universiteiten is veel te hoog.
In het eerste jaar valt al 25 procent van de studenten af.
Dat is geen wetmatigheid, daar is wat aan te doen.
Goed gestructureerd onder-wijs en intensievere begeleiding moet de uitval versneld drastisch verminderen.
De Partij van de Arbeid stimuleert meer begeleiding op scholen bij vakken waar studenten op technische opleidingen problemen bij ondervinden, om zo de leerling beter voor te bereiden op het technisch onderwijs en zodoende de drempel om daarvoor te kiezen te verlagen.
Daarnaast gaan we vooropleidingen of summerschools gratis voor studenten ter beschikking stellen, in samenspraak met de universiteiten.
Hierdoor kunnen aspirant studenten zich volledig voorberei-den op het technisch onderwijs.
Het moet makkelijker worden gemaakt voor bedrijven om jongeren aan te nemen, en te zorgen dat ze kunnen wisselen tussen BBL en BOL.
Het leidt tot een win-winsituatie: de betrokken bedrijven hebben belang erbij dat zij tijdig goed opgeleid personeel hebben
en de jongeren hebben belang erbij dat zij via deze constructie zeker zijn van een baan.
In het MBO moeten nieuwe dynamische technieken aangeboden worden, zodat de kloof tussen school en werkelijkheid kleiner wordt.
Een sprekend voorbeeld is de opleiding vliegtuigonder-houdtechniek.
Bedrijfsleven en overheid moeten hiervoor gezamenlijk zeer gericht middelen beschikbaar stellen.
Innovatiecontracten tussen het bedrijfsleven, onderzoek- en onderwijsinstellingen en de overheid moeten leiden tot een concrete investeringsagenda.
Zo kunnen fundamenteel, toegepast en prak-tijkonderzoek elkaar versterken.
De bezuiniging van 500 miljoen structureel op het nationale onderzoeksbudget (voorheen uit de aardgasbaten) betekent dat we vanaf 2015 in totaal 2500 minder promotieplaatsen aan Nederlandse universiteiten en instituten zullen hebben.
Dit zal zo spoedig mogelijk moeten wor-den ingelopen om weer op het niveau van Duitsland en Zwitserland te komen qua overheidsinves-teringen in wetenschappelijk onderzoek.
De PvdA wil ruimte bieden aan experimenten en initiatieven als bijvoorbeeld de werkschool, bedrijfsscholen en vakscholen, waarin de praktijkopleiding tot vakmanschap centraal staat.
Om het ICT-gebruik in het onderwijs te vergroten én om het leren op de werkplek te stimuleren worden leermiddelen, in het bijzonder e-books en e-learning omgevingen, net als schoolboeken belast met een BTW tarief van 6%.
Voor leerlingen op het MBO worden de te gebruiken materialen door de school verstrekt.
We kennen nog steeds veel vroegtijdige schoolverlaters in Nederland.
Sinds in 2006 de aanpak daarvan tot topprioriteit werd verklaard is het aantal wel fors gedaald, van 56.000 naar circa 38.000 per jaar nu.
Maar 38.000 vroegtijdige schoolverlaters zijn er nog steeds veel te veel.
Daar moet dus nog het nodige aan gebeuren.
Dit gaan we doen: Wij zetten onverminderd in op het tegengaan van vroegtijdig schoolverlaters.
Dat begint met een goede registratie,
een snel optreden tegen spijbelen
en het betrekken van ouders, ook op het MBO.
Langer op school betekent meer arbeidsproductiviteit en minder gebruik van sociale voor-zieningen.
Om uitval verder tegen te gaan is een goede 'match' met een opleiding en intensieve begeleiding op die opleiding van groot belang.
De band tussen school en leerling of student moet intensiever worden.
Het aanbod van Associate Degree programma’s in het hbo moet worden uitgebreid.
De arbeids-markt vraagt om dit opleidingsniveau, en zo kunnen mbo-studen ten op een aantrekkelijke manier verder leren.
Het aanbod voor leerlingen die slecht theoretisch leren maar wèl praktisch kunnen leren moet beter.
De PvdA wil daarom de komende jaren meer ruimte voor initiatieven als de werkschool en vakscholen, waarin de praktijkopleiding tot vakmanschap centraal staat.
Jongeren die werkloos thuis komen te zitten moeten worden gestimuleerd door te leren.
Bijvoorbeeld van een mbo2 niveau naar mbo4 niveau.
Geld dat we daar in steken, is beter besteed dan aan uitkeringen.
De kosten mogen voor jongeren geen reden zijn te stoppen met onderwijs.
De hoogte van het schoolgeld en ouderbijdragen mogen geen drempel vormen voor deelname aan het onderwijs.
Ouderbijdragen zijn vrijwillig en wie de bijdrage niet kan betalen, moet kunnen terugvallen op een lief- en leedfonds van de school.
Wij willen geen tweedeling in de klas op grond van inko-men.
Alle kinderen hebben er recht op om mee te kunnen doen met extra activiteiten in en rond de school.
Stapelen in het onderwijs moet volop mogelijk blijven.
Alle blokkades en boetes hierop moeten worden opgeruimd.
Dat betekent dat het eindexamen op de middelbare school van zodanige kwaliteit moet zijn dat leerlingen, eenmaal geslaagd, in principe recht hebben op toegang tot het vervolgonderwijs.
Het diploma MBO moet toegang geven tot een aansluitende vervolgopleiding op het HBO.
Enzovoorts.
Waar nodig moet dus het niveau omhoog om een goede aansluiting mogelijk te maken.
Stapelen kan ook op latere leeftijd.
Maar van ‘een leven lang leren’ komt in Nederland nog te wei-nig terecht.
De flexibiliteit van de arbeidsmarkt maakt dat er te weinig geïnvesteerd wordt door werkgevers, zelfstandigen en werknemers in bijen nascholing.
Het regionaal inzetten van de mid-delen van de O&O fondsen, kan dat doorbreken.
Bezuinigen op 30-plussers in het MBO is met het oog op tekorten op de arbeidsmarkt heel onver-standig.
De overheid moet toezien op goed en toegankelijk deeltijdonderwijs.
Ons stelsel van onderwijs moet samenhangend zijn.
Dat wil zeggen dat schooltypen goed op elkaar aan-sluiten en dat het succesvol afsluiten van de ene school in principe toegang geeft tot vervolgonderwijs.
Dit geeft zekerheid over de mogelijkheden die voor je open staan als je hard werkt aan je opleiding.
Het maakt stapeling van opleidingen mogelijk.
Heel veel mensen in Nederland hebben bereikt wat ze nu zijn dankzij de mogelijkheid tot het stapelen van bijvoorbeeld vmbo-havo-HBO.
En zo zijn er vele routes door het onderwijsgebouw.
Ongebreidelde selectie door onderwijsinstellingen aan de poort kunnen dit prin-cipe onderuit halen.
Dit gaan we doen: De PvdA zet zwaar in op degelijk funderend onderwijs tot en met een serieus examen, zodat een diploma in Nederland altijd wat voorstelt.
Selectie vindt dan al plaats op de voorliggende school, in de keuze van het niveau, bij het overgaan naar een volgende klas en bij het eindexamen.
Alleen op die manier kunnen we degelijk onderwijs combineren met de mogelijkheid om, als je je best doet en ambitie hebt, verder te studeren.
Beiden zijn zowel voor het individu als de samenleving van cruciaal belang.
Veel studenten switchen nog van studie en verliezen zo tijd en geld.
Studenten moeten met ‘mat-ching’ geholpen worden sneller bij de juiste studie terecht te komen.
Laat studenten kennisma-ken met docenten van de opleiding die hen interesseert, zodat ze advies kunnen krijgen over hun studiekeuze.
De kwaliteit van ons hoger onderwijs moet boven alle twijfel verheven zijn en zelfs tot de internationale wereldtop behoren.
Bovendien moet het hoger onderwijs toegankelijk zijn voor iedereen die er de kwali-teiten voor heeft, ongeacht afkomst en inkomen.
Dit gaan we doen: Wij willen dat instellingen in het Hoger Onderwijs gaan specialiseren op verschillende opleidings-terreinen, zodat ze zich onderscheiden op de kwaliteit van het onderwijsaanbod in plaats van de kwantiteit.
De wijze van financieren van de instellingen moet daarop worden aangepast.
Een verdere diversificatie van het onderwijs in het Hoger Onderwijs, zoals door de commissie Veerman bepleit, kan bijdragen aan het qua niveau en leerstijlen beter inspelen op de diversiteit in de steeds grotere groep studenten.
Het vertrouwen in de kwaliteit van het hoger onderwijs moet worden hersteld.
Studenten worden zelf nadrukkelijk betrokken bij de kwaliteitsbeoordeling van het onderwijs.
Waar nodig zal de onderwijsinspectie worden ingezet.
We vragen van studenten een groot verantwoordelijkheidsbe-sef bij hun studiekeuze.
Dat betekent echter ook dat zij moeten kunnen vertrouwen op de kwali-teit die zij geleverd krijgen.
In te veel vak gebieden is een Bacheloropleiding echter nog geen goede startkwalificatie, waardoor studenten geen vrije keuze hebben om wel of niet met een Master-opleiding door te gaan.
De PvdA gaat in overleg met de betrokken sectoren extra aandacht besteden aan de kwaliteit van het Bacheloronderwijs, zodat ieder diploma een startkwalificatie is.
De PvdA wil een sociaal leenstelsel voor bachelor- en masterfase.
Studenten lenen dan voortaan hun studiebeurs.
Na afronding van de studie moet deze naar draagkracht worden terugbetaald.
Na 15 jaar wordt een eventuele restschuld kwijtgescholden.
De aanvullende beurs voor kinderen van minder draagkrachtige ouders, blijft gewoon een gift.
Het grootste deel van de kosten van het Hoger Onderwijs komt daarmee nog steeds voor rekening van de overheid, maar van studenten wordt op deze manier gevraagd zelf te investeren in hun studie en hun toekomst.
Het geld dat hier-mee vrij komt wordt in het PvdA-plan volledig geïnvesteerd in de kwaliteit van het onderwijs.
Op dit moment wordt het rentepercentage op studentenleningen van de overheid vastgesteld aan de hand van de afstudeerdatum en staat daarna voor een aantal jaar vast.
Door dit rentepercen-tage per periode vast te stellen verdwijnt de willekeur en betaalt iedereen hetzelfde over dezelfde periode.
De verhoging van het collegegeld voor een tweede studie leidt tot onbedoelde problemen en wordt teruggedraaid.
De langstudeerboete kent vele onrechtvaardigheden en moet van tafel.
De door de vijfpartijencoalitie voorgestelde verkorting van het recht op een OV-jaarkaart gaat van tafel.
Werk voor jong en oud
Een gelukkige oude dag
Mensen met een beperking doen volwaardig mee
Meer zekerheid voor flexwerkers
Werk maken van ZZP’ers
Een eerlijke en soepele arbeidsmarkt
Volledige werkgelegenheid – wij geloven dat het kan.
En de PvdA wil het ook.
Want werk emancipeert en geeft mensen zelfrespect.
Een baan zorgt voor economische zelfstandigheid.
Met de vruchten van hun werk dragen mensen bij aan een betere samenleving.
Een baan voor iedereen begint met economische groei.
Die groei weer op gang brengen is daarom de top-prioriteit van de PvdA.
Groei is gebaat bij een open, internationale economie, met inbegrip van de arbeids-markt.
We benutten het talent van mensen uit alle landen en sluiten ons niet af van de rest van de wereld.
Maar het gaat om meer dan dat mensen aan het werk zijn.
Voor de PvdA gaat het ook om hoe mensen aan het werk zijn.
Wij willen dat mensen fluitend naar hun werk gaan.
Dat ze zich betrokken voelen bij hun bedrijf.
Dat ze vanuit hun vakbekwaamheid invloed hebben op de inhoud en kwaliteit van hun werk.
Dat ze een fatsoenlijk loon verdienen, in de geruststellende zekerheid dat ze niet van de ene op de ande-re dag langs de kant komen te staan.
Dat de verschillen tussen het salaris aan de top en op de werkvloer binnen de grenzen van het betamelij-ke blijven.
Dat het lange termijn belang van een mooi, gezond bedrijf de korte termijn belangen van aandeelhouders overtroeft.
Dat er zekerheid in het verschiet ligt voor mensen die noodgedwongen van baantje naar baantje hoppen.
Dat ook buitenlandse werknemers recht hebben op een eerlijk loon en goede werkomstandigheden.
Een baan heeft grotere betekenis voor het leven dan alleen maar een bron van inkomsten.
Dat zal ieder-een onderschrijven.
Daarom staat de PvdA voor meer dan werk alleen.
Nederlandse werknemers vormen samen een enorme bron van kracht voor de economie.
We zijn met z’n allen steeds beter opgeleid, steeds meer vakbekwaam.
Jongeren betreden de arbeidsmarkt met steeds hogere dip werken.
We spreken onze talen en kunnen goed omgaan met innovatie en technologische ont-wikkelingen.
Onze arbeidsmarkt is flexibel, veel meer dan de ons omringende landen en veel meer dan rechts ons wil doen denken.
En onze werknemers zijn loyaal en toegewijd.
Niet dat het overal hosanna is.
Steeds meer werknemers hebben het zwaar in hun baan.
Verpleegsters moe-ten met looplijsten de werkvloer op.
Mensen in de thuiszorg moeten het stellen met een nul-urencontract.
Schoonmakers worden met een schamele beloning per 100 meter vloer door de gangen van kantoorge-bouwen gejaagd.
Postbodes moeten hun eigen ontslagbrief bezorgen.
Agenten en ambulancebroeders krijgen steeds meer te maken met agressie.
We hebben het de afgelopen jaren allemaal zien gebeuren.
Dit onrecht bestrijden vormt al meer dan honderd jaar de wortel van de sociaaldemocratie.
De oude idea-len van de PvdA zijn daarom actueler dan ooit.
De PvdA zet zich in voor goed werk, fatsoenlijke bescher-ming van werknemers, en onderhoudt daarvoor nauwe contacten met de vakbeweging.
Anno 2012 valt er een wereld te winnen voor de positie van flexibele werknemers en zelfstandigen zonder personeel.
Voor jongeren, die het vaak moeten doen met tijdelijke banen waardoor zij onvoldoende zeker-heid hebben om een gezin te stichten, een huis te kopen of hun pensioen te regelen.
Voor ouderen die te vaak langs de kant staan omdat zij als te duur worden gezien.
Voor de mensen met een beperking of een handicap, wiens talent het bedrijfsleven nog onvoldoende benut.
Al die mensen verdienen een kans.
Pas dan kunnen we die grote vitaliteit van de Nederlandse arbeidsmarkt echt losmaken.
Daarvoor zet de PvdA zich in.
Jongeren komen de laatste jaren met gemiddeld steeds betere diploma’s van school.
Ouderen blijven gezonder en gemotiveerd.
Ze kunnen en willen langer doorwerken.
Twee fantastische troeven voor econo-mie en samenleving.
Maar door de crisis is er tegenslag.
De jeugdwerkloosheid is twee keer zo hoog als gemiddeld.
Honderdduizend jongeren tot 25 jaar komen niet aan de bak.
Veel van hen hebben tijdens de kredietcrisis van 2008 doorgeleerd, maar hun vooruitzich-ten op de arbeidsmarkt zijn nog altijd slecht.
Trekt de economie straks aan, dan zal de generatie die net van school komt eerder aan de bak komen dan zij.
Zo dreigt er een nieuwe, verloren generatie te ontstaan, met mogelijk honderdduizend bijstandsklanten.
Daar legt de PvdA zich niet bij neer.
We laten de jeugd niet los en zetten alle zeilen bij om jongeren aan-gesloten te houden bij de arbeidsmarkt.
Aan het andere uiteinde van de arbeidsmarkt is het tijd voor daadwerkelijke emancipatie van de zilveren generatie.
Al jarenlang hebben politici en werkgeversorganisaties de mond vol over de noodzaak van lan-ger doorwerken.
Maar op de werkvloer komen werknemers op leeftijd er nog steeds bekaaid af.
Te vaak beschouwen werkgevers ze als te duur, te oud en te weinig productief.
De ouderen voelen zich afgedankt.
Het vijfpartijenakkoord heeft die indruk versterkt.
Langer doorwerken – hoog tijd dat we er minder over praten en er meer aan gaan doen.
De PvdA wil dat werkgever en werknemer samen fors investeren in bijscholing.
Zo blijven ouderen breed inzetbaar en hou-den ze zekerheid op werk.
Goed voor de eigenwaarde van oudere werknemers.
Goed voor werkgevers die ervaren, betrokken personeel in huis houden.
En goed voor de overheid, die niet de (financiële) last hoeft te dragen van ten onrechte afgeschreven personeel.
Dit gaan we doen: Stagemogelijkheden voor jongeren moeten worden uitgebreid.
De overheid – lokaal en landelijk – geeft zelf het goede voorbeeld.
Als er geen stageplek beschikbaar is, biedt de opleiding een werkervaringsleerplek aan.
Zodat de jongere wel het diploma kan halen.
Er komt geld beschikbaar om te zorgen dat jongeren die direct werkloos dreigen te worden na het verlaten van de schoolbanken, een jaar langer op school kunnen blijven.
De gemeenten zien daar-op toe en bieden ondersteuning.
Er komt een budget voor individuele ondersteuning om langdurig werklozen weer aan het werk te helpen.
Voor werkloze jongeren geldt: terug naar school of aan het werk.
De gemeenten zien daar op toe en bieden ondersteuning.
Om de jeugdwerkloosheid aan te pakken maken we gebruik van Europese Structuurfondsen.
Het wettelijk leeftijdsontslag, dat nu automatisch geldt voor iedereen die de leeftijd van 65 bereikt, schaft de PvdA af.
Werknemers moeten makkelijker kunnen veranderen van baan.
Dat geldt des te meer voor men-sen aan het einde van hun carrière.
Aan hun kennis en ervaring moeten we ons laven, in plaats van dat kapitaal te laten verstoffen in de WW.
Daarom komt er een nieuwe werk-naar-werk regeling:
o Werkgevers betalen de eerste zes maanden van de WW loon door.
Dit geldt ook voor flexwer-kers.
o De hoogte en duur van de WW blijft gelijk.
Werknemers moeten sneller recht hebben op een WW-uitkering: na 13 weken werk, recht op 4 weken WW.
o Werkgever en werknemer stellen bij werkloosheid een verplicht werk-naar-werk plan op.
o Aan het eind van de eerste zes maanden werkloosheid wordt getoetst of beide partijen genoeg gedaan hebben om nieuw werk te vinden.
Heeft de werkgever te weinig gedaan, dan moet hij langer loon doorbetalen en extra budget voor bijscholing beschikbaar stellen.
Heeft de werknemer te weinig gedaan, dan krijgt hij een korting op zijn uitkering of moet hij zijn doorbetaalde loon terugstorten.
o Voor het MKB wordt sectorale en/of regionale samenwerking nog belangrijker.
Er ontstaan mogelijkheden om het werkloosheidsrisico sectoraal te herverzekeren, daarbij wordt nog gekeken naar de conjuncturele component van het werkloosheidsrisico.
Het introduceren van een loondoorbetalingsperiode in de WW vergt een collectief vangnet voor werknemers van wie de werkgever failliet dreigt te gaan.
o Werk is nooit te min.
Dat moet gelden voor elke werkloze, rekening houdend met de persoon-lijke omstandigheden.
o Werk moet lonen.
Ook dat moet gelden voor elke werkloze.
Het kan niet zo zijn dat werklozen erop achteruit gaan als ze werk aanvaarden.
Daarom wil de PvdA voortaan daadwerkelijk ver-diend loon verrekenen met de WW-uitkering, in plaats van de gewerkte uren.
o Geen voorkeursbehandeling voor ambtenaren.
Ook zij zijn het meest gebaat bij de werk-naar-werk regeling en gaan hieronder vallen.
Voordelen uit de bestaande wachtgeldregelingen komen ten goede aan de budgetten voor bijscholing.
Nederlanders worden generatie na generatie gelukkig steeds ouder.
Na een werkzaam leven kunnen veel mensen langer dan voorheen genieten van een fijne oude dag met een goed inkomen dankzij onze AOW en ons sterke pensioenstelsel.
De Partij van de Arbeid stond aan de wieg van dat stelsel.
Dankzij onze Willem Drees gaan al bijna zestig jaar oud en arm niet langer hand in hand.
In al die decennia is er echter veel veranderd.
Zoals gezegd wor-den we steeds ouder, het aantal ouderen ten opzichte van het aantal jongeren groeit fors en we moeten alles op alles zetten om ook in de toekomst voldoende handen aan bed en docenten voor de klas te houden.
De pensioengerechtigde leeftijd moet daarom omhoog.
De PvdA stelde daarbij altijd als voorwaarde dat deze leeftijdsverhoging niet ten koste gaat van mensen die lang voor een laag inkomen gewerkt hebben
en dat deze niet ten koste gaat van mensen die op latere leeftijd werkloos raakten en die niet meer aan het werk komen.
Tenslotte dienen de overheidsfinanciën op orde te worden gebracht en vragen we van alle Nederlanders daarvoor een bijdrage,
langer werken vormt daarvan een noodzakelijk onderdeel.
Nu het pensioenakkoord dat voldeed aan al deze voorwaarden door de vijf partijencoalitie van tafel is getrokken en het geld dat was gereserveerd voor een zorgvuldige invoering helemaal is geschrapt dreigt een ondoordachte verhoging van de pensioenleeftijd.
Vanaf volgend jaar zou de pensioenleeftijd al omhoog moeten zonder enige voorziening voor mensen, die daardoor in grote problemen komen.
Dat is onacceptabel voor de PvdA.
De PvdA kiest voor een sterk en sociaal alternatief dat zowel recht doet aan de belangen van werknemers als aan de belangen van de schatkist.
Er moet een goede regeling komen voor mensen die al van jongs af aan hebben gewerkt voor een laag loon en mensen die op latere leeftijd nog werkloos werden.
Tegelijkertijd zullen we in het licht van de financieel-economische omstandigheden al in 2017 beginnen met de verhoging van de AOW-gerechtigde leeftijd.
Dit gaan we doen: We koppelen de AOW aan de levensverwachting.
De AOW leeftijd gaat in 2017 omhoog met een half jaar, in 2020 en 2022 opnieuw met een half jaar en in 2025 naar 67 jaar.
Dat biedt toekomsti-ge gepensioneerden ruimschoots de tijd zich voor te bereiden op verandering.
De PvdA wil dat mensen zich voldoende kunnen voorbereiden zodat er geen gat valt tussen AOW leeftijd en bestaande pensioenrechten.
Werkloosheids- en arbeidsongeschiktheidsuitkeringen lopen door tot de aanvang van de AOW leeftijd, zodat zij niet tussen het 65e levensjaar en de AOW leeftijd in de bijstand belanden.
De PvdA biedt de mogelijkheid tot een flexibele AOW leeftijd.
Werknemers mogen één tot twee jaar eerder AOW ontvangen, maar dan wel met een korting van 6% per jaar.
Mensen met lagere inkomens krijgen de gelegenheid meer pensioen op te laten bouwen.
Dat kan door dat deel van het inkomen waarover geen pensioen wordt opgebouwd te verlagen.
Bij langer doorwerken hoort ook een pakket maatregelen die ervoor zorgt dat mensen langer kun-nen doorwerken
en een eerlijke regeling voor hen die niet kunnen doorwerken.
Daarvoor zijn drie dingen noodzakelijk: Er komt een vervroegde AOW voor mensen die na hun 61e onvrijwillig aan de kant komen te staan.
Door de inzet van een werkbonus en een Vitaliteitsregeling kunnen mensen die lang gewerkt hebben tegen een laag inkomen, toch op hun 65e stoppen met werken.
De korting op hun AOW wordt hiermee teruggebracht van zes naar drie procent.
De PvdA wil op korte termijn de arbeidsmarktsituatie van ouderen zodanig verbeteren dat mensen ook daadwerkelijk kunnen doorwerken tot 67.
We ondersteunen oudere werknemers bij het vinden van werk
en pakken de leeftijdsdiscriminatie aan.
We hebben iedereen nodig op de arbeidsmarkt.
Bestaande atv regelingen worden voor zover mogelijk afgebouwd.
Onder andere door het combineren van arbeid- en zorgtaken makkelijker te maken, stimuleren we mensen die in deeltijd werken om meer uren te werken.
De mogelijkheden tot bijvoorbeeld thuiswerken worden verbeterd.
Er komt nieuwe wetgeving voor de wijze waarop onze pensioenfondsen worden bestuurd.
Maatschappelijke betrokkenheid en deskundigheid is voor de PvdA daarbij belangrijk.
Werkgevers moeten medeverantwoordelijk blijven voor gezonde pensioenfondsen.
Tevens wordt nagegaan hoe deelnemers meer zeggenschap kunnen krijgen op het onderdeel maatschappelijk verant-woord beleggen door het pensioenfonds waarbij zij zijn aangesloten.
Er komt een nieuw toetsingskader voor pensioenen waarin de solidariteit tussen generaties (jong en oud), maar ook binnen generaties (hoog- en laagopgeleid) centraal staat.
Ieder mens heeft zijn eigen talent.
En ieder mens wordt gelukkig als hij dat talent kan ontplooien.
Vaak gaat dat vanzelf, maar soms moeten mensen een handje geholpen worden om het eruit te laten komen.
Zeker mensen met een handicap of een andere beperking.
Een beperking of handicap is geen legitieme ontslaggrond, en de PvdA wil hieraan niet tornen.
Wel kan functieaanpassing of wijziging noodzakelijk zijn.
Honderd jaar sociaaldemocratie heeft tot grote vooruitgang geleid.
In dit land stoppen we mensen met een beperking niet meer weg.
Ze doen volop mee, bijvoorbeeld in de sociale werkvoorziening.
Dat geeft eigenwaarde, voegt waarde toe aan de economie en draagt bij aan een betere samenleving.
Toch is het een wankel evenwicht, zeker in de huidige economische crisis.
Het vorige Kabinet liet blijken mensen met een beperking liever af te schrijven dan ze tot bloei te brengen.
Dat is voor de PvdA geen optie.
We wil-len al het mogelijke doen om te zorgen dat mensen niet afhankelijk worden van een uitkering.
Van inwoners van ons land mogen we verwachten dat ze een bijdrage leveren aan de samenleving.
Van de overheid mogen we verwachten dat ze het goede voorbeeld geeft en belemmeringen wegneemt, zodat ook mensen met een beperking hun bijdrage kunnen leveren.
En van werkgevers mogen we verwachten dat ze meedoen en de inspanningen niet overlaten aan een handjevol enthousiaste voorlopers.
Dit gaan we doen: Grote en middelgrote bedrijven worden bij wet verplicht vijf procent arbeidsgehandicapten en (oud) langdurig werklozen in dienst te hebben.
Wie daaronder zit, krijgt een boete.
De overheid gaat alleen in zee met bedrijven die aan dit quotum voldoen.
Ook de overheid als werkgever valt onder de quotumverplichting.
De PvdA is ervan overtuigd dat gemeenten het best weten hoe mensen snel aan het werk te krij-gen.
Daarbij passen geen vakjes en schotjes.
Daarom voegen we de Wajong, de Wet Sociale Werkvoorziening en de Wet Werk en Bijstand samen tot één regeling, in handen van gemeenten.
Het onderscheid tussen arbeidsgehandicapten en niet-arbeidsgehandicapten blijft in de nieuwe regeling van groot belang.
Arbeidsgehandicapten zijn mensen die vanwege een functionele beper-king op korte termijn niet in staat zijn zelfstandig, zonder intensieve begeleiding, te werken in een reguliere omgeving.
Het gaat om de groep Wajong’ers en mensen voor wie de sociale werkvoor-ziening is bedoeld.
Maar ook om de groep meerderjarige jongeren die tijdens de eerste zes maan-den van hun studie gehandicapt raken, of op een ander moment vóór of na hun studie, als ze nog niet zijn begonnen op de arbeidsmarkt.
En om de groep ZZP’ers die te maken krijgen met een arbeidshandicap.
Het wettelijk minimumloon is terecht de ondergrens.
Dat geldt ook voor werknemers met een arbeidshandicap.
Het toegroeien naar CAO-lonen vormt voldoende stimulans.
Met een combinatie van loonkostensubsidie, scholing en voldoende begeleiding op de werkvloer worden mensen met arbeidshandicap geholpen om zich een plek te verwerven op de reguliere arbeidsmarkt.
De PvdA gaat niet sjoemelen met de arbeidsvoorwaarden van mensen die nu in de sociale werk-voorziening werken.
Werkgevers krijgen groot gemak van de nieuwe regeling.
Een reguliere werknemer zal niet minder kosten dan een arbeidsgehandicapte die minder productief is en extra begeleiding nodig heeft.
Het verschil in productiviteit krijgt de werkgever vergoed.
Papierwerk wordt ze uit handen genomen.
Wie een fatsoenlijk werkaanbod weigert, krijgt een korting op zijn uitkering.
Dit kan ook gebeuren als iemand afspraken over het volgen van scholing, re-integratie of werk willens en wetens niet nakomt.
Ook gedeeltelijk arbeidsongeschikten mogen niet terugvallen op een inkomensniveau onder de bijstand.
Mensen die volledig arbeidsongeschikt zijn vanwege fysieke en/of psychische redenen hebben in onze beschaafde samenleving recht op een materieel fatsoenlijk leven en mogen eveneens niet terugvallen op een inkomensniveau onder de bijstand.
Deze mensen zullen niet meer lastig geval-len worden met eisen als: sollicitatieplicht, verplichting tot tegenprestaties en strafkortingen.
Een groeiende groep werknemers werkt met een tijdelijk contract.
Wat ook wel eens gezegd mag worden: zij leveren samen een niet te onderschatten bijdrage aan de economie.
Het leger flexibele werknemers stelt bedrijven in staat om snel, goedkoop en zonder rompslomp de bedrijfsvoering aan te passen aan veran-derende werkomstandigheden.
De PvdA vindt dat die grote bijdrage in geen verhouding staat tot de geringe waardering die flexwerkers genieten.
Ze leven voortdurend in onzekerheid.
Heb ik volgende week nog werk?
Heb ik genoeg inkomen om de eindjes aan elkaar te knopen?
De kans op een vaste baan is de afgelopen jaren fors afgenomen.
De economische zelfstandigheid van flexwerkers staat op het spel.
Dat wil de PvdA niet aanvaarden.
