Tevens starten in meerdere regio ’s buiten de Randstad experimenten met nachttreinen, naar Brabants voorbeeld.
NS en Prorail werken beter samen.
5. Er komt een nieuwe spoorlijn van Almere via Utrecht naar Breda (AUB).
De treinverbindingen naar Duitsland en België worden verbeterd.
6. In veel Franse en Duitse steden zijn de afgelopen decennia met veel succes tramsystemen aangelegd.
In Nederland maken we een inhaalslag door te investeren in nieuwe tramlijnen.
Plannen daarvoor in Groningen, Utrecht, Maastricht, Nijmegen en andere steden worden (financieel) gesteund.
Regionale treinen, lightrail, metro, sneltram en snelbus vormen een samenhangend net van hoge kwaliteit.
Wacht- en overstaptijden worden korter.
Reisinformatie is integraal en actueel.
7. De grote steden houden de keus hun openbaar vervoer zelf te laten uitvoeren door gemeentelijke vervoersbedrijven.
Zo blijft de samenhang tussen tram, bus en metro in stand.
Openbaar vervoer wordt beter toegankelijk voor ouderen, gehandicapten en mensen met kinderen.
8. Er komen meer schone en zuinige bussen, zoals elektrische, waterstof- en aardgasbussen.
9. Gemeenten krijgen de mogelijkheid naast vervuilende vrachtauto ’s ook andere voertuigen en bouwmachines te weren om de lucht schoner te maken.
10. De OV-chipkaart wordt een echte servicekaart die het reizigersgemak dient.
Reizigers die op hun privacy gesteld zijn, mogen hiervan geen financieel of praktisch nadeel ondervinden.
De OV-chipkaart wordt pas verplicht op het spoor als de NS alle kinderziekten, waaronder beveiliging, heeft opgelost en de klachtenafhandeling bij  één loket is geregeld.
11. In de binnenvaart wordt de samenwerking tussen vervoerders
en duurzame innovatie gestimuleerd.
12. Nederland neemt internationaal het voortouw voor beter grensoverschrijdend openbaar vervoer,
alsmede voor de invoering van een Europese treinplanner met boekingssysteem, ook voor fiets en rolstoel.
13. Nederland neemt in Europa het voortouw in de hervorming van de brandstofaccijns.
Alle brandstofaccijns krijgt een klimaatcomponent die langzaam oploopt met de CO2-prijs die geldt in andere sectoren.
Hierop vooruitlopend wordt de dieselaccijns met ingang van 2013 verhoogd en gelijkgetrokken met Duitsland.
14. De kilometerheffing wordt zo snel mogelijk ingevoerd, waarbij: a) de kilometertarieven een fors verschil maken tussen milieubelastende en schone voertuigen;
b) vrachtverkeer duurder wordt;
c) op drukke plekken en in de spits een hoger tarief geldt;
d) de privacy buiten kijf staat: politie en justitie krijgen geen toegang tot reisgegevens;
e) een deel van de opbrengst wordt ingezet voor lagere lasten op arbeid.
15. De vergoeding voor woon-werkverkeer met de auto gaat onder het normale belastingregime vallen.
De vergoeding voor woon-werkverkeer met het OV blijft onbelast.
Thuiswerken en schoner reizen worden voortaan beloond.
Zo wordt de vrijstelling voor een belastingvrije fiets voor woon-werkverkeer verhoogd.
16. De verlaging van de aanschafbelasting op auto ’s wordt teruggedraaid
en de tarieven worden verder gedifferentieerd naar milieubelasting.
Vanwege de ruimte die auto ’s innemen moet er een rem blijven op het autobezit.
17. Gemeenten krijgen de mogelijkheid om parkeertarieven te differenti ëren op basis van vervuiling van de auto.
18. De bijtelling van de zaak wordt hervormd waardoor leaserijders gaan betalen naar rato van het aantal priv ékilometers dat ze maken.
Waar dat niet haalbaar is, wordt het huidige bijtellingspercentage verhoogd.
De bestaande prikkel voor zuinige auto ’s blijft gehandhaafd.
19. Deelauto ’s krijgen een volwassen plek in het Nederlandse vervoerssysteem.
De auto hoeft niet per se voor de deur te staan.
Carpoolen wordt gestimuleerd.
20. Vervoer op fossiele brandstof wordt zo snel mogelijk vervangen door rijden op groene stroom of andere duurzame energiebronnen.
Taxivervoer wordt elektrisch.
Er komen voldoende elektrische laad- en snellaadpunten.
21. Nederland ijvert in Brussel voor de strengst mogelijke milieunormen voor alle nieuwe voer- en vaartuigen.
Ook worden maatregelen genomen om bestaande binnenvaartschepen en (diesel)treinen schoner, zuiniger en stiller te maken.
22. Maximumsnelheden voor brom- en snorfietsen worden strenger gehandhaafd.
Ook komen er strengere milieu- en geluidseisen voor gemotoriseerde tweewielers
en wordt een verplichte jaarlijkse keuring ingevoerd, vergelijkbaar met de APK-keuring voor personenauto ’s.
23. Er komen geen nieuwe wegen die ons land nog meer versnipperen.
Dus ook geen Blankenburgtunnel, Rijnlandroute, A13/A16 of doortrekking van de A15 door de natuur.
Het spitstarief in de kilometerheffing moet nieuwe wegverbredingen overbodig maken; de bak van Amelisweerd wordt niet verbreed.
De snelheidsverhoging naar 130 km per uur wordt teruggedraaid.
Waar dat nodig is voor het milieu en/of tegen geluidsoverlast, gaat de maximumsnelheid naar 80 of 100 km per uur.
24. Verkeersveiligheid krijgt weer de aandacht die het verdient: de inzet is om het aantal verkeersdoden in 2020 terug te brengen naar maximaal 400 per jaar.
Dit kan alleen als de veiligheid van fietsers en voetgangers binnen de bebouwde kom veel meer prioriteit krijgt.
25. Er komen experimenten om wegen duurzamer te maken, bijvoorbeeld door overkappingen en combinaties met het produceren van groene energie.
26. De groei van Schiphol en regionale vliegvelden wordt gestopt.
Vliegveld Twente komt er niet.
In navolging van Duitsland, Frankrijk en het Verenigd Koninkrijk komt er een belasting op vliegen.
Nederland maakt zich in Europees verband sterk voor de invoering van een kerosinetax, vergelijkbaar met de accijns op benzine en andere brandstoffen.
Er komt een verbod op nachtvluchten.
27. Nederland grijpt haar sterke marktpositie aan om een voortrekkersrol te spelen bij het schoner maken van binnenvaart en zeevaart, bijvoorbeeld door havengelden afhankelijk te maken van de milieuprestatie van de reder en door het gebruik van groene walstroom te verplichten.
Nederland maakt zich in EU-verband sterk voor de invoering van een accijns op zware stookolie.
1. Om verrommeling van het landschap te voorkomen, voert de rijksoverheid een openruimteheffing in.
Projectontwikkelaars betalen deze eenmalig op het moment dat zij groene ruimte bebouwen.
2. Het Rijk neemt weer de verantwoordelijkheid voor de ruimtelijke ordening op hoofdlijnen.
Het middenbestuur wijst in de eigen regio de grenzen aan waarbinnen gemeenten mogen bouwen.
3. De overheid stimuleert het bouwen van flexibele constructies die naar behoeven kunnen worden (her) gebruikt als kleine bedrijven, kantoren of woningen van verschillende groottes.
4. In de onroerendezaakbelasting (ozb) gaat ruimtegebruik zwaarder meetellen.
5. Woningen worden naar behoefte binnen de grenzen van de bestaande bebouwing
en nabij knooppunten van openbaar vervoer gebouwd.
Deze woningen zijn energieneutraal of wekken energie op.
6. Er komt een Fonds Duurzame Structuurversterking.
Al het geld voor infrastructuur en ruimtelijke investeringen komt in  één pot, waaruit integrale plannen voor verkeer en wonen worden gefinancierd.
Zo gaat er minder geld naar asfalt en meer naar openbaar vervoer, fietsvoorzieningen en stadsverbetering.
7. Er wordt ruimtelijk beleid ontwikkeld om de autoafhankelijkheid en mobiliteitsgroei te verminderen.
Dit betekent inzetten op compacte steden en het ontwikkelen van normen voor nieuwe wijken en herstructureringsprojecten die ervoor zorgen dat alle basisfuncties zoals onderwijs, gezondheidszorg, winkelen en hoogwaardig OV op fiets- en loopafstand komen te liggen.
8. Nederland wordt voldoende beschermd tegen natte voeten, juist door water de ruimte te geven.
Hierbij geldt de stelregel: eerst vasthouden, dan bergen en dan pas afvoeren.
De nieuwe kansen die waterberging biedt voor natuur en recreatie worden benut.
Rivieren worden verruimd.
9. De overheid bevordert dat nieuwe woningen rekening houden met verschillende levensfasen en makkelijk aanpasbaar zijn voor mensen met een handicap.
Daarnaast wordt gestimuleerd dat bestaande woningen geschikt worden gemaakt voor bewoning door ouderen en mensen met een handicap.
10. Gemeenten gaan een leegstandsbeleid voeren.
Op nieuwe kantoren en bedrijfspanden wordt een  ‘verwijderingsbijdrage’ geheven, die wordt gebruikt om bestaande kantoren en bedrijfspanden om te bouwen tot bijvoorbeeld woningen of ze te slopen.
Leegstand langer dan een jaar kan door gemeenten worden beboet met een leegstandsheffing.
Bij langdurige leegstand kan een gemeente een kantoor of bedrijfspand tegen de marktwaarde vorderen om te renoveren of te slopen.
Overbodige regels die ombouw belemmeren worden aangepakt.
11. In krimpende gemeenten probeert de overheid niet de bevolking, maar de voorzieningen op peil te houden, zoals onderwijs, zorg, winkels en openbaar vervoer.
De verdeelsleutel van het Gemeentefonds wordt aangepast ten behoeve van krimpgemeenten.
Het economische beleid speelt in op de kansen van krimp in sectoren als natuur, recreatie, zakelijke dienstverlening, creatieve industrie en zorg.
1.<U+F020>Aan de bonuscultuur wordt een einde gemaakt.
Er komt een bindende code voor maatschappelijk verantwoord bankieren, om te beginnen voor banken die een beroep doen op overheidssteun, en een beroepseed voor bankiers.
De bankierseed wordt vastgelegd in een openbaar register.
Het niet naleven ervan krijgt gevolg.
Over het naleven ervan leggen banken verantwoording af in hun jaarverslag.
2.<U+F020>Nederland spant zich in voor een krachtig Europees en mondiaal toezicht op de financiële markten.
De regering werkt mee aan een Europees kader voor de sanering of ontmanteling van probleembanken, waarbij obligatiehouders meebetalen.
Er komt een Europees depositogarantiefonds, dat door de banken zelf wordt gevuld,
3. De markt voor financiële derivaten wordt aan banden gelegd en transparanter gemaakt.
Nieuwe financiële producten worden vooraf door toezichthouders getoetst op begrijpelijkheid en risico’s.
Zij leggen speculatie aan banden.
Dat geldt ook voor speculatie met voedsel.
4. De bankenbelasting wordt uitgebreid zodat niet alleen de systeembanken, maar alle grotere banken een stevige bankenbelasting gaan betalen.
5. Binnen de EU en het Internationaal Monetair Fonds pleit Nederland voor een heffing op financiële transacties, die speculatieve handel tegengaat en markten stabiliseert.
Deze heffing dient ook een Tobintaks op grote valutatransacties te omvatten.
6. Risicovolle activiteiten van banken worden gescheiden van de nutsfuncties van banken ten behoeve van consumenten en bedrijven.
7. Banken moeten hogere kapitaalbuffers gaan aanhouden om weerbaarder te zijn in het geval van een crisis.
8. Nederland ijvert voor een onafhankelijk internationaal hof voor overheidsschulden.
Als de schuldenlast van een land onhoudbaar wordt, bepaalt dit hof welk gedeelte moet worden kwijtgescholden.
9. Bij een nieuwe ronde van harmonisering van betalen in de eurozone moet het voor particulieren en bedrijven mogelijk worden gemaakt om hun bankrekeningnummer mee te nemen naar een andere bank.
10. De mogelijkheden van hedgefunds en vergelijkbare fondsen om bedrijven op te kopen, te splitsen en met hoge schulden op te zadelen, die ten koste gaan van de werknemers of de toekomst van het bedrijf, worden fors beperkt.
1. Het is tijd voor een bredere opvatting van rijkdom en vooruitgang, waarin groei van welzijn en behoud van natuur en milieu centraal staan.
Het uitgangspunt van een gezond financieel-economisch beleid is het Bruto Nationaal Geluk.
GroenLinks investeert nu in een schone en groene toekomst.
2. Er wordt een verstandig begrotingsbeleid gevoerd.
Zo snel als verantwoord, worden de tekorten op de begroting weggewerkt.
De economie wordt niet kapot bezuinigd als het slecht gaat, maar ook niet extra gestimuleerd als het goed gaat.
Op termijn wordt gestreefd naar een structureel overschot op de begroting.
3. Nederland zet zich in voor een Europese Green New Deal ter bestrijding van de crisis.
Om toekomstgerichte investeringen aan te jagen moet het Europese klimaatbeleid worden aangescherpt.
Tevens moet de uitleencapaciteit van de Europese Investeringsbank (EIB) worden verhoogd, onder meer met behulp van de Europese Centrale Bank.
De EIB dient voor de investeringsprojecten strikte groene en sociale criteria te hanteren, in lijn met de EU2020-strategie.
4. Nederland streeft ernaar dat het Begrotingspact, dat buiten de EU om door 25 landen gesloten is, zo snel mogelijk wordt vervangen door reguliere Europese wetgeving, waarover het Europees parlement meebeslist.
5. Nederland pleit voor versterking van de beschermingswal voor de eurozone, door middel van een hoger euronoodfonds, gevoed door de Europese Centrale Bank, en de invoering van euro-obligaties.
Dat verkleint risico ’s op nieuwe reddingsoperaties.
6. Eurolanden die aankloppen bij het euronoodfonds komen onder strikt Europees toezicht te staan, maar wordt tevens een perspectief geboden op economisch en sociaal herstel.
7. Het belastingstelsel wordt vergroend en de belasting op vermogen verhoogd.
Deze opbrengsten worden ingezet om de belasting op arbeid fors te verlagen.
De koopkracht van met name werkenden en gezinnen met kinderen tot en met een modaal inkomen gaat met voorrang omhoog.
Leden van het Koninklijk Huis gaan, net als ieder ander, belasting betalen over inkomen en vermogen.
8. De wetgever zet zich in om een einde te maken aan de graaicultuur, specifiek wat betreft de salarissen van hoge functionarissen in publieke of semipublieke functies.
De Balkenendenorm moet worden nagestreefd.
Daar waar de overheid als aandeelhouder invloed kan uitoefenen, dient structureel te worden ingezet op matiging van de salarissen.
9. Het lokale belastinggebied wordt verruimd.
Gemeenten krijgen meer mogelijkheden voor vergroening van lokale belastingen en heffingen.
10. Er komt een toptarief van 60 procent voor inkomens boven de 150.000 euro.
Bonussen en gouden handdrukken groter dan een modaal jaarsalaris worden extra belast, zowel door een extra loonbelasting voor het bedrijf dat de bonus uitkeert, als een extra belastingheffing voor de ontvanger.
Alleen indien een bonus eerlijk onder alle werknemers van het betreffende bedrijf wordt uitbetaald, wordt van deze heffingen afgezien.
11. Bij bezuinigingen op de overheidsuitgaven worden in het bijzonder de uitgaven voor onderwijs, natuur, openbaar vervoer en ontwikkelingssamenwerking gespaard.
Er wordt zo veel mogelijk extra geïnvesteerd in deze sectoren.
Onderwijs heeft daarbij topprioriteit.
12. Het maken van schulden wordt niet langer gestimuleerd, het aflossen wel.
Zo komt er een einde aan de bevoordeling van vreemd vermogen boven eigen vermogen in de vennootschapsbelasting.
13. De solidariteit tussen jong en oud, man en vrouw, gezond en ziek en rijk en arm, wordt versterkt.
Dit wordt bereikt via onder andere: a) aanpassing van de financiering van de zorg;
b) herziening van het fiscale stelsel;
c) modernisering van de arbeidsmarkt;
d) modernisering van de woningmarkt;
e) invoering van een nieuw systeem voor de bekostiging van het hoger onderwijs;
f) een eerlijke financiering van de voorzieningen voor de oude dag.
Deze maatregelen worden snel en voortvarend genomen,
zodat de overheidsbegroting op lange termijn zeker is gesteld
en er tijd is voor een goede invoering en gewenning.
14.<U+F020>Solidariteit houdt voor ons niet op bij de landsgrenzen.
De aanpak van de eurocrisis moet licht aan het einde van de tunnel bieden voor alle Europeanen, op de eerste plaats voor degenen die er het meest door getroffen zijn, zoals de Griekse minima en Spaanse jongeren.
1.<U+F020>Er wordt extra geïnvesteerd in het onderwijs.
Dit geld wordt vooral geïnvesteerd in het basisonderwijs en het (voorbereidend) beroepsonderwijs.
GroenLinks roept op tot een Nationaal Onderwijsakkoord tussen overheid, bestuurders, docenten, ouders en leerlingen, dat bestaande vormen van afstemming versterkt en als doel heeft om elke leerling voldoende aandacht en begeleiding te kunnen geven.
2. Werken in het onderwijs wordt aantrekkelijker gemaakt.
Door de regeldruk en de bureaucratie in het onderwijs aan te pakken wordt de werkdruk verminderd.
De klassen worden verkleind en leraren worden ondersteund door klassen- en onderwijsassistenten, gespecialiseerde vakdocenten en conci ërges, waardoor zij meer tijd overhouden voor het lesgeven en individuele begeleiding.
De opleidingseisen voor leraren op het vmbo gaan omhoog.
Daar staat tegenover dat hun beloning geleidelijk gelijk wordt getrokken met die van leraren op de havo en het vwo.
3. Er komt een vervolg op het Actieplan Leerkracht om een carrière als leraar aantrekkelijker te maken
en leraren te stimuleren en in hun opleiding te investeren.
Hierin worden ook afspraken gemaakt over extra beloning voor leraren die les geven aan veel leerlingen met achterstanden.
Deze extra beloning wordt gekoppeld aan het behalen van extra kwalificaties voor onderwijs in achterstandssituaties.
4. Het aantal onbevoegde leraren en leid(st)ers voor de klas, op de voorschool en de buitenschoolse opvang wordt teruggedrongen.
Daartoe worden scholingsbudgetten beter benut en vergroot.
5. Ouders, docenten, studenten en leerlingen krijgen meer zeggenschap over het beleid van scholen en onderwijsinstellingen.
Inspraak en medezeggenschap worden versterkt en waar nodig worden bestuursstructuren aangepast.
6. Er komt in het hele land een aanbod van voorschoolse programma ’s voor peuters om de aansluiting met het onderwijs te verbeteren en achterstanden te voorkomen.
7. Basisscholen worden brede scholen.
Ook in het voortgezet onderwijs wordt de toepassing van het concept van de brede school gestimuleerd.
Brede scholen verzorgen een programma van zeven tot zeven.
Er is ruimte voor sport, kunst, drama en buitenspelen, als het kan in de natuur.
De voor-, tussen- en naschoolse opvang wordt verzorgd door deskundige pedagogische medewerkers.
De brede school werkt samen met de jeugdhulpverlening en de gezondheidsdiensten om problemen snel te kunnen signaleren en aanpakken.
8. Kleinschaligheid in het onderwijs wordt gestimuleerd.
Voor het onderwijs in krimpgebieden worden creatieve oplossingen die de kwaliteit op kleine scholen waarborgen gesteund.
9. Er komt geen individueel prestatieloon voor docenten.
Onderwijs is een teamprestatie.
10. De nullijn voor docenten vervalt vanaf 2014.
Vanaf dan maken leerkrachten en docenten weer een normale salarisontwikkeling door.
11. Er wordt geïnvesteerd in goede onderwijsgebouwen die klimaatneutraal zijn, een goed binnenklimaat waarborgen
en een goede werkplek zijn voor leerlingen en leerkrachten.
1.<U+F020>Vmbo- en mbo-scholen gaan beter presteren: a) De urennorm voor mbo-opleidingen wordt beter ingevuld en nageleefd.
b) Er komt een maximumnorm voor overhead en scherper toezicht op de financiën van instellingen.
c) Schooluitval wordt tegengegaan door jongeren die dreigen uit te vallen een eigen coach of studiebegeleider te geven en beter samen te werken met de hulpverlening.
d) Scholen gaan beter samenwerken om de overgang van vmbo naar mbo te verbeteren.
Het ineenschuiven van deze twee onderwijssoorten in bijvoorbeeld brede vakscholen wordt bevorderd.
e) Meer leerlingen verlaten het mbo met het hoogste diploma (mbo-4).
f) Er worden meer kortere hogere beroepsopleidingen aangeboden (associate degrees) zodat vakmensen de mogelijkheid hebben hun vaardigheden en kennis te verdiepen na een mbo-opleiding.
g) Het beroepsonderwijs betrekt werkgevers meer bij de inrichting van het onderwijsprogramma.
2. Iedere leerling in het beroepsonderwijs, dus ook een leerling zonder geldige verblijfsstatus, heeft recht op een stage- of leerwerkplek.
Daartoe: a) worden scholen wettelijk verplicht om een stage- of leerwerkplek te regelen voor jongeren die dat buiten hun schuld zelf niet is gelukt.
Scholen mogen geen enkele leerling van school laten gaan vanwege het ontbreken van een stage- of leerwerkplek;
b) moeten bedrijven en (overheids)organisaties per vijftig werknemers minimaal  één stage- of leerwerkplek aanbieden;
c) worden bedrijven die meer stage- of leerwerkplekken bieden fiscaal gestimuleerd;
d) worden er vak(technische)opleidingen gecreëerd op het gebied van onder meer warmte- en koudetechniek en duurzame energie, waarmee jongeren direct aan de slag kunnen in de groene economie.
1.<U+F020>Volwasseneneducatie kan een belangrijke rol spelen bij de integratie van nieuwkomers, het tegengaan van analfabetisme, de verwerving van de Nederlandse taal en een succesvolle herintreding op de arbeidsmarkt van bijvoorbeeld bijstandsmoeders.
Met name de regionale opleidingscentra (roc ’s), maar ook het voortgezet onderwijs, hogescholen en universiteiten moeten laagdrempelige leertrajecten aanbieden aan volwassenen en zo een leven lang leren beter faciliteren.
Er komt een plan om (functioneel) analfabetisme in tien jaar tot een minimum te beperken.
2. De vroege selectie in het Nederlandse onderwijs, die met name negatieve gevolgen heeft voor achterstandsleerlingen en aanzet tot een stereotype vakkeuze, wordt teruggedrongen door: a) het doorstromen van lagere naar hogere opleidingen en het stapelen van opleidingen te stimuleren
en doorlopende leerlijnen en flexibele schoolcarri ères mogelijk te maken.
Dit houdt onder andere in dat er meer brede brugklassen komen,
dat lesprogramma ’s beter op elkaar aansluiten
en dat doorstroomeisen transparant en objectief zijn;
b) alle kinderen te toetsen, maar toetsscores (zoals Cito-scores) alleen als selectiecriterium te gebruiken als deze zijn gebaseerd op voortgangstoetsen die op verschillende momenten gedurende de basisschooltijd zijn afgenomen en worden gecombineerd met het oordeel van de leerkracht over de brede ontwikkeling van het kind;
c) de structurele vorming van meer kopklassen en schakelklassen (op de basisschool) en voetklassen (op de middelbare school), waardoor leerlingen die aan het eind van groep acht nog een taalachterstand hebben een extra jaar onderwijs kunnen volgen;
d) te experimenteren met junior colleges voor kinderen van elf tot en met veertien jaar.
Een diploma van het junior college geeft toegang tot alle typen vervolgonderwijs en combineert de sterke punten van het basisonderwijs, zoals  één of twee vaste leraren, met die van het voortgezet onderwijs, zoals inhoudelijke verdieping;
e) maatregelen te nemen die een keuze voor techniek en bèta aantrekkelijker maakt, in het bijzonder voor meisjes.
3. Waarderingssytemen voor scholen moeten gebaseerd zijn op een evenwichtig pakket aan criteria.
Er komt geen beloningssysteem voor scholen en leraren op basis van toetsscores.
4. Segregatie in het onderwijs wordt bestreden met: a) een vast aanmeldmoment voor het basisonderwijs, waarbij het plaatsen van kinderen op de school in de eigen buurt wordt bevorderd;
b) een plicht voor gemeenten en schoolbesturen om niet-vrijblijvende afspraken te maken over het bestrijden van segregatie.
De onderwijsinspectie ziet toe op de kwaliteit van de afspraken en de uitvoering door scholen.
5. Scholen moeten leerlingen voorbereiden op het leven in een pluriforme samenleving.
Daarom geven ze voorlichting over mensenrechten en culturele, etnische, seksuele en religieuze diversiteit.
Docenten worden getraind om leerlingen te vormen in het omgaan met wensen en grenzen.
6. Het onderwijs draagt bij aan het doorbreken van rolpatronen in de beroepskeuze.
Het wordt aantrekkelijker voor mannen om in het basisonderwijs, de kinderopvang en op de voorschool te werken.
Naast de basisopleiding tot leraar, krijgen pabo ’s de mogelijkheid om ook specialisaties aan te bieden, zoals voor de onder- en bovenbouw en voor praktijkonderwijs.
7. Op reguliere scholen wordt zoveel mogelijk passend onderwijs geboden aan iedereen, ongeacht functiebeperkingen.
Scholen en leraren krijgen ondersteuning om alle leerlingen goed onderwijs te kunnen bieden.
Knelpunten in het stelsel van passend onderwijs, zoals de afstemming met jeugdzorg, expertise bij docenten, gebrek aan regie over samenwerkingsverbanden en het ontbreken van een definitie van basisondersteuning, worden opgelost.
Dit alles laat onverlet dat voor een groep kinderen speciaal onderwijs nodig blijft.
8. Voor kinderen met een voorsprong komt voldoende aandacht.
Door middel van uitdagende lesstof wordt onderpresteren voorkomen en krijgen ook deze leerlingen onderwijs op maat.
9. Bij de inschrijving op een school voor bijzonder onderwijs, staat de keuzevrijheid van ouders en leerling voorop.
Het is voldoende als zij de grondslag van de school respecteren.
1. De huidige studiefinanciering wordt aangepast: de basisbeurs wordt afgeschaft.
In plaats daarvan krijgen studenten de mogelijkheid om hun levensonderhoud te bekostigen met een studie-inkomen dat zij lenen tegen gunstige voorwaarden en naar draagkracht terugbetalen.
Er worden maatregelen genomen om ervoor te zorgen dat een studieschuld geen belemmering vormt bij bijvoorbeeld het afsluiten van een hypotheek.
De aanvullende beurs voor studenten met minder draagkrachtige ouders wordt verhoogd.
Het collegegeld wordt verlaagd.
Ook wordt de langstudeerboete afgeschaft.
Het geld dat de overheid met het afschaffen van de basisbeurs bespaart, wordt volledig geïnvesteerd in de kwaliteit en toegankelijkheid van het hoger onderwijs.
Het volgen van een tweede studie verruimt de horizon en het kennisniveau van onze hoger opgeleiden.
Voor een tweede studie hoeft slechts het wettelijk collegegeld te worden betaald.
Het stapelen van studies moet mogelijk zijn.
2. Het hoger onderwijs wordt geïntensiveerd door de docent/ student-ratio en het aantal contacturen te verhogen.
Professionalisering van docenten krijgt meer aandacht.
3. Buitenlandse studenten krijgen gemakkelijker toegang tot ons hoger onderwijs.
4. Met hogescholen en universiteiten worden afspraken gemaakt over meer loopbaankansen voor jongeren, vrouwen en etnische minderheden binnen hun instellingen, bijvoorbeeld via een betere loopbaanbegeleiding en een meer diverse samenstelling van sollicitatiecommissies.
5. Er wordt meer geïnvesteerd in kennisontwikkeling op het gebied van energie, klimaat en het efficiënt omgaan met natuurlijke hulpbronnen.
Investeringen gaan niet alleen naar topsectoren en toegepast onderzoek, maar naar de breedte van de wetenschap waarbij de academische onafhankelijkheid essentieel is.
Fundamenteel onderzoek is de basis van vooruitgang.
De overheid erkent dat belang en staart zich niet blind op directe toepasbaarheid voor het bedrijfsleven.
6. Er komt een nieuwe manier van bekostiging van het hoger onderwijs, waarin geen prikkel zit om zo veel mogelijk diploma ’s te verstrekken.
Het experiment met prestatiebekostiging probeert te veel te regelen en zet zwakkere instellingen langdurig op achterstand.
Het wordt daarom gestaakt
7. Op Europees niveau ijvert Nederland ervoor dat: a) een groter deel van de EU-begroting wordt besteed aan onderwijs, onderzoek en ontwikkeling;
b) er voor alle studerenden een Erasmusbeurs beschikbaar komt, die de meerkosten van een studiejaar aan een buitenlandse onderwijsinstelling dekt;
c) de resultaten van publiek gefinancierd onderzoek gratis toegankelijk worden;
d) het midden- en kleinbedrijf makkelijker kan meedingen naar onderzoeks- en ontwikkelingsgelden, zodat ook hier kennisontwikkeling wordt bevorderd.
1.<U+F020>De overheid dringt aan op een Sociaal Akkoord voor een nieuwe inclusieve arbeidsmarkt.
De kosten van werkloosheid worden meer bij de werkgever gelegd via premiedifferentiatie.
Er worden harde afspraken gemaakt over voldoende scholingsbudgetten en stageplekken,
het in dienst nemen van mensen met een grote afstand tot de arbeidsmarkt
en het voorkomen van werkloosheid door mensen te begeleiden van werk naar werk.
2. Het behoud en het scheppen van banen heeft topprioriteit.
De lasten op arbeid en de loonkosten voor werkgevers voor met name laagbetaalde arbeid worden verlaagd.
3. Werken tegen een laag loon moet financieel meer opleveren.
Dat zorgt ervoor dat economische zelfstandigheid eerder mogelijk wordt met een deeltijdbaan en laag loon.
4. De leeftijd waarop iemand recht krijgt op het wettelijk minimumloon wordt verlaagd van 23 naar 18 jaar.
5. Er komt voor alle arbeidscontracten een eenduidig wettelijk ontslagrecht met korte procedures.
Een ontslagbesluit dient te worden voorafgegaan door een hoorzitting van een onafhankelijke instantie met een bindende uitspraak over het toestaan van het ontslag.
In deze onafhankelijke instantie zijn werkgevers en werknemers evenredig vertegenwoordigd.
6. Langdurige werkloosheid wordt voorkomen door werknemers van werk naar werk te begeleiden.
De werkloosheidsuitkering (WW) wordt verhoogd naar 90 procent van het laatstverdiende loon in het eerste half jaar en bedraagt 80 procent in het tweede half jaar.
De maximale WW-duur is een jaar
en het dagloon wordt gemaximeerd op een modaal salaris.
Mensen met flexibele contracten krijgen sneller toegang tot de WW.
Daarbij wordt specifiek aandacht besteed aan werklozen die ouder zijn dan vijftig jaar.
7. We verbeteren de positie van oudere werknemers op de arbeidsmarkt.
We maken het aantrekkelijker voor werkgevers om in deze doelgroep te investeren, door de premiekorting voor het in dienst nemen van werkloze ouderen uit te breiden.
Ook bestrijden we actief leeftijdsdiscriminatie door werkgevers.
8. Alle werknemers krijgen een individueel scholingsbudget.
Deze scholingsrechten worden via een nationaal scholingsfonds door werkgevers gefinancierd en fiscaal gestimuleerd.
Het vitaliteitssparen gaat hierin op.
Dat geldt ook voor de bestaande ontslagvergoedingen en de doorwerkbonus.
Als werknemers van hun werkgever onvoldoende mogelijkheden voor scholing hebben gekregen, krijgen zij bij ontslag recht op een vergoeding.
Die moeten zij aan scholing besteden dan wel aanwenden als bedrijfskapitaal indien zij kiezen voor zelfstandig ondernemerschap.
9. Werkgevers en vakbonden gaan serieus werk maken van kwaliteit van laagbetaald werk, scholing, loopbaanontwikkeling en langer doorwerken.
Alleen ontwikkelcao’s die harde afspraken bevatten over levensloopbewust personeelsbeleid worden in de toekomst nog algemeen verbindend verklaard.
10. Bedrijven, opleidingsinstituten, de gemeentelijke sociale dienst, de sociale werkvoorziening, re-integratiebureaus en het UWV bundelen hun krachten in publiekprivate leerwerkbedrijven die mensen met een (grote) afstand tot de arbeidsmarkt scholing en werkzekerheid bieden.
11. Er komen verplichte quota voor het aantal gedeeltelijk arbeidsgehandicapten dat werkgevers (uitgezonderd kleine bedrijfjes en organisaties) in dienst moeten hebben.
Werkgevers die niet voldoen aan deze verplichting krijgen een gepaste boete.
12. De zeggenschap van werknemers over werktijden en thuiswerken wordt, waar mogelijk, vergroot met een wettelijk recht op flexibel werken.
13. De overheid stimuleert dat zowel mannen als vrouwen werken en zorgen kunnen combineren.
Financiële voordelen voor kostwinnersgezinnen in de belastingen en de sociale zekerheid worden afgeschaft.
Het zwangerschapsverlof wordt uitgebreid tot twintig weken.
Het kraamverlof voor partners wordt uitgebreid van twee dagen naar twee weken
en het langdurig zorgverlof wordt beter toegankelijk voor alleenstaanden.
14. Er wordt geïnvesteerd in betere, toegankelijke kinderopvang.
Ouders hebben recht op kinderopvangtoeslag voor het aantal uren dat zij participeren plus reistijd.
Voor zelfstandigen zonder personeel komt er een andere, minder bureaucratische oplossing.
Het is aan ouders om te kiezen voor gastouderopvang, crèche of buitenschoolse opvang.
De wachtlijsten worden weggewerkt,
de kwaliteit van de kinderopvang wordt verbeterd
en de openingstijden worden verruimd.
Scholen bieden allemaal een dagarrangement voor kinderen met allerlei activiteiten, voldoende beweging, gezond eten en professionele leiding.
15. Het samengaan van crèches en peuterspeelzalen, inclusief de vroeg- en voorschoolse educatie, wordt gestimuleerd en gefaciliteerd,
waarbij het tegengaan van segregatie
en het bieden van een kwalitatief hoogstaand pedagogisch klimaat met doorlopende leerlijnen voor alle kinderen vooropstaan.
16. Nederland zet zich in voor een toekomstbestendig sociaal Europa.
Nederland ijvert ervoor om de Europese afspraken over een eerlijker arbeidsmarkt, groene werkgelegenheid en de aanpak van armoede, discriminatie en sociale uitsluiting even stevig te maken als de financiële afspraken.
Daartoe dient de nadruk bij het begrotingstoezicht te verschuiven naar de houdbaarheid van de overheidsfinanciën op middellange termijn: landen krijgen meer tijd om hun tekort weg te werken mits zij forse hervormingen doorvoeren in lijn met de EU2020-strategie.
Nederland zelf gaat serieuzer werken aan de doelen voor 2020 die ons land dreigt te missen, zoals het verminderen van het aantal armen met 180 duizend, 20 procent energiebesparing en het investeren van 3 procent van onze welvaart in onderzoek en innovatie.
Daarnaast pleit de regering voor bindende Europese afspraken over: a) een wettelijk minimumloon in iedere Europese lidstaat, gerelateerd aan het welvaartsniveau;
b) verhoging van de arbeidsparticipatie van vrouwen, ouderen, etnische minderheden, mensen met een handicap of chronische ziekte en niet-studerende jongeren;
c) het wegnemen van barrières voor werken, wonen en studeren in een ander EU-land, ook voor migranten met een permanente verblijfsvergunning;
d) een gezamenlijk beleid voor arbeidsmigratie, dat migranten van buiten de EU de kans geeft te werken in sectoren die handen en hoofden tekortkomen, dat uitbuiting bestraft en arbeidsmobiliteit bevordert en zowel kennismigranten als laaggeschoolde arbeidsmigranten een gelijke arbeidsrechtelijke positie geeft;
e) het stellen van redelijke eisen bij aanbestedingen door overheden, zodat ook kleinere bedrijven een eerlijke kans krijgen om overheidsopdrachten uit te voeren.
17. Om gelijke beoordeling en doorstroming van mannen en vrouwen te bevorderen, dient de top van beursgenoteerde bedrijven en (semi)publieke instellingen voor ten minste 30 procent uit vrouwen te bestaan.
Dit vereist quota, naar Noors voorbeeld.
18. De overheid voert een actief voorkeursbeleid om de vertegenwoordiging van etnische minderheden in publieke topfuncties te versterken en maakt hierover ook afspraken met het bedrijfsleven.
Zo worden bedrijven verplicht diversiteitsclausules op te nemen in hun jaarverslagen, waarin ze kenbaar maken welke maatregelen ze hebben getroffen om de diversiteit binnen hun bedrijf te vergroten.
19. De zeggenschap van werknemers wordt versterkt.
Minimaal een derde van de leden van Raden van Commissarissen (RvC) wordt eens per vier jaar gekozen door de werknemers.
RvC-leden kunnen maximaal tien jaar aanblijven.
Het maximaal aantal RvC-lidmaatschappen bedraagt vijf per persoon.
De positie van werknemers moet verder worden versterkt door conform de CAO-wetgeving de vakbonden de eerst aangesproken partij te laten zijn om primaire arbeidsvoorwaardelijke onderhandelingen te voeren.
Wanneer dit niet het geval is, zijn bij 50 procent plus 1 stemmen van alle medewerkers, de ondernemingsraden de eerst aangewezen partij binnen het bedrijf om middels het instemmingsrecht te onderhandelen over arbeidsvoorwaarden.
Zij houden hierover via democratische uitgangspunten achterbanraadplegingen.
Ondernemingsraden krijgen toegang tot het wettelijk Enquêterecht om mismanagement te kunnen onderzoeken.
Voorts krijgt de ondernemingsraad verzwaard adviesrecht over belangrijke investeringsbeslissingen, belangrijke beleidsreserves en de bestemming van de winst
en een verzwaard adviesrecht bij benoeming en ontslag van de bestuurder.
De loonontwikkeling van de gewone werknemer en bestuurders loopt niet uiteen: als bestuurders meer gaan verdienen, doen de werknemers dat ook.
Werknemers en bestuurders maken samen het bedrijf.
Bij winst komt iedereen een deel toe.
20. Arbeidsmigranten behouden hun vrije toegang tot de arbeidsmarkt na drie jaar in het bezit te zijn geweest van een verblijfsvergunning.
21. Het VN verdrag over de bescherming van de rechten van alle migrantenwerkers en hun familieleden en het ILO Verdrag Decent work for domestic workers, worden geratificeerd en geïmplementeerd.
22. Tijd en niet-vergoede kosten van een vrijwilligers met een vrijwilligerscontract moeten worden gezien als gift en fiscaal aftrekbaar worden gemaakt.
1. In de wet wordt vastgelegd dat instellingen die werken met publieke (zorg)gelden altijd een vergunning hebben en geen winstoogmerk.
Dat geldt voor zorgverzekeraars en zorgverleners, zoals thuiszorgbureaus en ziekenhuisinstellingen.
In de vergunning worden onder andere eisen gesteld aan de toegang tot en de kwaliteit van de zorg, de regierol van de pati ënt, de scholing van het personeel en de salariëring.
2. De ziektekosten worden solidair opgebracht.
Dat betekent dat: a) de nominale premie wordt verlaagd en de financiering van de zorg meer inkomensafhankelijk wordt;
b) de zorgtoeslag overbodig wordt;
c) het eigen risico inkomensafhankelijk wordt.
1.<U+F020>Ouderen, chronisch zieken en mensen met een handicap krijgen maximale zeggenschap over het eigen leven: a) Eigen regie wordt gestimuleerd door de inzet van persoonsgebonden budgetten voor de mensen die dat willen.
Het persoonsgebonden budget wordt administratief vereenvoudigd, zodat mensen meer zelf kunnen regelen.
b) Er komt  één onafhankelijke indicatiestelling voor zorg, onderwijs, werk en inkomen.
Verder wordt de indicatiestelling waar mogelijk vervangen door steekproefsgewijze controle achteraf.
c) Mensen krijgen de zorg zoveel mogelijk thuis.
d) Mantelzorgers worden beter ondersteund door gemeenten, bijvoorbeeld door af en toe afgelost te kunnen worden door professionele en vrijwillige zorgverleners.
De bezuinigingen op de mantelzorgvergoeding worden teruggedraaid.
e) Bij de aanbestedingen in de thuiszorg dienen kwaliteit en continu ïteit voorop te staan.
2. De wijzigingen in het stelsel van de jeugdzorg worden met urgentie in gang gezet.
Ontschotting in de jeugdzorg dient te worden bevorderd.
De gemeenten krijgen de regie over de jeugdzorg, zoals opvoedingsondersteuning aan huis.
Gemeenten worden verantwoordelijk voor een sluitend aanbod van gespecialiseerde jeugdkrachten die directe ondersteuning bieden, in samenwerking met de eigen omgeving.
Jeugdkrachten worden verantwoordelijk voor de doorverwijzing naar gespecialiseerde jeugdzorg
en de financieringsstromen voor de jeugdzorg worden gebundeld.
3. Kwetsbare kinderen en jongeren worden zo veel mogelijk ondersteund om in een veilige situatie thuis op te groeien.
Pleegzorg wordt gestimuleerd wanneer thuis wonen niet meer mogelijk is.
Opgroeien in een instelling dient zo veel mogelijk als uiterste oplossing te worden gezien.
4. Er komt meer aandacht voor jongeren die in de justiti ële jeugdzorg terechtkomen, omdat zij in veel gevallen beter geholpen zouden zijn met geestelijke gezondheidszorg.
Kinderen zonder strafrechtelijke veroordeling worden niet meer ondergebracht in justiti ële inrichtingen.
5. Het inspraakrecht in de jeugdzorg voor jongeren en (pleeg) ouders wordt versterkt.
6. De inhoudelijke deskundigheid van de professionals in de zorg voor jeugd wordt verbeterd, onder andere ten aanzien van huiselijk, seksueel, eergerelateerd en antihomogeweld en ten aanzien van culturele en religieuze verschillen.
7. Ieder kind is uniek.
GroenLinks ijvert voor een maatschappelijk debat over medicalisering en de toenemende etikettering van kinderen.
8. Wonen en zorg worden gescheiden.
De wooncomponent wordt uit de AWBZ gehaald.
Mensen die in een instelling wonen krijgen zo meer regie over hun woonlasten en de manier waarop ze wonen.
Mensen met een lager inkomen worden hiervoor gecompenseerd via de huurtoeslag en gaan er niet in inkomen op achteruit.
9. Er wordt meer ge ïnvesteerd in personeel, opleidingen en loopbaanmogelijkheden in de zorg.
Instellingen voor verpleging en verzorging en voor gehandicapten- en geestelijke gezondheidszorg verbinden zich aan concrete plannen om kleinschaligheid te stimuleren
en de kostenefficiëntie te verbeteren.
10. De bewonersbijdragen die instellingen vragen voor langdurige zorg worden gemaximeerd zodat bewoners de financi ële ruimte hebben om maatschappelijk te participeren.
Verzorgingstehuizen bieden oudere stellen met een verschillende zorgindicatie de ruimte om samen te blijven leven en slapen.
11. Het beleid van Nederlandse gemeenten ten aanzien van mensen met een Europese invalidenparkeerkaart wordt geharmoniseerd zodat zij overal makkelijker kunnen parkeren.
1.<U+F020>Zorg in wijk en buurt komt centraal te staan.
De eerstelijnszorg en de preventieve zorg worden versterkt.
Het opzetten van kleinschalige gezondheidscentra wordt gestimuleerd, waarbij een apotheek, huisartsen, wijkverpleegkundigen en andere zorgverleners betrokken zijn.
2. Kwalitatief gelijkwaardige zorg die ook in de eerste lijn kan worden geleverd, vindt niet meer plaats in het ziekenhuis.
De financiering van de zorg wordt meer dan nu gericht op gezondheidswinst in plaats van op het aantal verrichte behandelingen.
3. De centralisatie van ziekenhuiszorg en zorginstellingen mag niet ten koste gaan van bereikbaarheid van acute zorg, zoals spoedeisende hulp en kraamzorg.
Aanrijtijden voor ambulances blijven in heel Nederland binnen de geldende normen, ook in dunbevolkte gebieden.
4. Werk in de zorg wordt interessanter en efficiënter door een taakherschikking van medisch specialisten, artsen, verpleegkundigen en paramedici.
5. Het medisch beroepsgeheim wordt gerespecteerd.
De privacy van de pati ënt en de autonomie van de arts worden niet aangetast.
6. Medisch specialisten komen in loondienst en worden onder de beloningscode voor de zorgsector gebracht.
7. Artsen en apothekers worden  – zo mogelijk door middel van wet- en regelgeving  – gestimuleerd om te kiezen voor de goedkope variant van een geneesmiddel.
Als er medische redenen zijn om te kiezen voor een duurdere variant dan wordt die, in lijn met onafhankelijke kwaliteitsrichtlijnen, voorgeschreven.
8. Innovatie en medische technologie worden meer gericht op preventie, kostenbeheersing, kwaliteit van leven
en versterking van de regierol van de pati ënt.
Met name ontwikkelingen op het gebied van E-Health bieden kansen op een efficiëntere zorg en dienen verder te worden ontwikkeld.
9. Zorgverzekeraars zonder winstoogmerk krijgen een centrale rol in de uitvoering van de publieke basisverzekering.
In het bestuur van deze instellingen krijgen de cliënten een zwaarwegende stem.
10. Langdurige zorg (AWBZ) wordt zoveel mogelijk overgeheveld naar de publieke basisverzekering of naar gemeenten.
Zorgverzekeraars worden verplicht samen te werken met gemeenten om zorgvoorzieningen te realiseren die het mogelijk maken om langer thuis te wonen.
11. Om het aantal orgaandonoren te vergroten, wordt het actief donorregistratiesysteem ingevoerd: mensen zijn donor, tenzij zij aangeven dat niet te willen.
12. Kwalitatief hoogwaardige alternatieve zorg, die voldoet aan eisen op het terrein van effectiviteit, opleiding, kwaliteitsbeleid en klachtenregeling, moet vrijgesteld blijven van btw-heffing.
13. Er komt binnen de hulpverlening meer aandacht voor mensen die kampen met een opeenstapeling van problemen, voor zorgmijders en voor geriatrische en palliatieve zorg.
14. Transgenderzorg wordt uitgebreid
en er komt een einde aan de wachtlijsten voor transgenderzorg.
Noodzakelijke, medische behandelingen bij geslachtsverandering worden vergoed door de basisverzekering.
15. GroenLinks wil een systeem van uitwisseling van medische gegevens waarin de privacy en de instemming van de pati ënt gewaarborgd is
en de patiënt de regie houdt over de eigen gegevens.
De huidige voorstellen ten aanzien van het landelijk schakelpunt voldoen daar niet aan.
16. Abortus en euthanasie zijn geen gewone medische behandelingen.
Daarom is het goed om in een aparte wet extra eisen te stellen aan artsen die hiermee te maken krijgen.
Maar in de huidige situatie zijn artsen die een abortus of euthanasie uitvoeren in principe strafbaar, tenzij ze zich aan de medische regels houden.
GroenLinks wil dat omdraaien.
Artsen zijn pas strafbaar nadat is gebleken dat ze zich niet aan de regels hebben gehouden, zoals bijvoorbeeld de 24-wekentermijn bij abortus en de consultatie van een onafhankelijke en gespecialiseerde arts bij euthanasie.
Abortus en euthanasie moeten daarom uit het Wetboek van Strafrecht.
17. GroenLinks bepleit de mogelijkheid van stervensbegeleiding voor ouderen en ernstig zieken bij een zelfgekozen dood.
1.Natuurlijk groen in de directe leefomgeving draagt bij aan de volksgezondheid en wordt gestimuleerd.
2. Nederland maakt zich in EU-verband sterk voor het toepassen van een nul procent btw-tarief voor gezond eten, zoals verse biologische groenten en fruit.
3. Met gemeenten en het bedrijfsleven worden afspraken gemaakt over gratis advisering aan mensen met een laag inkomen over verbetering van levensomstandigheden
en betere benutting van voorzieningen die gemeenten daarvoor hebben.
4. Scholen krijgen de verplichting om gezonde schoolkantines en voldoende sportmogelijkheden voor hun leerlingen te organiseren.
5. Er komen bindende afspraken met de voedingsindustrie over een reclameverbod op snoep voor kinderen onder de twaalf jaar
en over het terugdringen van foute vetten en zout in het eten.
Zo nodig komt er wetgeving.
6. Met wet- en regelgeving en prijsmaatregelen wordt gezondheidsschade door roken en overmatig alcoholgebruik zoveel mogelijk voorkomen.
7. De leeftijd voor de verkoop van alcoholische dranken wordt verhoogd naar 18 jaar.
Het in het bezit hebben van alcoholische dranken door jongeren onder de 18 jaar wordt strafbaar gesteld.
Ouders en kinderen krijgen indringende voorlichting over de gevolgen van alcohol op de korte en lange termijn.
8. De seksuele en reproductieve gezondheid wordt bevorderd door voldoende aandacht voor seksuele vorming in het onderwijs.
De overtijdbehandeling wordt uit de abortuswet gehaald.
De verplichte bedenktijd bij abortus wordt afgeschaft.
In die delen van de Caraïben die Nederlands grondgebied zijn, zal op verantwoorde wijze gestalte worden gegeven aan de abortuspraktijk.
9. Seksuele gezondheidszorg en abortus zijn toegankelijk voor iedereen, ongeacht verblijfsvergunning.
10. (Semi)publieke instellingen dienen een effectief beleid tegen pesten te voeren en worden hierin gefaciliteerd.
11. De bedrijfsarts is voor iedere werkende toegankelijk.
Mensen hebben direct toegang tot de bedrijfsarts, ook voor een preventief consult.
12. Goede geestelijke gezondheidszorg is belangrijk.
Daarom mag de toegang tot geestelijke zorg of maatschappelijke opvang niet worden belemmerd door bijvoorbeeld eigen bijdragen of een eis tot regiobinding.
13. De overheid faciliteert de mogelijkheid familieleden en naasten intensiever te betrekken bij de geestelijke gezondheidszorg.
Er komt een landelijk netwerk van familievertrouwenspersonen.
14. Nederland hoort voorloper te zijn op het gebied van gelijke rechten, ook als het gaat om mensen met een beperking.
Het VN-verdrag voor rechten van mensen met een beperking wordt zo snel mogelijk geratificeerd.
15. De kwaliteit van leven van het individu staat voorop in de gezondheidszorg.
GroenLinks pleit voor een maatschappelijke discussie over de vraag of alles wat medisch mogelijk is, ook wenselijk is.
1. Armoede komt hard aan, zeker bij kinderen.
Armoede wordt teruggedrongen door de arbeidsparticipatie van alleenstaande ouders en laagopgeleide vrouwen te stimuleren.
Gemeenten moeten met maatwerk zorgen voor voldoende mogelijkheden voor deeltijdwerk en kinderopvang.
De kinderbijslag wordt inkomensafhankelijk, zodat de overheidssubsidie terechtkomt waar deze het hardst nodig is.
2. Het aantal mensen met problematische schulden wordt fors teruggedrongen door toegankelijke schuldhulpverlening en preventie.
Er komt een reclameverbod voor consumptief krediet.
Daarnaast gaan aanbieders van kredieten verplicht meebetalen aan schuldhulpverlening.
Iedereen die schuldhulpverlening nodig heeft, krijgt deze uiterlijk binnen een periode van vier weken.
3. Er komt een Wet werk en zekerheid (WWZ) die de Wet werk en bijstand (WWB), Wet investeren jongeren (WIJ), Wajong en delen van de Wet sociale werkvoorziening (WSW) bundelt tot een nieuwe regeling waarin participatie centraal staat.
Kern van de WWZ is dat iedereen die langer dan een jaar werkloos is en geen recht meer heeft op WW aan het werk wordt geholpen of een leerwerkaanbod krijgt.
Gemeenten krijgen de ruimte om individuele afspraken te maken over bijvoorbeeld scholing, begeleiding naar werk, aangepast werk, vrijwilligerswerk, mantelzorg of zorg voor chronisch zieke kinderen of kinderen met een handicap.
Wat mensen kunnen staat centraal.
Tegenover geld van de gemeenschap staat in alle gevallen een plicht tot participatie naar vermogen.
Participatie in de vorm van werk wordt ten minste beloond met het minimumloon.
Gemeenten zijn verplicht een Ombudsman aan te stellen, zodat iedere burger tot zijn recht komt.
Een regeling die het beste combineert van de Wet werk en inkomen en het Besluit bijstandsverlening zelfstandigen wordt bij de WWZ ondergebracht.
4. De verzekering tegen gedeeltelijke arbeidsongeschiktheid (WIA/WGA) wordt verbeterd via aanpassing van het Schattingsbesluit, zodat recht wordt gedaan aan serieuze gezondheidsproblemen.
5. GroenLinks vindt dat het pensioenakkoord dat werkgevers en werknemers in 2011 hebben gesloten te weinig rekening houdt met de belangen van jongeren.
De AOW-leeftijd moet dan ook versneld omhoog.
Het Lenteakkoord regelt dat de pensioenleeftijd al vanaf 2013 stijgt met  één maand per jaar, zodat in 2023 de pensioenleeftijd 67 jaar is.
Mensen die 45 jaar hebben gewerkt worden financieel voldoende gecompenseerd.
Daarnaast is een redelijke overgangsregeling nodig voor diegenen die reeds met vervroegd pensioen zijn gegaan, voordat zij wisten dat de pensioenleeftijd geleidelijk omhoog zou gaan.
Langer doorwerken na de pensioenleeftijd wordt beter mogelijk gemaakt.
6. Ouderen met een goed inkomen gaan op korte termijn meebetalen aan de AOW.
Ouderen met een karig pensioen worden hierbij ontzien en krijgen extra inkomensondersteuning.
7. Het pensioenstelsel wordt gemoderniseerd: a) Pensioenregelingen worden flexibeler, met meer ruimte om sneller pensioen op te bouwen aan het begin van de loopbaan.
b) Pensioenfondsen gaan werken met generatierekeningen.
Hierdoor wordt de verdeling tussen generaties en laag- en hoogopgeleiden rechtvaardiger.
c) De rekenregels voor pensioenfondsen worden zo aangepast dat de fondsen noch de ruimte krijgen zich rijk te rekenen ten koste van jongeren, noch gedwongen worden zich ten koste van alle deelnemers arm te rekenen.
d) Pensioenfondsen gaan maatschappelijk verantwoord om met het aan hen toevertrouwde geld.
Ze beleggen niet in risicovolle derivaten, maar vooral in de groene, duurzame economie.
e) Diversiteit in de besturen van pensioenfondsen wordt gestimuleerd.
Daarbij is het vooral nodig om de positie van jongeren te versterken, zodat het bestuur een goede afspiegeling is van alle leeftijdscohorten.
f) Het fiscale kader voor pensioenopbouw wordt versoberd
en de pensioengrondslag wordt gemaximeerd op een inkomen van anderhalf keer modaal.
g) Een werknemer krijgt de vrijheid om zelf te bepalen bij welk pensioenfonds of verzekeraar zij/hij haar/zijn pensioen onderbrengt.
8. De positie van zelfstandigen en hun toegang tot de sociale zekerheid wordt verbeterd: a) Zelfstandigen hebben recht op betaalbare en toegankelijke (collectieve) verzekeringen voor zaken als arbeidsongeschiktheid en pensioen.
b) Het urencriterium voor zelfstandigen wordt afgeschaft en vervangen door een inkomenscriterium.
Hiermee wordt deeltijdondernemerschap gestimuleerd.
c) Zelfstandigen krijgen recht op een ruimere scholingsaftrek.
d) Zelfstandigen kunnen indien nodig een beroep doen op de Wet werk en zekerheid, zonder dat zij eerst hun pensioensvoorziening hoeven aan te spreken en op te souperen.
9.<U+F020>De overheid stimuleert en ondersteunt initiatieven van werkgevers om te komen tot gezamenlijke pensioenfondsen, sociale zekerheidsverbanden en arbeidspools op regionaal of beroepsgebied, welke kleine werkgevers mogelijkheden bieden zich aan te sluiten bij grotere verbanden voor personeelsbeleid en toegang geeft aan zzp ’ers tot deze verbanden.
10.<U+F020>Bij het erfrechttarief dient de achterstelling in fiscaal opzicht van alleenstaanden te worden teruggebracht op een budgettair neutrale manier.
11.<U+F020>Er komt een actieve voorlichtingscampagne over de rechten van mensen zonder geldige verblijfspapieren op basisvoorzieningen, zoals medische zorg, toegang tot opvang en het recht van hun kinderen op onderwijs, voor professionals die in de desbetreffende sectoren werken en voor belangenbehartigers die met ongedocumenteerden werken.
12.<U+F020>Er worden maatregelen getroffen om te voorkomen dat vluchtelingen en andere migranten op het moment dat zij de AOW-gerechtigde leeftijd bereiken, netto een slechtere inkomenspositie hebben dan andere AOW ’ers.
1. Corporaties verkopen alleen woningen aan huurders onder voorwaarden van terugkooprecht of terugkoopplicht.
Daarbij wordt rekening gehouden met behoud van voldoende betaalbare huur- en koopwoningen en garanties voor goed onderhoud in gemengde complexen.
De corporatiesector wordt niet uitgekleed door verkoop van woningcomplexen aan particuliere beleggers.
2.<U+F020>Mensen met een lager inkomen houden recht op een toeslag voor de huur.
Wie ondanks een goed inkomen in een sociale huurwoning blijft wonen, gaat meer huur betalen.
3.<U+F020>Huurders van (studenten)kamers en mensen in woongroepen krijgen recht op huurtoeslag.
4. Huurcommissies krijgen meer mogelijkheden om verhuurders die zich niet aan de regels houden aan te pakken.
5. Het kraakverbod wordt teruggedraaid.
6. Er blijft een brede sociale huursctor met een sociale doelstelling, namelijk het in stand houden van een voorraad betaalbare woningen voor lagere inkomens en bescheiden middeninkomens,
het huisvesten zonder risicoselectie
en het investeren in nieuwbouw, goede wijken, leefbaarheid en energiebesparing.
Uitgangspunt is dat woningcorporaties dichter bij de huurder in wijken komt te staan; huurders krijgen meer zeggenschap over het corporatiebeleid.
Prestatieafspraken worden tripartiet gemaakt tussen corporatie, gemeente en huurdersorganisatie.
Er komen mogelijkheden voor wooncoöperaties op basis van zelfbestuur van huurders.
Het toezicht op het functioneren en de financi ën van corporaties wordt versterkt door beter intern toezicht en integraal toezicht op rechtmatigheid, volkshuisvestelijke prestaties en financi ën.
De in te stellen autoriteit krijgt meer mogelijkheden om tijdig in te kunnen grijpen.
Activiteiten van woningcorporaties moeten in eerste instantie gerelateerd zijn aan hun sociale doelstelling: het in stand houden van een voorraad betaalbare woningen voor huishoudens met een laag inkomen.
Gemeenten maken prestatieafspraken met woningcorporaties, onder andere over energiebesparing en investeringen in de wijk.
Bij de scheiding van sociale en commerciële activiteiten van corporaties wordt verzekerd dat zij blijven investeren in voorzieningen, zoals winkels, die gebouwen en buurten leefbaarder maken.
7. De overheid krijgt meer mogelijkheden om in te grijpen wanneer huisjesmelkers en slecht functionerende verenigingen van eigenaren leiden tot overlast en verloedering van wijken.
8. Bij nieuwbouw krijgt particulier opdrachtgeverschap ruim baan.
9. Grote slagen moeten worden gemaakt in energiebesparing en toepassing van duurzame energie (vooral zonne-energie) bij woningen.
Gestreefd wordt naar een energiebesparing van tenminste 3 procent per jaar in de huursector, waarbij garanties worden gegeven dat de totale woonlasten van huurders dalen.
Slechte labels worden op termijn in principe verboden: label G in 2015 en label F in 2020.
Energiebesparing in de eigen woningvoorraad wordt ook gestimuleerd door een combinatie van strengere bouwregelgeving in de blok-voor-blok benadering en gerichte subsidies.
10. De hypotheekrenteaftrek wordt geleidelijk afgeschaft.
Het bedrag aan hypotheekschuld waarover rente kan worden afgetrokken wordt in 2013 voor bestaande hypotheken gemaximeerd op 1 miljoen euro en voor nieuwe hypotheken op 5 ton, en daarna in 25 jaar stapsgewijs afgebouwd tot nul.
De waarde van het eigen huis wordt geleidelijk betrokken in de vermogensrendementsheffing, waarbij een vrijstelling geldt ter hoogte van de waarde van een gemiddeld huis.
Tegelijkertijd worden het eigenwoningforfait en de overdrachtsbelasting geleidelijk afgebouwd.
We zijn het eens met de uitgangspunten van het akkoord Wonen 4.0 en pakken de kans om de huursector en koopmarkt in samenhang met elkaar te hervormen.
11. De vrijstelling van het eigenwoningforfait voor huiseigenaren zonder hypotheek (wet-Hillen) vervalt.
De kapitaalverzekering eigen woning wordt niet langer fiscaal vrijgesteld voor nieuwe gevallen en het eigenwoningforfait wordt niet geïndexeerd.
12. Cli ëntgestuurde wooninitiatieven waarbij ex-cliënten die weten hoe het is om dak- of thuisloos te zijn hulp bieden aan dak- en thuislozen zijn succesvol en behoeven uitbreiding.
Er komt een regeling die zulke wooninitiatieven ruimhartig financiert.
13. GroenLinks wil dat ouderen langer zelfstandig kunnen wonen.
De bouw van woningen waarin meerdere generaties samenwonen en van woningen voor mensen met een beperking, zoals dementie, wordt gestimuleerd.
Er wordt serieus werk gemaakt van levensloopbestendige bouw en renovatie, in overleg met relevante organisaties en uitgaande van de bestaande keurmerken en voorschriften.
Daarnaast wil GroenLinks dat het voor familieleden en naasten makkelijker wordt om zorg in, naast of bij de woning te verlenen (mantelzorgwonen).
Het bijplaatsen van een mantelzorgwoning of zorgkamer moet door versoepeling van de regels veel makkelijker worden gemaakt.
We willen bovendien onderzoeken welke financi ële mogelijkheden er zijn om dit ook voor minder draagkrachtigen te financieren.
14. Bij oudereninstellingen worden cultuursensitief beleid en extra voorzieningen voor ouderen uit etnische minderheidsgroepen gewaarborgd.
1. In artikel 1 van de Grondwet over gelijke behandeling wordt expliciet gemaakt dat ook discriminatie op grond van homo- en heteroseksuele gerichtheid, genderidentiteit, leeftijd en handicap niet is toegestaan.
In de Memorie van Toelichting dient te worden verduidelijkt dat transgenders beschermd worden door artikel 1 van de Grondwet.
Waar dit nog niet het geval is, worden alle discriminatiegronden in artikel 1 van de Grondwet toegevoegd aan de Algemene Wet Gelijke Behandeling.
2. Gemeenten verlenen geen subsidies en vergunningen aan publieke gelegenheden als daar gediscrimineerd wordt.
Desnoods gaan ze over tot sluiting.
3. De Arbeidsinspectie gaat strenger optreden tegen discriminatie op de arbeidsmarkt.
4. Er komt een nationaal actieplan tegen discriminatie, waarbij zelforganisaties een grote rol spelen.
Er komt ook een landelijk actieplan om de deskundigheid van hulpverleners ten aanzien van huiselijk, seksueel, eergerelateerd en antihomogeweld te vergroten, onder andere voor professionals in de jeugdzorg, zorginstellingen, de ouderenzorg, asielzoekerscentra, politie en de Immigratie- en Naturalisatiedienst.
5. Nederland spant zich in om de horizontale richtlijn van de EU tegen discriminatie buiten de arbeidsmarkt goedgekeurd te krijgen.
6. De Algemene Wet Gelijke Behandeling wordt aangescherpt.
De  ‘enkele feit constructie ’, die scholen in het bijzonder onderwijs het recht geeft om openlijk homoseksuele lerarenen leerlingen van school te sturen, wordt geschrapt.
7. Nederland ijvert ervoor dat huwelijken en geregistreerde partnerschappen tussen partners van gelijk geslacht in alle EU-landen worden erkend.
8. Ambtenaren van de burgerlijke stand mogen niet weigeren om partners van gelijk geslacht te huwen.
9. Alle politiekorpsen gaan geweld tegen (vermeende) homo ’s, lesbo’s, bi’s en transgenders registreren.
Voorlichtingscampagnes brengen de mogelijkheid om anoniem aangifte te doen van antihomogeweld onder de aandacht.
Geweld en intimidatie van homoseksuelen in de woonomgeving wordt aangepakt met ondersteuning van lokale, buurtgerichte initiatieven, het politienetwerk Roze in Blauw en door krachtige aansturing van het Openbaar Ministerie.
10. De ondersteuning van homo-hetero-allianties, zoals in de sport en op de werkvloer, wordt voortgezet.
11. Ouderschap van niet-heteroparen wordt zoveel als mogelijk gelijkgesteld aan dat van heteroparen
en sociale acceptatie wordt bevorderd.
12. Op korte termijn worden drempels voor (administratieve) geslachtsverandering verlaagd: de sterilisatie-eis komt te vervallen.
Ook aan genderpresentatie wordt niet getoetst.
13. Voor gezinsmigranten van buiten de EU gaat dezelfde inkomenstoets gelden als voor EU-burgers.
De leeftijdsgrens wordt verlaagd naar 18 jaar.
Ongehuwden behouden hetzelfde recht op gezinshereniging als gehuwden.
Er worden geen nieuwe eisen gesteld aan gezinsmigratie en recente aanscherpingen worden teruggedraaid.
Nareizende gezinsleden van vluchtelingen krijgen onmiddellijk toestemming om zich te vestigen in Nederland.
14. Toegelaten partners kunnen na een jaar een onafhankelijk verblijfsrecht krijgen, dat na twee jaar permanent wordt, of eerder als er sprake is van fysiek of psychisch geweld, seksueel misbruik of overlijden van de partner.
15. Taalonderwijs voor migranten, ook die al langer in Nederland zijn, is gericht op participatie, via scholing, een eigen bedrijf of werk.
Aandacht gaat ook uit naar de Nederlandse samenleving en onze grondrechten, zoals het gelijkheidsbeginsel, uitingsvrijheid en godsdienstvrijheid.
Kosten voor verplichte inburgering worden niet op de migranten zelf verhaald.
Mensen die niet inburgeringsplichtig zijn, zoals EU-burgers, kunnen tegen betaling gebruik maken van dit onderwijs; een vorm van studiefinanciering maakt dit mogelijk.
Migranten die de taal al spreken worden vrijgesteld van het inburgeringsvereiste.
Het niet slagen voor het inburgeringsexamen heeft geen gevolgen voor het verblijfsrecht,
maar een gebrek aan inspanningen wordt tegengegaan met boetes.
De inburgeringseis in het buitenland komt te vervallen.
16. De mogelijkheid van een meervoudige nationaliteit wordt niet ingeperkt voor geboren of genaturaliseerde Nederlanders.
Nederland komt op voor het recht van mensen om afstand te doen van een nationaliteit die ze niet willen behouden.
Er worden geen extra opleidings- en inkomenseisen gesteld aan de verkrijging van het Nederlanderschap.
17. De legeskosten voor naturalisatie en verblijfsvergunningen gaan omlaag naar het niveau van de leges voor EU-burgers.
18. Aan het vrij verkeer voor personen en werknemers in de EU wordt niet getornd.
19. Het boerkaverbod wordt niet ingevoerd.
1. De politie is er om de woon- en werkomgeving veiliger te maken.
De bureaucratische rompslomp wordt tot een minimum beperkt
en overgenomen door ter zake kundig administratief politiepersoneel.
De menskracht die daardoor vrijkomt wordt ingezet voor wijkgerichte politiezorg.
De succesvolle initiatieven met getrainde (jonge) vrijwilligers die bemiddelen bij overlast en conflicten in de buurt krijgen navolging.
2. Rijksoverheid en gemeenten verstrekken bewoners- en wijkbudgetten, zodat bewoners kunnen meebeslissen over investeringen in leefbaarheid in wijken waar dat nodig is.
3. Softdrugs worden gelegaliseerd, de verstrekking van harddrugs gereguleerd,
waarbij duurzame en milieubewuste productie in het oog worden gehouden.
Er komt intensieve voorlichting over middelengebruik.
De wietpas wordt afgeschaft.
4. Technologie ën om mensen in de gaten te houden op wie geen verdenking rust, zoals slimme camera’s, worden slechts bij uiterste noodzaak ingezet, na een strikte mensenrechtentoets.
Wetten en regels die zulke surveillance mogelijk maken vervallen na twee jaar.
5. De vuurwerktraditie wordt gemoderniseerd: met Oud en Nieuw wordt vuurwerk uitsluitend afgestoken bij professionele vuurwerkshows.
1. Preventie van misdaad staat voorop.
Probleemgezinnen krijgen intensieve hulp bij het opvoeden.
Minder jongeren verlaten de school zonder diploma.
De inzet van de politie wordt in samenspraak met jeugdzorg, onderwijs en gemeente meer gericht op het aanpakken van kleinere vergrijpen en het voorkomen van bendevorming.
2. Openbare-ordemaatregelen zoals cameratoezicht, fouilleren en samenscholingsverboden mogen alleen worden ingezet bij uiterste noodzaak
en binnen door de gemeenteraad gestelde kaders.
Uitgangspunten daarbij zijn proportionaliteit, tijdelijkheid en waarborgen voor de privacy.
3. Nederland gaat het VN-Kinderrechtenverdrag naleven op het gebied van het jeugdstrafrecht en een kindgericht beleid ontwikkelen ten aanzien van minderjarige verdachten en veroordeelden.
Dat betekent onder andere het drastisch verkorten van de maximumduur van voorarrest en het zoeken van alternatieven daarvoor.
Het volwassenstrafrecht wordt niet toegepast op 16- en 17-jarigen.
De politie wordt beter toegerust voor het omgaan met jeugdigen.
4. Straffen zijn snel, transparant en rechtvaardig.
Taakstraffen moeten voor alle delicten kunnen worden opgelegd als aanvulling op of als alternatief voor andere straffen.
5. Er komt een hoger wettelijk strafmaximum bij discriminerend geweld (hate crimes).
6. Gedetineerden hebben recht op een eigen cel.
7. Straf wordt het begin van gedragsverandering en werk of scholing.
Ter voorbereiding van de terugkeer in de maatschappij krijgen gedetineerden meer begeleiding, behandeling en opleiding, ook na hun vrijlating, vanuit reclassering en gemeenten.
De medewerking van ex-gedetineerden wordt bevorderd door het gebruik van voorwaardelijke straffen aan het einde van hun gevangenisstraf.
8. De uitvoering van de levenslange gevangenisstraf wordt aangepast.
Na twintig jaar wordt voor het eerst onderzocht of voorwaardelijke invrijheidstelling mogelijk is.
Gratieverzoeken worden ingediend bij de procureurgeneraal van de Hoge Raad der Nederlanden.
9. De rechtspositie van slachtoffers wordt verder versterkt.
De overheid zet sneller en sterker in op bemiddeling tussen verdachte en slachtoffer, waarbij zij onderling de zaak regelen en de schade van het slachtoffer door de dader wordt vergoed.
Slachtoffers die worden gehoord door de rechter-commissaris kunnen zich daarbij op kosten van de staat door een advocaat laten bijstaan.
10. Politie en Openbaar Ministerie zijn verplicht slachtoffers die dat op prijs stellen op de hoogte te houden van het verloop van hun strafzaak.
Slachtoffers krijgen het recht om onder begeleiding daders rechtstreeks te confronteren met hun leed.
11. Migranten zonder verblijfsvergunning moeten veilig aangifte kunnen doen, zonder dat hun persoonsgegevens worden doorgeleid aan de vreemdelingenpolitie.
12. De preventie en bestrijding van huiselijk, seksueel en eergerelateerd geweld wordt geïntensiveerd.
Bij uithuisplaatsing krijgt niet alleen de pleger, maar ook het slachtoffer rechtsbijstand.
Er komt meer capaciteit en deskundigheid bij de politie.
Daders krijgen, naast eventuele straf, vaker therapie opgelegd.
Meer hulpverleners en professionals worden getraind om signalen van mishandeling te herkennen en te melden.
De landelijke Meldcode huiselijk geweld en kindermishandeling wordt uitgebreid naar vrijwilligersorganisaties en levensbeschouwelijke instellingen.
Wanneer er sprake is van fysiek of psychisch geweld kunnen partners met een afhankelijke verblijfsvergunning direct een zelfstandige verblijfsvergunning krijgen, zodat ze sneller uit de gewelddadige relatie kunnen ontsnappen.
De opvangcapaciteit wordt uitgebreid.
Gemeenten zorgen voor voldoende opvanghuizen en doorstroomwoningen voor vrouwelijke en mannelijke slachtoffers van huiselijk geweld.
Er komt extra aandacht voor homoseksuelen en transgenders uit traditionele gemeenschappen, voor wie nu een groot gebrek aan opvang is.
13. De overheid ondersteunt initiatieven van prostituees om voor hun belangen op te komen
en biedt hun mogelijkheden om uit de prostitutie te stappen.
14. De controle op de seksbranche wordt verbeterd,
zonder registratie van prostituees.
Prostituees zonder werkvergunning en hun klanten worden niet strafbaar, om te voorkomen dat misstanden niet meer worden gemeld en prostituees de hulpverlening en gezondheidszorg mijden.
15. De opsporing en vervolging van mensenhandel wordt ge ïntensiveerd, zowel in de seksindustrie als in andere economische sectoren.
16. Slachtoffers van mensenhandel krijgen een verblijfsvergunning als terugkeer naar het land van herkomst gevaarlijk voor hen is, ook wanneer zij niet getuigen in het strafproces.
17. De kwaliteit van de strafrechtspleging wordt aanzienlijk verbeterd.
De rechter-commissaris krijgt een sterke positie in het opsporings- en vervolgingsonderzoek, zorgt ervoor dat de verdediging net als het Openbaar Ministerie toegang heeft tot informatie en stelt het strafdossier samen dat aan de rechter wordt voorgelegd.
18. Nederland werkt pas mee aan uitbreiding van de wederzijdse erkenning van strafrechtelijke beslissingen in de EU als er voldoende gezamenlijke waarborgen zijn voor de rechten van verdachten.
19. Wanneer een veroordeelde naast gevangenisstraf een tbs-maatregel krijgt opgelegd, vangt deze zo spoedig mogelijk aan en niet pas na een aantal jaar, zoals nu vaak het geval is.
20. Voor de bestrijding van cybercrime en cyberwarfare wordt meer ge ïnvesteerd in digitale expertise bij politie en justitie,
alsmede in internationale samenwerking
met inachtneming van grondrechten.
1. Niet kille cijfers, maar zorgvuldigheid, zeggenschap, dienstbaarheid en effectiviteit worden leidend in de publieke sector: a) Publieke professionals krijgen meer ruimte om in te spelen op specifieke situaties en vragen van burgers.
b) Er wordt gestuurd op kwaliteit
en achteraf verantwoording afgelegd.
Burgers worden betrokken in het proces van verantwoording.
2. De organisatie van het binnenlands bestuur is niet meer effici ënt, de bestuurlijke dichtheid is te groot geworden
en het democratisch gehalte laat te wensen over.
Er komt een staatscommissie die verschillende opties voor een herinrichting van het binnenlands bestuur onderzoekt, waaronder de optie van een twee-bestuurslagen model.
Deze staatscommissie bestudeert tevens hoe de functie van de Eerste Kamer en haar democratische legitimiteit versterkt kan worden.
3. Er komt een nieuwe Referendumwet die zowel het adviserend als correctief referendum regelt.
4. Het aantal zelfstandige bestuursorganen wordt teruggebracht.
5. De inwoners van Bonaire, Sint-Eustatius en Saba zijn gelijkwaardig aan de inwoners van het Europese deel van Nederland.
Er wordt speciale aandacht gegeven aan onderwijs, sociale zekerheid, gezondheidszorg en milieubeleid op de eilanden van het Caribische deel van Nederland.
6. Nederland ijvert ook voor minder bestuurlijke drukte en meer democratie in de Europese Unie, door: a) de samenvoeging van het voorzitterschap van de Europese Commissie en de Europese Raad tot een EU-president,
die door het Europees Parlement wordt gekozen;
b) het verminderen van het aantal eurocommissarissen;
c) grensoverschrijdende kieslijsten voor het Europees Parlement, met lijsttrekkers die strijden om het EU-presidentschap;
d) het recht voor het Europarlement om individuele eurocommissarissen weg te sturen;
e) Europawijde correctieve referenda.
Hiertoe pleit de regering voor het bijeenroepen van een nieuwe Conventie, met nationale en Europarlementari ërs die in het openbaar aan een verdragsherziening werken.
1.<U+F020>De zeggenschap van burgers in zorg- en onderwijsinstellingen en woningcorporaties wordt versterkt, bijvoorbeeld door de bevoegdheden en rechten van cli ënten- en bewonersraden uit te breiden.
Daarbij moet ook aandacht worden gegeven aan kwetsbare groepen zoals zwerfjongeren en verslaafden.
2. De verantwoordelijkheid en het initiatief voor het maken van beleid ligt niet alleen bij overheden, maar wordt gedeeld met wijken, buurten en dus bewoners.
De wijkagenda stoelt op de prioriteiten en voorkeuren van wijkbewoners.
Zij krijgen meer te zeggen over het geld voor de wijk, bijvoorbeeld door middel van wijkbudgetten.
Er wordt ruimte gemaakt voor bewonersinitiatieven door het aanpassen van belemmerende wet- en regelgeving.
Daarop aansluitend wordt een nieuwe passende rechtsvorm ontwikkeld voor maatschappelijke ondernemingen om het mogelijk te maken revenuen uit bijvoorbeeld een bewonersbedrijf terug te laten vloeien naar de gemeenschap.
3. De overheid wordt transparant
en er komt een onafhankelijke informatiewaakhond.
Er komt een Wet op de vrijheid van informatie.
Deze legt het recht op vrije digitale toegang tot informatie van de publieke sector vast, alsmede een plicht tot snelle openbaarmaking.
Het aantal uitzonderingsgronden wordt beperkt.
Rubricering van overheidsdocumenten als staatsgeheim wordt aan strengere regels onderworpen en periodiek onafhankelijk getoetst.
4. De informatiehuishouding van de overheid wordt dienstbaar aan democratische controle door burgers en aan nieuwe vormen van dienstverlening waarbij overheidsdata bijvoorbeeld verwerkt worden in apps.
Er komt een recht op hergebruik van open data van de overheid
en een plicht tot het verschaffen van brede machineleesbare toegang, bij voorkeur op basis van open standaarden.
Dit gaat ook gelden voor publieke, culturele, audiovisuele en wetenschappelijke collecties.
5. Burgers krijgen het recht om wetten door een rechter te laten toetsen aan de Grondwet.
6. Het College voor de rechten van de mens wordt goed toegerust om de naleving van zowel de burgerlijke als de sociaaleconomische mensenrechten in Nederland te bevorderen.
7. Online informatievoorziening en samenwerking biedt burgers nieuwe mogelijkheden voor politieke participatie.
De overheid gaat experimenteren met vormen van participatie en bestaande initiatieven op dit gebied ondersteunen, om daarmee ook groepen die nu nog weinig participeren te betrekken.
Voorwaarde is wel dat deze online varianten daadwerkelijk voor iedereen toegankelijk zijn
en de privacy en betrouwbaarheid gewaarborgd zijn.
8. De functiescheiding tussen uitvoerende en controlerende machten wordt versterkt (een sterker dualisme) op lokaal, provinciaal en landelijk niveau.
De burgemeester en de Commissaris van de Koningin zijn niet langer voorzitter van de gemeenteraad respectievelijk de Provinciale Staten.
9. De gemeenteraad kiest de burgemeester.
De Provinciale Staten kiezen de Commissaris van de Koningin.
10. De Tweede Kamer kiest de minister-president.
Het staatshoofd maakt geen onderdeel meer uit van de regering.
Op termijn wordt Nederland een republiek en wordt ook het staatshoofd gekozen.
Zolang het huidige staatshoofd een onderdeel is van de regering behoort informatie over in welke organisaties het Koninklijk Huis een financieel belang heeft publiekelijk toegankelijk te zijn.
11. De kiesgerechtigde leeftijd wordt verlaagd naar 16 jaar.
12. In Nederland gevestigde EU-burgers, alsmede derdelanders met een permanente verblijfsvergunning, worden kiesgerechtigd voor de Provinciale Staten en de Tweede Kamer.
1. Er wordt niet bezuinigd op cultuur en extra geïnvesteerd in het innovatieve kunstaanbod, talentontwikkeling en cultuuronderwijs, alsmede het behoud van erfgoed.
Voor podiumkunsten en beeldende kunsten wordt een btw-tarief van 6 procent gehandhaafd, ook na 2013.
2. De overheid stimuleert de ontwikkeling van de creatieve industrie, onder meer door middel van garantstellingen bij investeringen.
3. In het monumentenbeleid moet ruim aandacht zijn voor het duurzaam herbestemmen van (leegstaand) erfgoed.
4. De verzuiling in het omroepbestel verdwijnt.
De publieke omroep krijgt twee algemene televisienetten.
Netredacties bepalen de programmering.
Net als krantenredacties zijn zij vrij in de keuzes die zij maken.
Hun autonomie wordt in de wet vastgelegd.
De programma’s kunnen zij inkopen bij omroepverenigingen of externe productiehuizen.
Samenwerking tussen de omroepen wordt tot die tijd gestimuleerd.
Een goed functionerende publieke omroep is van groot belang voor een open samenleving.
Daarom wil GroenLinks niet dat er wordt bezuinigd op de publieke omroep.
Regionale en lokale publieke omroepen ontvangen Rijkssubsidie via het Commissariaat voor de Media, zodat deze omroepen minder afhankelijk worden van provinciale en lokale overheden.
De vrijgekomen frequenties van de Wereldomroep worden gebruikt voor Radio 1, zodat deze nieuwszender ook buiten Nederland te volgen is.
5. Nederlandse documentaires, journalistieke producties en drama, alsmede digitalisering van de televisie wordt gestimuleerd zonder dat de overheid zich met de inhoud bemoeit.
Er komt meer aandacht voor media-educatie in het onderwijs.
Kinderen leren informatie te zoeken, te filteren en kritisch te bekijken.
Hierbij is tevens een taak weggelegd voor bibliotheken.
1. Nederland maakt zich sterk voor een vrij internet waar de grondrechten van burgers onverkort gelden.
2. Eenieder heeft recht op toegang tot het hele internet, zonder filters of blokkades.
De overheid waarborgt de netneutraliteit
en maakt zich sterk voor Europese regels ter bescherming van netneutraliteit.
Websites kunnen niet gedwongen worden informatie te verwijderen zonder rechterlijke toetsing.
Permanente voorafgaande controle of filtering van informatie op internet is ontoelaatbaar.
Sociale netwerken morgen alleen informatie verwijderen op grond van transparantie en consequent toegepaste criteria.
Registratie bij internetdiensten onder een pseudoniem moet mogelijk blijven.
3. De vrijheid van meningsuiting en het brief- en telefoongeheim gelden ook voor digitale communicatie via internet, e-mail en directe berichten via sociale media.
Dit geldt binnen de wettelijke kaders ook voor werknemers van bedrijven en ambtenaren.
Bovendien moet het communicatiegeheim zich uitstrekken tot verkeersgegevens en opgeslagen communicatie.
Dit alles wordt vastgelegd in de Grondwet.
4. Inbreuken op (digitale) grondrechten worden streng getoetst op onder meer noodzaak, proportionaliteit en effectiviteit.
Ze moeten gebaseerd zijn op een wet, die voorzien wordt van een horizon- en evaluatiebepaling.
5. Een veilige informatiesamenleving is cruciaal voor onze economie en democratie.
Cybersecuritybeleid moet geen vals gevoel van veiligheid oproepen en het digitale domein daadwerkelijk veiliger maken.
Dit beleid moet daarom uitgaan van re ële en verifieerbare dreigings- en risicoanalyses
en grondrechten respecteren.
De noodzaak van nieuwe bevoegdheden moet vooraf zijn aangetoond.
6. Nederland verkort de bewaartijd voor verkeersgegevens van internet- en telefoongebruikers tot het Europese minimum van een half jaar.
Binnen de EU maakt de regering zich sterk voor de volledige afschaffing van de bewaarplicht.
7. De overheid mag alleen communicatie onderscheppen als er een concrete verdenking is, als dat noodzakelijk is voor onderzoek en als dat door de rechter is getoetst.
Zij geeft maximale openheid over de inzet van opsporingsmethoden, zoals het aftappen van communicatie en het opvragen van persoonsgegevens bij bijvoorbeeld sociale netwerken.
8. Waar mogelijk worden taken van de Algemene Inlichtingen- en Veiligheidsdienst (AIVD) overgeheveld naar de politie.
Het aantal telefoontaps wordt sterk teruggebracht.
Rechters mogen niet langer gebruikmaken van anonieme AIVD-getuigenissen.
9. Nederland voert strikte exportcontroles in voor censuuren aftaptechnologie, waarbij de mensenrechtensituatie in een land bepalend is,
en ijvert daarvoor ook in de EU.
10. Privacy en persoonsgebonden gegevens verdienen betere wettelijke bescherming, zowel op nationaal als Europees niveau.
Digitale informatiesystemen, diensten en producten worden zo ontworpen dat alleen noodzakelijke informatie wordt opgeslagen, voor een beperkte tijd, een vooraf beschreven doel en waar mogelijk anoniem.
Burgers en consumenten krijgen inzicht in het gebruik van hun persoonsgegevens.
Bedrijven mogen die gegevens in beginsel alleen na toestemming en tijdelijk gebruiken.
11. Er komt een brede meldplicht voor datalekken met hoge boetes voor bedrijven en instellingen die nalatig zijn geweest bij het beschermen van persoonsgegevens.
12. De overheid verplicht zich tot maximale inspanningen om de gevolgen van identiteitsdiefstal voor slachtoffers te minimaliseren.
13. De publieke sector, waaronder het onderwijs en de publieke omroep, gebruikt open standaarden en, waar mogelijk, open source software.
De overheid bevordert de toepassing ervan ook buiten de publieke sector.
14. Nederland keert zich tegen octrooi op software en andere vormen van octrooimisbruik.
15. Het antipiraterijverdrag ACTA wordt niet ondertekend.
Soortgelijke verdragen worden niet gesloten tenzij onomstotelijk vaststaat dat de grondrechten niet worden geschonden,
de modernisering van auteursrecht en octrooi niet wordt belemmerd
en ontwikkelingslanden niet worden buitengesloten.
16. Er komt geen downloadverbod.
Hyperlinken en embedden blijft vrij.
17. Nederland gaat werken aan een eigentijds auteursrecht dat werkt ten bate van makers en niet ten koste van gebruikers.
Het huidige auteursrecht sluit te slecht aan op de digitale samenleving.
GroenLinks wil dat makers kunnen rekenen op een redelijke vergoeding voor hun creatieve werk,
zonder de digitale vrijheid in te perken.
Daartoe wordt onder meer de thuiskopieheffing gemoderniseerd.
Ook wordt de positie van zelfstandige auteurs en uitvoerend kunstenaars versterkt
en de ontwikkeling van eerlijke verdienmodellen gestimuleerd.
Onderdeel daarvan is de versterking van de positie van makers in het auteursrecht tegenover uitgevers, producenten en collectieve beheersorganisaties, onder meer door het auteursrecht bij leven onoverdraagbaar en exclusieve licenties periodiek opzegbaar te maken.
18. Het auteursrecht gaat meer ruimte bieden aan creatief hergebruik van werken (remixen).
In internationaal verband ijvert Nederland voor het recht om informatie te delen voor niet-commerciële doelen, en opent de regering een discussie over de verkorting van termijnen van exploitatierechten (die nu doorlopen tot zeventig jaar na de dood van de maker),
waarbij maatwerk en keuzevrijheid voor makers bij de vaststelling van de duur van het exploitatierecht worden nagestreefd.
De persoonlijkheidsrechten van makers, zoals het recht op naamsvermelding en het recht om zich te verzetten tegen aantasting van de integriteit van hun werk, dienen levenslang te gelden.
1. Mensenrechten zijn leidend bij internationale samenwerking.
Nederland pleit waar mogelijk voor participatie in plaats van uitsluiting, dialoog in plaats van boycot.
Zowel bilateraal als binnen de EU en de VN zet Nederland zich in voor de naleving van de mensenrechten en het internationaal recht,
met het oog op het uitbannen van de gruwelen van oorlog.
Tegen landen of bedrijven die herhaaldelijk weigeren mensenrechten na te leven wordt passend opgetreden, waarbij de bevolking zo min mogelijk wordt getroffen.
2. De landen in de Arabische regio zijn onze onmiddellijke zuiderburen en Nederland steunt actief de ontwikkelingen in die landen voor meer democratie, handel, welvaart en een rechtsstaat.
Democratische bewegingen, waaronder de vakbeweging, jongeren- en vrouweninitiatieven en eerlijke ondernemingen, zijn onze natuurlijke partners.
Culturele en onderwijsuitwisseling wordt gestimuleerd.
Daarom worden bijvoorbeeld de Nederlandse Instituten in Beiroet en Amman niet gesloten.
3. Nederland maakt zich sterk voor humanisering van het volkenrecht: de veiligheid van mensen gaat boven de soevereiniteit van staten.
Ons land zet zich ervoor in dat de internationale gemeenschap beter wordt toegerust om genocide, oorlogsmisdaden en ernstige mensenrechtenschendingen te voorkomen, te stoppen en te bestraffen.
Hierbij is militair ingrijpen de laatste optie.
4. Nederland zet zich in voor een rechtvaardige oplossing van het Israëlisch-Palestijnse conflict conform het internationaal recht.
Er dient dan ook een einde te komen aan de bezetting
en de annexatie van Oost Jeruzalem moet worden teruggedraaid.
Dit betekent bijvoorbeeld dat de bouw en uitbreiding van de nederzettingen moeten stoppen.
De Nederlandse regering praat met alle partijen.
Zij stelt schendingen van mensenrechten, zowel van Isra ëlische als van Palestijnse zijde, aan de kaak.
Zolang Isra ël doorgaat met ernstige schendingen van het internationaal recht die vrede blokkeren, worden de Nederlands-Isra ëlische betrekkingen niet geïntensiveerd en zoekt de regering binnen de EU steun voor effectieve druk op Isra ël, waaronder opschorting van het associatieverdrag.
Nederland steunt het volwaardig lidmaatschap van Palestina in de Verenigde Naties en andere internationale fora.
5. Nederland laat Afghanistan niet in de steek.
Na beëindiging van de ISAF-missie in 2014 zal Nederland Afghanistan blijven steunen op het gebied van verzoening, goed bestuur, veiligheid, sociaaleconomische ontwikkeling en wederopbouw.
Een vredes- en verzoeningsproces tussen alle conflicterende partijen binnen Afghanistan heeft prioriteit.
Dat proces is gericht op de opbouw van een duurzame, democratische, veilige rechtsstaat en sociaaleconomische ontwikkelingen.
Dat vereist grote inspanningen op het gebied van corruptiebestrijding, versterking van bestuur, rechtspraak, civiele organisaties en de positie van vrouwen, alsmede onderhandelingen waarbij geen enkele partij wordt uitgesloten.
De Nederlandse bijdrage aan de sociaaleconomische ontwikkeling en de ontwikkeling van een democratische en veilige rechtsstaat zal in overeenstemming moeten zijn met dit proces.
De opbouw van een democratische, veilige rechtsstaat en sociaaleconomische ontwikkeling hebben prioriteit.
Dat vereist grote inspanningen op het gebied van corruptiebestrijding, versterking van bestuur, rechtspraak, civiele organisaties en de positie van vrouwen, alsmede onderhandelingen met gematigde Taliban.
Nederland draagt bij met een ge ïntegreerde politietrainingsmissie die het politie- en justitieapparaat versterkt.
Ook na be ëindiging van de ISAF-missie in 2014 zal Nederland Afghanistan blijven steunen op het gebied van goed bestuur, veiligheid, sociaaleconomische ontwikkeling en wederopbouw.
Ons land steunt geen offensieve militaire operaties.
6. Uitbreiding van de Europese vredeszone is een Nederlands belang.
Ons land houdt de EU aan haar toetredingsbeloften  én aan haar toetredingsvoorwaarden.
De landen van de Westelijke Balkan en Turkije mogen lid worden als zij aan de voorwaarden van democratie, mensenrechten en non-discriminatie voldoen.
Ook IJsland, Noorwegen en Zwitserland mogen desgewenst toetreden, onder dezelfde voorwaarden.
7. Nederland ijvert voor een strikter toezicht door de Europese Commissie, in samenwerking met de Raad van Europa, op de naleving van mensenrechten, goed bestuur en corruptiebestrijding in EU-landen.
8. GroenLinks zet zich ervoor in dat alle oorlogsgetroffenen uit voormalig Nederlands-Indië nu snel erkenning, rechtsherstel en compensatie krijgen,
alsmede dat de Nederlandse dienstweigeraars van destijds eerherstel en compensatie krijgen.
GroenLinks zet zich er ook voor in dat erkenning en recht wordt gedaan aan andere slachtoffers van ons koloniale verleden, te weten Surinamers, Indonesi ërs en Nederlandse Antillianen en Arubanen.
1. Nederland pleit voor de oprichting van een sterke VN-organisatie voor Duurzame Ontwikkeling, die tegenwicht biedt aan de Wereldhandelsorganisatie (WTO).
Tevens bepleit Nederland hervorming van de WTO, zodat duurzaamheid en eerlijke handel een groter gewicht krijgen.
Deze organisaties moeten alle belanghebbenden betrekken bij hun besluitvorming.
2. De regering zet zich in voor een hervorming van de Verenigde Naties, die de Veiligheidsraad besluitvaardiger en representatiever maakt en de positie van de Secretarisgeneraal en de Algemene Vergadering versterkt.
3. Nederland bevordert dat de EU en de eurozone met  één stem spreken in de wereld.
Ons land streeft naar een gemeenschappelijke Europese zetel in de VN-Veiligheidsraad, het Internationaal Monetair Fonds en de Wereldbank.
4. Nederland zet zich in voor een eerlijkere stemverdeling binnen de Wereldbank en het IMF, waarbij ontwikkelingslanden een veel zwaardere stem krijgen in de besluitvorming.
5. De ambassades en consulaten van de EU-landen worden zoveel mogelijk samengevoegd binnen de nieuwe Europese diplomatieke dienst.
De geldigheidsduur van paspoorten wordt verlengd naar tien jaar.
1. Binnen de EU ijvert Nederland voor een betere naleving van het VN-Vluchtelingenverdrag, mensenrechtenverdragen en EU-asielrichtlijnen, zodat asielzoekers in heel Europa dezelfde bescherming, opvang en procedures krijgen,
en voor een aanpassing van de Dublinverordening, waardoor asielverzoeken eerlijker worden verdeeld over de EU-landen.
Nederland maakt geen gebruik van de Dublinclaim om asielzoekers terug te sturen naar landen die de asielprocedure niet op orde hebben.
Het Europees vluchtelingenfonds wordt substantieel verhoogd.
De verantwoordelijkheid voor toetsing van asielverzoeken mag niet worden afgeschoven op landen buiten de EU.
2. Het asielbeleid waarborgt de rechten van asielzoekers, waaronder een eerlijke en zorgvuldige procedure, fatsoenlijke opvang en  – als een asielverzoek wordt afgewezen – veilige en duurzame terugkeer.
De rechter toetst de afwijzing van verzoeken om een verblijfsvergunning op feitelijke en juridische gronden.
3. Kwetsbare groepen asielzoekers, zoals minderjarigen, vrouwen, seksuele minderheden en getraumatiseerden, krijgen bijzondere aandacht om ervoor te zorgen dat hun asielrelaas ten volle wordt getoetst.
Alle asielzoekers worden in de gelegenheid gesteld om in elke fase van de procedure nieuwe feiten en omstandigheden in te brengen.
4. Asielzoekers worden beoordeeld met actuele en accurate informatie over het herkomstland, in relatie tot hun persoonlijke situatie.
Deze moet transparant en toetsbaar zijn voor de asielzoeker.
Naast informatie van ambassades wordt ook informatie van mensenrechtenorganisaties meegewogen.
5. In principe wordt binnen een jaar een definitieve beslissing op een asielverzoek genomen door de overheid.
Als na drie jaar nog geen definitieve beslissing op een asielverzoek is genomen, wordt een verblijfsvergunning toegekend.
Er komt een kinderpardon voor asielkinderen die nu al langer dan vijf jaar in Nederland verblijven.
Voortaan geldt dat kinderen na een verblijf van vijf jaar automatisch een verblijfsvergunning krijgen.
Dit wordt vastgelegd in een wet.
6. Beoordeling van asielverzoeken vindt plaats op individuele grondslag, derhalve niet collectief of bij associatie.
Artikel F1 van het Vluchtelingenverdrag (verdenking van ernstige misdrijven zoals oorlogsmisdaden) wordt alleen tegengeworpen bij een concreet vermoeden van individuele schuld.
7. Asielzoekerscentra worden kleinschalig, met voldoende privacy.
Hierbij is aandacht voor de veiligheid van en goede medische zorg voor kwetsbare groepen.
Asielzoekers mogen leren en werken zolang ze in Nederland zijn.
Met name asielzoekers met kinderen hoeven niet steeds te verhuizen.
Alleenstaande minderjarigen worden zoveel mogelijk in pleeggezinnen opgevangen.
8. Om te bevorderen dat afgewezen asielzoekers terugkeren, sluit Nederland terugkeerovereenkomsten met herkomstlanden die aantoonbaar veilig zijn, liefst in EU-verband.
9. Als zij hun uitzetting niet tegenwerken, behouden afgewezen asielzoekers opvang totdat terugkeer daadwerkelijk is gerealiseerd.
In de voorbereiding op terugkeer wordt de afgewezen asielzoeker begeleid door een vertrouwenspersoon.
Terugkeer vindt alleen plaats wanneer de veiligheid van de asielzoeker niet in het geding komt.
Het niet hebben van een geldige verblijfsstatus wordt niet strafbaar gesteld.
Wetsbepalingen waarbij verblijf zonder het bezit van een geldige verblijfsvergunning strafbaar is gesteld worden ingetrokken, met inbegrip van strafbaarstelling van het inreisverbod.
Scholieren zonder documenten mogen stage lopen.
10. Vreemdelingenbewaring is een uiterst dwangmiddel dat zo kort mogelijk en zo min mogelijk moet worden toegepast.
Bovendien dient er uitzicht op terugkeer te bestaan.
De overheid investeert in ingebruikname van alternatieven voor vreemdelingenbewaring.
Uitgeprocedeerde asielzoekers mogen slechts in vreemdelingenbewaring worden genomen wanneer er geen alternatieven beschikbaar zijn en duidelijk aantoonbaar is dat zij terugkeer naar het land van herkomst tegenwerken.
Vreemdelingenbewaring krijgt het karakter van een humane gesloten opvang, in plaats van een gevangenis.
Minderjarigen worden onder geen beding in vreemdelingenbewaring geplaatst.
11. Wie ondanks medewerking aan terugkeer Nederland niet kan verlaten, wordt niet op straat gezet en krijgt een tijdelijke verblijfsvergunning.
Deze wordt na drie jaar omgezet in een verblijfsstatus, als terugkeer op dat moment nog steeds onmogelijk is.
12. Overheden nemen hun verantwoordelijkheid voor noodopvang van afgewezen asielzoekers die in fysieke en/of psychische nood verkeren.
13. Voor vreemdelingen die zich niet kunnen verzekeren is medische zorg beschikbaar, ongeacht verblijfsstatus.
Iedereen heeft toegang tot de huisarts en het ziekenhuis.
14. Vluchtelingen en vreemdelingen kunnen gebruikmaken van gratis tolkdiensten.
Vooral in de gezondheidszorg is dit van levensbelang.
15. Schrijnende situaties van uitgeprocedeerde asielzoekers worden getoetst door een multidisciplinaire adviescommissie waar ook het lokaal bestuur deel van uitmaakt.
16. Voormalige asielzoekers die vallen onder de Pardonregeling, maar niet in het bezit zijn van een paspoort of geboorteakte, kunnen toch in aanmerking komen voor het Nederlanderschap.
17. Het feit dat iemand zonder geldige verblijfsstatus in Nederland heeft verbleven, mag geen reden zijn om een later verzoek om een verblijfsvergunning af te wijzen.
De desbetreffende wijziging van de Vreemdelingenwet wordt ongedaan gemaakt.
18. Van vluchtelingen wordt niet verwacht dat zij bij terugkeer naar het land van herkomst hun seksuele geaardheid of genderidentiteit verbergen.
1. Nederland zet zich in voor Europese en internationale handelsregels die meer kansen bieden voor duurzame ontwikkeling van ontwikkelingslanden.
Deze landen krijgen meer markttoegang
en steun bij het exporteren van bewerkte producten, waar ze beter aan verdienen dan aan ruwe grondstoffen.
2. De nieuwe regering krijgt een minister van Internationale Samenwerking, die Buitenlandse Zaken, Ontwikkelingssamenwerking, Handel en Defensie onder zich heeft.
Deze minister stelt een agenda voor eerlijke globalisering op en ziet toe op een coherente uitvoering op alle beleidsterreinen.
3. Ons land maakt zich sterk voor het recht van ontwikkelingslanden om opkomende sectoren, publieke diensten en de landbouw te beschermen tegen concurrentie uit rijke landen.
4. Nederland ijvert voor het reguleren en waar nodig verbieden van internationale aankopen en concessies van land, om te voorkomen dat lokale gemeenschappen en kleine boeren van hun land worden verdreven.
5. Nederland mag geen belastingparadijs meer zijn voor multinationals.
Er komt een einde aan wetgeving die financieringsconstructies in de hand werkt waarmee bedrijven hun winst vrijwel onbelast wegsluizen uit ontwikkelingslanden.
Daarnaast wordt een bronbelasting ingevoerd op geldstromen richting belastingparadijzen.
6. De regering zet zich in voor Europese coördinatie van de belasting op bedrijfswinsten, om belastingconcurrentie tegen te gaan.
Nederland ijvert voor een multilateraal systeem van automatische informatie-uitwisseling tussen belastingdiensten dat een einde maakt aan het bankgeheim,
voor rapportage door multinationals van gemaakte winsten en betaalde belastingen per land
en de ondersteuning van ontwikkelingslanden bij de verbetering van hun belastinginning.
7. Nederland zet zich in voor versoepeling van octrooien op medicijnen en milieutechnologie ten behoeve van ontwikkelingslanden.
8. Nederland speelt een aanjagende rol op klimaatgebied.
Binnen de EU en aan de internationale onderhandelingstafel knokt Nederland voor eerlijke en effectieve klimaatafspraken, die aansluiten bij de conclusies van de klimaatwetenschap.
9. Binnen de EU pleit Nederland voor de oprichting van een internationaal platform voor groene technologie, waarin onder meer China en India deelnemen.
10. Nederland oefent druk uit op de rijke landen om zich te houden aan de afspraak om minstens 0,7 procent van hun bruto nationaal product (bnp) aan ontwikkelingssamenwerking te besteden.
Nederland bepleit bovendien dat rijke landen zich ertoe verplichten een bijdrage te leveren aan de ontwikkeling van arme landen door middel van handel, arbeidsmigratie, studiemigratie, belastingpolitiek, landbouwbeleid en conflictpreventie
en dat ontwikkelingslanden binnenlandse ongelijkheden bestrijden.
11. Ons land geeft zelf het goede voorbeeld, onder andere door minstens 0,8 procent van het bnp te besteden aan ontwikkelingssamenwerking.
Structurele klimaatsteun aan ontwikkelingslanden komt daar bovenop.
12. De Nederlandse ontwikkelingssamenwerking legt zich toe op die thema ’s waar ze een sterke reputatie en toegevoegde waarde heeft, zoals duurzame voedselzekerheid, mensenrechten, goed bestuur, duurzame economische ontwikkeling en het omgaan met de gevolgen van klimaatverandering.
Hierbinnen komt aandacht voor onder andere kleine boeren en boerinnen, seksuele en reproductieve gezondheid en rechten, vrouwen, ontwikkeling en emancipatie van minderheden en fragiele staten.
Met name de rol van ngo ’s als waakhond wordt gestimuleerd.
Daarnaast worden Nederlandse bedrijven en instellingen gestimuleerd om hun kennis beschikbaar te stellen aan ontwikkelingslanden.
13. Nederland wordt wereldwijd voorloper op het gebied van open data bij ontwikkelingssamenwerking zodat deze kennis en informatie beschikbaar komen voor burgers, maatschappelijke organisaties en overheden.
14. Nederland maakt zich sterk voor een betere coördinatie en effectiviteit van de hulp en laat zich daarbij leiden door de internationale afspraken hierover (de Verklaring van Parijs en de Accra Agenda voor Actie), waarbij onder andere wederzijdse verantwoording tussen donoren, ontvangers en bevolking centraal staat.
15. Binnen de EU ijvert Nederland, met een kopgroep van bereidwillige lidstaten, voor een bundeling van nationale en Europese expertise en middelen op het gebied van ontwikkelingssamenwerking.
Deze Europese dienst voor ontwikkelingssamenwerking werkt nauw samen met de Europese diplomatieke dienst.
16. De negatieve effecten van Nederlands beleid, onder andere op het gebied van handel, belastingen, landbouwsubsidies en klimaat, op de effectiviteit van ontwikkelingssamenwerking worden onderzocht en aangepakt.
17. Kwijtschelding van schulden die het gevolg zijn van exportkredietverzekeringen komt niet langer ten laste van het ontwikkelingsbudget.
Het Nederlandse exportkredietfonds moet zichzelf bedruipen uit geïnde premies.
1. De regering geeft steun aan organisaties die zich inzetten voor crisispreventie, vredesopbouw en de bescherming van mensenrechtenactivisten en journalisten.
Binnen de EU pleit zij voor versterking van het programma voor de uitzending van getrainde burgers ter ondersteuning van vredes- en verzoeningsprocessen.
Ook diplomaten bekwamen zich in onderhandelingen, lokale talen en cultuur.
2. De Nederlandse krijgsmacht legt zich toe op conflictbeheersing, vredesbewaring, vredesafdwinging en ondersteuning van crisisbestrijding,
mits deze missies gesteund worden door de VN.
Burgerbescherming en de Responsibility to protect staan centraal bij het optreden van de krijgsmacht.
Het optreden van de krijgsmacht staat nooit los van de overige inzet op het gebied van internationale samenwerking, zoals diplomatie, ontwikkelingssamenwerking en het aanjagen en organiseren van een politiek proces.
Voorafgaand aan militaire en civiele missies zullen de Kamer en de regering in overleg concrete doelstellingen en criteria formuleren waar missies op beoordeeld kunnen worden door de Kamer.
Voor militaire missies zal op termijn een apart kader moeten worden ontwikkeld.
Door samenwerking en specialisatie in EU-verband worden kosten bespaard.
3. Nederland streeft naar een daadkrachtiger optreden van de internationale gemeenschap bij ernstige mensenrechtenschendingen.
Dit omvat de hervorming van de Verenigde Naties.
Daarnaast maakt ons land zich sterk voor een daadkrachtiger Europees buitenlands- en veiligheidsbeleid inclusief de vorming van een Europese krijgsmacht.
Tot die tijd zet Nederland zich in voor een hervorming van de NAVO als breder militair uitvoeringsorgaan van gelijkgezinde landen ten dienste van de bescherming van burgers en de naleving van het volkenrecht.
Daarbij ligt de focus op de afschaffing van de kernwapentaak en het NAVO-raketschild, democratisering en transparantie van de procedures, een stevig monitoring- en evaluatiemechanisme en een schaderegeling.
4. Nederland zet zich in voor een actieve rol van vrouwen bij de opbouw van vrede en veiligheid in fragiele staten en conflictgebieden.
5. Nederland stapt uit het project voor de ontwikkeling van de Joint Strike Fighter.
6. Nederland start een politiek en diplomatiek offensief voor de afschaffing van alle kernwapens.
De kernwapens op ons grondgebied worden verwijderd.
Nederland ijvert voor be ëindiging van de kernwapentaak van de NAVO
en toetreding tot het Non-Proliferatieverdrag door (vermoedelijke) kernwapenstaten die geen lid zijn.
7. Ons land leeft de wapenexportcode van de EU strikter na
en maakt zich sterk voor een internationaal verdrag tegen wapenhandel.
Wapenhandel en -doorvoer in Nederland worden strikt aan banden gelegd en waar mensenrechten in het geding zijn, geeft Nederland geen exportvergunning af.
Economische belangen kunnen nooit voorrang krijgen op overwegingen van vrede en veiligheid.
We zijn doorgaans best tevreden over ons eigen leven, onze persoonlijke welvaart en ons eigen welzijn, hoewel het velen van ons de afgelopen jaren zeker niet beter is gegaan.
Tegelijk maken veel Nederlanders zich grote zorgen over de toekomst en zijn we ontevreden over de regering, de overheid en de samenleving.
Nu is de tijd om die kloof te dichten.
We maken ons grote zorgen over de zorg, de sociale zekerheid en de veiligheid.
We zien in de samenleving een gebrek aan waarden en normen en vrezen voor verdere afbraak van de sociale zekerheid.
We hebben ook angst voor meer criminaliteit en etnische spanningen.
En verwachten in de toekomst een samenleving die harder is en meer prestatiegericht, met minder onderlinge zorg en gemeenschapszin.
De maatschappij die we verwachten lijkt steeds minder op de samenleving die we zouden willen.
We willen betere zorg, meer veiligheid en garanties voor de sociale zekerheid.
En we hopen vooral op méér solidariteit.
De meeste Nederlanders leven het liefst in een samenleving die mensen bindt.
Daaraan geven we verre de voorkeur, boven een prestatiemaatschappij met meer vrije markt en meer tweedeling.
De kloof tussen wat we verwachten en wat we het liefst zouden willen, is in Nederland erg groot.
Te groot, en dat leidt tot een schrikbarend laag vertrouwen van de bevolking in de politiek.
Burgers zijn boos op het kennelijke onvermogen van de regering om de publieke moraal hoog te houden en het voorzieningenniveau in stand te houden.
Het kabinet-Balkenende dat in 2003 aantrad, werd het minst populaire ooit.
Volgens veel burgers regeerde het met de rug naar de mensen toe en deed het voortdurend wat zij níét wilden.
Zoals het invoeren van een oneerlijke no-claim en ongewenste marktwerking in de gezondheidszorg, het afnemen van sociale rechten als VUT en prepensioen, het afschaffen van de WAO en het afschatten van mensen die afhankelijk zijn van een arbeidsongeschiktheidsuitkering, het loskoppelen van sociale uitkeringen en lonen, en het opdringen van een Europese Grondwet.
De regering trok steeds haar eigen plan, hoezeer burgers ook hun protest lieten horen.
Voorbeelden daarvan zijn de 400.000 mensen die naar het Museumplein trokken in de grootste vakbondsdemonstratie ooit, en het ‘nee’ van tweederde van de bevolking tegen de Europese Grondwet.
Tal van sectoren van de samenleving hebben in de afgelopen periode te maken gekregen met enorme schaalvergroting.
Hoe groter, hoe beter, was de leidende gedachte.
De ene na de andere fusiegolf in het onderwijs, de gezondheidszorg, de volkshuisvesting, de nutsbedrijven en de werkvoorziening hebben we over ons heen gekregen.
Maar de belofte dat die schaalvergroting zou leiden tot meer efficiency en lagere kosten, is niet waargemaakt – en ondertussen is de menselijke maat juist zoekgeraakt.
Mensen voelen zich vaak behandeld als nummers en beroepskrachten zien zich weggezet door bureaumanagers die meer hebben met cijfers dan met mensen.
De motivatie en de beroepseer van onderwijzers, verplegers, ambtenaren en politieagenten is zwaar onder druk komen te staan.
De bizarre gevolgen van een uit de hand gelopen, onnodige en frustrerende bureaucratie, worden overal merkbaar.
Logisch dat we ons voor de gek gehouden voelen en ons steeds minder baas weten over ons eigen leven en bestaan.
De SP neemt de mensen wél serieus.
Wij vertrouwen erop dat veel kiezers zullen afrekenen met de partijen die verantwoordelijk zijn voor de ondoordachte uitverkoop en heilloze verbureaucratisering van Nederland.
Maar afrekenen met het verleden is niet voldoende.
Wat we vooral nodig hebben is een investeringsplan voor de toekomst.
Wij willen Nederland een sociaal en duurzaam alternatief bieden voor het kille en kortzichtige beleid van de afgelopen jaren.
Met een beleid dat mensen niet angstig maakt, maar hoop geeft voor de toekomst
en burgers weer vertrouwen geeft in elkaar en in de politiek.
Betrokken burgers en een effectief opererende overheid kunnen ervoor zorgen dat Nederland de komende jaren wat socialer en plezieriger wordt.
De SP laat zich bij al haar voorstellen voor een betere samenleving leiden door de kernwaarden van haar beginselprogramma ‘Heel de mens’: menselijke waardigheid, de gelijkwaardigheid van mensen en de solidariteit tussen mensen.
Alles wat die kernwaarden bevordert steunen we, alles wat ertegen ingaat, bestrijden we.
Dit is de meetlat voor al ons politiek handelen.
Op basis van onze beginselen en onze visie op de lange termijn, formuleren we onze voorstellen voor de komende kabinetsperiode.
In dit verkiezingsprogramma voor de periode 2006-2010 geven wij onze visie op een beter Nederland, als alternatief voor wat de regeringen van Kok en Balkenende ons hebben geboden.
Vervolgens presenteren we onze voorstellen, waarmee in de komende kabinetsperiode het bouwen aan een beter Nederland kan beginnen.
Daarbij leveren we natuurlijk ook onze financiële verantwoording, waarin we aangeven hoe we het beter gaan doen voor hetzelfde geld.
Dit is een programma op hoofdlijnen.
De uitwerking van onze standpunten en voorstellen is te vinden in de vele nota’s en rapporten die sinds 2003 door of in samenwerking met onze Tweede-Kamerfractie zijn vervaardigd.
Tenzij in dit programma nadrukkelijk anders wordt gesteld, gelden die standpunten en voorstellen ook voor de komende periode.
Wie zich in grote lijnen kan vinden in onze visie, onze voorstellen en financiële verantwoording, nodigen we van harte uit om op 22 november voor de SP te kiezen.
Nederlanders hebben weinig vertrouwen in politici, maar hechten veel waarde aan onze democratie.
Negen van de tien Nederlanders vinden onze parlementaire democratie het best mogelijke politieke systeem.
Acht van de tien burgers vinden het belangrijk om mee te kunnen beslissen over de inrichting van onze samenleving.
Zeven van de tien burgers zijn tevreden over het functioneren van de representatieve democratie – en daarmee is Nederland een van de koplopers in Europa.
Maar er is ook minder goed nieuws.
Bij de laatste Tweede-Kamerverkiezingen maakte slechts driekwart van de burgers gebruik van het kiesrecht en bij de laatste gemeenteraadsverkiezingen was dat maar 60 procent.
De meerderheid van de bevolking neemt deel aan verkiezingen, maar een aanzienlijke minderheid gebruikt zijn stemrecht níét.
Zes op de tien burgers vinden bovendien dat ‘mensen zoals ik’ geen invloed hebben op wat de regering doet.
Onze democratie heeft grondig en permanent onderhoud nodig.
In de komende kabinetsperiode dient democratisering van de samenleving een van de topprioriteiten te worden.
Een regering mag niet hoogmoedig met de rug naar de mensen toe regeren, maar moet laten zien dat de meningen en wensen van de bevolking er werkelijk toe doen.
Politici en politieke partijen moeten beseffen dat zij er zijn voor de burgers en niet omgekeerd.
De hoge waardering van de bevolking voor ons democratisch bestel is vertrouwenwekkend.
De forse kritiek van de burgers op de wijze waarop momenteel inhoud wordt gegeven aan de democratie moet worden opgevat als een ernstige waarschuwing.
Als een ruime meerderheid van de bevolking zegt geen vertrouwen te hebben in de regering, de politieke partijen en de overheid, dan is er iets goed mis.
Het tweede kabinet-Balkenende werd het minst populaire ooit, omdat het gevoerde beleid veel weerzin opriep.
Maar ook vanwege de hoogmoedige houding, die uitstraalde dat burgers te dom waren om te begrijpen hoe goed de regering bezig was.
Daarmee heeft deze regering het democratische besef in ons land een slechte dienst bewezen.
De komende regering zal alles op alles moeten zetten om het vertrouwen in de democratie te herstellen.
Daarvoor is nodig dat de politiek van geschonden beloften plaatsmaakt voor eerlijke politiek, voor politici die staan voor hun beloften.
Een nieuwe regering dient een beleid te voeren dat de burgers nieuw vertrouwen geeft in de politiek.
Dat kan om te beginnen door niet méér te beloven dan kan worden waargemaakt.
Dat kan ook door meer gebruik te maken van de bereidheid van burgers om mee te beslissen over de inrichting van de samenleving.
Democratie kan niet zonder democraten.
Democratie geeft mensen niet alleen rechten, maar ook plichten.
We moeten af van de gedachte dat ‘democratie’ staat voor ‘Den Haag’, waarbij ‘de politiek’ beslist en ‘het publiek’ toekijkt.
Een gezonde democratie staat of valt met actief burgerschap, waarbij mensen verantwoordelijkheid nemen voor hun eigen denken en doen.
Dat is heel goed mogelijk, omdat driekwart van de bevolking aangeeft meer inspraak te willen, op alle niveaus van de samenleving.
Om te beginnen moet de kiezer serieus worden genomen.
Voorkomen moet worden dat, zoals in 2003 het geval was, een regering wordt gevormd die een meerderheid van de kiezers eigenlijk niet wil.
Na de verkiezingen moet de nieuwe Kamer de kabinets(in)formateur aanwijzen – dat kan binnen de huidige staatsrechtelijke regels.
Het verdient aanbeveling dat politieke partijen al vóór de verkiezingen duidelijk maken welke regeringscoalitie hun voorkeur heeft.
Een regeringscoalitie kan aanblijven zolang zij de steun heeft van de meerderheid van de Tweede Kamer, maar het is ook wenselijk om ook hier de invloed van de burgers te vergroten, bijvoorbeeld door invoering van een ‘terugroepreferendum’.
Dat geeft kiezers de mogelijkheid om, onder strikte voorwaarden, uit te spreken dat de regering het vertrouwen van de bevolking heeft verloren en nieuwe verkiezingen nodig zijn.
De inspraak van burgers kan ook worden vergroot door invoering van een algemeen recht van referendum, om te beginnen een raadplegend referendum – wat mogelijk is binnen de huidige Grondwet.
In de komende kabinetsperiode moet ook worden gewerkt aan de invoering van een correctief referendum en een volksinitiatief, waarin kiezers wetgeving daadwerkelijk kunnen afkeuren.
De controlerende functie van de Tweede Kamer kan worden verbeterd door een minderheid van 50 Kamerleden het recht te geven een parlementair onderzoek in te stellen.
Een gezonde democratie kan niet zonder politieke partijen.
Slechts een minderheid van de bevolking denkt op dit moment dat politieke partijen in staat zijn om Nederland te verbeteren.
Partijen lijken de band met de burgers te verliezen.
Dat blijkt ook uit de dalende ledencijfers van de meeste politieke partijen – waarbij de SP de grote uitzondering is.
Slechts 2 procent van de bevolking is nog lid van een politieke partij.
Eén van de redenen dat de meeste politieke partijen weinig energie steken in ledenwerving, is wellicht dat de overheid partijen te ruimhartig subsidieert.
Van een noodzaak om de eigen broek op te houden is allang geen sprake meer.
Terwijl tal van maatschappelijke organisaties worden getroffen door het stopzetten of inkrimpen van subsidies, worden de subsidies voor politieke partijen voortdurend verhoogd.
Door de wanverhouding tussen eigen middelen en overheidssubsidies worden partijen steeds meer staatspolitieke organisaties, in plaats van verenigingen van burgers.
Sinds kort is er enige relatie gekomen tussen subsidies en ledentallen, maar nog steeds worden partijen nauwelijks gestimuleerd om leden te maken.
In de komende kabinetsperiode hoort het huidige subsidieniveau niet te worden verhoogd.
Sponsoring van politieke partijen door commerciële belanghebbenden blijft beslist ongewenst.
Sponsoring is immers een overeenkomst met wederzijdse verplichtingen en politieke besluitvorming mag niet worden gekocht.
Democratie is meer dan ‘Den Haag’.
De mogelijkheden en middelen van de lokale democratie moeten worden uitgebreid.
De afgelopen jaren is op een aantal terreinen weliswaar een deel van de landelijke bevoegdheden gedecentraliseerd, maar zonder dat de daarvoor noodzakelijke financiële middelen werden bijgevoegd.
Dat moet anders: wie het werk moet doen, hoort daar ook de middelen voor te krijgen.
Voorkomen moet worden dat ‘meer lokale democratie’ in de praktijk betekent ‘minder geld en meer bezuinigen’.
De lokale democratie kan worden verbeterd door terug te komen van de kunstmatige en onproductieve tegenstelling tussen college en raad.
De gemeenteraad dient formeel en feitelijk het hoogste orgaan van de lokale democratie te zijn.
Het is wenselijk dat de gemeenteraad voortaan de burgemeester kiest en dat, zolang dit staatsrechtelijk nog niet mogelijk is, een voordracht van de gemeenteraad voor een burgemeester wordt gevolgd.
Niet alleen landelijk, maar ook lokaal kunnen meer taken en middelen worden gedecentraliseerd, van het gemeentehuis naar de wijken.
Besluitvorming en uitvoering moeten zo dicht mogelijk bij de burgers plaatsvinden.
Gemeenteraden mogen daarbij zélf beslissen hoe ze de democratische controle inrichten: via de gemeenteraad, via commissies uit de gemeenteraad met een specifieke verantwoordelijkheid voor bepaalde wijken en buurten, via gekozen raden, of via vormen van meer directe inspraak van bewoners.
Door taken en middelen meer op het niveau van de wijken en buurten te leggen, kan het bestuur meer worden toegesneden op de menselijke maat en wordt de besluitvorming minder anoniem.
Publieke voorzieningen, van wijkagent tot wijkverpleegkundige en van wijkbibliotheek tot wijkonderhoudsteam, kunnen veel meer dan nu gebeurt op wijk- en dorpsniveau worden aangeboden.
Buurten, wijken en dorpen dienen te beschikken over voldoende dienstverlening, winkelaanbod en openbaar vervoer.
De onderlinge betrokkenheid van burgers en instituties kan worden vergroot door waar mogelijk grootschalige verbanden in de volkshuisvesting, het onderwijs en de nutsvoorzieningen terug te brengen naar een kleinere schaal.
Leerlingen van kleinschaliger VMBO-scholen kunnen een rol spelen in het wijkbeheer en het wijkonderhoud, schoollokalen kunnen worden opengesteld voor activiteiten van wijkbewoners.
Bewoners zouden actief moeten kunnen worden in de besturen van woningcorporaties.
Gemeentelijke herindelingen horen niet van bovenaf te worden opgelegd, zoals nu vaak gebeurt, maar moeten de steun hebben van de bevolking.
Ook voor het middenbestuur, tussen landelijke en lokale overheid, dient de menselijke maat de norm te worden.
De provinciale overheid staat nu vaak te ver van de burgers af.
Regionale samenwerking moet eenvoudiger worden.
Daarbij moet transparante en effectieve democratische controle zijn verzekerd, wat in de huidige regiobesturen ontbreekt.
In het openbaar bestuur is lang niet altijd duidelijk wie waarvoor verantwoordelijk is.
De wildgroei van zelfstandige bestuursorganen is daar medeverantwoordelijk voor en moet dan ook worden gestopt.
Waar met publiek geld publieke taken worden uitgevoerd, dient democratische controle te zijn gewaarborgd.
Democratie staat of valt met betrokken burgers.
Het aanleren van democratische vaardigheden behoort een van de educatiedoelen te zijn in het onderwijs, waarbij aandacht wordt gegeven aan het wezen en het belang van een democratische samenleving
en de rol van burgers daarin.
Zo kunnen we tegengas geven aan ongefundeerd wantrouwen in democratische instituties, gebrek aan respect voor andersdenkenden en de opkomst van antidemocratische stromingen, die de democratische rechtsstaat afwijzen.
Een gezonde democratie heeft naast formele regels ook een democratische omgang tussen burgers nodig, waarbij we elkaars belangen en opvattingen respecteren, conflicten oplossen door dialoog en onderhandelen, en verantwoordelijkheid tonen voor elkaar.
Democratie is evenmin mogelijk zonder integere bestuurders.
Openbaarheid kan de integriteit van bestuurders vergroten, bijvoorbeeld door openheid te geven over functies en nevenfuncties en bijbehorende inkomens.
Ook een actieve, primair interne spreekplicht en een goede klokkenluidersregeling voor ambtenaren en andere werknemers die weet hebben van misstanden, behoren tot de vereisten van integer bestuur.
De integriteit van bestuurders is voor een deel af te dwingen op basis van wetten en regels, maar is verder vooral een kwestie van publieke moraal.
Van de overbetaling van functionarissen in het openbaar bestuur en de semi-publieke sector gaat een volstrekt verkeerd signaal uit naar de burgers.
Niemand in publieke functies dient voortaan méér te verdienen dan de minister-president.
De salarissen voor politici gaan niet omhoog.
Wachtgeldregelingen voor bestuurders en topmanagers worden gelijkgetrokken met die van andere burgers.
De afgelopen decennia heeft Nederland te veel bevoegdheden overgedragen aan de Europese Unie.
Het massale ‘nee’ van de Nederlandse bevolking tegen de Europese Grondwet maakte duidelijk dat de politiek ook hier niet heeft gedaan wat de burgers wensten.
De komende jaren moeten burgers meer vertrouwen krijgen in Europese samenwerking.
Daarvoor is het noodzakelijk dat niet langer wordt toegestaan dat de Europese Unie haar bevoegdheden overschrijdt en steeds verder uitbreidt.
Voortaan dient strikt gehandeld te worden volgens de beginselen van subsidiariteit en proportionaliteit.
Dit houdt in dat Nederland doet wat zij zelf het beste kan en de Europese Unie pas actief wordt als zaken nationaal niet afdoende kunnen worden aangepakt.
We hebben geen behoefte aan nog meer Brusselse bedilzucht.
De grootheidswaan van Brussel heeft veel burgers van de Europese Unie vervreemd en de wildgroei aan Europese regelgeving is niet meer van deze tijd.
Het Europees Parlement zou de Europese politiek dichter bij de burgers moeten brengen.
Daarom horen ‘dubbelmandaten’ mogelijk te worden, zodat nationale parlementsleden zitting kunnen nemen in het Europees Parlement.
Nederland vormt met de Nederlandse Antillen en Aruba het Koninkrijk der Nederlanden.
In de Caribische rijksdelen is sprake van grote werkloosheid, armoede, drugsproblemen en ernstige corruptie.
Veel inwoners hebben geen perspectief op een betere toekomst.
De landsdelen gaan gebukt onder een grote schuldenlast.
In 2007 moet een nieuwe staatsrechtelijke structuur worden vastgelegd, waarbij mogelijk vier autonome landen (Nederland, Aruba, Curaçao en Sint Maarten) en drie Koninkrijkseilanden (Bonaire, Saba, Sint-Eustatius) ontstaan.
Duidelijk moet zijn dat Nederland ook daarna zijn verplichtingen tegenover de andere rijksdelen behoudt, in sociaal-economisch opzicht, maar ook wat betreft bestuur, justitie en veiligheid.
De noodzaak van duurzame en vreedzame ontwikkeling van het Caribische deel van ons Koninkrijk, verplicht ook de politici van de eilanden om zich meer dan tot nog toe in te zetten voor de bestrijding van armoede en corruptie.
Nederland is via verdragen vertegenwoordigd in een groot aantal internationale en supranationale instituties, zoals de Verenigde Naties, de Wereldhandelsorganisatie (WTO), de Wereldbank, het Internationaal Monetair Fonds, de Raad van Europa en de NAVO.
Binnen deze instituties is de democratische controle onvoldoende gewaarborgd.
Daar dient verandering in te komen.
Waar mogelijk worden taken en middelen van gemeenten overgedragen aan democratisch gevorm-de wijk- en dorpsorganisaties.
Ook voorzieningen worden zoveel mogelijk aangeboden op buurt-, wijk- en dorpsniveau.
Het democratische toezicht op zelfstandige bestuursorganen (ZBO’s) dient te worden vergroot
en de wildgroei van deze ZBO’s moet worden gestopt.
De huidige provincies functioneren onvoldoende als modern middenbestuur.
Veel taken kunnen beter worden uitgevoerd door kleinschalige en/of meer samenhang vertonende regio’s, waarvan de bestuurders rechtstreeks gekozen dienen te worden.
De waterschappen worden afgeschaft en hun taken en verantwoordelijkheden worden ondergebracht bij de regiobesturen of de provincies.
Bestuurders die de volksvertegenwoordiging willens en wetens foutief inlichten komen op een zwarte lijst
en worden zo mogelijk strafrechtelijk vervolgd.
Europese regelgeving wordt voortaan door de Eerste en Tweede Kamer strikt getoetst op  subsidiariteit en proportionaliteit.
Een dubbelmandaat – het deel kunnen uitmaken van het Nederlands en het Europees Parlement – wordt mogelijk.
In het onderwijs komt meer aandacht voor de ontwikkeling van democratische vaardigheden
en actief burgerschap.
Een (interne) spreekplicht en een goede klokkenluidersregeling worden ingevoerd voor ambtenaren en werknemers die weet hebben van misstanden.
De voorgenomen verhoging van het salaris van de minister-president met 30 procent gaat niet door.
Dit salaris wordt de bovengrens in de (semi-)publieke sector.
Wachtgeldregelingen voor bestuurders mogen niet ruimer zijn dan die van andere burgers.
De Tweede Kamer kan zélf de kabinets(in)formateur kiezen, dan hebben we sneller een regering die past bij de uitslag van de verkiezingen.
Voorbereidingen worden getroffen voor de invoering van een correctief referendum, dat kan worden aangevraagd in een volksinitiatief.
Een ‘terugroepreferendum’ moet mogelijk worden.
Daarmee kunnen kiezers vervroegde verkiezingen afdwingen op het moment dat de regering het vertrouwen van de bevolking kwijt is.
Vijftig Kamerleden moeten een parlementair onderzoek kunnen afdwingen, zodat de regering beter kan worden gecontroleerd.
Politieke partijen zouden minder afhankelijk moeten zijn van de overheid.
De subsidies aan politieke partijen worden bevroren en de hoogte ervan wordt meer gekoppeld aan ledentallen.
Sponsoring van partijen door commerciële belanghebbenden wordt verboden.
Bij gemeentelijke herindelingen wordt meer rekening gehouden met de mening van de burgers van de betrokken gemeenten.
Bij decentralisatie van bevoegdheden moeten gemeenten er zeker van kunnen zijn dat ook de nodige financiële middelen worden meegegeven.
De gemeenteraad kiest de burgemeester.
Totdat het zover is, wordt de voordracht van de raad door de regering overgenomen.
We hechten in Nederland veel waarde aan bestaanszekerheid, ook bij werkloosheid, ziekte, arbeidsongeschiktheid en ouderdom.
We hechten aan behoud van ons stelsel van sociale zekerheid, zoals dat sinds de Tweede Wereldoorlog is opgebouwd.
Daarbij vinden we het ook redelijk dat niemand ten onrechte gebruik maakt van de sociale regelingen.
De behoefte aan zekerheid botst met de praktijk van het gevoerde beleid.
De regeringen van Kok en Balkenende hebben beperking van de bescherming van werknemers en inperking van de sociale zekerheid tot een speerpunt van beleid gemaakt.
Onder de noemer van flexibilisering, eigen verantwoordelijkheid, prestatiebeloning, privatisering en marktwerking is bewust onzekerheid georganiseerd.
Evenals door het onrechtvaardig streng herbeoordelen van WAO’ers, verruimen van de arbeidstijden, bemoeilijken van de toegang tot de sociale zekerheid en verlagen van de uitkeringen.
Deze onzekerheid wordt versterkt door het vrijmaken van de Europese markt
en door de neoliberale globalisering van de economie.
Veel bedrijven lijken in een permanente staat van herstructurering en reorganisatie te verkeren.
Laag- maar ook hooggeschoold werk verdwijnt steeds vaker naar lagelonenlanden.
Zelfs bij bedrijven die veel winst maken, verdwijnen banen.
Veel jongeren hebben geen garantie op een stageplaats, laat staan op een baan, waardoor ze een valse start maken op de arbeidsmarkt.
Te veel jongeren halen geen diploma.
Goedkope arbeidskrachten uit het buitenland vormen een bedreiging voor werknemers en kleine zelfstandigen.
Een groot deel van de bevolking heeft een weerzin tegen deze neoliberale ontwikkelingen.
Zij wijzen de harde ‘prestatiemaatschappij’ van meer arbeidsonzekerheid, langer werken en minder verdienen af.
De regeringen van Lubbers, Kok en Balkenende hebben in het verleden spookbeelden opgeroepen om de onzekerheid aan te wakkeren en maatregelen door te voeren die een meerderheid van de bevolking eigenlijk niet wil.
De ‘onbetaalbaarheid van de sociale zekerheid’, de ‘molensteen van de collectieve lastendruk’ en de opkomst van de ‘Aziatische tijgers’ leidden in de jaren tachtig tot een politiek van loonmatiging en uitholling van de sociale zekerheid.
Tegen alle bangmakerij in bleken landen die een brede collectieve sector hielden, zoals de Scandinavische landen, niet failliet te gaan.
Integendeel.
Op tal van terreinen presteren ze beter dan wij.
De Aziatische tijgers hebben ons niet opgevreten, de economische banden met bijvoorbeeld Zuid-Korea en Taiwan zijn tot wederzijds profijt.
Toch worden opnieuw spookbeelden opgeroepen, nu met namen als ‘vergrijzing’, ‘onbetaalbaarheid van de AOW’ en ‘dreigend tekort aan arbeidskrachten’.
Alsof de geschiedenis zich herhaalt, worden wederom ontwikkelingslanden opgevoerd als bedreiging voor onze welvaart.
De nieuwe tijgers heten nu China en India.
De onzekerheid die het gevolg is van de globalisering, kan niet worden beantwoord met flexibilisering, verruiming van het ontslagrecht en meer eigen verantwoordelijkheid.
Mensen zijn sociale wezens, die in lotsverbondenheid problemen tegemoet willen treden.
In plaats van verdergaande individualisering en privatisering zou gekozen moeten worden voor herstel van de georganiseerde solidariteit, wat ons ook in het verleden sterk heeft gemaakt.
Met elkaar, niet tegen elkaar, zou het motto moeten zijn voor ons toekomstige stelsel van sociale zekerheid.
Om onze welvaart te behouden is het nodig dat iedereen die kan werken, dat ook doet.
Volledige werkgelegenheid dient centraal te staan in het sociaal-economisch beleid.
Dat betekent dat bedrijven het maken van winst moeten combineren met het behoud van werkgelegenheid.
Dat betekent ook dat de overheid maatregelen neemt om mensen aan de slag te krijgen, bijvoorbeeld door een industriepolitiek gericht op innovatie
en door investeringen in de publieke sector.
Bovendien betekent dit dat het beschikbare werk zo goed mogelijk wordt verdeeld.
Leeftijdsdiscriminatie en andere vormen van discriminatie dienen te worden bestreden.
Het is goed om burgers te houden aan hun verplichtingen,
maar op overdreven regelzucht zit niemand te wachten.
Nu al staan in veel sociale wetgeving niet de mensen maar de regels centraal.
Instituties als UWV en CWI zijn logge bureaucratische instanties geworden, waar begeleiding op maat onmogelijk is.
De geprivatiseerde arbeidsbemiddeling is in handen gekomen van commerciële reïntegratiebedrijven, die zich in veel gevallen meer bekommeren om de winst dan om het vinden van werk voor hun klanten.
In de sociale werkvoorziening staat de arbeidsproductiviteit vaker centraal dan het rekening houden met de mogelijkheden van de mensen die daar werken.
De individuele begeleiding in de werkplaatsen moet worden verbeterd.
Gemeentelijke leerwerkbedrijven moeten worden opgericht om mensen die geen werk kunnen vinden, scholing, praktijkervaring of (tijdelijk) werk aan te bieden.
Deze leerwerkbedrijven moeten ook stages bieden aan leerlingen die (nog) niet bij bedrijven terecht kunnen.
Arbodiensten worden onafhankelijker, door ze onder te brengen in de publieke sfeer.
De ‘flexwet’ en de toename van het uitzendwerk hebben een tweedeling op de arbeidsmarkt teweeggebracht, met aan de ene kant mensen met vaste banen en aan de andere kant mensen met kortlopende en tijdelijke contracten.
Gaandeweg is ook een groeiende groep van ‘werkende armen’ ontstaan.
Ne-derland telt een kwart miljoen huishoudens waar arbeid de voornaamste bron van inkomsten is, maar niet genoeg oplevert om boven de armoedegrens uit te komen.
Mensen die werken, horen fatsoenlijk te worden betaald.
Stabiele arbeidsrelaties scheppen een klimaat van betrokkenheid en zekerheid en maken het voor bedrijven lonend om te investeren in mensen.
Hoe minder stabiel de werkkring, hoe geringer de kans op inzet en creativiteit van de kant van de werknemer.
De levensloopregeling moet worden verbeterd.
Werknemers zouden gebruik moeten kunnen maken van zowel de levensloopregeling als de spaarloonregeling.
In een aantal acute situaties hoort het opnemen van zorgverlof niet langer afhankelijk te zijn van de toestemming van de werkgever.
Arbeidsmigratie uit de nieuwe lidstaten van de Europese Unie en daarbuiten moet beter worden geregeld.
Werkgevers kunnen geen beroep doen op buitenlandse arbeidskrachten als er geen garanties zijn voor het uitbetalen van gelijk loon voor gelijk werk en voor fatsoenlijke huisvesting van arbeidsmigranten.
Inzet van illegale arbeid is schadelijk voor binnen- én buitenlandse arbeidskrachten en moet worden voorkomen.
Ondanks de groei van ons gezamenlijke inkomen is de armoede in Nederland toegenomen – een groeiend aantal mensen wordt zelfs afhankelijk van voedselbanken.
Na decennia van toenemende inkomensongelijkheid zijn nu maatregelen nodig om een eerlijkere verdeling van de welvaart mogelijk te maken, zoals verhoging van het minimum(jeugd)loon, invoering van inkomensafhankelijke kinderbijslag en een inkomensafhankelijke ziektekostenpremie, afschaffing van de no-claimregeling in de zorg en aanpassing van de aftrek van de pensioenpremie, zodat de hoogste inkomens niet langer extra worden bevoordeeld ten opzichte van andere burgers.
De AOW hoort weer welvaartsvast te worden – en te blijven.
Door de fiscale ouderenkorting te verhogen, gaan ouderen met alleen AOW en een klein aanvullend pensioen er extra op vooruit.
De onbillijke eisen voor herkeuring van arbeidsongeschikten worden aangepast
en de toegang tot de WIA wordt verbeterd.
Nederland telt bijna 700.000 – vooral kleine – bedrijven.
Het midden- en kleinbedrijf heeft met recht de naam de motor van de economie te zijn en de plek waar de meeste banen worden gemaakt.
Kleine ondernemers zijn van grote waarde voor de economie, maar het starten van een onderneming is onnodig moeilijk.
Er is veel regelgeving
en nauwelijks sociale zekerheid.
Ruim 1 op de 7 zelfstandigen leeft onder de armoedegrens.
Kleine ondernemers en zelfstandigen krijgen te weinig aandacht van de politiek.
Achtereenvolgende regeringen hebben vooral oog gehad voor middelgrote en grote ondernemingen.
In de komende kabinetsperiode dient het midden- en kleinbedrijf meer steun te krijgen.
Voor een bloeiende economische ontwikkeling is innovatie van groot belang.
In die vernieuwing blijft Nederland echter achter.
Veel ondernemers lijken bang om nieuwe paden te betreden.
Ook grotere bedrijven die er financieel goed voor staan, investeren relatief weinig in onderzoek en ontwikkeling.
Om de innovatie structureel te bevorderen moet meer gebeuren dan het instellen van een prestigieus Innovatieplatform.
Veel belangrijker is dat we ons realiseren dat kortetermijndenken in het bedrijfsleven versterking en verbetering van de economie in de weg staat.
Te veel wordt gekeken naar direct meetbare resultaten en te weinig naar de opbrengsten voor de toekomst.
De komende regering dient meer publieke middelen vrij te maken voor onderzoek en ontwikkeling, en ondernemers meer aan te spreken op hun maatschappelijke verantwoordelijkheid.
Bijna 80 procent van onze technologische innovatie komt uit de industrie.
Daarom is een innovatieve industriepolitiek onontbeerlijk.
De overheid kan innovatieve investeringen in de industrie ondersteunen.
De industrie creëert werkgelegenheid over de volle breedte van de arbeidsmarkt.
Mensen die werken met hun handen zijn ook in de toekomst hard nodig.
Tegelijkertijd blijkt dat bijna de helft van de bedrijven een tekort heeft aan geschoold productiepersoneel.
De aansluiting van (V)MBO’ers op het bedrijfsleven moet worden verbeterd, zodat het tekort aan geschoold personeel kan worden aangepakt.
Ondernemers hebben een belangrijke stem in de politiek.
Dat geeft hen ook een maatschappelijke verantwoordelijkheid.
Veel ondernemers laten zich te eenzijdig leiden door een streven naar winstmaximalisatie en hebben te weinig oog voor andere functies van het ondernemen, zoals het creëren en het in stand houden van werk.
Onder maatschappelijk verantwoord ondernemen valt ook het bieden van stageplaatsen aan leerlingen en studenten, van werkplekken voor gedeeltelijk arbeidsongeschikten en van banen aan afgestudeerde VMBO’ers en kinderen van migranten.
Verantwoord ondernemen betekent bovendien verantwoord investeren van de gemaakte winsten, in scholing van personeel, betere arbeidsomstandigheden en een schoner milieu.
Ondernemers die laten zien dat ze werkelijk invulling geven aan die verantwoordelijkheid, moeten kunnen rekenen op meer steun van de overheid.
Zij die er met de pet naar gooien, mogen worden aangepakt.
Dat geldt ook voor de zogenoemde ‘private equity’maatschappijen, ofwel ‘strip- en sloopkapitalisten’, die steeds meer Nederlandse bedrijven opkopen met als enige doel om te cashen.
Daarbij houden zij geen rekening met bijvoorbeeld de belangen van werknemers en consumenten.
De overheid dient die ontwikkeling een halt toe te roepen.
De kinderbijslag wordt inkomensafhankelijk, waardoor gezinnen op het minimum per jaar 260 euro extra per kind krijgen en gezinnen met hoge inkomens minder of geen kinderbijslag.
De kinderbijslag wordt extra verhoogd als tegemoetkoming in de kosten van opvoeding en kinderopvang.
Door invoering van een werkbonus voorkomen we inkomensachteruitgang voor mensen die vanuit een uitkering gaan werken
De pensioengerechtigde leeftijd blijft 65 jaar en vervroegd uittreden blijft mogelijk.
Voor zware beroepen (te bepalen in overleg tussen werknemers en werkgevers) komt er een recht op pensioen na 40 jaar werken.
Mensen die na hun 65ste doorwerken krijgen dezelfde rechten en plichten als andere werknemers.
Besturen van pensioenfondsen bestaan voortaan voor 1/3 uit werknemers, voor 1/3 uit werkgevers en voor 1/3 uit vertegenwoordigers van gepensioneerden.
De AOW wordt welvaartsvast.
Door de fiscale ouderenkorting te verhogen gaan ouderen met alleen AOW of met AOW en een klein aanvullend pensioen er extra op vooruit.
Kinderopvang dient betaalbaar te zijn en van goede kwaliteit.
De inkomensafhankelijke bijdrage wordt gehalveerd.
Kwaliteitseisen voor kinderopvang worden wettelijk vastgelegd.
Ook voor kinderen met een specifieke sociale of medische indicatie moet goede opvang worden gegarandeerd.
We willen een wettelijk recht op betaald ouderschapsverlof (70 procent van het minimumloon) van 6 maanden en meer mogelijkheden voor zorgverlof.
De toegang tot de levensloopregeling wordt verbeterd.
Werknemers kunnen gebruik maken van zowel de levensloopregeling als de spaarloonregeling.
Voor het opnemen van zorgverlof is in acute situaties geen toestemming van de werkgever nodig.
Het vaststellen van het recht op een uitkering kan eenvoudiger en sneller,
met een goede controle of iemand de uitkering krijgt waarop hij of zij recht heeft.
De onbillijke keuringseisen waarmee WAO’ers de afgelopen jaren zijn herbeoordeeld, worden afgeschaft.
Mensen die al herbeoordeeld zijn krijgen de mogelijkheid om een nieuwe beoordeling aan te vragen, tegen billijke keuringseisen, in plaats van de huidige te strenge en onrechtvaardige eisen.
De WAO-uitkering voor volledig arbeidsongeschikten wordt, net als voor volledig arbeidsongeschikten in de WIA, verhoogd van 70 procent naar 75 procent.
Werkomstandigheden worden aangepast aan de mensen en niet andersom.
Duidelijke en heldere regels worden opgesteld voor gezonde en veilige arbeidsomstandigheden.
De Arbeidsinspectie wordt versterkt
en treedt ook op bij leeftijdsdiscriminatie.
Arbodiensten worden onafhankelijker door ze onder te brengen in de publieke sfeer.
Bescherming van de gezondheid van werknemers is hun hoofdtaak.
Werkgevers, vooral grotere, moeten meer mensen met een handicap of gedeeltelijke arbeidsongeschiktheid in dienst nemen.
Ook moeten zij meer verantwoordelijkheid nemen voor het organiseren van stageplekken.
Kleine en startende ondernemers krijgen meer ondersteuning.
De kleinschaligheidsaftrek voor zelfstandigen in de eerste 2 schijven wordt met 50 procent verhoogd.
De kleinschaligheidsaftrek voor starters (vennootschappen en zelfstandigen) wordt verdubbeld.
Het doorbetalen van ziek personeel door kleine ondernemers met minder dan 20 werknemers wordt na 1 jaar collectief gefinancierd.
Startende ondernemers krijgen een aanmoedigingssubsidie bij het halen van diploma’s en certificaten voor vakgerichte en ondernemersvaardigheden.
De gemeentelijke belastingen voor ondernemers worden gebundeld in één aanslag.
De afdracht van loonbelasting en sociale premies wordt eenvoudiger.
Kleine ondernemers wordt een standaardpakketpolis aangeboden tegen arbeidsongeschiktheid, met een ruime dekking en een acceptatieplicht.
De toegang tot tijdelijke bijstand voor kleine ondernemers wordt vereenvoudigd, door bij de vaststelling van het vermogen de waarde van onroerende goederen niet mee te nemen.
Maatschappelijk ondernemen moet minder vrijblijvend worden.
De richtlijnen die de Organisatie voor Economische Samenwerking en Ontwikkeling (OESO) heeft opgesteld voor multinationale ondernemingen, krijgen een meer verplichtend karakter.
Iedereen die kan werken, moet de mogelijkheid hebben om te werken.
Volledige werkgelegenheid is weer een centrale doelstelling binnen het sociaal-economische beleid.
Meer wordt geïnvesteerd in onderzoek en ontwikkeling en een op innovatie gerichte industriepolitiek.
Ook wordt meer geïnvesteerd in de scholing van werknemers.
Bedrijven en instellingen worden aangesproken op hun maatschappelijke verantwoordelijkheid voor het scheppen van werk voor gedeeltelijk arbeidsongeschikten, afgestudeerde VMBO’ers en kinderen van migranten.
Zij maken met scholen afspraken over stageplekken voor leerlingen en studenten.
Maatregelen worden genomen tegen ‘strip- en sloopkapitalisten’, ter bescherming van werknemers en consumenten, zoals fiscale ontmoediging, bescherming tegen vijandige overnames, openheid over investeringen en versterking van de positie van werknemers in de Raden van Commissarissen, die voor 50 procent worden gekozen door de ondernemingsraad.
Leeftijdsselectie bij (bij-)banen wordt door de arbeidsinspectie actief opgespoord en bestraft.
Ook bij een tijdelijk arbeidscontract krijgt de werknemer de mogelijkheid om zichzelf te scholen.
Uitzendkrachten hebben recht op dezelfde beloning als vergelijkbare vaste medewerkers die hetzelf-de werk doen.
Dit geldt niet alleen voor de salarisschalen, maar ook voor inkomsten die voortvloeien uit de CAO, zoals winstdeling en een dertiende maand.
Commerciële reïntegratiebedrijven worden opgeheven.
Arbeidsbemiddeling vindt voortaan plaats via de gemeenten.
Gemeenten krijgen de mogelijkheid om leerwerkbedrijven op te richten, waar mensen die (nog) geen werk kunnen vinden scholing en praktijkervaring worden geboden tegen een eerlijk loon.
In het onderwijs, de zorg en het toezicht worden 25.000 nieuwe banen geschapen.
Gesubsidieerde banen worden gehandhaafd en omgezet in reguliere banen.
Bij sociale werkplaatsen worden de arbeidsomstandigheden en de veiligheid verbeterd.
Meer werk wordt gemaakt van de individuele begeleiding van deze werknemers.
De doelstelling van de sociale werkvoorziening blijft het bieden van zinvolle arbeid aan mensen die door hun beperkingen niet of niet zonder extra begeleiding voor reguliere banen in aanmerking komen.
De arbeidsmigratie wordt beter gereguleerd.
Voorkomen wordt dat CAO’s worden ontdoken, lonen en arbeidsvoorwaarden verslechteren en buitenlandse arbeiders worden misbruikt.
Garanties worden geboden voor gelijk loon voor gelijk werk en fatsoenlijke huisvesting.
Uitzendbureaus moeten een vergunning hebben.
Exorbitante topinkomens en de groeiende tweedeling in inkomens worden aangepakt door alle werknemers onder de bedrijfs-CAO’s te brengen, zodat er een koppeling komt tussen de hoogste en laagste inkomens.
CAO’s blijven algemeen verbindend.
Het sociaal minimum wordt in 4 jaar met 10 procent verhoogd.
De arbeidstijden in diverse CAO’s die werkweken hanteren van 36 en 38 uur, mogen niet worden verhoogd naar 40 uur.
Om vrouwen meer kans te geven aan het arbeidsproces deel te nemen moeten bestaande hindernissen worden weggenomen, onder andere door meer, betere en betaalbare kinderopvang.
Gelijke beloning voor gelijk werk moet worden gewaarborgd.
Mannen en vrouwen moeten meer mogelijkheden krijgen om zorgtaken en arbeid te combineren.
De ontslagbescherming voor werknemers blijft intact.
De sollicitatieplicht wordt afhankelijk van de individuele omstandigheden en de perspectieven op werk.
Gemeenten krijgen meer mogelijkheden om armoede te bestrijden, schulden te saneren en te voorkomen dat kinderen opgroeien in armoede.
Ook krijgen zij meer mogelijkheden om bijzondere bijstand te geven.
De regels voor reclame voor lenen worden aangescherpt
en geldleenreclames op radio en tv verboden.
We leven langer én we leven langer gezond.
De afgelopen eeuw is ons in land de levensverwachting gestegen van 51 jaar (mannen) en 53 jaar (vrouwen) naar respectievelijk 76 en 81 jaar.
Dat heeft alles te maken met onze gestegen welvaart, verbeterde leefomstandigheden en hygiëne en met de spectaculaire ontwikkelingen in de gezondheidszorg.
Nederland staat echter niet meer bij de eerste 10 landen op de wereldranglijst van goede gezondheidszorg van de Wereldgezondheidsorganisatie.
Dat is reden tot zorg.
Net als de vaststelling dat de sociaal-economische startpositie bij gezondheidsverschillen nog steeds de doorslag geeft.
Volksgezondheid is ook een kwestie van verdelen.
Veel burgers vrezen in de toekomst meer ongelijkheid in de toegang tot de gezondheidszorg.
De invoering van meer marktwerking in de zorg en van inkomensonafhankelijke premies was een beleid dat de meeste mensen niet wilden.
Als over deze nieuwe wetgeving een referendum zou zijn gehouden, zou een overgrote meerderheid van de mensen ‘nee’ hebben gezegd.
Ook hier zien we een groot verschil tussen wat de mensen willen en wat de politiek doet.
Een volgend kabinet dient de bakens te verzetten en georganiseerde solidariteit weer tot uitgangspunt te maken van ons zorgstelsel.
Mensen hebben een eigen verantwoordelijkheid voor hun gezondheid.
Dat is echter geen reden om onze gezamenlijke verantwoordelijkheid voor de zorg te laten varen.
Toch gebeurt dit wél.
Het nominale, niet inkomensafhankelijke deel van de ziektekostenpremies kent geen inkomenssolidariteit meer.
Pakketverkleining, meer en hogere eigen bijdragen en de no-claimregeling, waarbij ziek betaalt voor gezond, betekenen vooral voor chronisch zieken, gehandicapten en ouderen een ernstige lastenverzwaring.
De invoering van het nieuwe zorgstelsel kent wel een acceptatieplicht, maar niet voor de aanvullende verzekering; vanaf 2007 mogen zorgverzekeraars mensen weigeren voor een aanvullende verzekering.
Vooral de financieel zwakkeren kunnen verstoken blijven van fysiotherapie, tandzorg of bepaalde geneesmiddelen.
Hoge eigen bijdragen leiden ertoe dat mensen moeten afzien van bijvoorbeeld thuiszorg.
Het fenomeen ‘voorkruipzorg’ steekt opnieuw de kop op, doordat zorgverzekeraars voor hun patiënten, en werkgevers voor hun werknemers voorrang bedingen, bijvoorbeeld in een ziekenhuis.
Zo groeit de tweedeling in de gezondheidszorg.
En dat terwijl mensen met weinig geld nu al gemiddeld 3,5 jaar eerder sterven en 12 jaar minder lang in gezondheid leven.
De meeste mensen in ons land willen een zorgstelsel dat is gebaseerd op solidariteit.
Wie gezond is, wil dat graag blijven.
En wie ziek is, wil kunnen rekenen op de zorg van anderen.
Uitgangspunt van beleid van het komende kabinet moet daarom zijn dat iedereen die dat nodig heeft in gelijke mate toegang heeft tot kwalitatief goede zorg.
De beschikbare middelen moeten doelmatig worden ingezet, met afdoende controle, maar zonder onnodige bureaucratie.
De toegenomen marktwerking leidt tot verkeerde prikkels in de zorg, meer gericht op prijs dan op kwaliteit.
Meer marktwerking leidt ook tot meer concurrentie tussen instellingen, in plaats van samenwerking.
Dit werkt de versnippering van de zorg in de hand en maakt een optimaal gebruik van de kennis en middelen moeilijker.
Meer marktwerking maakt de zorg duurder en leidt tot meer bureaucratie, bijvoorbeeld door hogere managementsalarissen en meer overhead.
De markt organiseert ook geen solidariteit in de zorg.
Als we meer marktwerking organiseren in de zorg, geven we ook meer ruimte aan lucratieve zorg, waar snel aan te verdienen valt en die gericht is op ‘klanten’ die veel kunnen betalen.
De markt waakt er niet voor dat ook zorg wordt geleverd die minder rendabel is.
Het risico bestaat dat wie niet kan bijbetalen, langer moet wachten, kwalitatief minder zorg krijgt, of minder keuzevrijheid heeft.
Bovendien bestaat het gevaar van risicoselectie door zorgverzekeraars; op mensen die veel zorg nodig hebben, zoals ouderen en gehandicapten, valt immers weinig te verdienen.
Zorg is mensenwerk.
Een tekort aan menskracht en een te hoge werkdruk kunnen leiden tot slechte of tekortschietende zorg.
In verpleeghuizen, maar ook in psychiatrische instellingen en in de jeugdzorg, komen we tijd en handen tekort.
Tegelijk is de bureaucratie in de zorginstellingen enorm toegenomen.
De tijd die moet worden besteed aan papieren rompslomp gaat ten koste van de tijd voor zorg.
Dat leidt tot veel frustratie bij werkers.
De controlegekte in de zorg is een vorm van georganiseerd wantrouwen en leidt tot demotivatie.
Dit wordt nog versterkt door een gebrek aan waardering voor het werk van de mensen op de werkvloer.
Terugkeer naar de menselijke maat in zorginstellingen is een uitgangspunt dat in de komende kabinetsperiode voorrang moet krijgen.
Zorg moet zo dicht mogelijk bij de patiënten worden verleend.
Door het verdwijnen van kleine ziekenhuizen en de afhankelijkheid van huisartsenposten zijn zorgvoorzieningen voor veel mensen moeilijker bereikbaar geworden.
De ontwikkeling van eerstelijnsgezondheidscentra moet worden gestimuleerd en in de eerstelijnszorg in wijken en buurten dient meer te worden geïnvesteerd.
Te grootschalige huisartsenposten moeten worden afgebouwd en de bouw van poliklinieken in wijken en buurten bevorderd.
In de jeugdzorg bemoeien te veel instanties zich vanaf een te grote afstand met hetzelfde gezin en hetzelfde kind.
In plaats daarvan zouden in wijken en buurten laagdrempelige kindercentra moeten komen, die kinderen en ouders ondersteunen, hulp en zorg bieden en waar nodig doorverwijzen.
Veel mensen maken zich zorgen over hoe ze hun oude dag zullen slijten.
Juist in deze fase van het leven zijn we aangewezen op de liefdevolle zorg van onze kinderen en onze omgeving.
We moeten ook dan kunnen rekenen op optimale zorg.
De meeste verpleeghuizen zijn niet in staat om de zorg te leveren die we graag willen.
De huidige verpleeghuizen en verzorgingshuizen zouden moeten worden vervangen door kleinschalige en intieme huizen, waar ouderen voldoende ondersteuning krijgen en ook elkaar kunnen helpen.
Ouderen moeten het recht hebben op zelfstandige woonruimte en privacy, met op hen afgestemde zorg en voorzieningen in elke wijk.
Nu bepalen zorgverzekeraars steeds vaker hoeveel zorg welke patiënt krijgt.
De zeggenschap over de directe zorgverlening moet veel meer bij de arts en de patiënt komen te liggen.
De overheid behoort verantwoordelijk te zijn voor de toegang en de kwaliteit van de zorginfrastructuur.
Binnen de door de overheid gestelde kaders moeten zorginstellingen een grote mate van vrijheid krijgen, mits de kwaliteit en toegankelijkheid van de geleverde zorg worden gewaarborgd.
De verantwoordelijkheid bínnen zorginstellingen moet zo veel mogelijk worden gedelegeerd naar de werkvloer.
Dit zal leiden tot minder bureaucratie
en kan het werk in de zorg aantrekkelijker maken.
Op deze manier kan bovendien een begin worden gemaakt met het herstel van de beroepseer van mensen die in de zorg werken.
Meer autonomie voor zorginstellingen hoort gepaard te gaan met een strengere aanpak van misstanden.
Door een te groot aantal managers is het bestuur in de zorg duurder, meer bureaucratisch en minder slagvaardig geworden.
Binnen de instellingen moet kritisch worden gekeken naar de hoeveelheid managers ten opzichte van het aantal handen aan het bed.
Veel bestaande bureaucratie kan worden bestreden door gerichter toe te zien op kwaliteit, toegankelijkheid en doelmatigheid.
Een zorgbrigade, waarin de Inspectie voor de Volksgezondheid wordt opgenomen, zou die functie kunnen krijgen, waarbij het zaak is dat deze snelle interventiebrigade ook regionaal aanwezig is.
Op deze manier kunnen zorgverleners en bestuurders eenvoudiger worden gecontroleerd en innovatie en informatie-uitwisseling worden bevorderd.
Als instellingen niet doelmatig werken moet er worden opgetreden, zo nodig door bestuurders te ontslaan.
De brigade dient tevens een belangrijke informatie-, steun-en ombudsfunctie te krijgen voor patiënten.
Meer gebruik zou moeten worden gemaakt van de ervaringen, opvattingen en suggesties van patiënten, cliënten en hun familieleden en verzorgers.
Hun inzichten kunnen een nuttige aanvulling zijn op de kennis en kunde van professionals.
De positie van de patiënten kan verder worden versterkt door verbetering van de financiële positie van de patiëntenverenigingen en door invoering van een nieuwe Zorggebruikerswet, waarin de rechten van patiënten worden vastgelegd.
De zorg moet worden bevrijd van de bureaucratie.
Financiering dient plaats te vinden op basis van een reële inschatting van de zorgbehoefte, op hoofdlijnen en gebaseerd op een aantal basale parameters per sector.
We moeten stoppen met patiënten door een mallemolen van indicaties te sturen en artsen achteraf over elke patiënt, elke handeling, elke minuut soms, verantwoording te vragen.
Het nieuwe stelsel van diagnosebehandelcombinaties (DBC’s), met ontelbare zorgproducten en rekeningen, moet worden vervangen.
Huisartsen en specialisten kunnen beter betaald worden per patiënt, in plaats van per verrichting of ‘productie’.
Het financieringssysteem dient te waarborgen dat een voor iedereen toereikend en doelmatig zorgaanbod mogelijk is, zonder wachtlijsten.
De farmaceutische industrie levert een belangrijke bijdrage aan de volksgezondheid, maar is in de eerste plaats gericht op het maken van winsten.
Daarom geven bedrijven te vaak voorrang aan de ontwikkeling van commercieel interessante, maar weinig innovatieve geneesmiddelen.
Geneesmiddelen voor zeldzame ziekten in het Westen en ziekten die op grote schaal voorkomen in ontwikkelingslanden, worden daarom te weinig ontwikkeld.
Ook het medisch-wetenschappelijk onderzoek wordt veelal betaald door de farmaceutische industrie en is te weinig onafhankelijk.
De overheid heeft een verantwoordelijkheid voor een objectieve beoordeling van geneesmiddelen en voldoende maatschappelijk relevant medisch onderzoek.
Een onafhankelijk fonds voor medisch-wetenschappelijk en geneesmiddelenonderzoek kan daaraan bijdragen.
In de komende kabinetsperiode mogen zorginstellingen niet met winstoogmerk gaan werken.
Niet marktwerking, winststreven en onderlinge concurrentie moeten uitgangspunt zijn in de gezondheidszorg, maar samenwerking, kwaliteitsborging en goed toezicht.
Daarbij blijft voorkomen beter dan genezen.
Veel meer zou moeten worden geïnvesteerd in preventie.
Sociaal-economische gezondheidsverschillen moeten niet worden geaccepteerd als voldongen feiten, maar zouden aanleiding moeten zijn om voortdurend actie te ondernemen.
Bij investeringen in de zorg kan de grootste winst worden behaald bij mensen die nu een gezondheidsachterstand hebben.
Meer investeringen worden gedaan in preventie en bestrijding van sociaal-economische gezondheidsverschillen.
Bij gebleken effectiviteit worden bevolkingsonderzoeken uitgebreid.
De preventieve jeugdgezondheidszorg en -tandzorg worden versterkt.
Een zorgbrigade controleert de kwaliteit, toegankelijkheid en doelmatigheid in de zorg.
Deze snelle interventiebrigade krijgt tevens een belangrijke informatie-, steun- en ombudsfunctie voor patiënten en bevordert de doelmatigheid en innovatie in de zorg.
Ze grijpt in bij tekortschietende en kwalitatief onvoldoende zorg en zet zo nodig falende bestuurders op non-actief.
Meer zorg wordt in de wijk en het dorp georganiseerd, in wijkgezondheidscentra, poliklinieken en consultatiebureaus.
Schaalvergroting in de zorg wordt beperkt en kleine ziekenhuizen worden opengehouden.
Ook thuiszorg wordt voortaan vanuit de wijk en het dorp georganiseerd.
De huidige verpleeghuizen en verzorgingshuizen worden zo veel mogelijk vervangen door kleinschalige woonvoorzieningen in wijken en buurten.
Ouderen krijgen recht op zelfstandige woonruimte en privacy, met op hen afgestemde zorg en voorzieningen in elke wijk.
De mogelijkheden tot verlening van palliatieve zorg in verpleeghuizen, van hospices en van de thuiszorg worden uitgebreid.
In de jeugdzorg worden de vele bureaucratische instanties vervangen door laagdrempelige kindercentra in wijken en buurten, die kinderen en ouders ondersteunen, hulp en zorg bieden en waar nodig doorverwijzen.
De no-claim in de gezondheidszorg wordt afgeschaft, evenals de eigen bijdrage in de thuiszorg.
De premies voor de zorgverzekering worden volledig inkomensafhankelijk.
Er komt een gefaseerde verbreding van de grondslag AWBZ-premie naar hogere belastingschijven.
De AWBZ blijft als volksverzekering bestaan, waardoor het recht op zorg voor mensen met chronische of langdurige beperkingen is gegarandeerd.
Alle maatschappelijk gewenste basiszorg komt in het pakket, dus ook tandzorg, fysiotherapie, zittend ziekenvervoer, eerstelijns psychologische hulp en alle erkende geneesmiddelen.
‘Voorkruipzorg’ wordt tegengegaan, voorgaan in de zorg op andere dan medische gronden is niet toegestaan.
De marktwerking in de zorg wordt gestopt.
Een vergunningenstelsel wordt ingevoerd voor privéklinieken; bij tekortschietende kwaliteit kunnen vergunningen worden ingetrokken.
Zorgverzekeraars moeten niet op de stoel van de arts gaan zitten.
Artsen bepalen welke behandeling of zorg een patiënt nodig heeft.
We pakken de bureaucratie in de zorg aan, bijvoorbeeld door indicaties niet meer te laten doen door bureaucratische organen (zoals het CIZ), maar zoveel mogelijk in de wijk, bijvoorbeeld door wijkverpleegkundigen.
De ingewikkelde financiering via diagnosebehandelcombinaties (DBC’s) wordt aangepast.
Er komen minder managers in de zorg
en meer handen aan het bed.
De arbeidsvoorwaarden en -omstandigheden in de verpleging en verzorging worden verbeterd.
De werkdruk moet worden verlaagd en de zeggenschap van werkers worden verhoogd.
Er komt een stagefonds voor stagevergoedingen en -begeleiding.
Meer artsen, verpleegkundigen en verzorgenden worden opgeleid.
De salarissen en bonussen van bestuurders in de zorg worden gemaximeerd, met als maximum het salaris van de minister-president
De financiële positie van de patiëntenverenigingen wordt verbeterd en er komt een Zorggebruikerswet, waarin de rechten van patiënten worden vastgelegd.
Meer ondersteuning wordt gegeven aan mantelzorgers en vrijwilligers, door ruimhartiger toewijzing van thuiszorg en meer mogelijkheden voor respijtzorg.
Bij woningtoewijzing wordt meer rekening gehouden met mantelzorg.
Bouwen op het eigen erf ten behoeve van mantelzorg wordt gemakkelijker gemaakt.
In de mantelzorg wordt ook zorgverlof mogelijk.
Er komen een mantelzorg- en vrijwilligerstoeslag en een hogere belastingvrije onkostenvergoeding.
Gemeenten moeten de financiële ruimte krijgen om de Wet Maatschappelijke Ondersteuning (WMO) ruimhartig uit te voeren.
Eigen bijdragen in het kader van de WMO worden zoveel mogelijk beperkt of geschrapt.
Er komt een onafhankelijk fonds voor medisch-wetenschappelijk en geneesmiddelenonderzoek.
Agressieve marketing van geneesmiddelen wordt aangepakt en de Prijzenwet Geneesmiddelen wordt aangescherpt.
Krachtiger beleid is nodig om tabak- en alcoholmisbruik, drugs- en gokverslaving te bestrijden, vooral onder jongeren.
In alle schoolkantines wordt voortaan gezonde voeding aangeboden.
De verkoop en teelt van softdrugs voor de Nederlandse markt wordt gelegaliseerd, om overlast en criminaliteit tegen te gaan en de controle op de kwaliteit te verbeteren.
Verkoop van harddrugs blijft strafbaar.
De mogelijkheden worden verruimd om psychiatrische patiënten zonder ziekte-inzicht op te nemen, om te voorkomen dat zij zonder zorg op straat rondlopen en verkommeren.
Illegalen (zoals uitgeprocedeerde asielzoekers) en onverzekerden (zoals zwervers) mogen niet worden uitgesloten van medisch/psychiatrisch noodzakelijke hulp, ook wanneer ze niet kunnen voldoen aan de identificatieplicht.
De zorgverlener bepaalt of de te verlenen zorg noodzakelijk is.
De kosten hiervan moet de zorgverlener kunnen declareren bij de overheid.
Het bieden van veiligheid is het eerste wat burgers van de overheid verwachten.
De wens om veilig te kunnen leven, staat in schril contrast met het gevoel van velen dat de criminaliteit onvoldoende wordt bestreden.
Criminaliteit is volgens veel mensen een van de grootste maatschappelijke problemen.
De cijfers bevestigen dit: in de laatste 40 jaar vertienvoudigde het aantal bij de politie bekende misdrijven.
Vernielingen, diefstal en geweld vormen het grootste deel van de 4,6 miljoen delicten waarvan burgers elk jaar het slachtoffer worden.
Vooral geweld en dreigen met geweld nemen toe.
Tienduizenden slachtoffers moeten jaarlijks behandeld worden in het ziekenhuis, enkele duizenden van hen moeten hier worden opgenomen, terwijl jaarlijks meer dan 200 slachtoffers overlijden als gevolg van geweld.
Mensen willen meer veiligheid, terwijl politie en justitie weinig mogelijkheden hebben om daders op te sporen en te bestraffen.
Tweederde van de bevolking vreest dat de criminaliteit in de toekomst alleen maar zal toenemen.
De discussie over veiligheid wordt vaak gedomineerd door cijfers.
Criminaliteitsstatistieken, enquêtes over het veiligheidsgevoel van burgers, aantallen bekeuringen die zijn uitgeschreven en cellen die zijn bijgebouwd; voortdurend wordt geprobeerd om hét thema van deze tijd te vatten in getallen.
Toch gaat het bij veiligheid vooral om mensen.
Sommige mensen begaan strafbare feiten, die anderen vaak grote schade en verdriet berokkenen.
Voor weer andere mensen is het hun dagelijkse werk om criminaliteit te voorkomen.
De overheid moet het gevoel van onveiligheid van mensen serieus nemen.
Bij het ontwikkelen van een visie op veiligheid en recht moeten we goed luisteren naar de ervaringen en opvattingen van slachtoffers van criminaliteit
en van professionals die omgaan met daders en slachtoffers, zoals politiemensen, hulpverleners, rechters, gevangenispersoneel en reclasseringswerkers.
Asociaal gedrag, intimidatie en vandalisme mogen niet worden gedoogd.
Veel sociale onveiligheid ontstaat in wijken en buurten met inwoners die geconfronteerd worden met een opeenstapeling van problemen, zoals armoede, schooluitval, werkloosheid, segregatie en achterstallig onderhoud van huizen en de publieke ruimte.
In de bestrijding van sociale onveiligheid moeten we een strenge en consequente aanpak van de overlast combineren met investeringen in de buurt.
Overlast door hangjongeren bestrijden we niet alleen door strenge maatregelen, zoals een samenscholingsverbod.
Deze moeten gepaard gaan met een terugkeer van het wegbezuinigde jongeren-en buurthuiswerk.
Naast het inzetten van extra politieagenten zullen investeringen in opvoedingsondersteuning, onderwijs en buitenschoolse activiteiten kunnen zorgen voor meer veiligheid in een wijk.
Een belangrijke rol in het voorkomen en aanpakken van onveiligheid in de buurt is weggelegd voor de wijkagent, die de wijk kent, problemen vroegtijdig signaleert en erop toeziet dat jongeren die zich misdragen op tijd worden aangepakt.
Daarvoor is een goede samenwerking nodig met de jeugdzorg.
Ook is het belangrijk dat de wijkagent mensen uit de buurt aanmoedigt om zélf actief bij te dragen aan de veiligheid op straat.
Buurtouderprojecten hebben vaak goede resultaten en moeten daarom worden bevorderd.
Bij alle terechte aandacht voor veiligheid op straat, mogen we niet vergeten dat veel ernstige criminaliteit vanachter een bureau wordt begaan.
Gesjoemel met gevaarlijk afval kan de gezondheid bedreigen.
Onverantwoord gerotzooi met bouwprojecten bedreigt de veiligheid.
Grootschalige fraude en corruptie kosten de samenleving jaarlijks vele honderden miljoenen euro’s.
Drugshandel en het witwassen van drugsgeld hebben een enorme omvang bereikt, waarbij de scheidingslijnen tussen onder-en bovenwereld steeds vaker vervagen.
Een klein aantal ‘foute’ notarissen, advocaten en curatoren bezorgt de hele beroepsgroep een slechte naam en werkt mee aan het witwassen van criminele vermogens, bijvoorbeeld in de vastgoedbranche.
Deze vormen van misdaad zijn niet gemakkelijk te bestrijden, mede omdat het de politie en het Openbaar Ministerie op dit terrein aan mankracht en expertise ontbreekt.
Daar moet verandering in komen.
Voortwoekerende witteboordencriminaliteit is slecht voor de schatkist en funest voor het vertrouwen van de burger in belangrijke instituties van onze samenleving.
Door enkele ernstige justitiële fouten is het vertrouwen in de rechterlijke macht aangetast.
Dit vertrouwen moet worden hersteld.
Er moet een einde komen aan het systeem van ‘outputfinanciering’, dat rechtbanken en gerechtshoven dwingt om zo snel mogelijk zoveel mogelijk dossiers af te handelen.
Verder hoort de rechter-commissaris in gevoelige zaken niet in zijn eentje op te treden.
Verhoren moeten voortaan op video worden opgenomen
en advocaten dienen toegang te krijgen tot het verhoor.
In de politieopleiding hoort meer aandacht te komen voor het verbaliseren.
Verplichte deskundigheidsbevordering van rechters is nodig.
Strafzaken dienen alleen door strafrechters te worden beoordeeld, waarbij algemene richtlijnen een autonome afweging per geval niet in de weg mogen staan.
Ook dient de herzieningsprocedure in strafzaken te worden verbeterd.
Van rechtbanken en gerechtshoven mag worden verwacht dat zij ieder vonnis degelijk motiveren, waarvoor zij ook voldoende middelen moeten krijgen.
Een goede motivatie is niet alleen van belang voor het beoordelen van de kwaliteit van de uitspraak, maar ook voor de acceptatie ervan.
De toegang tot de rechtshulp in zowel straf-als civiele zaken moet worden verbeterd, eventueel door invoering van een volksverzekering voor juridische bijstand.
In strafprocessen hebben slachtoffers vaak het gevoel dat alle aandacht uitgaat naar de dader en er weinig oog is voor de gevolgen die de misdaad voor hen heeft.
Onze aandacht moet eerst en vooral uitgaan naar de slachtoffers.
Hun schade moet zoveel mogelijk worden vergoed.
Politie en justitie horen het slachtoffer beter op de hoogte te houden van de ontwikkelingen in de zaak.
Ook moeten slachtoffers en nabestaanden van slachtoffers recht krijgen op gratis rechtshulp, zodat zij hun belangen juridisch kunnen verdedigen.
Bovendien moeten schadevergoedingen die door de rechter aan de dader worden opgelegd zo nodig worden voorgeschoten door de overheid.
Dit voorkomt dat slachtoffers gedwongen worden om lange tijd contact te houden met de dader.
De afgelopen jaren is het aantal gevangenen in Nederland explosief gestegen en de celcapaciteit enorm uitgebreid.
Tegelijkertijd is er flink bezuinigd op het gevangenispersoneel.
Steeds minder bewaarders moeten steeds meer en soms gevaarlijker gedetineerden in de gaten houden.
Het detentieregime is sterk versoberd en arbeid en onderwijs zijn bijna helemaal uit de gevangenissen verdwenen.
Dit leidt tot meer onveiligheid voor het gevangenispersoneel
en minder kans op resocialisatie voor de gedetineerden.
Relatief veel gevangenen in ons land gaan na het uitzitten van hun straf opnieuw in de fout, en de verwachting is dat dit getal verder zal stijgen.
Door alle versoberingen is het gevangenissysteem verslechterd.
Bewaarders klagen over gebrek aan contact met de mensen die zij, als het even kan, toch weer op het rechte pad moeten helpen.
De overgang van de gevangenis naar de maatschappij is voor veel ex-gedetineerden moeilijk.
De reclassering zit vast aan productienormen en ‘outputfinanciering’ en reclasseerders mogen niet zélf bepalen hoe ze hun expertise het beste kunnen inzetten.
Even bellen met een woningcorporatie voor een ex-gedetineerde doet de reclassering bijvoorbeeld niet meer, want dat is geen officieel ‘product’ dat de overheid wil betalen.
De gemeenten en de reclassering moeten voldoende in staat worden gesteld om ex-gedetineerden te helpen bij hun terugkeer in de samenleving en op die manier nieuwe misstanden helpen voorkomen.
Weinig mensen zijn betrokken bij terroristische activiteiten, maar zij maken wel veel mensen bang.
Terroristen chanteren de samenleving en zijn bereid onschuldige slachtoffers te maken.
Aanpak van die dreiging zal ook de komende jaren hard nodig zijn.
Bestrijding van terreur vereist vastberaden en hard optreden tegen terroristen.
Daarnaast is het aanpakken van mogelijke voedingsbodems van redeloos radicalisme nodig, zoals vervreemding, achterstelling, uitsluiting, isolement en indoctrinatie.
Bij het signaleren van tekenen van dit soort van radicalisering spelen wijkagenten en jongerenwerkers een belangrijke rol.
Geradicaliseerde personen moeten zoveel mogelijk worden geïsoleerd van potentiële volgelingen.
Dat kan bijvoorbeeld door hen goed in de gaten te houden.
Discriminerende, racistische en tot geweld oproepende propaganda, vooral op het internet, wordt door politie en justitie harder aangepakt en waar mogelijk door de rechter verboden.
Personen die van terrorisme worden verdacht, moeten zonder mankeren voor de rechter worden gebracht.
Het is echter niet nodig om te morrelen aan de waarborgen die de rechtsstaat aan verdachten biedt; dat zou juist een concessie zijn aan hen die geen enkele boodschap hebben aan onze rechtsstaat.
De democratie verdedigt zich niet door zichzelf te beperken.
Juist in deze tijd dienen we ons respect voor de mensenrechten te onderstrepen, als wezenskenmerk van onze beschaving.
Rechtbanken krijgen 80 extra rechters, zodat zij beter werk kunnen leveren.
Voorkomen wordt dat zaken te lang blijven liggen of afgeraffeld worden.
Vonnissen in strafzaken moeten uitvoerig gemotiveerd zijn.
Rechters volgen permanent bijscholing, vooral in de forensische wetenschap.
Een meervoudige strafkamer moet bestaan uit rechters die gespecialiseerd zijn in het strafrecht.
Advocaten, actieve politici en ambtenaren bij het ministerie van Justitie mogen niet meer optreden als rechter in deeltijd.
Dit voorkomt belangenverstrengeling.
De rechtshulp moet toegankelijker worden.
De inkomensgrenzen voor toegang tot de gesubsidieerde rechtshulp worden verruimd.
De Juridische Loketten worden een volwaardige adviesinstantie
en de uurvergoeding voor sociaal advocaten wordt verhoogd.
Door maximumbehandeltermijnen in letselschadezaken wordt voorkomen dat verzekeringsmaatschappijen mensen met een claim kapot procederen.
Discriminatie en racisme pakken we hard aan.
We voeren een hogere strafmaat in voor discriminatie.
Discriminerende, racistische en tot geweld oproepende propaganda, vooral op het internet, wordt door politie en justitie harder aangepakt en waar mogelijk door de rechter verboden.
Inlichtingendiensten moeten beter communiceren, ook met politie en justitie in andere landen.
Goed toezicht blijft nodig op de opsporingsbevoegdheden van inlichtingendiensten en politie.
De parlementaire controle op het werk van de Inlichtingen- en Veiligheidsdiensten moet aanzienlijk worden versterkt.
De nationale Ombudsman en de Commissie van Toezicht op de Inlichtingen- en Veiligheidsdiensten dienen meer mogelijkheden te krijgen om politie en de inlichtingendiensten terecht te wijzen in geval van misbruik van bevoegdheden.
Het College Bescherming Persoonsgegevens wordt voldoende toegerust.
Fraudebestrijding krijgt meer prioriteit.
Het Openbaar Ministerie krijgt meer forensische accountants en fiscalisten en de rechterlijke macht meer deskundigheid over fraude.
Advocaten en notarissen die over de schreef gaan worden harder aangepakt.
Faillissementscuratoren worden niet meer uit de boedel, maar uit publieke middelen betaald, zodat onderzoek naar mogelijke (faillissements)fraude is verzekerd.
De marktwerking in het notariaat draaien we terug en de tarieven worden weer gereguleerd.
Resocialisatie van gevangenen moet voorop staan, wat vereist dat gevangenissen specifiek daartoe geschoold personeel aantrekken.
In de gevangenis moet worden begonnen met het aanpakken van verslaving en psychosociale problemen.
Ernstig psychisch gestoorde gedetineerden horen thuis in een beveiligd psychiatrisch ziekenhuis.
Ex-gedetineerden moeten meer begeleiding krijgen bij hun terugkeer in de maatschappij.
Gemeenten en reclassering krijgen hiervoor meer middelen.
Onderwijs en arbeid horen in alle detentieregimes thuis.
Alleen zeer kort gestraften kunnen in meermanscellen komen, langgestraften slechts op vrijwillige basis.
Slachtoffers en hun nabestaanden dienen in aanmerking te komen voor gratis rechtshulp.
De politie moet slachtoffers op de hoogte houden hoe hun zaak verloopt.
Slachtoffers van criminaliteit krijgen hulp bij het verhalen van hun schade op de dader.
Door de rechter opgelegde schadevergoedingen worden voorgeschoten door de overheid, die het geld vervolgens bij de dader int.
Boetes worden daar waar mogelijk inkomensafhankelijk, waardoor mensen sterker worden gestimuleerd om zich aan algemeen geldende regels te houden.
De jeugd- en zedenpolitie wordt opnieuw ingevoerd.
Maatregelen die de privacy en de burgerrechten buitenproportioneel inperken, zoals de Europese bewaarplicht voor verkeersgegevens, proberen we terug te draaien.
De identificatieplicht wordt afgeschaft.
Er komt geen nationale politie, de politiekorpsen kunnen beter lokaal worden aangestuurd.
De prestatiecontracten bij de politie worden afgeschaft.
Er komen 1.500 extra agenten op straat, door te investeren in wijkagenten, wijkteams en toezichthouders en door het administratieve werk zoveel mogelijk te laten verrichten door administratieve krachten.
Camera’s kunnen helpen, maar zijn geen volwaardig alternatief voor de agent.
De gesubsidieerde banen van stadswachten en toezichthouders blijven behouden en worden omgezet in reguliere banen.
Wij zijn tegen preventief fouilleren; dit middel kan slechts beperkt worden ingezet, in uitzonderlijke situaties waarin de veiligheid wordt bedreigd.
Preventief fouilleren alleen op basis van etniciteit, uiterlijk of leeftijd is verboden.
Meer investeringen zijn nodig in het voorkomen van criminaliteit.
De wachtlijsten bij de jeugdzorg, hulpverlenende instellingen, de crisisopvang en Meldpunten Kindermishandeling worden weggewerkt en ouders wordt goede opvoedingsondersteuning geboden.
Zo nodig onder ‘drang en dwang’, in combinatie met een taak- of leerstraf voor kinderen.
Meer aandacht wordt gegeven aan het voorkomen van huiselijk geweld.
Slachtoffers moeten makkelijker toegang krijgen tot hulp en bescherming.
Politie en justitie treden vastberaden op tegen discriminatie van homoseksuelen.
Geweld tegen homoseksuele burgers wordt op geen enkele manier getolereerd.
De politie registreert misdrijven waarbij angst voor of afkeer van homo’s een motief is.
De capaciteit voor opsporing, vervolging en berechting wordt verhoogd.
De politie hoort alle aangiften van strafbare feiten in behandeling te nemen.
Het doen van aangifte moet makkelijker worden.
Onderwijs is de toegangspoort tot een betere toekomst.
Daarom vinden ouders het zo belangrijk dat het onderwijs van hun kinderen goed is, liefst beter dan het onderwijs dat zij zélf hebben gehad.
Daarom ook vinden we dat de overheid de voorwaarden moet scheppen zodat iedereen een eerlijke kans krijgt op passend onderwijs.
Tegenover die wens staat de werkelijkheid dat de overgrote meerderheid van de bevolking verwacht dat ouders in de toekomst veel meer zélf moeten gaan betalen voor het onderwijs van hun kinderen en dat ook van studenten in het hoger onderwijs een grotere bijdrage zal worden gevraagd.
De investeringen in het onderwijs blijven ver achter in vergelijking met andere Europese landen.
Het onderwijsbeleid van de afgelopen decennia kenmerkt zich bovendien door grootschalige vernieuwingen, regeldrift, meer managers en minder kwaliteit.
Het onderwijs bewijst dat vernieuwing lang niet altijd verbetering is.
In het onderwijs is juist een trend naar de ‘middelmaat’.
Onderwijs vormt kinderen en jongeren en leidt hen op voor een toekomstige werkplek.
Op school kan ook een basis worden gelegd voor het opdoen van waarden en normen, democratische vorming en actief burgerschap.
Onderwijs is daarmee de belangrijkste investering in de toekomst van onze samenleving.
Verschillende onderzoeken laten zien dat in het basisonderwijs sprake is van een gestage daling van het onderwijsniveau.
Op de onderdelen cijferen en rekenkundige bewerkingen, verhoudingen en procenten wordt slechts door de helft van de leerlingen een ‘voldoende’ gehaald.
Dezelfde bevindingen waren er al eerder voor taal en lezen.
Een daling van de kwaliteit is ook te zien in het voortgezet onderwijs.
Toch stromen steeds meer leerlingen door naar hogere opleidingen.
In het onderwijs is sprake van tegengestelde bewegingen: enerzijds zien we een stijging van de deelname aan hogere opleidingen en anderzijds een verlaging van het niveau van diezelfde opleidingen.
Het gevolg is dat leerlingen in de vervolgopleidingen vaak niet het vereiste niveau hebben om deze opleiding zonder problemen te beginnen.
Dit leidt tot niveauverlaging in het middelbaar en hoger beroepsonderwijs.
En tot selectie aan de poort en het geven van bijspijkercursussen door universiteiten.
Een mogelijke oorzaak voor deze paradoxale ontwikkeling is de toenemende druk van ouders om kinderen een zo hoog mogelijke opleiding te laten volgen, omdat ze daarmee meer kansen zouden hebben op een goede baan.
Daarnaast wil de overheid dat in de toekomst de helft van de mensen een HBO-of WO-opleiding heeft, een streven dat in de huidige situatie alleen gerealiseerd lijkt te kunnen worden door het niveau te verlagen.
Een belangrijke oorzaak voor het dalende onderwijsniveau is ook het loslaten door de overheid van het toezicht op de eindtermen en inhoud van het leerplan.
De grotere vrijheid die schoolmanagers op dit gebied hebben gekregen heeft vooral geleid tot vage en moeilijk te evalueren competentiedoelen en niet-onderbouwde ‘innovatieve’ onderwijsconcepten.
Nederland besteedt verhoudingsgewijs minder geld aan onderwijs dan de ons omringende landen.
We behoren in de Europese Unie op onderwijsgebied tot de kleinste investeerders.
Veel scholen hebben te weinig geld voor het onderhoud van de scholen.
Er zijn veel oude gebouwen en onhygiënische lokalen.
Veel scholen hebben te grote klassen, met te verschillende leerlingen, waar de leraar wordt gereduceerd tot een soort activiteitenbegeleider.
Sommige scholen slagen erin om met behulp van hoge ouderbijdragen en sponsoring de financiële tekorten te compenseren, maar dit is geen structurele en ook geen eerlijke oplossing.
Voor zover de afgelopen jaren extra investeringen in het onderwijs zijn gedaan, zijn die in de praktijk nauwelijks terechtgekomen bij de leraar.
Veel geld is gegaan naar de schoolorganisatie.
Het huidige functiewaarderingssysteem voor leraren leidt bovendien tot ongelijkheid.
Competentiebeloning, een prestatiebeloning voor personeel dat zich op een ‘bijzondere manier’ onderscheidt, leidt tot onnodige verdeeldheid.
Veel onderwijsvernieuwingen, zoals de basisvorming, het VMBO en de ‘tweede fase’, zijn in het verleden van bovenaf aan scholen opgelegd.
Deze vernieuwingen bleken onvoldoende doordacht.
Ook hadden scholen vaak te weinig tijd en geld voor een gedegen invoering.
Dit geldt ook nu weer voor het ‘nieuwe leren’, waarbij de nadruk te eenzijdig wordt gelegd op het ontwikkelen van eigen vaardigheden.
Onderwijs geven is in eerste instantie een zaak van de leraren en het is kwalijk dat het ministerie of het management vergaand voorschrijft wat leraren moeten doen.
Dit leidt tot veel ergernis onder het onderwijspersoneel.
De door het ministerie voorgestane autonomie van de scholen geldt vooral voor schoolbestuurders.
Veel taken die vroeger door het ministerie werden geregeld, worden nu door het schoolbestuur en het management uitgevoerd.
Het gaat daarbij zowel om arbeidsvoorwaardelijke kwesties als om de onderwijsinhoud.
Leraren zélf merken nog veel te weinig van de veelgeprezen autonomie in het onderwijs.
Tweederde van de leerlingen in het voortgezet onderwijs gaat naar het voorbereidend middelbaar beroepsonderwijs.
Deze scholen worden geconfronteerd met een combinatie van problemen.
Té verschillende leerlingen gaan naar het VMBO, van kinderen die vroeger naar het speciaal onderwijs gingen tot vroegere MAVO-leerlingen.
Veel vakken hebben bovendien een te hoog theoretisch gehalte, wat voor praktisch ingestelde leerlingen te zwaar uitpakt.
Een probleem is ook dat scholen vaak veel te groot zijn.
In het VMBO is sprake van een onaanvaardbaar hoge schooluitval: circa 50.000 leerlingen verlaten elk jaar hun school zonder diploma, wat ten koste gaat van hun kans op werk.
Het ingewikkelde stelsel met leerwegen en sectoren, leerwegondersteunend onderwijs en theoretische vakken, werkt voor leerlingen vaak demotiverend.
Na een vierjarige opleiding op een VMBO-school moeten leerlingen overstappen naar een Regionaal Opleidingscentrum (ROC).
Ook daar wachten hen weer ingewikkelde keuzemogelijkheden, met talrijke niveaus en specialisaties.
Ook op deze ROC’s is sprake van enorme tussentijdse uitval.
Niemand zou van school moeten zonder diploma.
Elke jongere tot 23 jaar moet leren óf werken.
Een alternatief voor het huidige VMBO is dat leerlingen die niet naar de HAVO of het VWO gaan, gedurende drie jaar een opleiding krijgen in kleinschalige, wijkgebonden scholen met niet meer dan enkele honderden leerlingen.
Deze opleiding moet vanaf de eerste dag praktisch zijn – wat niet per se hetzelfde is als beroepsgericht.
Op deze wijkgebonden scholen zou veel nadruk moeten liggen op taalverwerving, sociale cohesie, burgerschap en oriëntatie op beroepen en opleidingen, bijvoorbeeld door snuffelstages buiten de school.
Ook moeten leerlingen een bijdrage kunnen leveren aan wijkbeheer en wijkonderhoud.
Aansluitend kunnen leerlingen gedurende een jaar een opleiding volgen binnen het MBO, waardoor ze een duidelijker beeld krijgen van de mogelijkheden in een bepaalde sector.
Daarna waaieren ze uit naar meer specifieke beroepsopleidingen.
In deze opzet duurt de totale opleiding niet langer, maar is er wel een extra jaar funderend onderwijs en duurt ook de beroepsopleiding zélf een jaar langer.
Een bijkomend voordeel is dat de beroepsopleiding start op een leeftijd waarop de leerlingen nog volledig leerplichtig zijn.
Veel studenten en docenten aan de universiteiten en hogescholen klagen over de dalende kwaliteit van het onderwijs.
In het hoger onderwijs is een proces gaande van uitdijende en bedrijfsmatig georganiseerde instellingen.
In plaats van onderlinge samenwerking is concurrentie tussen onderwijsinstellingen de norm geworden.
Zoveel mogelijk studenten moeten zo snel mogelijk afstuderen.
Steeds minder docenten moeten steeds meer studenten opleiden.
Zelfstudie is een toverwoord geworden, contact met docenten lijkt van secundair belang.
Klachten van studenten over gebrek aan begeleiding worden weggemasseerd in nietszeggende statistieken.
Persoonlijke aandacht en gedegen studie worden op deze manier bemoeilijkt.
De invoering van ‘leerrechten’ is hiervoor exemplarisch.
Deze leerrechten, die uitgaan van vraagfinanciering via studenten, maken de financiering van de instellingen hoogst onzeker.
Omdat structurele financiering niet meer is gewaarborgd, komt de kwaliteit van het hoger onderwijs in gevaar.
Studeren moet wat ons betreft weer centraal komen te staan op universiteiten en hogescholen.
De aanvullende studiebeurs wordt verruimd, zodat studenten meer tijd kunnen besteden aan hun studie.
De ontwikkeling van topopleidingen aan universiteiten wordt aangemoedigd, op voorwaarde dat selectie van studenten niet plaatsvindt door middel van collegegelddifferentiatie, maar op basis van kwaliteit.
Meer investeringen worden gedaan in onafhankelijk wetenschappelijk onderzoek.
Bij onderzoek in opdracht moet de onafhankelijkheid van onderzoekers en instellingen worden gewaarborgd.
De positie van jonge onderzoekers wordt verbeterd en er komen meer doorstroommogelijkheden voor pas gepromoveerden.
Op verschillende onderwijsniveaus zien we dezelfde problemen terugkeren: het geld wordt te vaak verkeerd besteed, nogal wat leraren en docenten raken gedemotiveerd, de autonomie van instellingen blijft veelal beperkt tot de schoolmanagers en de leerlingen en studenten worden te veel aan hun lot overgelaten.
Deze ontwikkelingen moeten we keren.
Leraar en leerling moeten weer in het middelpunt van het onderwijs komen te staan.
Daarbij zijn een goede opleiding van leraren en docenten, herstel van de beroepseer en het stellen van vertrouwen in onderwijsgevenden van groot belang.
De overheid dient te zorgen voor goede randvoorwaarden en voor voldoende financiering; de leraar en de docent zorgen voor goed onderwijs.
Om het beroep van leraar aantrekkelijker te maken zijn investeringen nodig in de beloning en de arbeidsvoorwaarden van onderwijzend personeel.
Bestaande kwantitatieve sturingsmechanismen, waarbij zo veel mogelijk leerlingen zo hoog mogelijk moeten worden opgeleid, moeten plaatsmaken voor sturing op kwaliteit, waarbij verhoging van het niveau van alle onderwijsvormen centraal staat.
Hiervoor is een ‘kerncurriculum’ nodig, voor in ieder geval het primair onderwijs, het voortgezet onderwijs en het MBO, waarin sprake is van een duidelijke opbouw van de leerstof in elk schooltype en leerjaar.
Dit kerncurriculum dient vergezeld te gaan van specifieke eindtermen.
Om dit mogelijk te maken moet de autonomie van scholen, voor zover het gaat om het kerncurriculum, worden beperkt.
Scholen moeten wel de vrijheid behouden om daarnaast het onderwijsaanbod zélf in te vullen.
Ook zijn zij vrij in de keuze van de onderwijsvormen die het beste passen bij hun leerlingen.
Het ontstaan van meer gemengde scholen wordt bevorderd.
Gemeenten gaan met basisscholen afspraken maken over dubbele wachtlijsten: één voor leerlingen met een achterstand en één voor leerlingen zonder achterstand.
Alle leerlingen krijgen een acceptatierecht, als de ouders de grondslag van de school respecteren.
Sponsoring en reclame op scholen worden afgebouwd en de vrijwillige ouderbijdragen in het onderwijs worden gemaximeerd en vervolgens zoveel mogelijk afgebouwd.
Op basisscholen komen voldoende vakleerkrachten voor handvaardigheid, muziek en gymnastiek.
Ook komen er voldoende gekwalificeerde mensen voor tussenschoolse opvang.
Meer investeringen zijn nodig in conciërges en klassenassistenten
en in de kwaliteit van de schoolgebouwen.
De klassen in het speciaal onderwijs worden kleiner en de toegang voor leerlingen tot dit schooltype wordt eenvoudiger.
Meer aandacht komt er voor de bestrijding van analfabetisme.
Extra kosten en administratieve rompslomp worden voorkomen door schoolboeken rechtstreeks en gratis via de school te leveren.
Uitval in het VMBO en het beroepsonderwijs worden bestreden door kleinere klassen en intensievere begeleiding.
Voor leerlingen die dat nodig hebben worden lessen meer praktijkgericht.
Door de betrokkenheid van ouders te vergroten kan voortijdige uitval worden aangepakt.
Delen van het wijkbeheer en wijkonderhoud worden in het onderwijsprogramma ingepast.
Dat vergroot de mogelijkheden tot praktisch leren
én bevordert de binding van de school aan de wijk.
De doorstroommogelijkheden van VMBO naar HAVO voor leerlingen in de hoogste leerweg worden groter.
Bedrijfsleven en scholen gaan samen zorgen voor voldoende stageplaatsen.
Elke jongere tot 23 jaar moet leren of werken.
Geen jongere mag de school verlaten zonder diploma.
In het lesprogramma van het middelbaar onderwijs komt ruimte voor een maatschappelijke stage van enkele maanden.
Deze stage biedt jongeren de kans onder deskundige begeleiding praktische ervaring op te doen in het onderwijs, de zorg, de maatschappelijke dienstverlening, de publieke sector of het bedrijfsleven.
Mensen krijgen na afronding van een beroepsopleiding de mogelijkheden om zich op latere leeftijd verder te scholen.
Jongeren krijgen meer inspraak op school en in de wijk.
Filosofie, maatschappijleer en geschiedenis worden een vast onderdeel van het lesprogramma in het basis- en voortgezet onderwijs.
De aanvullende beurs voor studenten wordt flink verhoogd.
Private opleidingen krijgen geen overheidsfinanciering.
Bij publiekprivate samenwerking in het hoger onderwijs dienen de verschillende geldstromen te worden gescheiden.
Een maximum wordt gesteld aan het bedrag dat universiteiten en scholen in het middelbaar en hoger onderwijs mogen uitgeven aan reclame en promotie voor zichzelf en voor hun studies.
Selectie voor topopleidingen kan niet op basis van collegegelddifferentiatie, wel op basis van kwaliteit.
De invoering van leerrechten gaat niet door.
Het instellingsgeld gaat structureel omhoog
en de vergoeding per ingeschreven student komt per jaar bij de instelling.
Na het behalen van een diploma volgt een bonus voor de instelling.
De positie van jonge onderzoekers wordt verbeterd.
Er komen meer doorstroommogelijkheden voor pas gepromoveerden.
Meer investeringen worden gedaan in onafhankelijk wetenschappelijk onderzoek.
Bij onderzoek in opdracht moet de onafhankelijkheid van onderzoekers en instellingen worden gewaarborgd.
In het onderwijs komt meer aandacht voor de ontwikkeling van jongeren tot democratische burgers
en voor de waarde van verdraagzaamheid tegenover anderen.
De overheid investeert meer in het onderwijs
en stelt heldere voorwaarden met betrekking tot de kwaliteit van het onderwijs.
Daarbinnen krijgen leraren en docenten meer vrijheid en zeggenschap.
Het onderwijs wordt de komende 4 jaar gevrijwaard van grootschalige stelselwijzigingen.
De bureaucratie en de regeldrift vanuit de overheid en het schoolmanagement worden beperkt.
Van schoolmanagers wordt gevraagd om ook zélf les te geven.
We investeren meer in het lesgevend personeel.
De salarissen en de rechtspositie van het onderwijspersoneel worden centraal vastgesteld.
Startende leraren kunnen sneller doorgroeien naar een hogere salarisschaal.
Lesgeven moet beter worden beloond.
Salarissen van bestuursleden van onderwijsinstellingen worden gemaximeerd.
In lerarenopleidingen komt meer aandacht voor het verwerven van vakkennis.
De kwaliteit van lerarenopleidingen gaat omhoog.
Leraren zonder bevoegdheid worden alsnog gestimuleerd om een volledige opleiding te volgen.
Een goede en betaalbare woning, waarin je zo lang mogelijk zelfstandig kunt blijven wonen.
Met goede voorzieningen en in een veilige en schone buurt.
Dat zijn de belangrijkste wensen die wij hebben op woongebied.
Die wensen sluiten voor veel mensen echter steeds minder aan op de werkelijkheid.
Nederland is een klein land, met 16 miljoen mensen en bijna 7 miljoen huishoudens.
De ruimte die we hebben is schaars en we zullen die zuinig en eerlijk moeten verdelen.
Het beleid van de afgelopen regeringen heeft een doordachte invulling van de schaarse ruimte alleen maar moeilijker gemaakt.
Het landschap verrommelt
en het vervoer loopt vast.
Huizen zijn voor veel mensen onbetaalbaar geworden, vooral voor jongeren en mensen met een lager inkomen, terwijl mensen met veel geld volop steun krijgen.
De bereikbaarheid is verslechterd doordat auto’s stilstaan, treinen te laat komen en buslijnen verdwijnen.
Een volgende regering dient de koers drastisch bij te stellen, willen we iedereen fatsoenlijk onderdak blijven bieden
en op tijd thuis laten komen.
Begin jaren negentig besloot de rijksoverheid haar bemoeienis met de volkshuisvesting op een laag pitje te zetten.
De subsidies aan de woningcorporaties werden stopgezet, die moesten voortaan op eigen benen staan en zich gaan gedragen als ‘huisvestingsondernemers’.
De nieuwbouw werd vooral een zaak van de ‘markt’, waardoor vooral duurdere koopwoningen voor doorstromers werden gebouwd.
De verwachting dat de achtergelaten woningen beschikbaar zouden komen voor jongeren en huurders met een lager inkomen bleek onjuist.
Veel starters op de woningmarkt kunnen geen huurwoning krijgen en hebben onvoldoende geld om een woning te kopen.
Tijdens de kabinetten-Balkenende werden minder huizen gebouwd en meer woningen gesloopt dan in enig andere naoorlogse regeerperiode.
De verzelfstandigde woningcorporaties bouwden te weinig, sloopten te veel en gaven steeds méér geld uit aan interne bureaucratie, onderlinge fusies en salarissen voor topfunctionarissen.
Projectontwikkelaars kregen een steeds belangrijker plek in de bouwwereld, wat geleid heeft tot grondspeculatie op grote schaal en tot een krappe woningmarkt voor mensen met een bescheiden inkomen.
Het komende kabinet moet zich weer veel meer gaan bezighouden met volkshuisvesting.
Een kwalitatief goede huur-of koopwoning hoort voortaan voor iedereen bereikbaar te zijn.
Daarbij moeten we niet de bezitter, maar de gebruiker centraal stellen.
De woonbehoefte en niet de dikte van de portemonnee moet het criterium zijn.
Woningcorporaties moeten hun maatschappelijke taak weer oppikken.
In de komende kabinetsperiode moet de nieuwbouw van betaalbare woningen worden vergroot, met gebruikmaking van de omvangrijke reserves van de corporaties.
Grondspeculatie moet worden tegengegaan.
Ook zou er een verbod moeten komen op langdurige leegstand.
Door het aanscherpen van de Onteigeningswet en de Wet voorkeursrecht gemeenten moet het voor gemeenten eenvoudiger en goedkoper worden om bouwgrond voor sociale woningbouw te verwerven.
Op deze manier wordt grondspeculanten en projectontwikkelaars de wind uit de zeilen genomen,
kunnen meer woningen worden gebouwd
en worden de prijzen van starterswoningen in de hand gehouden.
Starters en mensen met een laag inkomen moeten woningen worden aangeboden tegen een lagere koopprijs dan de marktwaarde.
Op het moment dat zij deze woning weer verlaten moet deze worden terugverkocht aan de oorspronkelijke aanbieder, waarbij de waardestijging van de woning wordt gedeeld, zodat de aanbieder de woning opnieuw goedkoop kan verkopen.
Een volgend kabinet zal de huurtoeslag moeten veiligstellen en de toeslagregels moeten verruimen, om een evenwichtiger spreiding van bevolkingsgroepen in wijken en buurten te bevorderen en de kans op een fatsoenlijke woning voor mensen met de laagste inkomens te vergroten.
De hypotheekrenteaftrek dient een betrouwbare regeling te zijn voor huiseigenaren.
In de komende kabinetsperiode moet de aftrek zowel worden gegarandeerd, als gemaximeerd, tot 350.000 euro hypotheekschuld, met een maximale belastingaftrek van 42 procent.
Op deze manier kan worden bereikt dat alle huiseigenaren zeker zijn van hun hypotheekrenteaftrek
én dat op termijn het onevenredig grote voordeel voor mensen met de allerhoogste inkomens wordt beperkt.
Gaat het de wijken en buurten goed, dan gaat het meestal ook de bewoners goed.
Hoe sterker de sociale banden in een wijk, hoe meer aandacht bewoners doorgaans hebben voor hun omgeving.
Investeren in leefbare wijken en buurten is erg lonend.
Het laten verloederen van wijken heeft desastreuze gevolgen.
In de komende kabinetsperiode moet meer worden geïnvesteerd in de verbetering van wijken en buurten, door onderhoud en verbetering van woningen, maar ook van de publieke ruimte.
Bovendien moet meer worden geïnvesteerd in diensten op wijkniveau.
Nu dreigen uit veel wijken en dorpen belangrijke vormen van dienstverlening te verdwijnen.
Dit moet worden voorkomen, bijvoorbeeld door afspraken te maken met instellingen voor gezondheidszorg en jeugd-en ouderenzorg.
Evenals met winkelketens en grote dienstverleners, zoals banken en postkantoren.
Dak-en thuislozen moeten onderdak krijgen.
Gemeenten krijgen daartoe een zorgplicht.
Zij zijn verantwoordelijk voor een sluitend vangnet van opvangvoorzieningen, sociale pensions en andere opvangmogelijkheden.
Ook dienen zij te zorgen voor 24-uurscrisisopvang en voor begeleide woonplekken en werkprojecten, met als doel een volwaardige terugkeer in de samenleving.
Per stad of regio moeten daklozenteams worden ingezet om actief daklozen op straat en in de opvang te benaderen en hulp aan te bieden.
Meer moet worden gedaan om te voorkomen dat mensen op straat terechtkomen.
Ontslag uit psychiatrische en justitiële inrichtingen zonder programma voor opvang en begeleiding of zonder begeleide woonplek is niet aanvaardbaar.
Dat geldt ook voor huisuitzettingen zonder uitzicht op ander onderdak.
We leven in een dichtbevolkt land en moeten daarom verstandig omgaan met de ruimte.
Wonen en werken zijn nu te veel gescheiden.
Minstens de helft van de werknemers in de vier grootstedelijke gebieden werkt buiten de eigen stad.
Zowel de omvang van het pendelverkeer als de afgelegde kilometers blijven groeien.
Het woon-werkverkeer zorgt elke dag voor veel files.
In de jaren zestig reden er nog 600 duizend auto’s op onze wegen, nu zijn dat er 7 miljoen.
Dat is gemiddeld 1 auto per huishouden.
Maar de verdeling is erg ongelijk: een kwart van de bevolking heeft géén auto, een vijfde heeft 2 auto’s en twee procent van de mensen zelfs 3 auto’s of meer.
Het beleid moet erop gericht zijn om wonen en werken dichter bij elkaar te brengen.
Het vervoer moet efficiënt, kwalitatief goed en betaalbaar zijn
en het milieu zoveel mogelijk ontzien.
Het openbaar vervoer had kunnen zorgen voor ontlasting van het autoverkeer, als tijdig was geïnvesteerd.
Het openbaar vervoer is door achtereenvolgende kabinetten echter stiefmoederlijk behandeld.
Het geld dat beschikbaar was verdween voor een groot deel in megalomane projecten als de Betuwelijn en de hogesnelheidslijn.
Door de politiek van de terugtredende overheid verdween de samenhang tussen bouwen en vervoer, waardoor nieuwe wijken en buurten vaak verstoken bleven van goed openbaar vervoer.
De Nederlandse Spoorwegen hebben de afgelopen jaren veel gesaneerd, met het oog op de verzelfstandiging en de voorgenomen beursgang.
Een slechte dienstregeling, tekort aan materieel, achterstallig onderhoud en slechte communicatie maakten het reizen met de trein steeds minder aantrekkelijk.
Het stads-en streekvervoer werd voor een belangrijk deel aanbesteed en kwam op eigen benen te staan.
Dit leidde veelal tot het saneren van buslijnen, waardoor vooral het platteland slechter bereikbaar werd.
De overheid is begonnen aan een inhaalslag om de achterstanden in de infrastructuur aan te pakken, maar het openbaar vervoer krijgt nog steeds niet de prioriteit die het verdient.
Alleen waar openbaar vervoer rendabel is, wordt het nog gestimuleerd.
In andere gevallen wordt het vervangen door gebrekkige vormen van ‘collectief vraagafhankelijk vervoer’, zoals belbussen.
Weinig aandacht is er in de politiek voor de luchtvervuiling als gevolg van de toename van het autoverkeer.
Hetzelfde geldt voor het milieubelastende vliegverkeer.
Er is nog steeds geen brandstofheffing op kerosine.
Ruim baan wordt gegeven aan Schiphol, waarvoor de milieuregels voortdurend worden bijgesteld.
Nu al is de Nederlandse luchtvaart verantwoordelijk voor 10 procent van de klimaatemissies in ons land en bij ongewijzigd beleid zal dit cijfer de komende vijftien jaar verdubbelen.
In België is wél veel geïnvesteerd in het openbaar vervoer, wat heeft geleid tot verbetering van en meer waardering voor het openbaar vervoer.
Ook bij ons moet de komende jaren meer worden geïnvesteerd, zodat het openbaar vervoer aantrekkelijk wordt voor een breder publiek.
Alleen op deze manier kunnen de wegen worden ontlast
en kan het milieu worden ontzien.
Liberalisering van de taximarkt en privatisering van bijvoorbeeld Schiphol en Connexxion moeten niet worden doorgezet of worden teruggedraaid.
ProRail en de NS moeten weer worden bijeengebracht.
De komende vier jaar dient het openbaar vervoer gratis te worden voor jongeren onder de 12 jaar, met begeleiding, en voor ouderen boven de 65 jaar.
Als stevig is geïnvesteerd in het openbaar vervoer, kan over vier jaar een systeem voor eerlijke betaling van het wegvervoer worden ingevoerd, waarbij je meer betaalt als je meer reist.
De overheid stimuleert duurzaam bouwen.
Bij het bouwen van nieuwe woningen wordt rekening gehouden met de diversiteit van de wijkopbouw.
Woningen worden alleen gesloopt als uit onafhankelijk onderzoek blijkt dat dit bouwtechnisch noodzakelijk is of als permanente leegstand dreigt.
Er komt een verbod op langdurige leegstand.
Dat verbod geldt voor woningen én voor bedrijfspanden.
Er komt geen kraakverbod.
De hypotheekrenteaftrek wordt zowel gegarandeerd, als gemaximeerd, tot 350.000 euro hypotheekschuld, tegen een maximale belastingaftrek van 42 procent.
Gemeenten worden verantwoordelijk voor een sluitend vangnet van opvangvoorzieningen voor dak- en thuislozen, voor begeleide woonplekken en werkprojecten.
Ontslag uit psychiatrische en justitiële inrichtingen wordt gekoppeld aan opvang en begeleiding.
Door gerichte investeringen wordt het openbaar vervoer gemoderniseerd.
De bereikbaarheid van het platteland wordt bevorderd, ook per trein en bus.
Er komen betere en snellere openbaarvervoersverbindingen tussen het noorden en het westen van het land.
Gratis openbaar vervoer buiten de spitsuren wordt mogelijk voor jongeren onder de 12 jaar, met begeleiding, en ouderen boven de 65 jaar.
Prijsstijgingen van kaartjes voor trein, bus en tram mogen niet hoger zijn dan de inflatie.
De reisinformatie dient gratis te worden, ook via de telefoon.
Internetverbindingen worden mogelijk gemaakt in de treinen.
De overheid moet de NS opnieuw gaan aansturen en de dienstverlening op een hoger niveau brengen.
De spoorbedrijven NS en ProRail worden samengevoegd.
In overleg met de NS wordt gewerkt aan behoud of terugkeer van een reizigersloket op stations.
De verplichte aanbesteding van bus- en treinvervoer wordt niet langer verplicht en het privatiseren van busbedrijven wordt stopgezet.
De liberalisering van de taximarkt wordt teruggedraaid.
De aandelen van Schiphol worden niet verkocht.
Er komt een heffing op vliegverkeer.
Er wordt niet meegewerkt aan een verdere groei van Schiphol.
Geïnvesteerd wordt in het gebruik van hybride auto’s, autodaten en autodelen.
De Westerscheldetunnel dient tolvrij te worden.
Voor infrastructuur wordt al via de belastingen betaald.
Bovendien hebben de gebruikers van de tunnel geen alternatief.
Het doortrekken van de A4 en het aanleggen van de A6-A9 gaan niet door.
De groei van de mobiliteit tussen Amsterdam en Almere dient allereerst te worden opgevangen door goed en hoogwaardig openbaar vervoer.
De A74 bij Venlo wordt niet aangelegd via de zuidelijke Plateauvariant.
Over vier jaar kan een systeem voor eerlijke betaling van het wegvervoer worden ingevoerd, op voorwaarde dat dan fors is geïnvesteerd in het openbaar vervoer.
Goederenvervoer via de binnen- en kustvaart wordt bevorderd, ter ontlasting van het spoor- en wegennet.
Het gebruik van de fiets wordt gestimuleerd.
Gemeenten krijgen meer regie bij de volkshuisvesting.
Zij maken bindende afspraken met woningcorporaties, om het aandeel betaalbare huur- en koopwoningen beter af te stemmen op de feitelijke woningbehoefte.
De betrokkenheid en inspraak van bewoners bij het vaststellen van bestemmings- en bouwplannen worden zo georganiseerd dat mensen echt invloed hebben op de besluitvorming.
De vermogens van woningcorporaties worden ingezet voor bevordering van bouw en onderhoud van woningen in de sociale sector.
De corporaties moeten weer verenigingen van huurders worden.
Grote corporaties kunnen daartoe worden opgeknipt.
Er komt een eind aan het op grote schaal verkopen van huurwoningen door corporaties.
De gemiddelde huurstijging van corporatiewoningen hoort niet hoger te zijn dan de inflatie.
Eerdere kortingen op de huurtoeslag worden gerepareerd.
De huurliberalisatie dient te worden teruggedraaid.
Door de prijsklassen van woningen in het bestemmingsplan vast te leggen kan (grond-)speculatie worden voorkomen.
Meer betaalbare koopwoningen worden gebouwd, door de verkoopprijs te koppelen aan een winstdelingsafspraak bij verkoop.
Goedkope woningen kunnen worden gebouwd door aan bouwgrond de status ‘bestemd voor sociale woningbouw’ te geven.
Vanuit de lucht gezien is ons land mooi groen.
Maar wanneer je goed kijkt, zie je ook hoeveel grond al bebouwd is.
Dat is op zich niet erg, voorzover dat het gevolg is van doordacht en verantwoord beleid, en er voldoende open landschap en natuurgebied over blijft.
Landschap en natuur worden echter te gemakkelijk opgeofferd aan commerciële kortetermijnbelangen.
Boeren die ons landschap beheren, gaan ten onder in een moordende wereldconcurrentie.
Willen we een gezonde boerenstand zijn werk naar behoren laten doen, het dierenwelzijn bewaken, het landschap behouden, de natuur bewaren en het milieu beschermen, dan dient de komende regering op dit gebied andere keuzes te maken.
Veel mensen maken zich met recht zorgen over de toekomst van ons buitengebied en de waarden die dat vertegenwoordigt: agrarisch, landschappelijk, cultuurhistorisch en recreatief.
Ook veel boeren maken zich zorgen over de toekomst.
Boeren leveren al sinds jaar en dag een grote bijdrage aan onze voedselvoorziening en spelen vanouds een hoofdrol in het beheer van het buitengebied.
Maar met veel boeren gaat het slecht.
Steeds meer agrarische ondernemers gaan ten onder.
Om hun voortbestaan te verzekeren worden voortdurend nieuwe technieken ingevoerd, maar deze leiden niet zelden tot overproductie en lage prijzen.
De concurrentie op de wereldmarkt is moordend, de animo onder jongeren om boerenbedrijven over te nemen of om zélf een boerderij te beginnen is laag.
Een derde van de boerenbevolking leeft onder het bestaansminimum.
Boeren worden geconfronteerd met verstikkende regelgeving, die voorbij gaat aan het eigen ethos.
Dierziektes steken steeds vaker de kop op.
Overbemesting en verzuring verslechteren het milieu.
Massale ‘ruimingen’ en voedselschandalen zorgen voor veel maatschappelijke onrust
en hebben het boerenbedrijf een slecht aanzien gegeven.
Het aantal boerenbedrijven dat wordt beëindigd is verontrustend hoog.
Deze crisisverschijnselen hangen, direct of indirect, samen met internationale ontwikkelingen als liberalisering en globalisering.
De afgelopen kabinetten deden vooral een beroep op ‘ondernemerschap’ en pleitten voor verdere schaalvergroting en specialisering, maar dit is eerder een deel van de kwaal gebleken dan een aanzet tot een oplossing.
Het is belangrijk om een gezonde landbouw in Nederland te behouden.
Honderdduizenden mensen zijn voor hun werk direct of indirect afhankelijk van de landbouw.
De landbouw heeft bovendien grote betekenis voor het instandhouden en beheren van de natuur.
En natuurlijk voor het bevorderen van voedselzekerheid, voedselveiligheid en voedselkwaliteit.
Aanpassing én verdediging van de landbouw dienen in de komende periode de uitgangspunten te zijn van het beleid.
De Europese Unie, die ons landbouwbeleid goeddeels voorschrijft, is bezig prijssteun aan boeren te vervangen door toeslagen.
Deze worden verkocht als sociale en milieumaatregelen, maar leiden in de praktijk tot verkapte dumping van landbouwproducten.
Door een meer evenwichtige quotering van het internationale aanbod kunnen redelijke wereldmarktprijzen worden gehandhaafd.
Toeslagen aan boeren moeten niet in de plaats komen van lonende prijzen, maar werkelijk worden gebruikt voor de sociale en milieudoelstellingen waarvoor ze heten te zijn.
De EU hoort ook niet langer ontwikkelingslanden met Europese Partnerschap Overeenkomsten te dwingen tot een eenzijdige liberalisering van hun handelsbeleid.
We pleiten voor een democratisering van het plattelandsbeleid.
Veel plattelandsbewoners hebben het gevoel dat over hun hoofden heen wordt besloten over wonen en werken in hun omgeving.
Vaak ziet men zichzelf, niet onbegrijpelijk, als een passieve ontvanger van beleid dat door anderen is uitgedacht.
Toekomstig beleid moet minder voorschrijven en meer mogelijkheden scheppen voor initiatieven van plattelanders zélf.
In plaats van versnelde schaalvergroting en verdere modellering van de Nederlandse landbouw pleiten wij voor meer multifunctionele boerenbedrijven.
We willen boeren vaker inschakelen bij natuurbeheer
en het voor agrarische jongeren gemakkelijker maken om het ouderlijke bedrijf over te nemen.
Verder is ondersteuning gewenst voor nieuwe samenwerkingsvormen die de afgelopen jaren op het platteland zijn ontstaan, zoals de gebiedscoöperaties in Noord- en Zuid-Holland, Friesland en Noord-Brabant.
Mensen willen koeien en schapen in de weilanden zien.
Boeren moeten voor hun taak als landschapsbeheerder worden beloond.
Naast een snelle uitbouw van de Ecologische Hoofdstructuur willen we in de komende kabinetsperiode een onderzoek laten uitvoeren naar de voor- en nadelen van de inpoldering van het Markermeer.
Tussen Amsterdam en Almere is veel behoefte aan nieuw land voor woningen en recreatie, maar ook aan nieuwe natuur met een hogere ecologische waarde.
Door in dit gebied ruimte te geven aan nieuwe natuur zou in Nederland naast het Waddengebied, onze enige wildernis van internationale betekenis, een natuurgebied van formaat kunnen ontstaan.
De milieuproblemen van vandaag vragen om goede regelgeving
en technische innovatie.
Maar niet minder belangrijk is om mensen meer te betrekken bij het creëren van een duurzame economie en leefomgeving.
Het doorberekenen van milieukosten aan producenten kan daarbij een goed instrument zijn.
Het uitgangspunt dat de vervuiler betaalt, mag wat ons betreft ruimer en strikter worden gehanteerd.
Te veel milieuschade wordt op dit moment door producenten op de samenleving afgewenteld of geëxporteerd naar ontwikkelingslanden (waaronder asbestschepen).
Veel producten hebben een kortere levensduur dan technisch mogelijk is, waardoor zij eerder tot afval worden en ons milieu onnodig belasten.
De verpakkingsindustrie zadelt ons op met allerhande onnodig afval en moet daarop worden aangesproken.
Ruim 95 procent van de 450 miljoen landbouwdieren die we hebben leeft in de bio-industrie.
Het dierenleed dat schuil gaat achter de muren van sommige stallen is schrijnend en blijft voor het grootste deel verborgen voor het grote publiek.
We zijn meer dieren steeds intensiever gaan houden.
Voor de binnenlandse markt, maar vooral ook voor de export.
Deze export is van groot economisch belang, maar soms slaan we door.
Het onverdoofd castreren van biggen en het versnipperen van vleeskuikens zijn wrede praktijken die gepaard gaan met veel dierenleed.
Dierlijke productie moet voldoen aan stevig aangescherpte eisen van dierenwelzijn.
De (biologische) dierhouderij en de productie van biologische vlees- en zuivelproducten moeten worden gesteund, ook als dat economisch nog niet volledig rendabel is.
Dierenrechten moeten meer aandacht krijgen in de politiek en in de Grondwet moet een zorgplicht van de overheid voor dierenwelzijn worden opgenomen.
Het houden van dieren voor de bontproductie wordt verboden.
We maken een einde aan de ‘plezierjacht’ en stimuleren alternatieven voor dierproeven.
Het transport van dieren moet tot een minimum worden beperkt en aan strengere regels worden gebonden.
Europese bemoeienis en internationale handelsafspraken beperken onze mogelijkheden om een goed eigen duurzaamheidsbeleid te voeren.
Veel verdragen en afspraken over natuur en milieu leggen het in de praktijk af tegen de handelsverdragen van de WTO en de Wereldbank.
Zo is een Nederlands verbod op illegaal gekapt hout niet mogelijk.
Boeren kunnen ongestoord soja importeren waarvoor bij de productie tropisch regenwoud wordt gekapt.
Het is hoog tijd dat internationaal prioriteit wordt gegeven aan milieuafspraken, boven handelsverdragen.
Nederland zal daartoe binnen de EU en in de WTO het initiatief moeten nemen.
Het toenemende energieverbruik leidt tot een steeds urgenter klimaatprobleem en tast de luchtkwaliteit aan.
Nederland dient de uitstoot drastisch te beperken.
De bouw van nieuwe kernenergiecentrales is geen verantwoorde oplossing, vanwege het nog steeds niet opgeloste afvalprobleem.
Wel moeten we een grondige omslag maken in ons denken over energie.
We verbruiken veel te veel energie en moeten meer leren besparen: op autobrandstof en elektrische apparaten, de verwarming van huizen en kantoren en het brandstofverbruik, bijvoorbeeld in de glastuinbouw.
De overheid kan burgers en bedrijven daarbij ondersteunen.
De beschikbaarheid van olie en gas komt in de nabije toekomst onder druk te staan en we worden steeds meer afhankelijk van invoer uit een beperkt aantal, soms risicovolle landen.
Daarom is een geleidelijke overgang nodig naar een niet-fossiele brandstofvoorziening.
We moeten meer investeren in hernieuwbare energie, in wind, zon en nieuwe vormen van schone energie.
Daarbij mag ook van energieconcerns een grotere bijdrage worden gevraagd.
Energiebedrijven zouden een groter deel van hun energie moeten leveren in de vorm van duurzame energie.
Privatisering van energiebedrijven past daar niet bij.
De overheid kan de overgang naar een duurzame energieproductie stimuleren door een uit de aardgasopbrengsten te bekostigen fonds.
Een eventuele nieuwe kolencentrale kan worden gebruikt als demonstratieproject voor de nieuwe technologie voor de opslag van CO2.
Alle vervoersmiddelen die door de overheid worden gebruikt, dienen te worden voorzien van milieuvriendelijke brandstoffen.
Gemeenten moeten op de hoogte zijn van het vervoer van gevaarlijke stoffen en rampenplannen opstellen.
Milieuvriendelijk handelen door bedrijven wordt beloond, vervuilers gaan meer voor de vervuiling betalen.
De MEP-subsidie voor duurzame en milieubesparende investeringen wordt weer ingevoerd.
We streven naar een zo sterk mogelijke ‘vergroening’ van het belastingstelsel.
Overheden en burgers krijgen meer mogelijkheden om bedrijven aansprakelijk te stellen voor schade aan mens en milieu.
De Tweede Maasvlakte wordt niet aangelegd.
In plaats daarvan worden braakliggende terreinen in het bestaande havengebied benut, na bodemsanering op kosten van de vervuiler.
Nationaal milieu- en duurzaamheidsbeleid mogen niet worden ingeperkt door internationale handelsverdragen.
Nederland moet zich daar sterk voor maken bij de WTO en de Wereldbank.
Om de politieke aandacht voor het milieu te vergroten wordt niet een staatssecretaris, maar een minister belast met Milieuzaken.
Een groter deel van de productie van energiebedrijven moet bestaan uit duurzame energie.
Europese landbouwgelden kunnen beter worden besteed.
Alleen die bedrijven die het echt nodig hebben krijgen nog inkomenssteun.
Voor de rest belonen we natuur- en waterbeheer.
Via quotering van de landbouwproductie en het afschaffen van toeslagen willen we het onrechtvaardige dumpen van landbouwproducten tegengaan.
De productie van plantaardige eiwitten voor voedingsdoeleinden en het onderzoek naar vleesvervangende producten wordt bevorderd.
Schade aan natuur en milieu, zoals die nu optreedt bij bijvoorbeeld het verbouwen van soja, wordt zoveel mogelijk voorkomen.
Nederland gaat meer bijdragen aan de bescherming van het regenwoud en het behoud van inheemse voedselproductie in andere landen.
Deze mogen niet worden opgeofferd aan veevoerproductie voor de export.
Jongeren krijgen meer ondersteuning om boerenbedrijven over te nemen.
De dierenwelzijnsnormen worden scherper.
Transport van levende dieren wordt zoveel mogelijk beperkt.
‘Plezierjacht’ wordt verboden.
Extra capaciteit wordt ingezet voor het signaleren en bestraffen van dierenmishandeling.
Om dierenmishandeling tegen te gaan krijgt de rechter de bevoegdheid om een langdurig of permanent verbod op het houden van dieren op te leggen.
Dierproeven worden beperkt en gezocht wordt naar passende alternatieven.
Waar alternatieven voor dierproeven voorhanden zijn, moeten die ook verplicht worden gebruikt.
Bij het testen van nieuwe medicijnen op dieren wordt een toets uitgevoerd naar maatschappelijke noodzaak en medische relevantie.
Onderzoeksmethoden en -resultaten van dierproeven worden openbaar.
Bedrijven en instellingen die dierproeven uitvoeren gaan meebetalen aan een onafhankelijk fonds om onderzoek naar alternatieven te bevorderen.
Bio-industrie wordt teruggedrongen, ten gunste van biologische dierhouderij en de productie van biologische vlees- en zuivelproducten.
Met subsidies worden bedrijven gestimuleerd tot biologische landbouw.
Verminking van dieren in de bio-industrie wordt verboden.
Biologische dierhouderij wordt fiscaal aantrekkelijk gemaakt en de overheid gaat campagnes voeren om de consumptie van biologisch vlees te bevorderen.
Ter voorkoming en bestrijding van dierziekten is preventief enten toegestaan.
Het fokken, houden, verhandelen en doden van dieren uitsluitend om hun bont of verenkleed wordt verboden.
In de Grondwet wordt een zorgplicht van de overheid voor het welzijn van dieren opgenomen.
Goede voorlichting, etikettering en logo’s moeten duidelijk maken wat er in ons voedsel zit.
De hoeveelheid pesticiden in ons eten moet worden beperkt.
Voedsel dat genetisch is gemodificeerd, moet voor de consument duidelijk herkenbaar zijn.
Genetisch gemodificeerde producten mogen slechts worden toegelaten als onomstotelijk vaststaat dat er geen negatieve gezondheids- en milieueffecten zijn.
Landen moeten altijd het recht hebben dergelijke producten te weigeren.
De uitstoot van broeikasgassen wordt beperkt, door per jaar 2 procent energie te besparen en meer te investeren in wind- en zonne-energie.
De emissiehandel in CO2 wordt verbeterd door uitstootrechten stapsgewijs te verlagen.
Nederland ondersteunt ontwikkelingslanden bij het ontwikkelen van klimaatbeleid.
Door het stimuleren van de productie en aanschaf van schonere auto’s en de ontwikkeling van biologische brandstoffen kan de uitstoot van schadelijke stoffen in het verkeer worden beperkt.
Er komt een heffing op vliegverkeer om de schadelijke milieugevolgen terug te dringen.
Kernenergie is geen oplossing voor ons energieprobleem.
Er is geen oplossing voor het afvalprobleem en de voorraad uranium is beperkt.
Investeringen in hernieuwbare energie, windenergie, zonne-energie en andere vormen van schone en duurzame energie, worden door de overheid aangemoedigd.
De overheid gaat toezien op de prijzen en winsten van energiebedrijven, om te sterke prijsstijgingen te voorkomen.
We maken groene ‘corridors’ in en om steden en dorpen.
Het bestaande groen wordt toegankelijker gemaakt.
We investeren meer in de leefbaarheid van stedelijke gebieden.
In dat kader krijgen meer oude stadsparken de status van beschermd stadsbeeld.
Woningbouw vindt plaats in en rond stedelijke kernen, waartussen voldoende groene, open ruimte gewaarborgd blijft.
In verstedelijkte gebieden worden ecologische zones ingesteld, hersteld en beschermd.
Dorpen kunnen vitaal blijven door gerichte woningbouw voor starters en ouderen.
Grote supermarkten en dienstverleners (zoals banken en postkantoren) verplichten we via licentieafspraken op het platteland filialen open te houden.
Onderzocht wordt of en hoe het Markermeer een grotere bijdrage kan leveren aan de behoefte aan meer biodiversiteit, natuur en ruimte.
De Ecologische Hoofdstructuur wordt omringd met buffergebieden met duurzame landbouw.
Voor belangrijke natuurgebieden als de Wadden en de Veluwe komen ecologische kwaliteitsdoelstellingen.
Het Naardermeer wordt beschermd.
Een verduurzamingoffensief wordt gestart in de landbouw, met veel aandacht voor technische innovatie, biobrandstoffen en biologische landbouw.
We willen minimaal 65 procent minder energieverbruik in de glastuinbouw.
Externe kosten van de intensieve landbouw gaan we doorberekenen.
Door de bank genomen zijn we best tevreden met de invulling die we geven aan onze vrije tijd.
We hebben het wel druk, want we willen veel en er kan steeds meer.
Deels vullen we onze vrije tijd individueel in, deels in verenigingsverband.
Een deel van onze vrijetijdsbesteding wordt ‘geleverd’ door gesubsidieerde instellingen, zoals theaters en bibliotheken, een ander deel kopen we op de recreatiemarkt.
In het cultuurbeleid hebben de laatste regeringen vrij baan gegeven aan de markt.
Dit heeft geleid tot nieuwe initiatieven, maar is soms ook ten koste gegaan van niet-commerciële vormen van cultuur.
Alles van waarde lijkt weerloos, als de commercie zich opwerpt als concurrent.
Die ontwikkeling vinden de meeste mensen spijtig.
Een beter doordacht beleid is nodig, als we willen voorkomen dat onze vrijetijdsbesteding en cultuurbeleving steeds meer vercommercialiseren.
Vrije tijd is geen verloren tijd.
De meeste mensen hechten buitengewoon veel waarde aan hun vrije tijd.
We zien niet veel in ‘Amerikaanse toestanden’, met langere werkweken en minder vakantie.
Onze vrije tijd gebruiken we om onszelf te ontwikkelen, leuke mensen te ontmoeten en iets nuttigs te doen voor de samenleving.
Vrije tijd is een tijd om vrij te kunnen zijn, niet onder druk te staan, en dingen te doen waar je zin in hebt.
Bescherming van die kostbare vrije tijd is dan ook geboden.
Veel mensen vrezen echter dat zij in de toekomst minder vrije tijd zullen krijgen.
Verlenging van de arbeidsdag en de werkweek wordt door de meeste mensen niet gewenst, maar door werkgevers en politici wél voorgesteld.
De afgelopen vijfentwintig jaar zijn de uitgaven aan vrije tijd met bijna 80 procent gestegen.
Vakanties, uitstapjes en festiviteiten zijn op de recreatiemarkt steeds meer kant-en-klaar te koop.
Dat heeft echter wel een prijs, die voor mensen met lagere inkomens niet te betalen is.
Op de vrijetijdsmarkt zien we een tweedeling ontstaan, tussen mensen die zich regelmatig laten verwennen door de recreatie-industrie en anderen die zich dat niet kunnen permitteren.
Hun plek op bijvoorbeeld de camping komt ondertussen steeds meer in het gedrang, omdat eigenaren van recreatieterreinen meer winst verwachten van luxe villa’s met golfbaan dan van tenten en caravans.
Bescherming van goedkope recreatiemogelijkheden is noodzakelijk.
Steeds meer mensen doen op de een of andere manier aan sport.
We zwemmen, fietsen, voetballen, trimmen, tennissen, fitnessen en wandelen er stevig op los.
Maar niet iedereen sport.
Overgewicht is een groeiend probleem.
Hoe jonger mensen met sporten beginnen, hoe langer zij doorgaans actief blijven.
Daarom is het belangrijk om sporten door jongeren te bevorderen.
Dat kan door kinderen op de basisschool een sportstrippenkaart te geven, waarmee ze gratis kunnen kennismaken met verschillende sporten.
Ook is het verstandig om scholen en sportverenigingen de kans te geven om meer met elkaar samen te werken en gebruik te maken van elkaars ervaringen en accommodaties.
In elke woonbuurt moet een gegarandeerde hoeveelheid vierkante meters aan buitenspeelruimte beschikbaar zijn.
Schoolpleinen kunnen onder buurttoezicht worden opengesteld om kinderen in staat te stellen te sporten en te spelen.
Sport is zeker ook belangrijk voor mensen met een handicap.
Voor de extra kosten die de gehandicapte sporter soms moet maken, moet een adequate vergoedingsregeling komen.
De huidige regeling ten behoeve van sportbeoefening zou niet alleen sportrolstoelen, maar ook andere hulpmiddelen moeten omvatten.
De toegankelijkheid van sportaccommodaties moet waar nodig snel worden aangepast aan mensen met een beperking.
Sommige mensen hebben de kwaliteiten om topsporter te worden.
Ook daarvoor hoort de overheid oog te hebben.
Niet alles moet hier worden overgelaten aan de commercie.
De overheid heeft een eigen verantwoordelijkheid om getalenteerde sporters een kans te geven de top in hun sport te halen.
Dat kan jongeren weer motiveren om meer aan sport te gaan doen.
Topsport levert ook veel passief plezier op voor de toeschouwers.
Kunst en cultuur mogen zich nog steeds verheugen in een grote belangstelling, maar het is een minderheid van de mensen die minstens één keer per jaar naar een museum of een podiumvoorstelling gaat.
Van een goede cultuurspreiding is geen sprake.
Dat hangt ook samen met het feit dat te weinig aandacht is besteed aan kunst en cultuur als publieke voorzieningen.
Het kunstonderwijs op scholen is gemarginaliseerd.
Door geldgebrek hebben veel basisscholen het muziekonderwijs wegbezuinigd.
Er is fors gesneden in orkesten en bezuinigd op culturele instellingen.
De kunstsector wordt geconfronteerd met een opeenstapeling van kostenstijgingen.
De lastenstijgingen als gevolg van nieuwe regels zouden in ieder geval moeten worden gecompenseerd.
De regels voor het recht op WW behoren een speciale ‘artiestenregeling’ te bevatten, vanwege de grote flexibiliteit in duur van producties en contracten.
Voor een goede sociale begeleiding van oudere kunstenaars is meer geld nodig.
De eis tot bijverdienen in de nieuwe regeling voor kunstenaars (WIK) mag niet zo hoog zijn dat daardoor beginnende kunstenaars hun beroep niet meer kunnen uitoefenen.
Cultuur draagt bij aan de eigen identiteitsbeleving en de persoonlijke expressie van mensen en kan een rol spelen bij de integratie en emancipatie van verschillende bevolkingsgroepen.
Het is essentieel dat leerlingen op alle scholen kennismaken met kunst en cultuur.
Kunsteducatie en -participatie door jongeren kunnen ook worden gestimuleerd via de publieke omroep.
Een gratis cultuurstrippenkaart kan de kennismaking met cultuur bevorderen.
Door lagere tarieven kan de toegankelijkheid van culturele instellingen worden vergroot.
De maatschappelijke betekenis van amateurkunst is groot en verdient meer aandacht en erkenning.
Popmuziek, verreweg de populairste podiumkunst, krijgt in het huidige cultuurbeleid de minste aandacht.
Slechts 0,35 procent van het totale budget van de Cultuurnota gaat naar popmuziek.
Meer steun is nodig, ook omdat de Nederlandse popmuziek het door de wereldwijde malaise onder de platenmaatschappijen extra moeilijk heeft gekregen.
Nieuwe uitgaven moeten leiden tot meer kwaliteit, diversiteit en innovatie.
Door de oprichting van een Fonds voor Nederlandse popmuziekproducties geven we popmuzikanten meer middelen en maken we een verdere opbloei van de popmuziek mogelijk.
We besteden op dit moment slechts 0,5 procent van de rijksuitgaven aan cultuur.
Daarmee behoort het Nederlandse cultuurbudget tot de laagste in Europa.
Een verhoging naar 1 procent biedt de kans om een inhaalslag te maken en cultuur minder afhankelijk te maken van de commercie.
De Code Cultuursponsoring moet de onafhankelijkheid van de gesubsidieerde instellingen tegenover private geldschieters beter waarborgen.
In musea wordt ons culturele erfgoed bewaard en tentoongesteld.
Met ruim 800 musea heeft Nederland de grootste museumdichtheid ter wereld.
Jaarlijks trekken zij meer dan 20 miljoen bezoekers.
Toch komen heel veel mensen bijna nooit in een museum.
De toegankelijkheid moet daarom worden vergroot.
Uitgangspunt moet zijn dat de toegang tot het erfgoed in de voormalige rijksmusea voor alle inwoners van ons land gratis is.
Voor bijzondere tentoonstellingen mag wel een redelijke prijs worden gevraagd.
Wij zijn niet alleen de makers van onze toekomst, maar ook het product van onze geschiedenis.
Dat geldt voor iedereen, hoe verschillend we ook zijn en waar we ook vandaan komen.
Ter bevordering van ons historisch en democratisch besef dient er een Huis van de Geschiedenis te komen, waarin de wording van de Nederlandse samenleving wordt verbeeld.
Als we niet weten waar we vandaan komen, wordt het moeilijk om te kiezen waar we naartoe willen en welke waarden we willen blijven delen.
Voor het behoud van onze historische en culturele bodemschatten is de archeologie van groot belang.
Er zit veel waardevols verborgen in onze bodem.
Ook in de archeologie heeft de marktwerking haar intrede gedaan.
Bij de inrichting van deze ‘kennismarkt’ is echter onvoldoende rekening gehouden met het borgen van wetenschappelijke waarden.
Verzekerd moet worden dat opgravingen niet alleen goedkoop, maar vooral ook wetenschappelijk verantwoord plaatsvinden.
Er is alle reden om zuinig te zijn op de publieke omroep.
In tijden van commercialisering is het belangrijk dat ook kwalitatief hoogwaardige programma’s worden gemaakt, die niet afhankelijk zijn van kijkcijfers en reclame-inkomsten.
Een brede publieke omroep, die niet alleen informatie en opinie verzorgt, moet die garantie kunnen bieden.
Omroepen hebben een brugfunctie, om bijvoorbeeld beeldende kunst, dans en opera, maar ook cabaret en popmuziek onder de aandacht te brengen van een breder publiek.
Door een te eenzijdige aandacht voor kijkcijfers is die brugfunctie verminderd.
Ook wordt minder ruimte geboden aan nieuws en achtergronden bij het nieuws.
Voor documentaires is eveneens te weinig geld beschikbaar.
Het ledensysteem voor omroepen moet in stand worden gehouden, maar wel worden gemoderniseerd.
Een ‘promotie- en degradatiesysteem’, waarbij nieuwe omroepen makkelijker kunnen toetreden en falende omroepen zendtijd verliezen, zou voor de nodige verversing en verfrissing kunnen zorgen.
Daarbij worden omroepverenigingen niet alleen afgerekend op ledentallen en kijkcijfers, maar vooral op doelgroepbereik en doelgroepwaardering.
Ook zou de inspraak van programmamakers groter moeten worden.
Zelfregulering heeft niet geleid tot een beperking van gewelddadig en seksistisch gedrag op tv.
Daarom zouden bij het opstellen van de kijkwijzer ook ouderorganisaties, wetenschappers en andere professionals betrokken moeten worden.
Onze economie is gebaat bij een forse impuls van de ontwikkeling van informatietechnologie, waarbij vooral kleinere IT-bedrijven meer mogelijkheden zouden moeten krijgen.
Internet wordt een steeds belangrijkere informatiebron.
Driekwart van onze bevolking heeft nu toegang tot internet en dat is internationaal gezien veel.
Internet speelt echter zo’n belangrijke rol in onze samenleving dat het voor iedereen toegankelijk moet zijn.
Het gebruik van internet, ook door ouderen, moet daarom worden aangemoedigd.
Naast de vele voordelen heeft het gebruik van internet ook schaduwzijden, zoals netverslavingen en webcam-afpersing.
Meer overheidsregie en ondersteuning van de hulpverlening is gewenst, om ontsporingen tegen te gaan.
Naarmate het gebruik en de mogelijkheden van internet toenemen, groeit ook de internetgerelateerde criminaliteit, zoals spam, fraude, hacking, identiteitsdiefstal en kinderporno.
De overheid heeft hier te weinig kennis van zaken en laat te veel op zijn beloop.
Het komende kabinet moet een meer bijdetijdse houding aannemen, om het nuttige gebruik van IT en internet te bevorderen en misbruik en criminaliteit te bestrijden.
Het cultuurbudget wordt verhoogd naar 1 procent van de rijksbegroting.
Iedere jongere krijgt een gratis cultuurstrippenkaart, om kennis te maken met verschillende vormen van kunst en cultuur.
De collecties van de rijksmusea worden gratis.
Andere musea worden 1 dag per week gratis.
Er komt een Huis van de Geschiedenis, waarin aandacht wordt besteedt aan de wordingsgeschiedenis van Nederland.
Er komen meer waarborgen voor een onafhankelijke en wetenschappelijk verantwoorde archeologie.
De overheid heeft een verantwoordelijkheid voor het bevorderen van kunst
en het ondersteunen van kunstenaars.
Het kunstbudget wordt verhoogd.
De nieuwe Wet inkomensvoorziening kunstenaars wordt verbeterd.
Beginnende kunstenaars wordt meer zekerheid geboden
en bureaucratische subsidieregels verdwijnen.
Een Fonds voor Nederlandse popmuziekproducties wordt opgericht en meer aandacht wordt gevraagd voor lokaal popbeleid.
De publieke omroep wordt onafhankelijk van commercie.
Verlies aan reclame-inkomsten wordt gecompenseerd.
Er komt een onafhankelijke kijkwijzer.
De NPS en NOS houden hun eigen wettelijke taak.
Een promotie- en degradatiesysteem voor publieke omroepen wordt ingevoerd en meer ruimte wordt gegeven aan educatie.
Zendtijd voor omroepverenigingen wordt niet langer alleen toegekend op basis van ledenaantallen, maar ook op basis van doelgroepenbereik en -waardering.
Gestreefd moet worden om sportvelden zo veel mogelijk in de wijken en buurten te houden.
De compensatie van de ecotaks voor sportverenigingen moet blijven.
In elke woonwijk moet minimaal 3 procent buitenspeelruimte beschikbaar zijn.
Schoolpleinen kunnen worden opengesteld als sport- en speelruimte.
Een adequate vervoersregeling wordt ingevoerd voor de extra kosten die gehandicapte sporters maken.
Naast sportrolstoelen moeten ook andere hulpmiddelen voor gehandicapte sporters worden vergoed.
Schoolzwemmen komt in het lesprogramma en de schoolgym wordt uitgebreid van 2 naar 3 lesuren per week.
Alle basisschoolleerlingen krijgen een sportstrippenkaart.
De samenwerking tussen scholen en sportverenigingen wordt bevorderd.
Goedkope recreatiemogelijkheden worden beschermd.
Gemeenten moeten de vrijheid houden om zelf een glasvezelnet aan te leggen.
De kabel komt weer in overheidshanden.
De overheid gaat het gebruik van ‘Open Source’ meer stimuleren.
Er komt een strategische aanpak voor het wegwerken van IT-kennisachterstanden bij de overheid.
Een doorstart wordt gemaakt van het ‘High Tech Crime Center’, waarin politie, justitie, bedrijfsleven en IT-bedrijven samenwerken.
Prioriteit wordt geven aan de aanpak van internetgerelateerde criminaliteit en van internetkinderporno.
Kinderchat en SOS Hulpdienst horen 24 uur per dag bereikbaar te zijn.
Meer informatie wordt gegeven aan ouders en scholen bij opvoedingsvragen over het gebruik van internet.
Alle overheidwebsites moeten geschikt worden gemaakt voor visueel gehandicapten.
Nederland telt 4 miljoen kinderen en jongeren, maar ook bijna 2,5 miljoen mensen boven de 65 jaar, onder wie meer dan een half miljoen 80-plussers.
Tussen hen zit een wereld van verschil.
Maar jong en oud hebben ook een wereld met elkaar te delen.
Solidariteit tussen jong en oud is voor velen een vanzelfsprekendheid.
Kinderen en jongeren moeten voldoende kansen krijgen om veilig op te groeien en zich goed te ontwikkelen.
De kosten daarvan zien we als een investering in de toekomst.
Omdat jongeren op een gegeven moment gaan werken, krijgen ouderen de kans om te stoppen met werken en van een pensioen te genieten.
Die solidariteit geldt ook voor mensen met en mensen zonder beperking.
Het beleid van de afgelopen regeringen heeft die vanzelfsprekende solidariteit onder spanning gezet.
Om dat proces te keren is ander beleid nodig.
Het gezegde dat wie de jeugd heeft, ook de toekomst heeft, blijft onverminderd gelden.
De ontwikkeling, opleiding en inzet van kinderen en jongeren bepalen de toekomst van Nederland.
Aandacht en kansen geven aan al onze jongeren is een daad van solidariteit, maar ook een welbewuste investering in onze samenleving.
Jeugdbeleid betekent niet alleen dat we ingrijpen als jongeren of opvoeders in de problemen komen.
Dan lopen we achter de feiten aan.
Goed jeugdbeleid moet een antwoord geven op de vraag: waartoe voeden wij op?
Hoe kunnen wij jongeren helpen in hun ontwikkeling tot zelfstandige en kritische burgers?
Opgroeien in een geborgen en stabiele thuissituatie is een van de factoren die bepalend zijn voor een succesvolle opvoeding.
Het is een belangrijke taak voor opvoeders om een dergelijke thuissituatie voor kinderen te creëren.
Gelukkig is een grote meerderheid van de ouders én kinderen tevreden over de opvoeding.
Het opvoeden van kinderen wordt vooral gezien als een zaak van het gezin, en dat is terecht.
Maar niet vergeten mag worden dat ook de overheid hier een verantwoordelijkheid heeft.
Bijvoorbeeld door het bekostigen van scholen
en het stellen van kwaliteitseisen aan het onderwijs.
En door kinderen en jongeren te beschermen; bij mishandeling en verwaarlozing van kinderen moet sneller worden ingegrepen.
Voor ouders die leven onder de armoedegrens is het opvoeden van kinderen soms extra zwaar.
In Nederland groeien 350.000 kinderen op in gezinnen die op of onder de armoedegrens zitten.
Zij missen veel dingen die in andere gezinnen heel normaal worden gevonden.
Het aanpakken van deze armoede dient topprioriteit te krijgen, bijvoorbeeld door de minimumuitkeringen en het minimumloon te verhogen en de kinderbijslag inkomensafhankelijk te maken, waardoor gezinnen met de laagste inkomens meer kinderbijslag krijgen.
Het is belangrijk dat ouders het werk en de opvoeding van kinderen kunnen combineren.
Daarvoor zijn betaalbare kinderopvang en een ruimer ouderschapsverlof vangroot belang.
Door laagdrempelige opvoedingsondersteuning in wijken en buurten krijgen ouders meer gelegenheid om van elkaar en van deskundigen te leren.
Als het thuis toch misgaat, moet er goede jeugdzorg zijn, zonder wachtlijsten en onnodige bureaucratie.
Te veel instanties in de jeugdzorg bemoeien zich op dit moment met hetzelfde gezin en hetzelfde kind.
Het zou beter zijn als in alle wijken kindercentra komen, die kinderen en ouders ondersteunen, hulp en zorg bieden en waar nodig doorverwijzen.
Het detineren van jongeren moeten we blijven zien als een laatste redmiddel.
Als dit toch nodig is, dient dit zo kort mogelijk te gebeuren en vooral te worden gericht op een succesvolle terugkeer in de samenleving.
Kinderen met psychische problemen horen hoe dan ook niet in een cel, maar moeten een adequate behandeling en begeleiding krijgen.
Een sociale samenleving begint met een solidaire jeugd, die beseft hoe belangrijk democratie is, die leert omgaan met conflicten en tegenslagen en anderen leert respecteren.
Scholen moeten kinderen en jongeren goed toerusten op de samenleving, bijvoorbeeld via een maatschappelijke stage.
Opvoeden gebeurt ook op straat.
Kinderen moeten kunnen opgroeien in een veilige woonwijk,
met voldoende ruimte om met anderen te sporten en te spelen.
In elke woonwijk moet daarom minstens 3 procent van de grond worden bestemd voor buitenspeelruimte.
De meeste van onze ouderen gaat het door de bank genomen goed: ze zijn meestal tevreden over hun sociale contacten, hun inkomen, hun huisvesting en de zorg die ze krijgen.
Ze profiteren van de grote verworvenheid dat mensen in Nederland gemiddeld steeds langer leven.
Daarbij dienen we ons wel te realiseren dat laagopgeleide mensen aanzienlijk korter leven dan mensen met een hogere opleiding en bovendien gemiddeld 12 jaar langer in minder goede gezondheid leven.
Het bestaan van sociaaleconomische gezondheidsverschillen verplicht de samenleving extra aandacht te geven aan de meest kwetsbare groepen ouderen.
De AOW hoort weer welvaartsvast te worden – en te blijven.
Door de fiscale ouderenkorting te verhogen gaan ouderen met alleen AOW en een klein aanvullend pensioen er extra op vooruit.
Ouderdom gaat te vaak gepaard met sociaal isolement.
De mobiliteit van ouderen kan worden vergroot door het openbaar vervoer voor ouderen boven de 65 jaar gratis te maken.
Voorzieningen voor ouderen op het gebied van gezondheid, wonen en welzijn dienen te worden aangepast en verbeterd.
Mensen horen zo lang mogelijk in hun vertrouwde omgeving te blijven wonen, zorg op maat aan huis te krijgen en betrokken te blijven bij de buurt.
Eenzaamheid onder ouderen is geen onvermijdelijkheid en dient actief te worden bestreden.
Door de samenwerking tussen mantelzorgers en zorginstellingen te verbeteren, kunnen veel ouderen langer op zichzelf blijven wonen.
Als kinderen hun ouders in huis willen nemen of als ouders en kinderen dicht bij elkaar willen wonen, moeten we ze daarbij helpen.
Veel mensen maken zich zorgen over hoe ze hun oude dag zullen slijten.
Juist in deze fase van het leven zijn we aangewezen op de zorg van onze kinderen en onze omgeving.
We moeten dan ook kunnen rekenen op optimale zorg.
De meeste verpleeghuizen zijn niet in staat om de zorg te leveren die we ons zo graag wensen.
De huidige verpleeg-en verzorgingshuizen zouden vervangen moeten worden door kleinschalige, prettige en intieme huizen, waar ouderen hun vrijheid kunnen behouden, voldoende ondersteuning krijgen en ook elkaar kunnen helpen.
Ouderen hebben het recht op zelfstandige woonruimte en privacy, met in elke wijk op hen afgestemde zorg en voorzieningen.
Naast solidariteit tussen jong en oud is ook solidariteit tussen mensen met en zonder beperking van groot belang.
Mensen met een handicap hebben het recht om als volwaardige burgers volop mee te doen in de samenleving.
Daartoe zal overal de toegankelijkheid van gebouwen, ruimten en openbaar vervoer optimaal moeten worden.
Veel meer dan nu het geval is moet het werk worden aangepast aan werknemers met een beperking.
De overheid moet gehandicapten een aangepaste scholing bieden en ze helpen bij het vinden van een reguliere baan, bij de overheid en in het bedrijfsleven.
Bedrijven dienen te worden aangesproken op hun maatschappelijke verantwoordelijkheid om mensen met een beperking in dienst te nemen.
Voorkomen moet worden dat hun arbeidscapaciteit verloren gaat.
Bij het vaststellen van het beleid moet steeds rekening worden gehouden met de gevolgen voor gehandicapten.
Volledige compensatie moet gaan gelden voor maatregelen die per definitie chronisch zieken en (jong-)gehandicapten treffen en die nu zorgen voor een categorale inkomensachterstand voor deze groepen mensen.
Bij de uitvoering van het beleid moet meer rekening worden gehouden met de ervaringen en mogelijkheden van chronisch zieke mensen en mensen met een beperking.
De Wet Voorzieningen Gehandicapten heeft geleid tot onaanvaardbare verschillen tussen gemeenten.
Dat mag bij de Wet Maatschappelijke Ondersteuning (WMO) niet opnieuw gebeuren.
De nieuwe WMO moet zodanig worden aangepast dat het recht op zorg wordt vastgelegd en eigen bijdragen worden beteugeld.
Gemeenten moeten de financiële ruimte krijgen om de wet ruimhartig uit te voeren, zodat mensen met een beperking niet de dupe worden.
De Wet gelijke behandeling op grond van handicap of chronische ziekte moet worden uitgebreid met de terreinen openbaar vervoer, wonen en onderwijs.
De kinderbijslag wordt inkomensafhankelijk.
Gezinnen op het minimum krijgen er 260 euro per kind per jaar bij.
Goede kinderopvang is van groot belang en dient daarom betaalbaar te zijn en van goede kwaliteit.
De inkomensafhankelijke bijdrage wordt gehalveerd.
Kwaliteitseisen voor kinderopvang worden wettelijk vastgelegd.
Ook voor kinderen met een specifieke sociale of medische indicatie moet goede opvang worden gegarandeerd.
Er komt een recht op ouderschapsverlof van 6 maanden.
Alleenstaande ouders met kinderen tot 12 jaar hebben geen sollicitatieplicht meer.
Op wijk- en buurtniveau wordt meer opvoedingsondersteuning gegeven aan ouders.
Basisschoolleerlingen krijgen een sport- en een cultuurstrippenkaart, om kennis te maken met verschillende vormen van sport en cultuur.
Minimaal 3 procent van de grond in wijken moet worden bestemd voor sport- en speelruimte.
Meer geld wordt beschikbaar gesteld voor jeugd-en jongerenwerk, jongerencentra en buurtagenten.
Jongeren krijgen meer inspraak op school en in de wijk.
Filosofie, maatschappijleer en geschiedenis worden vaste onderdelen van het lesprogramma in het onderwijs.
In het lesprogramma van het middelbaar onderwijs komt ruimte voor een maatschappelijke stage van een half jaar.
De minimumjeugdlonen worden verhoogd en op termijn gelijkgetrokken met de volwassen minimumlonen.
Elke jongere tot 23 jaar moet leren óf werken.
Geen jongere mag de school verlaten zonder diploma.
Er komt een permanente campagne tegen kindermishandeling.
In de opleidingen van beroepen waarin veel wordt gewerkt met kinderen, komt meer aandacht voor het signaleren van mishandeling.
In de jeugdzorg komen laagdrempelige kindercentra in de wijken, die kinderen en ouders ondersteunen, hulp en zorg bieden en waar nodig doorverwijzen.
De wachtlijsten in de jeugdzorg worden weggewerkt.
Een gezinsvoogd, reclasseringsambtenaar of gezinsvoogd heeft maximaal 5 jongeren onder zijn hoede.
Gelijkwaardig ouderschap wordt uitgangspunt in het familierecht.
Kinderen die geen strafbare feiten hebben gepleegd, horen niet in een jeugdgevangenis thuis.
Militairen onder de 21 jaar worden niet uitgezonden naar oorlogsgebieden.
Jongeren onder de 18 jaar mogen niet worden gerekruteerd en opgeleid voor het leger.
Er komt een staatssecretaris voor jeugd en opvoeding.
Er komt een Kinderombudsman.
De AOW hoort weer welvaartsvast te worden – en te blijven.
Door de fiscale ouderenkorting te verhogen gaan ouderen met alleen AOW of met AOW en een klein aanvullend pensioen er extra op vooruit.
Ter verbetering van de positie van naar Nederland teruggekeerde emigranten met een onvolledige AOW-opbouw vervalt de vermogenstoets voor aanvullende bijstand.
De pensioenleeftijd blijft op 65 jaar.
Vervroegd uittreden blijft mogelijk.
Voor zware beroepen komt een recht op pensioen na 40 jaar werken.
Mensen die na hun 65ste doorwerken krijgen dezelfde rechten en plichten als andere werknemers.
Besturen van pensioenfondsen gaan voor 1/3 bestaan uit werknemers, voor 1/3 uit werkgevers en voor 1/3 uit vertegenwoordigers van gepensioneerden.
Mensen boven de 65 jaar kunnen buiten de spitsuren gratis gebruik maken van het openbaar vervoer.
Er komt meer zorg in de wijken en buurten, zoals wijkgezondheidscentra, poliklinieken en consultatiebureaus.
Kleine ziekenhuizen worden behouden.
De huidige verpleeghuizen en verzorgingshuizen worden zo veel mogelijk vervangen door kleinschalige woonvoorzieningen in de wijk.
Ouderen hebben het recht op zelfstandige woonruimte en privacy, met op hen afgestemde zorg en voorzieningen in elke wijk.
Woningen moeten meer levensbestendig worden.
Meer wordt geïnvesteerd in aangepaste woningen voor ouderen.
De no-claim wordt afgeschaft, evenals de eigen bijdrage in de thuiszorg.
Mantelzorgers en vrijwilligers kunnen rekenen op meer ondersteuning.
In de mantelzorg komt een zorgverlof.
We voeren een mantelzorg- en vrijwilligerstoeslag in en zorgen voor een hogere belastingvrije onkostenvergoeding.
Bij woningtoewijzing wordt meer rekening gehouden met de noodzaak van mantelzorg.
Bouwen op het eigen erf wordt gemakkelijker.
Ook komt er meer ruimte voor zogenoemde respijtzorg, die tijdelijk de mantelzorg overneemt.
Er komt een staatssecretaris voor ouderen.
Gemeenten moeten de financiële ruimte krijgen om de Wet Maatschappelijke Ondersteuning ruimhartig uit te voeren.
Eigen bijdragen worden beteugeld.
De toegankelijkheid van gebouwen en ruimten voor mensen met een beperking wordt verbeterd, evenals de toegankelijkheid van het openbaar vervoer.
Onderwijsinstellingen mogen geen leerlingen weigeren om reden van hun lichamelijke handicap.
Indien nodig moet de onderwijsinstelling het schoolgebouw en de buitenruimte zodanig inrichten dat ook deze leerlingen gewoon aan het onderwijs deel kunnen nemen.
In het openbaar vervoer moet een einde komen aan de zogenoemde ‘rantsoenering’ van het vervoer voor mensen met een beperking.
Een adequate vervoersregeling wordt mogelijk voor de extra kosten die gehandicapte sporters maken.
Naast sportrolstoelen horen ook andere hulpmiddelen te worden vergoed.
De Wet gelijke behandeling op grond van handicap of chronische ziekte moet worden uitgebreid met terreinen als openbaar vervoer, wonen en onderwijs.
Uit de hele wereld zijn mensen naar ons land gekomen om er te werken, om zich te verenigen met hun familie, of omdat zij hun leven in hun eigen land van oorsprong niet zeker zijn.
Bijna 20 procent van onze bevolking is ‘allochtoon’, van wie meer dan de helft ‘niet-westers allochtoon’.
Hún waardering voor onze samenleving is gemiddeld hoger dan de waardering van ‘autochtone’ burgers, die hier hun wortels hebben.
Als het gaat om de beoordeling van de persoonlijke situatie, ligt de verhouding echter omgekeerd en zijn ‘autochtonen’ meer tevreden.
Dat is te begrijpen, want veel allochtone burgers kampen met een sociaal-economische achterstand.
Ook culturele en religieuze verschillen maken het mensen van buiten lang niet altijd eenvoudig om een plekje in onze samenleving te verwerven.
In Nederland moet iedere inwoner gelijkwaardige kansen krijgen.
Dat is een voorwaarde om met elkaar te kunnen samenleven.
Het beleid van opeenvolgende regeringen heeft de samenleving eerder verbrokkeld dan bijeengebracht en de bereidheid tot samenleven ondermijnd.
Dat moet in de komende kabinetsperiode anders.
Veel mensen zijn in het verleden naar Nederland gekomen om hier te werken.
Vanaf de jaren zestig kwamen de ‘gastarbeiders’, vooral uit Marokko en Turkije.
Zij lieten later vaak ook hun vrouw en hun kinderen overkomen.
Ook uit Suriname zijn veel bewoners naar hier geëmigreerd, net als veel inwoners van de Nederlandse Antillen.
In de jaren negentig kwamen enkele honderdduizenden asielzoekers naar Nederland.
In ons land wonen ook meer dan een miljoen westerse migranten, vooral uit de lidstaten van de Europese Unie.
Die zijn echter doorgaans minder honkvast, het merendeel vertrekt na een aantal jaren.
In tegenstelling tot de niet-westerse migranten, die hier meestal blijven.
De helft van de jeugd in de grote steden is van niet-westerse allochtone afkomst, 4 op de 10 niet-westerse allochtonen zijn in Nederland geboren.
Veel nieuwkomers slagen erin hun plek in de samenleving te verwerven.
Een aanzienlijk deel van de migranten blijft echter hangen in achterstand.
De kans bestaat dat het de meeste nieuwe Nederlanders in de toekomst beter zal gaan en dat de achterstanden geleidelijk worden ingelopen.
Maar er zijn ook tekenen dat een deel van deze burgers achteropblijft en in een isolement terechtkomt.
De laatste jaren is een etnische onderklasse aan het ontstaan, van mensen met veel problemen en weinig perspectief.
Deze migranten zijn oververtegenwoordigd in de werkloosheidsstatistieken en de criminaliteitscijfers, horen vaak tot de armste inwoners van het land en zien ook hun kinderen achterstanden oplopen in het onderwijs en op de arbeidsmarkt.
Ze wonen veelal sterk geconcentreerd in de 4 grootste steden, waar ze bijna een derde van de bevolking vormen.
Achtereenvolgende regeringen hebben toegestaan dat in de grootste steden witte en zwarte woonwijken en witte en zwarte scholen een normaal verschijnsel zijn geworden.
In andere grote steden zien we eveneens een segregatie ontstaan.
Veel burgers maken zich grote zorgen over de toekomst en verwachten dat binnen een aantal jaren in onze grote steden ‘Amerikaanse’ getto’s ontstaan.
De cijfers duiden erop dat zij gelijk kunnen krijgen.
Op verzoek van de SP is een parlementair onderzoek gehouden naar het integratiebeleid van de afgelopen 30 jaar.
Dat heeft aan het licht gebracht welke grote fouten er zijn gemaakt.
Het onderzoek leert eveneens hoezeer een ander beleid nodig is, om het integratieproces vlot te trekken en verdere segregatie van mensen te voorkomen.
Vrijblijvendheid en wegkijken moeten plaatsmaken voor betrokkenheid en bereidheid om van gemaakte fouten te leren.
We moeten nu kiezen voor een beter samenhangend beleid,<U+F020>dat een beroep doet op alle burgers,
dat iedereen gelijkwaardig behandelt
en van iedereen een bijdrage vraagt.
Migranten moeten meer dan voorheen de kansen gebruiken om, waar nodig, beter Nederlands te leren en zich meer bij te scholen.
Alle vormen van discriminatie en achterstelling moeten hard worden aangepakt.
We horen er allemaal bij en zullen het hoe dan ook in de toekomst samen moeten doen.
Steeds meer migranten weten een plek in de samenleving te verwerven.
De allochtone middenklasse groeit.
Een derde van alle Surinaamse en Antilliaanse burgers heeft een baan bereikt op middelbaar niveau of hoger, en dat geldt ook voor ongeveer 15 procent van de Turkse en Marokkaanse Nederlanders.
In het basisonderwijs, waar nu al 20 procent van alle leerlingen een niet-westers allochtone afkomst heeft, slagen Turkse en Marokkaanse leerlingen er in om veel van hun achterstand in te lopen en door te stromen naar MBO, HAVO en VWO.
Maar toch bestaan er voor veel te veel niet-westerse allochtone jongeren nog steeds grote achterstanden.
Het wegwerken van deze achterstanden in het onderwijs en op de arbeidsmarkt hoort hoog op de prioriteitenlijst van de komende regering te staan.
Daarmee investeren we in onze gezamenlijke toekomst.
‘Niet apart, maar samen’, dat moet het uitgangspunt zijn van het beleid.
Om gettovorming tegen te gaan en meer gemengd wonen mogelijk te maken, dient bij woningtoewijzing het toezicht op woningcorporaties en particuliere verhuurders te worden aangescherpt.
Er moet meer sociale woningbouw komen, vooral ook buiten de grootste steden.
Er dient een einde te komen aan de kortzichtige sloop van sociale huurwoningen.
Meer geld moet worden gestoken in de leefbaarheid van grootsteedse wijken en buurten.
Het ontstaan van zwarte en witte scholen kunnen we tegengaan door een meer gemengde opbouw van woonwijken, gekoppeld aan een acceptatierecht voor leerlingen in het onderwijs, meer voorlichting aan ouders, beperking van de ouderbijdragen en meer samenwerking tussen gemeente en scholen.
Hoe beter de opleiding, hoe groter de kans op een goede baan.
Voortijdig schoolverlaten, nu een alarmerend probleem onder allochtone jongeren, moet teruggedrongen worden.
Beter Nederlands leren hoort verplicht te zijn voor hen die een taalachterstand hebben en een beroep doen op een sociale uitkering.
Boven de 55 jaar hoeft die verplichting niet te gelden – maar wie wil, mag zeker ook op cursus.
Inburgeringcursussen voor nieuwe migranten zijn nodig om hen een betere startpositie te geven.
Uitval kan worden bestreden door individuele contracten en borgsommen.
Taal- en inburgeringcursussen voor oudkomers moeten gratis zijn.
Ouders van kinderen met een taalachterstand krijgen zo nodig opvoedingsondersteuning en worden nauw betrokken bij het leerproces van hun kinderen.
In internationale verdragen is vastgelegd dat vluchtelingen recht hebben op bescherming tegen vervol-ging, terreur of oorlog.
De meeste vluchtelingen worden opgevangen in de regio, wat volgens de Verenigde Naties en het Hoge Commissariaat voor de Vluchtelingen te verkiezen is boven opvang verder weg van huis.
We moeten daarom meer geld en middelen beschikbaar stellen om een goede opvang in de regio mogelijk te maken.
Nederland moet in haar asielbeleid uitvoering geven aan de verdragen waaraan we ons gebonden hebben.
De asielprocedure moet snel, zorgvuldig en duidelijk zijn en ruimte geven aan asielzoekers om in alle rust hun vluchtverhaal te doen.
Het hoge aantal afwijkende oordelen van de rechtbanken laat zien dat de procedure van de Immigratie- en naturalisatiedienst op dit moment allesbehalve foutloos is.
Dat dient snel te verbeteren.
Asielzoekers die geen recht hebben op opvang in Nederland, moeten terugkeren naar hun land van herkomst.
Terugkeer is voor veel ex-asielzoekers echter niet eenvoudig.
Het is soms moeilijk om aan papieren te komen en de toekomst in het land van herkomst is vaak onzeker.
Veel mensen die onder de oude vreemdelingenwet asiel hebben aangevraagd, zijn al vele jaren hier.
Een generaal pardon voor hen is op zijn plaats.
Onze asielzoekerscentra zijn sober, op het inhumane af.
Gezinnen moeten vaak een kamer delen met vreemden en de voorzieningen zijn zeker voor kinderen erg mager.
Jarenlang gedwongen nietsdoen kan leiden tot stress en psychische problemen.
De behandeling van asielzoekers heeft geleid tot terechte internationale kritiek.
Een goede behandeling van asielzoekers is een vereiste voor een democratische rechtsstaat.
Vreemdelingen horen niet te worden bewaard op zogenoemde ‘bajesboten’.
Slachtoffers van mensenhandel worden vaak ten onrechte behandeld als ongewenste illegalen, en niet als slachtoffers van een ernstig misdrijf.
Volgens de bestaande regelingen kunnen slachtoffers die bereid zijn tegen handelaren te getuigen voor de duur van het proces in Nederland blijven.
In de praktijk blijkt dit niet voldoende bescherming te bieden, bij terugkomst in het eigen land lopen veel slachtoffers alsnog gevaar.
Daar moet snel iets aan gedaan worden.
Ook dient veel harder dan nu opgetreden te worden tegen mensenhandelaren.
Dat geldt ook voor mensen die misbruik maken van hier verblijvende minderjarige asielzoekers.
Migranten met een taal- en kennisachterstand horen die achterstand in te halen.
Naast het volgen van cursussen kunnen radio, tv en internet daarbij een rol spelen.
Ter verbetering van de positie van gepensioneerden met een onvolledige AOW-opbouw vervalt de vermogenstoets voor aanvullende bijstand.
Wie een uitkering ontvangt als werkloze of arbeidsongeschikte en door achterstand in taal en opleiding minder kans heeft op de arbeidsmarkt, kan worden verplicht zich bij te scholen.
Mensen die ouder zijn dan 55 jaar worden van deze verplichting vrijgesteld.
Meer middelen worden beschikbaar gesteld voor de opvang van vluchtelingen in de regio.
Een volledige asielprocedure mag niet langer dan 1 jaar duren, inclusief beroep bij de rechtbank, en dient waarborgen te bevatten voor een zorgvuldige besluitvorming.
De tarieven voor verblijfsvergunningen, die de draagkracht van veel migranten te boven gaan, worden teruggebracht tot het prijsniveau van paspoorten en identiteitsbewijzen.
Alle asielzoekers die in Nederland verblijven hebben recht op een humane opvang.
Asielzoekerscentra moeten beduidend beter worden ingericht.
Aan het gesleep van bewoners – en hun schoolgaande kinderen – moet een einde komen.
Asielzoekers mogen werken.
Uitgeprocedeerde asielzoekers en illegalen worden alleen in vreemdelingenbewaring genomen als direct zicht is op uitzetting.
Kinderen mogen nooit in vreemdelingenbewaring worden genomen.
‘Bajesboten’ zijn ongeschikt voor menselijke bewoning en mogen niet voor vreemdelingendetentie worden gebruikt.
De inkomenseis voor mensen die hun partner uit het buitenland naar Nederland willen halen wordt gesteld op 100 procent van het minimum.
Er komt een generaal pardon voor (ex-)asielzoekers die onder de oude vreemdelingenwet asiel hebben aangevraagd.
Mensen die veroordeeld zijn wegens ernstige criminaliteit of zich aantoonbaar schuldig hebben gemaakt aan oorlogsmisdaden vallen niet onder de pardonregeling.
Ex-asielzoekers die door toedoen van het land van herkomst niet kunnen terugkeren, mogen hier blijven.
Zolang wordt gewerkt aan terugkeer hebben ex-asielzoekers recht op opvang.
Gemeenten krijgen meer ruimte om invulling te geven aan hun zorgplicht voor noodopvang van ex-asielzoekers en illegalen.
Slachtoffers van mensenhandel krijgen het recht op een permanente verblijfsvergunning, als zij bereid zijn te getuigen tegen degenen die hen verhandeld hebben.
Mensenhandel wordt hard bestreden.
Nederland gaat zich stipt houden aan het Internationale Verdrag voor de Rechten van het Kind.
Vreemdelingenbewaring mag alleen als zicht is op een snelle uitzetting – en nooit bij kinderen.
Kinderen bouwen zélf verblijfsrechten op.
Als de kinderen mogen blijven, dan mogen de ouders ook blijven.
In het onderwijs komt meer aandacht voor het bevorderen van democratisch besef en verdraagzaamheid tegenover anderen.
Discriminatie op basis van geslacht, etniciteit, religie, seksuele geaardheid en handicap wordt stevig aangepakt.
De bestrijding van racisme krijgt meer prioriteit.
Gemengd wonen wordt bevorderd, door meer betaalbare woningen te bouwen, de huurtoeslag te verhogen en meer te investeren in de leefbaarheid van wijken.
Het toezicht op het toewijzingsbeleid van woningcorporaties wordt uitgebreid.
Ook van particuliere verhuurders wordt meer verantwoordelijkheid gevraagd om mee te werken aan gemengde buurten.
De segregatie in het onderwijs wordt bestreden.
Er komt een acceptatierecht voor leerlingen, als ouders de grondslag van de school respecteren.
De voorlichting aan ouders over de schoolkeuze wordt uitgebreid en de ouderbijdragen worden gemaximeerd.
Ouders van kinderen met een taalachterstand krijgen zo nodig opvoedingsondersteuning en worden nauw betrokken bij het leerproces van hun kinderen.
Geïnvesteerd wordt in kortlopende voorschoolse programma’s voor kleuters met een achterstand.
Gemeenten en basisscholen gaan afspraken maken over dubbele wachtlijsten: één voor leerlingen met achterstand, en één voor leerlingen zonder achterstand.
De mogelijkheden voor inburgering van migranten worden verbeterd, door voldoende en kwalitatief goede en voor iedereen toegankelijke taal- en inburgeringcursussen op maat.
Uitval bij inburgering kan worden bestreden door individuele contracten en borgsommen.
Taal- en inburgeringcursussen voor oudkomers moeten gratis zijn.
Verplichte taaltrajecten voor uitkeringsgerechtigden horen flexibel te zijn, zodat mensen die werk vinden, door kunnen gaan met Nederlands leren.
Nederland is geen eiland.
Veel problemen delen we met andere landen en kunnen we beter in internationaal verband oplossen.
Bovendien hebben ontwikkelingen in andere delen van de wereld hun weerslag op onze samenleving.
Internationale samenwerking is hard nodig, om de welvaart te bevorderen en de vrede te bewaren.
Veel Nederlanders zijn graag bereid om onze rijkdom te delen met mensen die het minder hebben getroffen.
We willen ook onze verantwoordelijkheid nemen voor vrede en veiligheid.
Maar we hechten eveneens aan behoud van onze eigenheid en soevereiniteit.
We willen graag helpen, maar laten ons niet graag de wet voorschrijven.
Daarom heeft een grote meerderheid van de bevolking ‘nee’ gezegd tegen de Europese Grondwet, waarmee onze burgers de regering en de meeste politieke partijen trotseerden.
We willen zélf verantwoordelijk blijven voor onze buitenlandse politiek, ook als het gaat om de strijd tegen het terrorisme.
Nederland werkt in verschillende verbanden samen met andere landen in de regio.
Naast de overwegend economische samenwerking in de Europese Unie (met binnenkort 27 lidstaten), is Nederland ook lid van de Raad van Europa (met 46 lidstaten), die vooral veel aandacht heeft voor de mensenrechten, en van de Organisatie voor Ontwikkeling en Samenwerking in Europa (met 56 aangesloten landen, waaronder de Verenigde Staten en Canada), de grootste regionale veiligheidsorganisatie ter wereld.
Deze samenwerkingsverbanden zijn van groot belang.
Nadat twee Wereldoorlogen en de Koude Oorlog driekwart eeuw de verhoudingen in Europa bepaalden, is vreedzame Europese samenwerking door de bevolking in vrijwel alle Europese landen een breed gedeeld verlangen.
Europese samenwerking dient de politieke, sociale en culturele relaties tussen landen en mensen te verbeteren.
De in de jaren tachtig ingezette neoliberale richting van de Europese Unie bedreigt echter de sociale verhoudingen en tast de publieke dienstverlening in de lidstaten aan.
De Europese Grondwet had de kroon moeten worden op het neoliberale Europa.
We zijn blij dat de bevolking van Nederland daar een stokje voor heeft gestoken.
Maar er dreigt nieuw onheil, zoals de Europese dienstenrichtlijn, die werknemers in de dienstverlening in de afzonderlijke EU-landen tegen elkaar laat concurreren op lonen en arbeidsomstandigheden.
Europese samenwerking moet tot doel hebben om de arbeidsomstandigheden en arbeidsvoorwaarden te verbeteren, niet om ze te verslechteren.
Werknemers die uit andere delen van Europa naar Nederland komen, horen hier te werken op basis van het Nederlandse arbeidsrecht en onze collectieve arbeidsvoorwaarden.
Ze worden nu te vaak misbruikt om sociale verworvenheden uit te hollen.
Naast economische integratie wordt her en der ook een verdergaande politieke integratie bepleit.
Deze vorm van integratie mist echter draagvlak onder de burgers en is een ongewenste stap in de richting van een superstaat Europa.
Slechts een uiterst klein deel van onze bevolking beschouwt zich als ‘Europeaan’, de rest vindt zichzelf vooral ‘Nederlander’, of ‘Nederlander maar ook Europeaan’.
De Europese Grondwet had tot doel dat politieke integratieproces een constitutionele basis te geven.
Na het heldere ‘nee’ van de Nederlandse bevolking kan van een verdere overdracht van bevoegdheden van de lidstaten naar ‘Brussel’ geen sprake zijn.
Nieuwe pogingen om de Europese Grondwet via een achterdeur alsnog goed te keuren moeten worden voorkomen.
De Europese Unie kan beter een pas op de plaats maken, de uitgaven beperken en garanderen dat lidstaten de vrijheid hebben om voorzieningen voor onderwijs, gezondheidszorg, volkshuisvesting en openbaar vervoer zélf te kunnen regelen.
De Europese samenwerking in EU-verband zal zich moeten beperken tot de interne markt en verder tot grensoverschrijdende kwesties, zoals terrorismebestrijding, milieu, energie en asielbeleid.
Op deze gebieden moet de EU slagvaardig kunnen handelen.
Aan een Europese minister van Buitenlandse Zaken, een Europees wapenagentschap en een Europees leger is wat ons betreft geen behoefte.
Een besluit tot inzet van militaire middelen is een soeverein recht en moet door het Nederlandse parlement worden genomen.
De Noord-Atlantische Verdragsorganisatie verandert geleidelijk van een regionale verdedigingsalliantie in een wereldwijd opererende, agressieve interventiemacht.
De oude NAVO heeft zichzelf overleefd en de voormalige vijanden, de landen van het Warschaupact, als lid opgenomen of, zoals Rusland, tot ‘partner for peace’ gemaakt.
De NAVO is afgestapt van haar oorspronkelijke defensieve verdragsrechtelijke taak, verdediging van het grondgebied van de lidstaten tegen aanvallen van buiten.
Het bondgenootschap heeft zichzelf het recht gegeven overal ter wereld militair op te treden.
En handelt daar ook naar, waardoor Nederlandse soldaten nu ver van huis worden ingezet.
Deze NAVO-politiek wordt door de SP niet gesteund.
Het uit 1949 daterende NAVO-verdrag is door deze ontwikkelingen achterhaald.
In 2009, bij het 60-jarig bestaan, wil de NAVO een nieuwe veiligheidsstrategie presenteren.
Dat is een uitgelezen kans om ook de Nederlandse bevolking de komende jaren te laten meepraten over de wijze waarop de internationale veiligheidsstructuur in de toekomst het beste gestalte kan krijgen.
Nederlandse militairen kunnen wat ons betreft onder mandaat van de Verenigde Naties deelnemen aan vredesoperaties, om escalatie van conflicten te helpen voorkomen, als voldaan wordt aan de criteria van legitimiteit, effectiviteit en proportionaliteit.
In het kader van een geloofwaardige en effectieve buitenlandse politiek wordt gewerkt aan hervorming en versterking van de positie van de Verenigde Naties en haar instituties.
Daartoe dient de invloed van de Algemene Vergadering van de VN te worden vergroot.
Een betere wereld kan alleen worden bereikt door een eerlijker verdeling van de macht.
Wij willen dat Nederland zich inzet voor verdere democratisering van de Veiligheidsraad en inperking van het vetorecht, waardoor de almacht van de politieke, militaire en economische grootmachten kleiner wordt.
Dat moet ertoe leiden dat een groter deel van de wereldbevolking zich vertegenwoordigd weet en er beleid wordt uitgezet dat internationaal breder gedragen wordt.
We willen dat Nederland zich inzet om te zorgen dat de VN meer prioriteit geeft aan bestrijding van armoede en ziekte en daarvoor ook meer middelen krijgt.
Onder de noemer van terrorismebestrijding treden de Verenigde Staten sinds enige jaren in verschillende delen van de wereld, en in wisselende coalities, militair op.
Nederland dient geen politieke of militaire steun meer te geven aan militaire interventies die niet de instemming hebben van de VN, of waarvan de effectiviteit moet worden betwijfeld.
Militaire missies als in Irak en Afghanistan ondermijnen de internationale rechtsorde en leveren geen bijdrage aan het bestrijden van het terrorisme, ze wakkeren het eerder aan.
Met de Nederlandse steun aan de illegale inval in Irak heeft ons land bovendien bijgedragen aan de aantasting van de geloofwaardigheid van de VN.
Er dient een parlementaire enquête te komen, waarin wordt uitgezocht hoe dit heeft kunnen gebeuren.
Terrorisme moet hard worden bestreden, onder meer door betere internationale samenwerking van inlichtingendiensten, het opsporen en bevriezen van financieringsbronnen van terroristische organisaties en vooral het verminderen van de voedingsbodem van terrorisme.
Daartoe behoort het bestrijden van mensonterende armoede, analfabetisme, kinderarbeid en onderdrukking en geweld door bendes, krijgsheren en overheden.
En het bieden van perspectief en hoop.
Nederland moet binnen en buiten Europa zoeken naar partners die pleiten voor ontwapening en conflictpreventie.
In deze partnerschappen moeten we werken aan het oplossen van hardnekkige conflicten, zoals die in het Midden-Oosten.
De Nederlandse regering dient al haar diplomatieke mogelijkheden te gebruiken om resoluties van de VN tot uitvoering te brengen en strijdende partijen hun gewelddadige optreden te laten stoppen.
Nederland moet volgens de Grondwet de internationale rechtsorde, vrede en veiligheid bevorderen en kan daarbij zélf het voorbeeld geven.
Europa dient een kernwapenvrije zone te worden.
De Nederlandse regering moet de Amerikaanse regering verzoeken haar atoomwapens van Nederlandse bodem te halen.
Ze leveren geen bijdrage aan vrede en veiligheid en gaan in tegen de breed gedragen opvatting dat verspreiding van massavernietigingswapens moet worden tegengegaan.
In de EU en de VN zou Nederland het initiatief kunnen nemen om, samen met gelijkgestemde landen, werk te maken van volledige uitvoering van bestaande verdragen voor wapenbeheersing.
We beschikken over goedgetrainde militairen die, onder strikte voorwaarden, kunnen worden ingezet bij ‘peace keeping’-operaties van de VN.
Nederlandse militairen beschikbaar stellen om de vrede te bewaren is echter iets anders dan hen aanbieden als uitvoerders van delen van de Amerikaanse interventiepolitiek, bijvoorbeeld in het kader van de operatie ‘Enduring Freedom’.
Van zogenaamde ‘peace enforcing’, of vrede opleggen, verwachten we geen heil.
We zien ook niets in de aanschaf van offensieve wapens, zoals kruisraketten of de JSF-bommenwerpers.
Ook op andere delen van de krijgsmacht kan worden bezuinigd.
Besparingen op de defensie-uitgaven kunnen deels worden aangewend voor ontwikkelingshulp.
Wereldwijd wordt 20 maal zoveel geld uitgegeven aan bewapening als aan ontwikkelingshulp.
Met 5 procent van alle bewapeningsuitgaven zouden alle Millenniumdoelen van de VN, zoals het halveren van de wereldwijde armoede en het naar school laten gaan van alle kinderen, op tijd kunnen worden gerealiseerd.
Ondanks het feit dat westerse landen al ruim 50 jaar ontwikkelingshulp geven aan arme landen, lukt het maar niet om honger en armoede effectief te bestrijden.
De verschillen tussen rijke en arme landen blijven groeien.
Terwijl de gemiddelde levensverwachting bij ons rond de 80 jaar ligt, is die in Sierra Leone nog geen 38 jaar.
In Nederland leert bijna iedereen lezen en schrijven, in Niger nog niet één op de zes inwoners.
Arme landen worden ook nog eens overmatig geconfronteerd met natuurrampen, oorlogsgeweld en ziekten als aids.
Het halveren van armoede en achterstelling in 2015, zoals beloofd in de Millenniumdoelen van de VN, dreigt niet te worden gehaald.
Dat zou een grote schande zijn.
Meer geld voor ontwikkelingssamenwerking is nodig.
Daarnaast moet vooral de doelmatigheid van de ontwikkelingssamenwerking worden vergroot, door de bureaucratie te beperken en te voorkomen dat donoren langs elkaar heen werken.
Het is onaanvaardbaar dat nog steeds een groot deel van de beschikbare middelen voor ontwikkelingssamenwerking wordt besteed aan dure adviesbureaus in het westen en niet wordt ingezet om mondiale armoede en tweedeling te bestrijden.
Ook moet een einde komen aan de vervuiling van het budget voor ontwikkelingssamenwerking.
De inzet van militairen en de eerstejaarsopvang van asielzoekers dienen bijvoorbeeld niet uit deze gelden te worden gefinancierd.
Ook de aflossing van exportkredietschulden mag niet ten laste komen van deze begroting.
Hierdoor komen honderden miljoenen euro extra beschikbaar voor echte ontwikkelingshulp in de landen zélf.
Een belangrijke oorzaak van de achterblijvende ontwikkeling van arme landen is het beleid van de Wereld Handelsorganisatie (WTO), de Wereldbank en het Internationale Monetaire Fonds, waarin vrijhandel voorrang krijgt boven sociaal beleid.
Naast macro-economische stabiliteit dient de bestrijding van armoede en uitsluiting een centrale plaats te krijgen in het beleid van deze organisaties.
Ontwikkelingslanden moeten een grotere stem krijgen in het beleid van deze instellingen en meer vrijheid krijgen om hun eigen ontwikkelingspad te kiezen.
Naast ander beleid is er ook meer geld nodig.
De introductie van een wereldwijde belasting op internationaal kapitaalverkeer kan hieraan een bijdrage leveren.
De EU kan als belangrijk economisch blok met de invoering daarvan beginnen.
Om ontwikkelingslanden nieuwe kansen te bieden moet serieus werk worden gemaakt van schuldkwijtschelding.
Het uitgangspunt van VN-secretaris-generaal Kofi Annan dient daarbij leidraad te zijn: alle landen die de Millenniumdoelen niet kunnen bereiken zonder hun schulden te verhogen, moeten in aanmerking komen voor kwijtschelding.
We zien af van de aanschaf van JSF-gevechtsvliegtuigen en kruisraketten.
Nederland neemt internationaal het voortouw in de strijd tegen clusterbommen.
Wapenbeurzen houden we voortaan buiten de deur.
Als militairen worden uitgezonden naar conflictgebieden zorgen we voor meer nazorg.
Uitzending is pas mogelijk vanaf 21 jaar.
Nederland vindt dat wapenhandel ontmoedigd moet worden en sluit landen die mensenrechten schenden of in conflictgebieden liggen in ieder geval uit van wapenhandel.
Door Nederland, in het bijzonder door Schiphol en de havens van Rotterdam en Amsterdam, mag op geen enkele wijze worden meegewerkt aan ongecontroleerde doorvoer van wapens.
Ontwikkelingslanden moeten meer vrijheid krijgen bij het maken van economische keuzes en niet worden gedwongen tot privatisering en liberalisering van publieke diensten.
Handelsverdragen van de WTO en de EU horen ontwikkelingslanden de ruimte te bieden om delen van hun markt te kunnen beschermen.
Alle landen die vallen in de categorie ‘allerarmsten’ komen in aanmerking voor volledige schuldkwijtschelding.
Nederland gaat zich extra inzetten om een bijdrage te leveren aan de oplossing van het Israëlisch-Palestijnse conflict, ook omdat het voortduren van dat conflict wereldwijd negatieve effecten heeft op de verhoudingen tussen mensen, groepen en landen.
Nederland hanteert hierbij het uitgangspunt dat de Palestijnen moeten kunnen rekenen op een eigen, onafhankelijke en levensvatbare staat en Israël op veilige en erkende grenzen.
Over en weer moeten de betrokken partijen afzien van geweld.
Indien nodig maakt Nederland gebruik van de pressiemogelijkheden die de verschillende associatieverdragen tussen de Europese Unie en de betrokken partijen daartoe bieden.
De humanitaire steun aan de Palestijnse bevolking wordt opgevoerd en de opbouw van een onafhankelijke Palestijnse staat wordt ondersteund.
Het budget dat daadwerkelijk voor ontwikkelingssamenwerking beschikbaar is, wordt verhoogd door zaken als de eerstejaarsopvang van asielzoekers, de inzet van militairen en schuldkwijtschelding niet meer ten laste van dat budget te brengen.
Het ‘nee’ van de Nederlandse bevolking tegen de Europese Grondwet moet worden gerespecteerd.
We eisen het recht op om onze voorzieningen voor onderwijs, gezondheidszorg, volkshuisvesting, sociale zekerheid en openbaar vervoer te vrijwaren van Brusselse bemoeienis.
We geven niet nog meer geld aan Brussel.
Het onnodig rondpompen van subsidiegelden tussen Europa en de lidstaten moet stoppen.
Het Europees Parlement vergadert voortaan alleen nog in Brussel.
Voorstellen voor verdere uitbreiding van de Europese Unie moeten in een referendum aan de Nederlandse bevolking worden voorgelegd.
Arbeidsmigratie binnen de Europese Unie moet worden gereguleerd.
Werknemers uit de EU worden alleen op de Nederlandse arbeidsmarkt toegelaten als ze onder dezelfde condities werken als Nederlandse werknemers.
Terrorisme moet effectief worden bestreden, door betere internationale samenwerking van inlichtingendiensten, het opsporen en bevriezen van financieringsbronnen van terroristische organisaties en door het aanpakken van de structurele oorzaken van terrorisme.
We verzetten ons tegen de sluipende ontwikkeling van de regionaal gerichte ‘oude’ NAVO naar een ‘nieuwe’ NAVO, die wereldwijd opereert als offensieve en agressieve interventiemacht, onder leiding van de Verenigde Staten.
Het nieuwe strategische concept dat de nieuwe NAVO ontwikkelt, moet aan het parlement worden voorgelegd, zodat er een uitspraak komt over welke internationale veiligheidsstructuur in de toekomst het beste de vrede, veiligheid en rechtvaardigheid kan waarborgen en welk aandeel Nederland daarin wenst te hebben.
De NAVO, die nu opereert als een verlengstuk van de agressieve politiek van de Verenigde Staten, zou vervangen moeten worden door een zo breed mogelijk gedragen politiek-militaire organisatie die daadwerkelijk een veilige en eerlijke wereldorde dient.
Nederlandse militairen kunnen alleen onder strikte voorwaarden en in het kader van de Verenigde Naties worden ingezet voor vredesoperaties.
Bij militaire missies moet respect voor internationaal recht zijn gegarandeerd, waaronder de Conventies van Genève en de mensenrechten.
Dat geldt ook voor mogelijke samenwerking met militairen uit andere landen.
De Nederlandse militaire missie in Uruzgan (Afghanistan) blijkt in praktijk geen wederopbouw- maar een vechtmissie te zijn.
Om te voorkomen dat ons land wordt meegezogen in een uitzichtloze oorlog, dienen we onze militaire aanwezigheid in dat land – in goed overleg met de Verenigde Naties en de regering van Afghanistan – zo snel als verantwoord is te beëindigen.
Er komt een parlementair onderzoek naar de politieke en militaire steun voor de inval in Irak.
De OVSE en de VN horen een belangrijker taak te krijgen in het voorkomen en vreedzaam oplossen van conflicten.
Nederland maakt zich sterk voor een meer evenwichtige vertegenwoordiging van vrouwen wereldwijd binnen de VN.
Nederland behoort tot de rijkste landen in de wereld.
Ons gemiddelde inkomen, onze sociale voorzieningen en onze publieke dienstverlening behoren tot de wereldtop.
Onze ouders en grootouders hebben veel in dit succes geïnvesteerd.
Mede door hun inzet kon onze economie uitgroeien tot één van de best presterende in de wereld.
Ook nu vormen goed bestuur, geïnvesteerd kapitaal en vooral de inzet van onze werknemers de pijlers voor een gezonde economie.
Nederlanders hechten veel waarde aan economische groei,
maar ook aan een eerlijke verdeling van onze rijkdom.
We willen onze publieke sector en sociale zekerheid graag in stand houden.
En dat kan ook.
Een veel socialer beleid is mogelijk, voor hetzelfde geld.
De Nederlandse economie lijkt een economie van extremen.
Het gaat ons te goed óf te slecht.
De afgelopen jaren grepen de kabinetten-Balkenende iedere gelegenheid aan om te wijzen op de slechte prestaties van de Nederlandse economie.
De economische groei bleef ver achter bij het Europese gemiddelde, evenals de groei van de arbeidsproductiviteit, en het begrotingstekort nam sterk toe.
In de jaren negentig was de situatie juist omgekeerd.
De Nederlandse economie werd internationaal geprezen als een ‘Dutch miracle’.
Het poldermodel was destijds een synoniem voor hoge groei, lage werkloosheid en gezonde overheidsfinanciën.
Vlak voor de verkiezingen lijkt de situatie opnieuw te keren.
De Nederlandse economie is manisch-depressief.
Hoewel de groei van de Nederlandse economie vooral wordt bepaald door internationale ontwikkelingen, heeft ook het financieel-economische beleid van de kabinetten van Kok en Balkenende een belangrijke rol gespeeld in die manische depressiviteit.
Eind jaren negentig was de snelle stijging van de huizenprijzen de belangrijkste reden waarom de economische groei een half procent hoger lag dan in de rest van Europa.
Door extra hypotheken te nemen werd de stijging van de overwaarde op huizen gebruikt voor extra consumptieve bestedingen.
Een snelle stijging van de huizenprijzen is internationaal gezien niet ongewoon, maar werd in Nederland, naast de woningnood, versterkt door de onbeperkte hypotheekrenteaftrek.
Meer besteedbaar inkomen leidde tot een grotere leencapaciteit, waardoor de huizenprijzen extra werden opgejaagd.
Na de eeuwwisseling kwam de Nederlandse economie in een recessie terecht.
Als gevolg daarvan viel een deel van de consumptieve bestedingen terug, waardoor de recessie zich extra verdiepte.
Er is echter nog een andere verklaring voor het manisch-depressieve karakter van de Nederlandse economie, namelijk het begrotingsbeleid van de achtereenvolgende regeringen.
Door extra lastenverlichting raakte de economie eind jaren negentig oververhit.
Toen Balkenende aantrad en de economie in een recessie belandde, werd de groei door bezuinigingen en lastenverzwaringen juist verder beperkt.
De Raad van Economische Adviseurs van de Tweede Kamer stelt dat het beleid van minister van Financiën Zalm de recessie heeft verlengd en verdiept.
Het belangrijkste middel om onze economie van deze manische depressiviteit te genezen is een trendmatig begrotingsbeleid.
Bij het opstellen van een begroting dient te worden uitgegaan van de trendmatige groei van onze economie van ongeveer 2 procent per jaar.
Als de groei tegenvalt, moet niet onmiddellijk worden bezuinigd, zodat de economie nóg verder in het slop raakt.
Tegenvallers kunnen beter worden opgevangen in de begroting.
Dat is een belangrijk verschil met het kabinet-Balkenende dat, toen de economie nog meer bleek tegen te zitten dan aanvankelijk verwacht, besloot om nóg meer te bezuinigen.
Omgekeerd dienen, als de groei hoger uitvalt dan gemiddeld, de extra inkomsten te worden gebruikt om de staatsschuld af te lossen.
Daarmee voorkom je dat de groei nog eens extra wordt aangezwengeld.
Het opbouwen van een begrotingsoverschot voorkomt dat bij tegenvallende groei al te snel een groot tekort op de begroting ontstaat.
De bezuinigingen van de afgelopen jaren werden door de kabinetten-Balkenende onder andere gerechtvaardigd met een beroep op de komende vergrijzing.
De te verwachten stijging van onze gemiddelde leeftijd werd niet beschouwd als een zegen, maar gemaakt tot een probleem – en dat terwijl Ne-derland nog steeds een van de minst vergrijsde landen van Europa is.
Vergrijzing is een demografisch feit en zal onvermijdelijk leiden tot verandering van onze samenleving.
Wij dienen de stijging van onze leeftijd echter niet te zien als een probleem, maar als een kans.
We moeten een beleid voeren waardoor we de vergrijzing kunnen verzilveren.
In de toekomst zullen meer mensen gepensioneerd zijn.
De kosten voor hun oudedagsvoorziening en gezondheidszorg zullen betaald moeten worden door de mensen die dan werken.
Voor een groot deel is hier al rekening mee gehouden.
Pensioenfondsen hebben reserves die groter zijn dan ons Bruto Binnenlands Product en tweemaal zo veel als onze staatsschuld.
De extra belastinginkomsten die binnenkomen als deze pensioenen worden uitbetaald, zijn net zo groot als de extra kosten voor het uitbetalen van de toekomstige AOW-uitkeringen.
Echter, ook de kosten voor de gezondheidszorg nemen toe.
Deze toename wordt echter maar voor een klein deel door de vergrijzing veroorzaakt.
De gezondheidszorg wordt vooral duurder doordat we op medisch gebied steeds meer kunnen.
Met het oog op de vergrijzing is het verstandig om iedereen die in principe kan werken, ook aan het werk te krijgen.
Daardoor worden de stijgende kosten over zoveel mogelijk mensen verdeeld.
Om dit te bereiken zal de kinderopvang beter en goedkoper moeten worden, zodat (meer) werken voor vooral vrouwen aantrekkelijker wordt.
Het krijgen en opvoeden van kinderen is voor tweeverdieners nu dikwijls moeilijk te combineren met werken, waardoor één van de partners vaak stopt.
Een recht op betaald ouderschapsverlof van 6 maanden is hard nodig.
Daarbij moet ook de mogelijkheid bestaan om dit verlof in een langere periode geleidelijk op te nemen.
Mede dankzij de door vakbonden en werkgevers afgesproken ombouw van de VUT in prepensioenregelingen, wordt het de komende jaren aantrekkelijker om langer door te werken.
Mensen worden daarvoor beloond met een hoger (pre)pensioen.
Werkgevers zullen door het afnemende aantal jongeren op de arbeidsmarkt meer rekening moeten houden met oudere werknemers op de werkvloer.
Hun inzet en ervaring zal steeds belangrijker worden.
Ouderen boven de 65 jaar zouden niet meer automatisch ontslagen moeten worden, maar een recht moeten krijgen op doorwerken, naast het onvervreemdbare recht om op 65-jarige leeftijd te stoppen.
Ouderen die willen doorwerken, moeten daarbij ook recht op sociale zekerheid krijgen, in de vorm van loondoorbetaling bij ziekte en WW bij werkloosheid.
Solidariteit is voor ons een van de uitgangspunten voor het fiscaal beleid.
Het belastingstelsel moet een grotere bijdrage leveren aan het verkleinen van de inkomensverschillen.
De afgelopen jaren zijn door de kabinetten-Balkenende de AOW en de uitkeringen bevroren, terwijl mensen met een inkomen van meer dan twee keer modaal er dit jaar ruim 6 procent op vooruit zijn gegaan.
Tegenover deze stijgende welvaart staat een schrijnende armoede, die 10 procent van de bevolking treft.
Na een jarenlange verscherping van de tweedeling van de samenleving is nu een verkleining van de inkomensverschillen nodig.
Ons belastingstelsel is op dit moment vooral in naam progressief.
‘Hoge tarieven blaffen wel, maar bijten niet’, luidt een gezegde onder fiscalisten.
Dat komt doordat de effecten van de oplopende tarieven in de inkomstenbelasting teniet worden gedaan door een groot aantal aftrekposten.
De belangrijkste aftrekposten zijn de onbeperkte hypotheekrenteaftrek en de onbeperkte pensioenaftrek.
Daaraan grenzen stellen is hard nodig.
Het is onzinnig om enerzijds hoge progressieve tarieven te heffen en anderzijds via hoge fiscale subsidies de effecten daarvan weer teniet te doen.
Datzelfde geldt ook voor de kinderbijslag.
Die kunnen we beter geven aan gezinnen waar kinderen in armoede opgroeien dan aan miljonairs, die dit geld echt niet nodig hebben.
De AOW hoort weer welvaartsvast te worden – en te blijven.
Door de fiscale ouderenkorting te verhogen gaan ouderen met alleen AOW en een klein aanvullende pensioen er extra op vooruit.
Werken hoort lonend te zijn.
Dat uitgangspunt staat een progressieve belastingpolitiek echter niet in de weg.
Juist voor werknemers met een inkomen op of net boven het minimumloon is werken op dit moment vaak onvoldoende lonend.
Door een gerichte belastingkorting zouden we deze werknemers tegemoet kunnen komen, waarbij naarmate het inkomen hoger is, de belastingkorting geleidelijk wordt afgebouwd.
Voor inkomens die de uitdrukking zijn van wat wel ‘exhibitionistische zelfverrijking’ wordt genoemd, kan een speciale belastingmaatregel worden ingevoerd, zoals ook de vakbonden voorstellen.
Een andere maatregel is het invoeren van een maximumsalaris in de (semi-)publieke sector, ter hoogte van het salaris van de minister-president.
Veel topmanagers lijken de schaamte voorbij.
In de private én in de publieke sector heeft meer transparantie over de topinkomens de salarissen eerder opgejaagd dan gematigd.
Versterking van de positie van de aandeelhouders leidt, zo leren ook de ervaringen in het buitenland, niet tot matiging.
Dat komt omdat de aandeelhouders geen eenheid vormen en meestal weinig betrokken zijn bij de individuele onderneming.
Vaak maken aandeelhouders ook zélf deel uit van het ‘old boys network’.
Versterking van de positie van werknemers, door de Ondernemingsraad een instemmingsrecht te geven, zal waarschijnlijk meer soelaas bieden.
Werknemers hebben immers meer oog voor de inkomensverhoudingen in een ondermening en een groter belang dan aandeelhouders bij de continuïteit van een bedrijf.
Ook zou er een betere koppeling moeten komen tussen de salarissen van de top en de basis van een onderneming.
In de komende kabinetsperiode willen wij ons graag inzetten om met deze en andere maatregelen de moreel en economisch onverantwoorde groei van topinkomens aan banden te leggen.
Met een doordacht overheidsbeleid en met steun van burgers, bedrijven en organisaties, is het heel goed mogelijk om ons welvaartsniveau te vergroten, de publieke sector te versterken en de sociale voorzieningen op peil te brengen.
We moeten dan wel meer oog krijgen voor de lange termijn en kortzichtig eigenbelang opzij durven zetten.
Dan kunnen we voor hetzelfde geld dat de regering nu uitgeeft, de betere voorstellen in dit verkiezingsprogramma uitvoeren.
Socialisten zijn bevlogen, maar ook zuinige mensen, omdat we weten dat elke euro belastinggeld door iemand ergens moet worden verdiend.
Behoedzaam en zorgvuldig omgaan met de middelen die door de samenleving worden opgebracht is een kwestie van politiek fatsoen.
Ons programma is beter en tóch niet duurder dan het beleid van de huidige regering.
Het is haalbaar én betaalbaar.
Als u wilt controleren of dit écht wel klopt, kunt u de financiële verantwoording die bij dit verkiezingsprogramma hoort raadplegen, op www.sp.nl.
De overheid gaat een voorzichtig begrotingsbeleid voeren.
Door een anticyclisch begrotingsbeleid, waarbij in goede jaren een begrotingsoverschot wordt opgebouwd, voorkomen we dat bij tegenvallers direct moet worden bezuinigd.
Uitgangspunt is dat er structureel niet meer wordt uitgegeven dan er binnenkomt.
In de komende kabinetsperiode wordt de hypotheekrenteaftrek zowel gegarandeerd, als gemaximeerd, tot 350.000 euro hypotheekschuld, tegen een maximale belastingaftrek van 42 procent.
De AOW hoort weer welvaartsvast te worden – en te blijven.
Door de fiscale ouderenkorting te verhogen gaan ouderen met alleen AOW en een klein aanvullend pensioen er extra op vooruit.
De premieheffing voor de AWBZ is tot nu beperkt tot de eerste twee schijven van de inkomstenbelasting.
Dit wordt uitgebreid naar alle vier de schijven, zodat de gemiddelde premie omlaag kan en een meer rechtvaardige heffing tot stand komt.
De vermogensrendementsheffing wordt vervangen door een vermogenswinstbelasting.
Deze heffing kan op een meer rechtvaardige manier vermogensinkomsten belasten, doordat alleen over de daadwerkelijk gerealiseerde vermogenswinsten belasting verschuldigd is.
Een dergelijke vermogenswinstbelasting is ook internationaal veel gebruikelijker dan de wereldwijd unieke Nederlandse vermogensrendementsheffing.
Mensen die aan het werk gaan voor een inkomen op of net boven het minimumloon, krijgen een werkbonus, om te voorkomen dat ze in een armoedeval terecht komen als ze vanuit een uitkering een baan accepteren.
De kinderbijslag wordt inkomensafhankelijk.
Gezinnen op het minimum krijgen er 260 euro per kind per jaar bij.
Kleine ondernemers en starters krijgen extra ondersteuning.
Er komt een standaardpakketpolis tegen arbeidsongeschiktheid, de kleinschaligheidsaftrek gaat omhoog en er komen meer mogelijkheden voor bijzondere bijstandsverlening aan kleine ondernemers.
Het doorbetalen van ziek personeel door kleine ondernemers met minder dan 20 werknemers wordt na 1 jaar collectief gefinancierd.
Er komt een maximumsalaris in de publieke en semi-publieke sector, dus ook in ziekenhuizen, universiteiten, woningcorporaties etc.
Niemand die werkt voor de publieke zaak gaat meer verdienen dan de minister-president.
De ondernemingsraad krijgt een instemmingsrecht over de topsalarissen in het bedrijf.
Exorbitante topinkomens en de groeiende tweedeling in inkomens worden aangepakt door alle werknemers onder de CAO’s te brengen, zodat er een koppeling komt tussen de hoogste en laagste inkomens.
CAO’s blijven algemeen verbindend.
Nederland verlaagt de vennootschapsbelasting niet verder en gaat zich in Europees verband inzetten voor een Europees minimumtarief.
Om belastingontwijking via belastingparadijzen tegen te gaan moeten bedrijven in hun jaarverslag publiceren hoeveel winstbelasting ze in Nederland en elders betalen.
Werk wordt gemaakt van de invoering van een belasting op flitskapitaal.
In navolging van België wordt wettelijk vastgelegd dat Nederland een dergelijke belasting invoert zodra alle andere landen in de eurozone hieraan meewerken.
Politici hebben gefaald,
u bent nu aan het woord.
De verkiezingen van 9 juni 2010 zijn de belangrijkste verkiezingen sinds tijden.
U bepaalt nu bij wie u de sturing van de samenleving in handen legt.
Vertrouwt u de rechtse partijen?
Gelooft u dat de vrije markt alle problemen zal oplossen?
Dat de politiek wel banken kan redden, maar geen verantwoordelijkheid kan nemen voor de samenleving?
In plaats van het oude geluid van sociale afbraak plaatsen wij een nieuw perspectief van sociale wederopbouw.
Van menselijke waardigheid, gelijkwaardigheid en solidariteit.
U mag het zeggen.
U moet beslissen.
Mensen die we ons vertrouwen gaven, namen onverantwoorde risico’s.
Door het graai- en grijpgedrag van bankiers, speculanten, managers en aandeelhouders, en het wegkijken van hen die toezicht moesten houden.
Overal zijn regeringen gedwongen duur belastinggeld in bijna bodemloze bankputten te storten.
Zij die zichzelf belachelijke salarissen, bonussen en winsten toekenden, hebben van de economie een casino gemaakt.
Nooit eerder zagen we een zo pijnlijke ontmaskering van de politieke en economische elite.
Zij staan voor schut, maar de mensen staan voor het blok.
Miljoenen mensen, overal in de wereld, verliezen hun werk en bestaanszekerheid.
De winsthonger van enkelen leidt tot echte honger voor velen.
Wie ons beginselprogramma Heel de mens uit 1999 leest, ziet dat wij toen waarschuwden voor wat nu is gebeurd.
De meeste politieke partijen in Nederland leverden hun opvattingen en idealen in voor de een of andere vorm van neoliberaal denken.
Politici van rechts tot links lieten zich leiden door de luie gedachte dat de vrije markt alles beter kan.
En weigerden nog langer verantwoordelijkheid te nemen voor de samenleving.
Het is niet fijn om achteraf gelijk te krijgen.
Nu zegt elke partij dat het nooit zo ver had mogen komen.
Nu zegt iedereen dat het nooit meer zo uit de hand mag lopen.
Het is niet voldoende dat politici spijt betuigen.
Politici moeten de wereld niet anders interpreteren, zij moeten de wereld veranderen.
Het vierde kabinet-Balkenende was de regering van de gemiste kansen.
In 2006 kozen veel kiezers voor een progressieve en sociale koers.
Daarmee hadden we de bakens kunnen verzetten.
Maar terwijl de SP de verkiezingen won, vormden de verliezers CDA en PvdA het nieuwe kabinet.
Balkenende wilde niet met de SP, Bos durfde het niet.
Zo kreeg Nederland een regering die niemand wilde.
CDA, PvdA en Christen-Unie regeerden met de rug naar de kiezers.
Zij hebben drie jaar lang gesteggeld en belangrijke beslissingen uitgesteld.
Dit land heeft nu een stabiele en sociale regering nodig.
De SP is klaar voor een regering die wel keuzes maakt:
Alleen dan kunnen we de veroorzakers de crisis laten betalen.
Alleen dan kan het vertrouwen van mensen worden herwonnen.
Alleen dan kunnen we sociale voorzieningen in stand houden.
Alleen dan kan het vertrouwen in elkaar worden hersteld.
Alleen dan kunnen we de toekomst met vertrouwen tegemoet zien.
Lokaal hebben we laten zien dat we goed kunnen besturen.
Nu vragen we u om ons die kans te geven voor het hele land.
De SP is nodig voor een regering die weet dat de politiek er is voor u – en niet omgekeerd.
Een regering die het lef heeft om de oorzaken van de crisis aan te pakken.
En te beginnen aan de opbouw van een menselijker, socialer en duurzamer Nederland.
Hoe, dat vertellen we u in dit verkiezingsprogramma.
Natuurlijk zijn we benieuwd naar uw commentaar.
En we vertrouwen op uw wijsheid op 9 juni.
Dat wordt de dag van de waarheid.
In dit verkiezingsprogramma geven we de hoofdlijnen van het door ons voorgestelde beleid.
De onderbouwing ervan is te vinden in een groot aantal rapporten die we de afgelopen tijd hebben gemaakt.
De financiële onderbouwing is in een apart document vastgelegd.
Alle rapporten kunt u raadplegen op onze website: www.sp.nl. Daar vindt u ook een overzicht van al onze standpunten.
Mensen die part noch deel hebben aan de economische crisis, dreigen nu de rekening te moeten betalen.
Waar politici in een handomdraai miljarden uitgaven aan de banken, willen ze nu miljarden bezuinigen op de samenleving.
Het lijdt geen twijfel: de crisis kwam van rechts.
Partijen die alle ruimte boden aan bankiers en bestuurders, aandeelhouders en speculanten, dragen een zware verantwoordelijkheid.
Zij kozen voor private rijkdom en publieke armoede.
Zij zijn uitgeregeerd, het roer moet om.
We zullen de komende jaren de puinhopen van rechts moeten opruimen.
Zij die de crisis hebben veroorzaakt en het meest hebben geprofiteerd, laten we nu het eerst en het meest betalen.
We moeten een volgende crisis zien te voorkomen.
Demacht van banken, grote bedrijven en aandeelhouders leggen we aan banden en de macht van speculanten breken we.
En de invloed van burgers maken we een stuk groter.
Maar regeren is meer dan de pijn eerlijk verdelen.
De komende vier jaar willen we met minder geld toch een menselijker en socialer Nederland in de steigers zetten.
Door te stoppen met de uitverkoop van publieke diensten en een einde te maken aan het graaien aan de top.
Door mensen aan het werk te krijgen en te houden.
En kleine ondernemers door de crisis te helpen.
Honderdduizenden kleine bedrijven zorgen voor veel vernieuwing en werkgelegenheid.
In ons rapport Hart voor de zaak leggen we uit hoe we deze echte ondernemers meer steun gaan bieden.
Mensen krijgen meer zeggenschap over dat wat van ons allemaal is.
We stoppen met de uitverkoop van publieke diensten en sociale woningbouw en draaien de uitverkoop waar mogelijk terug.
De overheid wordt weer hoofdverantwoordelijke voor de organisatie van goede zorg en goed onderwijs, voldoende openbaar vervoer en duurzame energie.
We stellen paal en perk aan de topinkomens.
Bestuurders in de publieke en semi-publieke sector verdienen niet meer dan de minister-president.
We steunen het streven van vakbonden om alle werknemers onder de bedrijfs-cao’s te brengen, zodat er een koppeling komt tussen de hoogste en laagste inkomens en de tweedeling wordt tegengegaan.
De algemeenverbindendverklaring van cao’s blijft bestaan.
De AOW blijft een volksverzekering, de AOW-leeftijd blijft 65 jaar en vervroegd uittreden blijft mogelijk.
Mensen krijgen wel het recht om na hun 65e door te werken, met dezelfde rechten en plichten als andere werknemers.
We moeten mensen tot 65 jaar aan het werk helpen en aan het werk houden.
Er wordt niet gemorreld aan de ontslagbescherming.
Wij zijn tegen de verkorting van de duur van de WW.
De sollicitatieplicht wordt afhankelijk van de individuele omstandigheden en de perspectieven op werk ingevuld.
We maken een nieuwe nationale investeringsbank.
Die gaat kredieten verstrekken aan gezonde en goed geleide bedrijven, die nu van gewone banken geen krediet kunnen krijgen.
Met een bankenheffing gaan banken bijdragen aan het oplossen van de schade die ze eerder hebben aangericht.
Dat doen we het liefst internationaal.
Maar als het moet, doen we het zelf, net als België en de Verenigde Staten.
Banken die staatssteun ontvangen, mogen geen bonussen betalen.
Bij de overheid en bij overheidsbedrijven stoppen we eveneens met het geven van bonussen.
Bij andere bedrijven worden bonussen de komende vier jaar beperkt en daarna afgeschaft.
Het verstrekken van onverantwoord hoge hypotheken verbieden we.
Zo voorkomen we wantoestanden.
Provisies worden gemaximeerd en op termijn vervangen door een uurtarief of abonnementensysteem.
Voor bepaalde categorieën producten - zoals schadeverzekeringen - kan een uitzondering worden gemaakt.
De hypotheekrenteaftrek wordt gegarandeerd, en in de komende tien jaar gemaximeerd, tot 350. 000 euro hypotheekschuld.
Tegen een maximale belastingaftrek van 42 procent.
Het aflossen van hypotheekschuld wordt aangemoedigd.
De financiële sector wordt grondig hervormd, om nieuwe ontsporingen te voorkomen.
Met een nieuwe nationaliseringswet geven we de overheid de kans sneller in te grijpen bij falende banken en verzekeraars.
We scheiden spaar- en zakenbanken.
Zo verhinderen we dat banken ooit nog gokken met het spaargeld van hun klanten.
Dit doen we in Europees verband.
In afwachting daarvan moeten Nederlandse banken alvast intern risicovolle en minder risicovolle activiteiten scheiden.
De reserve-eisen voor banken worden scherper.
Nieuwe financiële producten worden voortaan vooraf gecontroleerd door de Autoriteit Financiële Markten.
Die grijpt meteen in als die producten niet deugen, zoals bij woekerpolissen.
Aan flitskapitaal wordt in internationaal verband paal en perk gesteld.
Hedgefondsen die misbruik maken van het vrije kapitaalverkeer, worden aangepakt.
Opkoopfondsen die bedrijven overnemen en als sprinkhanen leegeten, gaan we kortwieken.
Onder andere door beperking van de renteaftrek bij de winstbelasting.
Met minder macht voor aandeelhouders en meer macht voor werknemers brengen we meer stabiliteit in grote ondernemingen.
Werknemers van die bedrijven kunnen vierjaarlijks de helft van de leden van de Raad van Commissarissen kiezen.
De belastingdienst sluit geen deals met multinationals.
Ook die moeten gewoon belasting gaan betalen.
Er komen meer juridische mogelijkheden om wanpresterende bestuurders aan te pakken.
De civiele aansprakelijkheid van bestuurders wordt uitgebreid.
Er komt een aparte strafrechtelijke bepaling voor financieel wanbeleid.
Een mondiale Financiële Autoriteit, waarin het Internationaal Monetair Fonds (IMF) opgaat, moet het financiële stelsel beter beschermen.
Andere landen – buiten de G20 – krijgen daar een stevigere stem in.
Ook de Wereldbank wordt gedemocratiseerd.
De dollar werkt instabiliteit in de hand.
De centrale rol van de dollar wordt overgenomen door een volwaardige internationale reservemunt, gebaseerd op de al bestaande speciale trekkingsrechten (SDR’s) van het Internationaal Monetair Fonds (IMF).
Een systeem van meer vaste wisselkoersen helpt nieuwe chaos te voorkomen.
Een Tobintaks op internationale financiële transacties en dus ook op flitskapitaal zorgt ook voor meer rust (de zogenaamde Robin Hood-belasting).
Met de opbrengst ervan helpen we extreme armoede en klimaatproblemen tegen te gaan.
In een democratie is het laatste woord aan u.
Maar bij belangrijke beslissingen heeft u steeds minder te zeggen gekregen.
CDA, PvdA en ChristenUnie braken keer op keer hun beloften.
Zij onthielden u een referendum over de Europese Grondwet.
Ze wilden de AOW-leeftijd verhogen, in strijd met hun verkiezingsprogramma’s.
Bestuurders veranderden uw woningcorporatie in een beleggingsmaatschappij.
En zij verkochten uw openbaar vervoerbedrijven en uw energiebedrijf, zonder naar uw mening te vragen.
Gemeenten werden samengevoegd, ook als u dat niet wilde.
In de politiek geldt steeds meer de macht van het geld en steeds minder het belang van de burgers.
Bestuurders die tientallen bijbanen nemen zijn hun geld niet waard.
Politieke partijen die zichzelf laten sponsoren zijn gevoelig voor commerciële belangen.
Daar tegenover staat het droevige lot van klokkenluiders, die maatschappelijke misstanden melden, maar niet zelden eindigen zonder werk en zonder geld.
We moeten ervoor zorgen dat niet het geld, maar u het weer voor het zeggen krijgt.
Er gaapt een diepe kloof tussen de papieren werkelijkheid van de ministeries en de werkelijkheid van de mensen die het werk moeten doen.
Doordat de regering de problemen van mensen niet kent, worden verkeerde beslissingen genomen.
De SP hield de afgelopen jaren grootschalige onderzoeken, over de problemen en de oplossingen van de mensen op de werkvloer.
We lieten tienduizenden agenten, gevangenispersoneel, leraren, jeugdhulpverleners, binnenvaartschippers en medewerkers in de geestelijke gezondheidszorg aan het woord.
De komende jaren blijven we onderzoeken doen en gaan we met de oplossingen van mensen aan de slag.
Mensen krijgen meer zeggenschap over dat wat van ons allemaal is.
We stoppen met de uitverkoop van publieke diensten.
De overheid wordt weer hoofdverantwoordelijke voor de organisatie van goede zorg en goed onderwijs, voldoende openbaar vervoer en duurzame energie.
Het staatshoofd zou in de toekomst een ceremoniële functie moeten bekleden.
Leden van het Koninklijk Huis gaan hun eigen privé-kosten betalen en – net als ieder ander – gewoon belasting.
We stellen paal en perk aan topinkomens.
Bestuurders in de publieke en semi-publieke sector verdienen niet meer dan de minister-president.
Volksvertegenwoordigers verliezen overbodige voorrechten, zoals een riante wachtgeldregeling.
Betaalde bijbanen voor burgemeesters en commissarissen van de koningin verbieden we.
De vergoedingen voor alle politici gaan omlaag.
Hiermee beperken we eveneens de zogenaamde Balkenende-norm.
Het grondwettelijke recht van petitie wordt wettelijk uitgewerkt, zodat burgers meer grip krijgen op de volksvertegenwoordiging.
Er komt een instituut voor klokkenluiders, waar iedere burger die misstanden meldt goede begeleiding,en financiële ondersteuning en rechtsbescherming krijgt.
Het toezicht van het parlement op de veiligheidsdiensten wordt verbeterd.
De commissie van toezicht (CTIVD) gaat voortaan ook toezien op de doelmatigheid van de diensten.
Herindeling van gemeenten vindt alleen plaats als de inwoners daarmee instemmen, bijvoorbeeld via een referendum.
We geven mensen de mogelijkheid om via referenda hun mening te geven en hun vertegenwoordigers te corrigeren.
Beslissingen over de buurt worden vaak over de hoofden van de bewoners heen genomen.
Buurtbewoners krijgen meer inspraak over de inrichting van en de voorzieningen in hun buurt.
Als het rijk taken overhevelt naar gemeenten, moet ook voldoende geld worden bijgeleverd om die taken goed te kunnen uitvoeren.
We kunnen toe met minder ministeries, door betere samenwerking en samenhang in beleid.
De bestuurlijke drukte in ons land verminderen we.
We maken de bestuurslaag tussen Rijk en gemeente eenvoudiger en democratischer.
De bestuurlijke functies van de waterschappen brengen we onder bij de provincies.
We onderzoeken hoe we grote provincies kleiner kunnen maken, waardoor bestuursregio’s overbodig worden.
We gaan flink schrappen in de kosten van het bestuur.
Het aantal externe medewerkers van de overheid wordt drastisch verminderd.
De inwoners van de Nederlandse Antillen beslissen zelf over hun staatsrechtelijke toekomst.
Nederland kan hun schulden pas saneren als ze een goed bestuur en voldoende eigen inkomsten hebben.
Internet behoort voor ieder mens toegankelijk te zijn.
Het is een taak van de overheid om dat te bevorderen.
Internetproviders mogen zich niet inlaten met het verkeer van hun internetgebruikers, net zoals post- en telefoniebedrijven zich niet mogen inlaten met de brieven of telefoongesprekken van hun klanten.
In het verleden zijn altijd mensen uit Nederland geëmigreerd, en mensen uit het buitenland hier komen werken.
In de vorige eeuw werden ‘gastarbeiders’ naar hier gehaald, door bedrijven die goedkope arbeidskrachten zochten.
De discussie over de problemen met de integratie van deze migranten is lange tijd taboe verklaard.
Pogingen van de SP om dat debat aan te gaan, botsten jarenlang op verzet van vooral andere linkse partijen.
De discussie over de integratie kwam daardoor in handen van rechtse partijen.
Integratie komt van twee kanten.
Migranten moeten zich openstellen voor de waarden en de cultuur van de samenleving waar ze nu deel van uitmaken.
Voor hen gelden dezelfde rechten en plichten als voor iedereen.
En de samenleving moet een goede integratie mogelijk maken.
Door niemand achter te stellen
en hard op te treden tegen discriminatie.
En door goede voorwaarden te scheppen voor scholing, wonen en werk.
Waar we ook zijn geboren, we staan er samen voor om ons land weer op te bouwen.
Vrijheid van religie is geen vrijbrief om mensen uit te sluiten.
Vrijheid van meningsuiting is geen rechtvaardiging om mensen te beledigen.
Samenleven is geen kwestie van dezelfde religie hebben of dezelfde cultuur.
Samenleven is dezelfde taal spreken, samen wonen, samen naar school gaan en samen werken.
Politici hebben te lang weggekeken en buurten aan hun lot overgelaten.
In het rapport Gedeelde toekomst. Voorstellen voor participatie, emancipatie en integratie doen we een groot aantal voorstellen om de segregatie in onze samenleving te bestrijden, de integratie te bevorderen en discriminatie tegen te gaan.
We werpen een dam op tegen segregatie en gettovorming
en werken aan gemengde beurten en gemengde scholen.
We geven iedereen een eerlijke kans om er bij te horen.
Scholen gaan met gemeenten zorgen voor gemengd onderwijs en maken daarvoor een schoolplan.
Met betere voorlichting aan ouders over de schoolkeuze, een vast aanmeldmoment voor kinderen en maximering van de ouderbijdragen.
Waar dat kan, werken we met dubbele wachtlijsten, voor leerlingen met en zonder achterstand.
Wijken worden gemengd, jong en oud, allochtoon en autochtoon, rijk en arm.
Door een huisvestingswet krijgen gemeenten meer mogelijkheden om wijken te mengen.
De marktwerking in de inburgering stoppen we
en aan de voorgenomen marktwerking in de volwasseneneducatie beginnen we niet eens.
Inburgering moet maatwerk zijn, dicht bij huis, in de buurt.
De onderwijsinspectie ziet toe op de kwaliteit.
Mensen boven de 55 jaar hoeven niet mee te doen aan de inburgering, maar het wordt hen wel aangeboden.
We pleiten in Europees verband voor herinvoering van werkvergunningen voor Oost-Europese werknemers.
We stellen bedrijven verantwoordelijk voor huisvesting, taallessen en opleiding van arbeidsmigranten.
Wie de cao ontduikt, wordt hard aangepakt.
De arbeidsinspecties in Europa gaan beter samenwerken, om koppelbazen aan te pakken.
Bestrijding van discriminatie op de arbeidsmarkt krijgt grote prioriteit.
De arbeidsinspectie krijgt de mogelijkheid om meldingen van (leeftijds)discriminatie te onderzoeken en overtreders te beboeten.
We accepteren niet dat ambtenaren weigeren mensen van hetzelfde geslacht te huwen.
De werkloosheid onder migranten, vooral onder jongeren, pakken we aan.
Uitval in het vmbo en het beroepsonderwijs worden bestreden door intensievere begeleiding.
Leerlingen die dat nodig hebben krijgen praktijkgerichte lessen.
Wij schaffen het voor huwelijks- en gezinsmigranten verplichte inburgeringsexamen in het buitenland af.
Asielzoekers moeten waar mogelijk worden opgevangen in de eigen regio.
In Nederland hebben zij altijd recht op een humane opvang.
Asielzoekers mogen in geen geval worden opgesloten in detentiecentra als daar geen gegronde reden voor is.
Asielzoekers mogen niet worden gezien als criminelen en dus ook niet als zodanig worden behandeld.
Asielzoekers horen niet thuis in tenten en mogen gewoon werken.
Een gemeenschappelijk Europees asielbeleid mag niet leiden tot een slechtere behandeling van vluchtelingen.
Asielzoekers die niet als vluchteling worden erkend moeten terugkeren.
Uitgeprocedeerde asielzoekers houden recht op opvang zolang zij actief bezig zijn met de voorbereiding van hun terugkeer.
Gemeenten hebben het recht om noodopvang te bieden.
Het Rijk zorgt daarbij voor financiële middelen.
Slachtoffers van mensenhandel krijgen het recht op een permanente verblijfsvergunning en krijgen maximale bescherming, als zij bereid zijn te getuigen tegen degenen die hen hebben verhandeld.
Mensenhandel wordt hard bestreden.
Nederland gaat zich stipt houden aan het Internationale Verdrag voor de Rechten van het Kind.
Vreemdelingenbewaring mag alleen als zicht is op een snelle uitzetting – en nooit bij kinderen.
Kinderen bouwen zélf verblijfsrechten op.
In tijden van economische onzekerheid hebben mensen behoefte aan sociale zekerheid.
Als mensen hun werk en inkomen verliezen, moet de overheid banen beschermen en inkomens op peil houden.
We moeten kleine ondernemers en zelfstandigen zonder personeel door de crisis helpen
en jongeren en migranten aan het werk houden.
We willen voorkomen dat kinderen opgroeien in armoede.
We helpen mensen uit de schulden en voorkomen dat mensen die werken toch niet rond kunnen komen.
We mogen de prijs van de crisis niet afschuiven op de mensen die ons land hebben opgebouwd.
Het domweg verhogen van de AOW-leeftijd is onzinnig en overbodig.
Laten we mensen onder de 65 jaar eerst een baan geven en aan het werk houden.
We starten een offensief tegen de nieuwe armoede.
Door de crisis dreigt het aantal armen in Nederland te verdubbelen.
Dat mogen we niet laten gebeuren.
Juist nu is solidariteit hard nodig.
In de discussie over de verhoging van de AOW-leeftijd worden veel sprookjes verteld.
Politici creëren angstbeelden, om zo de geesten rijp te maken voor verslechtering van onze pensioenvoorziening.
In Verhoging AOW-leeftijd, ongewenst, onnodig en onzinnig laten we zien dat de AOW in de toekomst wel betaalbaar is.
En dat veel mensen na hun 65e helemaal niet langer kunnen doorwerken.
Bovendien blijkt dat verhoging van de AOW-leeftijd helemaal geen oplossing is voor de crisis.
Wat wel helpt, is zorgen dat ouderen die kunnen en willen werken aan het werk komen.
Het minimumloon en het sociale minimum worden de komende jaren met in totaal 5 procent verhoogd.
De minimumjeugdlonen vanaf 18 jaar worden verhoogd en op termijn gelijkgetrokken met de volwassen minimumlonen.
De AOW-leeftijd blijft 65 jaar en vervroegd uittreden blijft mogelijk.
Mensen krijgen wel het recht om na hun 65e door te werken, met dezelfde rechten en plichten als andere werknemers.
We moeten mensen tot 65 jaar aan het werk helpen en aan het werk houden.
We stellen paal en perk aan de topinkomens.
Bestuurders in de publieke en semi-publieke sector verdienen niet meer dan de minister-president.
We steunen het streven van vakbonden om alle werknemers onder de bedrijfs-cao’s te brengen, zodat er een koppeling komt tussen de hoogste en laagste inkomens en de tweedeling wordt tegengegaan.
De algemeenverbindendverklaring van cao’s blijft bestaan.
Er wordt niet gemorreld aan de ontslagbescherming.
De sollicitatieplicht wordt afhankelijk van de individuele omstandigheden en de perspectieven op werk.
We zijn tegen de verkorting van de duur van de WW.
Mensen met een tijdelijk contract en uitzendkrachten bieden we meer zekerheid.
Zij krijgen eerder recht op een vast contract.
Om misstanden te bestrijden komt er een vergunningsplicht voor uitzendondernemingen.
Ook mensen met een tijdelijk contract krijgen recht op een ontslagvergoeding.
We onderzoeken hoe we zelfstandigen zonder personeel (zzp’ers) die werk verrichten dat in hun sector voornamelijk in loondienst wordt gedaan onder de sociale zekerheid kunnen brengen.
Bijvoorbeeld door de opdrachtgever die onder een cao valt de pensioen- en arbeidsongeschiktheidspremie te laten betalen.
We accepteren geen loondiscriminatie tussen mannen en vrouwen.
Om vrouwen gelijke kansen te geven om te werken worden beloningsverschillen aangepakt en komen er meer mogelijkheden om arbeid en zorg te combineren, zowel voor moeders als voor vaders.
Jongeren onder de 27 jaar krijgen weer recht op bijstand.
We reguleren de postmarkt.
We stellen eisen aan het loon en de arbeidsomstandigheden van postbodes.
Gemeenten krijgen meer mogelijkheden om leerwerkbedrijven op te richten, om mensen die (nog) geen werk kunnen vinden scholing en praktijkervaring te bieden, tegen een eerlijk loon.
Sociale werkplaatsen blijven als voorziening behouden voor de doelgroep.
Arbeidsomstandigheden, de veiligheid en de begeleiding worden verbeterd.
De sociale werkvoorziening biedt zinvol werk voor een eerlijk loon.
Deeltijdarbeid moet lonen.
Ook voor mensen met een bijstandsuitkering die niet in staat zijn voltijds arbeid te verrichten zoals alleenstaande ouders en mensen met een arbeidshandicap.
Daarom verruimen we de vrijlatingsregeling in de Wet Werk en Bijstand.
Grootschalige commerciële reïntegratiebedrijven zijn een geldverslindende flop.
We draaien de   marktwerking in de reïntegratie terug, zodat niet winst maken maar werk bieden centraal komt te staan.
We schaffen het UWV af en brengen de taken onder bij de gemeente.
Voedselbanken moeten overbodig worden.
Het is beschamend dat de overheid mensen niet voldoende kan helpen.
Gemeenten krijgen meer mogelijkheden om armoede te bestrijden, schulden te saneren en te voorkomen dat kinderen opgroeien in armoede.
Het geld dat bestemd is voor gemeentelijke armoedebestrijding en schuldhulpverlening moet daar ook daadwerkelijk voor worden gebruikt.
Er komt een wettelijk maximum voor het tarief dat incassobedrijven in rekening brengen voor openstaande rekeningen.
Geldleenreclames worden verboden.
We schaffen de product- en bedrijfsschappen af.
Hun taken worden, voor zover van toepassing, overgenomen door de overheid.
Zelfstandigen die een bedrijfspand huren, krijgen een betere huurbescherming.
De lasten voor het doorbetalen van ziek personeel worden voor kleine bedrijven eerlijker verdeeld.
Besturen van pensioenfondsen bestaan voortaan voor 1/3 uit werknemers, voor 1/3 uit werkgevers en voor 1/3 uit vertegenwoordigers van gepensioneerden.
Met minder macht voor aandeelhouders en meer macht voor werknemers brengen we meer stabiliteit in grote ondernemingen.
Werknemers van die bedrijven kunnen vierjaarlijks de helft van de leden van de Raad van Commissarissen kiezen.
Nederlandse bedrijven en hun dochterondernemingen die in het buitenland betrokken zijn bij misstanden kunnen aansprakelijk worden gesteld voor de schade die zij hebben aangericht.
Bedrijven die overheidssubsidie willen ontvangen, moeten arbeidsrechten in het buitenland respecteren.
Door geen gebruik te maken van dwangarbeid en vakbonden te respecteren.
We hechten veel waarde aan onze gezondheid en zijn graag bereid daarin te investeren.
Investeren in een huisarts om de hoek en een zorgcentrum in de buurt.
In verzorgingshuizen die onze ouderen een fatsoenlijke oude dag bezorgen en een jeugdzorg die onze kinderen een toekomst biedt.
Mensen met een lage opleiding leven gemiddeld 6 tot 7 jaar korter dan mensen met een hoge opleiding.
Wij willen geen tweedeling, met goede zorg voor wie het kan betalen en slechte zorg voor de rest.
Toch is dat nu aan het gebeuren.
Door de invoering van meer marktwerking, worden ziekenhuizen straks niet meer afgerekend op de zorg die ze leveren aan patiënten, maar op de winst die ze uitkeren aan aandeelhouders.
Door de aanbestedingen is de thuiszorg in grote problemen geraakt.
Wij snijden fors in de bureaucratie
en maken een einde aan de schaalvergroting in de zorg.
De verplichte aanbesteding van de thuiszorg en de marktwerking in de ambulancezorg hebben we na veel acties gestopt.
Nu de rest nog.
Ook de marktwerking in de geestelijke gezondheidszorg moet stoppen.
Dat zeggen 5. 000 medewerkers, in het onderzoek dat we deden in De GGZ ontwricht.
De marktwerking leidt tot nodeloze concurrentie tussen zorgaanbieders en zorgverzekeraars en hopeloze bureaucratie voor zorgverleners.
Marktwerking botst met de bezieling van medewerkers en is funest voor hun motivatie.
Zorgverleners willen af van de managerscultuur, waarin zij worden afgerekend op cijfers.
Ze willen meer ruimte voor de eigen professionaliteit, om mensen in geestelijke nood te helpen.
We investeren extra in de zorg
en de marktwerking in de zorg wordt gestopt en op termijn teruggedraaid.
Winstuitkeringen aan kapitaalverschaffers leiden namelijk tot verkeerde prikkels in de zorg en dat wijzen we af.
De premies voor de zorgverzekering worden inkomensafhankelijk.
Het bureaucratische systeem van diagnosebehandelingcombinaties (DBC’s) verdwijnt
en de vrije prijsvorming wordt vervangen door financiering op basis van het aantal patiënten en de intensiteit van de benodigde zorg.
Het werken in loondienst wordt bevorderd.
Nieuwe zorgaanbieders moeten vooraf aan kwaliteitseisen voldoen.
Van schaalvergroting gaan we naar schaalverkleining in de zorg.
We kiezen voor zoveel mogelijk zorg in de buurt, met wijkgezondheidscentra, poliklinieken en consultatiebureaus.
Ook thuiszorg bieden we zoveel mogelijk aan op buurtniveau, net als verpleging, verzorging en dagbesteding.
Voor kleinschalig werkende ziekenhuizen en thuiszorgorganisaties wordt een fusiestop ingevoerd.
Volwaardige ziekenhuiszorg moet behouden blijven in de regio.
De numerus fixus (of ‘loting’) in de opleiding tot arts en tandarts wordt afgeschaft.
Voorkruipzorg gaan we tegen.
Voorrang krijgen in de zorg op andere dan medische gronden is niet toegestaan.
De nominale premie voor de zorgverzekering wordt fors verlaagd.
We voeren een inkomensafhankelijke ziektekostenpremie in.
Inkomens tot omstreeks het sociale minimum worden hierbij vrijgesteld.
De zorgtoeslag wordt dan overbodig.
Het eigen risico wordt afgeschaft.
We verbeteren de AWBZ in plaats van hem uit te kleden.
We gaan de zorgzwaartepakketten omvormen tot betere betaalvormen, op basis van zorgvraag, personeelsbezetting en omgevingseisen.
In de verpleegzorg krijgen ouderen recht op zelfstandige woonruimte en privacy, met op hen afgestemde zorg en voorzieningen.
Palliatieve zorg in verpleeghuizen, van hospices en de thuiszorg, wordt uitgebreid.
We pakken de bureaucratie in de zorg aan.
Indicaties worden niet meer gedaan door logge bureaucratische organen (zoals het CIZ), maar door verpleegkundigen in de wijk.
Er komen minder managers in de zorg en meer handen aan het bed.
In de geestelijke gezondheidszorg wordt de marktwerking teruggedraaid
en de bureaucratische DBCfinanciering afgeschaft.
De geestelijke gezondheidszorg richt zich, behalve op genezing, vooral op preventie en sociaal herstel van mensen met psychische aandoeningen.
Om te voorkomen dat mensen zonder zorg op straat verkommeren of een gevaar zijn voor zichzelf of voor anderen, moet een tijdelijke gedwongen opname en behandeling mogelijk zijn.
Gemeenten moeten daadwerkelijk voldoende financiële ruimte hebben om de Wet maatschappelijke ondersteuning (Wmo) uit te voeren.
Dit geld moet ook worden besteed aan waar het voor is bedoeld.
De zorgverzekeraars gaan regionaal werken.
Eén zorgverzekeraar wordt regionaal hoofdverantwoordelijk voor voldoende zorg.
De bevoegdheden van de Inspectie voor de Gezondheidszorg worden uitgebreid.
Meer investeringen worden gedaan in preventie en bestrijding van sociaal economische gezondheidsverschillen.
De publieke gezondheidszorg wordt expliciet een overheidstaak.
Door het bevorderen van gezond gedrag, verandering van omgevingsfactoren en een actievere rol van de zorg, bijvoorbeeld door preventie door huisartsen en wijkverpleegkundigen in achterstandswijken.
Verkleining van de gezondheidsverschillen leggen we wettelijk vast als doel van beleid.
Hierin past ook het nemen van maatregelen om het alcoholgebruik te matigen.
Er komt een medisch letselschadefonds voor patiënten, waaruit snel een vergoeding voor de geleden schade kan worden betaald.
Op deze manier worden ingewikkelde procedures voorkomen.
De agressieve marketing en beïnvloeding van onderzoek door de farmaceutische industrie pakken we aan, door een betere inspectie en een onafhankelijk onderzoeksfonds.
De inkoop van receptgeneesmiddelen doen we via landelijke centrale inkoop door alle zorgverzekeraars.
Zo kunnen we scherpe prijsafspraken maken.
En zijn voor iedereen receptgeneesmiddelen beschikbaar.
Apothekersbonussen en -kortingen verdwijnen.
We voeren het actieve donorregistratiesysteem in, om het aantal potentiële orgaandonoren te verhogen.
Er komt een klokkenluidersregeling voor zorgpersoneel dat in instellingen geen gehoor krijgt.
Mantelzorgers en vrijwilligers krijgen meer ondersteuning.
Thuiszorg wordt ruimhartiger toegewezen
en de respijtzorg wordt verruimd.
We maken de bouw van mantelzorgwoningen op eigen erf mogelijk en laten mantelzorg zwaar meetellen bij de toewijzing van een woning.
Ook wordt het voor mantelzorgers mogelijk zorgverlof op te nemen.
Iedereen heeft recht op acute medische zorg.
Uitgeprocedeerde asielzoekers en onverzekerde daklozen mogen niet worden uitgesloten van medische hulp, ook niet wanneer ze niet kunnen voldoen aan de identificatieplicht.
Veel mensen hebben gelukkig nog veel voor anderen over.
Toch is onze samenleving harder geworden.
Mensen zijn steeds minder in staat om samen problemen op te lossen.
We doen dan ook steeds vaker een beroep op de politie.
Die moet optreden als anderen falen.
Dan moeten we ook bereid zijn om meer te investeren in onze agenten.
Meer blauw op straat leidt tot meer veiligheid in de buurt.
Meer wijkagenten en wijkposten kunnen misdaad en agressie voorkomen.
Agressie tegen politie, brandweer en hulpverleners is onaanvaardbaar.
Wie zich misdraagt, wordt hard gestraft en moet de schade betalen.
Mensen die hun straf hebben uitgezeten, bieden we een nieuwe kans.
Door het aanpakken van verslaving en het begeleiden naar werk.
De aanpak van witteboordencriminaliteit krijgt meer prioriteit.
Politie en justitie krijgen meer mogelijkheden om mensenhandel, belastingontduiking en internetfraude effectief te bestrijden.
In ons rapport Het gevangenispersoneel aan het woord doet gevangenispersoneel voorstellen om de arbeidsomstandigheden te verbeteren en het land veiliger te maken.
De werkdruk van agenten is te groot, de bureaucratie blijft groeien en de arbeidsvoorwaarden zijn slecht.
Dat blijkt uit ons rapport De agent aan het woord, een onderzoek onder 10.000 politiemensen.
Veel agenten worden nog steeds afgerekend op het aantal bonnen dat ze uitdelen, moeten werken met slechte computer- en communicatiesystemen en kunnen onvoldoende aanwezig zijn in de buurt.
Agenten maken zich zorgen over de samenleving.
Over de toenemende agressie en het aantal jongeren dat ontspoort.
Maar ook over de toenemende eenzaamheid van onze ouderen en de toenemende armoede in de gezinnen.
Die problemen moet de politiek aanpakken.
We investeren in 1. 500 extra politieagenten.
Die horen vooral thuis op straat en niet achter een bureau.
De computersystemen waar agenten mee moeten werken worden aangepast aan de behoeften van de agenten.
Agenten worden niet meer afgerekend op het aantal bonnen dat ze uitschrijven.
Met kleinschalige politieposten in de buurt brengen we de politie dichter bij huis.
Wijkagenten zetten we niet meer in voor andere politietaken.
Hun plek is in de buurt.
Politietaken laten we niet over aan particuliere beveiligers.
Dat is slecht voor de politie en voor de veiligheid.
We starten een campagne om meer vrijwilligers te werven voor de brandweer.
Brandweerlieden krijgen meer inspraak in hun werk
en hun opleiding wordt verbeterd.
Agressie tegen politieagenten, brandweerlieden en andere publieke hulpverleners wordt extra hard aangepakt, met stevige straffen en boetes.
Er komt voldoende capaciteit bij de politie en het Openbaar Ministerie om alle aangiften in behandeling te nemen.
Anoniem aangifte doen wordt mogelijk.
Politie en Openbaar Ministerie moeten slachtoffers op de hoogte houden hoe hun zaak verloopt.
Slachtoffers krijgen hulp bij het verhalen van hun schade op de dader.
Door de rechter opgelegde schadevergoedingen worden voorgeschoten door de overheid, die het geld vervolgens bij de dader int.
Voor ingewikkelde zaken zoals kinderporno, cybercrime, milieudelicten, mensenhandel en zedendelicten moet bij politie, Openbaar Ministerie en rechters meer kennis en expertise komen.
Pooierboys worden hard aangepakt, ook als geen aangifte van strafbare feiten is gedaan – bijvoorbeeld omdat het slachtoffer dit niet durft – moeten daders worden opgespoord en vervolgd.
Meer en blijvende aandacht is nodig voor het voorkomen van huiselijk geweld en eerwraak.
Discriminatie van homo’s, lesbo’s en transseksuelen tolereren we niet.
Geweld tegen deze groepen  wordt altijd door politie en justitie aangepakt.
Fraudebestrijding krijgt meer prioriteit.
Het Openbaar Ministerie krijgt meer forensisch accountants en fiscalisten en ook de rechterlijke macht krijgt meer deskundigheid.
Er komt een nationaal coördinator fraudebestrijding.
De verkoop en teelt van softdrugs voor de Nederlandse markt wordt gelegaliseerd, om overlast en criminaliteit tegen te gaan.
En de controle op de kwaliteit te verbeteren.
Verkoop en productie van harddrugs blijven strafbaar.
Er komt betere voorlichting over de gevolgen van drugsgebruik bij jongeren onder de 18 jaar.
Ouders worden aangesproken op de verantwoordelijkheid die zij hierin hebben.
Boetes worden waar mogelijk inkomensafhankelijk.
Dat is eerlijker en effectiever.
Mensen met minder geld kunnen altijd een beroep doen op een toegankelijk stelsel van rechtsbijstand.
Voor marktdenken is in de rechtsbijstand geen plaats.
Er komt een onafhankelijke Revisieraad.
Die krijgt de mogelijkheid om bij twijfel afgesloten strafzaken opnieuw te laten onderzoeken.
Gebiedsverboden kunnen helpen overlastgevers tijdelijk te weren en mensen weg te houden uit de omgeving van hun slachtoffers.
Gevangenissen krijgen speciaal geschoold personeel voor de resocialisatie van gevangenen.
In de gevangenis beginnen we met de aanpak van verslaving en psychosociale problemen.
Ernstig psychisch gestoorde gedetineerden horen thuis in een beveiligd psychiatrisch ziekenhuis.
Ex-gedetineerden krijgen een betere begeleiding bij hun terugkeer in de maatschappij.
De bureaucratie bij de reclassering gaan we flink te lijf.
Internet is een nieuwe bron van inkomsten voor tal van criminelen.
Veel actiever moet worden opgetreden tegen allerlei vormen van internetcriminaliteit.
Illegaal gokken via het internet moet beter worden bestreden.
Het College Bescherming Persoonsgegevens krijgt meer sanctiemogelijkheden en moet hogere boetes kunnen opleggen als er sprake is van schending van privacy.
In Europees verband pleiten we voor afschaffing van de vingerafdruk in het paspoort.
Die vingerafdrukken gaan we niet opslaan in een groot databestand.
We moeten de samenleving beschermen tegen nieuwe dreigingen van criminaliteit en terrorisme.
Als dergelijke maatregelen echter onnodig de privacy en de burgerrechten inperken, moeten we ze aanpassen.
Investeren in beter onderwijs, inzetten op de kenniseconomie.
De politiek heeft er de mond vol van.
Maar ondertussen lopen we achter bij de rest van Europa.
We hebben ons onderwijs teveel ingericht naar de grillen van zogenaamde onderwijsdeskundigen.
En te weinig naar de wensen van scholieren en studenten en de kennis van leraren en docenten.
Wij stellen het belang van de scholier en de student centraal en geven het onderwijs terug aan de leraar en de docent.
We bezuinigen niet, maar investeren in onderwijs.
Beter onderwijs vergt betere leraren en dus betere opleidingen.
De eisen moeten hoger, de vakinhoudelijke kennis breder.
Beroepsonderwijs moet opleiden tot een vak waar je echt wat aan hebt.
Universiteiten en hogescholen horen geen leerfabrieken te zijn waar je het allemaal maar zelf moet uitzoeken.
Persoonlijke begeleiding en bereikbare docenten maken studeren aantrekkelijker en effectiever.
Om de toegang tot het onderwijs te garanderen, gaan we niet morrelen aan de studiefinanciering.
Na jarenlange onderwijshervormingen is de leraar buiten spel komen te staan.
Of het nu gaat om de tweede fase, het vmbo, de schaalvergroting of ‘Weer samen naar school’; aan de betrokkenen werd niets gevraagd.
In het rapport De leraar aan het woord blijkt dat leraren bij uitstek weten hoe het beter kan.
De opleidingen moeten beter,
de klassen moeten kleiner
en de bureaucratie moet aan banden.
Maar bovenal moet de macht van managers en schoolbestuurders worden ingeperkt.
Leraren willen weer zeggenschap in de klas.
We gaan extra investeren in het onderwijs.
En zorgen dat de beschikbare middelen ook naar onderwijs gaan en niet naar overhead.
Dat betekent meer tijd om te onderwijzen en minder tijdverlies aan bureaucratie en regeldrift.
Schoolmanagers horen vanaf nu ook zelf les te geven.
Onderwijsvernieuwing bleek te vaak onderwijsvernieling.
Grote onderwijshervormingen worden nooit meer over de hoofden van scholieren, studenten en docenten doorgevoerd.
Goed onderwijs heeft bevoegde leraren nodig.
En dus horen onbevoegde leraren in twee jaar hun bevoegdheid te halen.
Lerarensalarissen stellen we landelijk vast.
Gaandeweg komt er op elke basisschool extra ondersteuning, bijvoorbeeld via een schoolconciërge.
Voor leerlingen met een stoornis of handicap moet speciaal onderwijs beschikbaar zijn.
Geld voor zorgleerlingen wordt besteed aan hun begeleiding.
Het zogenaamde ‘passend onderwijs’ is een bezuiniging en moet daarom van tafel.
De inkoop van schoolboeken hoeft niet meer via aanbesteding.
Scholen en leraren hebben het recht hun eigen schoolboeken te kiezen.
Schaalvergroting pakt vaak verkeerd uit.
Scholen worden leerfabrieken, met weinig persoonlijke relaties en veel bureaucratie.
Fusies tussen scholen gaan we streng toetsen en scholen krijgen de kans uit een volgens hen te groot schoolbestuur te stappen.
We stimuleren de bouw van kleine scholen.
Iedereen onder de 23 jaar leert of werkt.
Zonder startkwalificatie hoort niemand het onderwijs te verlaten.
Voor jongeren die wegens beperkingen geen startkwalificatie kunnen halen komen er volop mogelijkheden om een - op hun talenten gerichte - opleiding, werk of dagbesteding te volgen.
Uitval in het voortgezet en beroepsonderwijs pakken we aan door intensievere begeleiding.
Leerlingen in het voortgezet onderwijs moeten soepel kunnen doorstromen.
Belemmeringen om te ‘stapelen’ (van vmbo naar havo en vwo) ruimen we op.
En leerlingen die daarmee geholpen worden, bieden we praktijkgericht onderwijs.
Het eindniveau van het mbo wordt centraal vastgesteld en er komen landelijke examens.
Daarmee maken we invoering van competentiegericht onderwijs in het mbo overbodig.
Functioneel analfabetisme gaan we beter aanpakken.
Daarmee helpen we veel mensen die nu vaak problemen hebben om mee te komen in de maatschappij.
We gaan niet morrelen aan de studiefinanciering en de basisbeurs.
Om de toegankelijkheid voor studenten uit gezinnen met een laag inkomen te verbeteren verhogen we de aanvullende beurs.
Aan een nieuw leenstelsel hebben we geen behoefte, omdat scholieren en studenten hier geen belang bij hebben.
Het collegegeld mag maximaal met de algemene inflatie stijgen.
Aan collegegelddifferentiatie doen we niet.
En mbo’ers krijgen een gratis ov-jaarkaart.
Sponsoring en reclame horen niet thuis op scholen.
Ouderbijdragen moeten aan een maximum worden gebonden en iedereen hoort te weten dat betaling niet verplicht maar vrijwillig is.
We hebben belang bij meer onafhankelijk wetenschappelijk onderzoek.
Daar willen we meer geld voor beschikbaar stellen.
Opdrachtgevers moeten zich houden aan de gedragscode voor onafhankelijk onderzoek van de Koninklijke Nederlandse Akademie van Wetenschappen (KNAW).
Alle leerlingen krijgen een acceptatierecht, mits de ouders de grondslag van de school erkennen.
Alle scholen hebben een acceptatieplicht.
Leraren en leerlingen weigeren of hinderen omdat ze homo of lesbo zijn, wordt niet getolereerd.
We helpen scholen en gemeenten om zo veel en zo snel mogelijk gemengde scholen te krijgen, met kinderen van verschillende af- en herkomst.
Zo leren jongeren elkaar kennen, goed met elkaar om te gaan en samen op te trekken.
We leven met veel mensen op een klein stukje aarde.
Die ruimte moeten we slim gebruiken, voor wonen en natuur, economie en recreatie.
De grenzen tussen bebouwd en onbebouwd gebied moeten scherp blijven, om verrommeling van het landschap tegen te gaan.
De grondmarkt moet grondig op de schop.
De overheid moet zijn greep op onze grond terugkrijgen en speculatie de kop indrukken.
In sommige gebieden krimpt de bevolking.
Maatregelen zijn nodig om die gebieden leefbaar te houden.
Nederland heeft een mooie traditie van volkshuisvesting, om iedereen een fatsoenlijk en betaalbaar thuis te bieden.
In een plezierige buurt, met voldoende voorzieningen.
Die verworvenheid is te grabbel gegooid.
De woningcorporaties zijn de markt op gedreven, waardoor ze nu goedkope woningen slopen en dure huizen bouwen.
De woningcorporaties moeten weer de woningen gaan bouwen die mensen nodig hebben.
In het rapport Langs de slooplat. Vijf voorwaarden voor het slopen van betaalbare huurwoningen stellen we eisen aan de sloop van woningen.
We slopen alleen huizen die aantoonbaar slecht zijn en voorkomen dat bewoners naar een andere slechte woning moeten.
Corporaties moeten aantonen dat huizen niet te verhuren zijn en sloop niet leidt tot langere wachtlijsten.
Maar vooral: de bewoners moeten meer inspraak hebben bij de sloop van hun eigen huis.
De hypotheekrenteaftrek wordt gegarandeerd, en in de komende tien jaar gemaximeerd, tot 350. 000 euro hypotheekschuld.
Tegen een maximale belastingaftrek van 42 procent.
Het aflossen van hypotheekschuld wordt aangemoedigd.
De zeggenschap van de huurders over de corporaties wordt versterkt.
Grote corporaties die onder de maat presteren, kunnen voortaan worden opgeknipt.
De gemiddelde huurstijging van corporatiewoningen hoort niet hoger te zijn dan de inflatie.
De uitvoering van de huurtoeslag door de Belastingdienst wordt verbeterd.
De huurbescherming wordt uitgebreid, van 650 euro naar 850 euro.
Woningcorporaties moeten terughoudend zijn bij de verkoop van woningen.
De betaalbaarheid van woningen voor starters vergroten we door bij verkoop van corporatiewoningen een korting te geven, in combinatie met een terugkoopregeling bij doorverkoop (‘maatschappelijk gebonden eigendom’).
Sociale huurwoningen worden alleen gesloopt als uit onafhankelijk onderzoek blijkt dat dit bouwtechnisch noodzakelijk is of als permanente leegstand dreigt.
Er komt een solidariteitsfonds voor woningcorporaties, voor het verbeteren van buurten en dorpen.
Dat fonds vullen we op basis van de draagkracht van de corporaties.
De ‘Vogelaarheffing’ en de vennootschapsbelasting verdwijnen.
We spreken woningcorporaties aan op hun publieke verantwoordelijkheid.
Gemeenten en woningcorporaties maken prestatieafspraken over de woningbouw.
Over nieuwbouw, onderhoud van bestaande woningen en de leefbaarheid van de buurt.
In grote woningcomplexen komt waar nodig een conciërge.
Zolang er leegstand is wordt het kraakverbod teruggedraaid.
Daar waar woningnood is moeten gemeenten leegstand bestrijden.
De overheid stimuleert duurzaam en energiezuinig bouwen.
Bouwvergunningen voor bestaande gebouwen worden alleen afgegeven als het gebouw daarna minimaal voldoet aan energielabel D.
Woningcorporaties gaan verplicht meer werk maken van de warmte-isolatie van bestaande woningen.
Wij maken een begin met een omvangrijke bouw van sociale huurwoningen om het woningtekort in Nederland tegen te gaan.
Gemeenten worden verantwoordelijk voor een sluitend vangnet van opvangvoorzieningen voor dak- en thuislozen, voor begeleide woonplekken en werkprojecten.
Ontslag uit een psychiatrische of justitiële inrichting wordt gekoppeld aan opvang en begeleiding.
Wijken worden gemengd, jong en oud, allochtoon en autochtoon, rijk en arm.
Door een huisvestingswet krijgen gemeenten meer mogelijkheden om wijken te mengen.
De rijksoverheid neemt de verantwoordelijkheid voor een duurzame ruimtelijke inrichting van ons land.
Alleen zo krijgen we een goede spreiding van wonen en natuur, economie en recreatie.
Voor de leefbaarheid moet het mogelijkheid blijven om woningen te bouwen in de kleinere kernen.
Er komt een aanpak voor krimpregio’s en kleine kernen.
Ook in delen van Nederland waar de bevolking krimpt, moet de leefbaarheid worden gegarandeerd.
Voorzieningen moeten zo dicht mogelijk in de buurt blijven, van basisschool tot gemeenteloket, van thuiszorg tot winkelfiliaal, brievenbus, pinautomaat en bibliobus.
Van winkelbedrijven en banken die veel geld verdienen in dichtbevolkte gebieden, vragen we om ook op het dunner bevolkte platteland redelijke voorzieningen aan te bieden.
In gebieden waar bovenmatige krimp optreedt, springt de rijksoverheid bij om de noodzakelijke herstructurering mogelijk te maken.
In plaats van nieuwe kantoorruimte te bouwen kunnen we beter eerste ruim 8 miljoen m2 aan leegstaande kantoorruimte vullen.
Verouderde bedrijventerreinen kunnen we met een opknapbeurt weer aantrekkelijk maken voor ondernemers.
Het bestaande groen wordt toegankelijker gemaakt.
Historische stadsparken krijgen de status van beschermd stadsbeeld.
Woningbouw vindt vooral plaats in en rond stedelijke kernen, waartussen voldoende groene, open ruimte blijft.
De Ecologische Hoofdstructuur (EHS) wordt daadwerkelijk gerealiseerd.
We voorkomen grondspeculatie.
De meerwaarde die de grond oplevert als gevolg van de verandering van bestemming komt ten goede aan de gemeenschap.
Weinig onderwerpen in Nederland worden meer besproken dan de files.
Die lossen we niet op door alleen maar meer asfalt aan te leggen.
Ook helpt het niet om mensen in de file meer te laten betalen.
We stoppen dan ook met de filebelasting.
En nemen slimme maatregelen om in drukke tijden en op drukke plaatsen de doorstroming te bevorderen.
De eindeloze groei van luchthaven Schiphol leggen we aan banden.
Goederenvervoer via de binnenvaart gaan we stimuleren.
De politiek heeft steeds minder te zeggen over het openbaar vervoer.
De vervoersbedrijven zijn verzelfstandigd, of verkocht aan buitenlandse ondernemingen.
We geven de overheid meer verantwoordelijkheid voor het organiseren van de bus, de trein, de tram en de metro.
Bijvoorbeeld door zelf een vervoersbedrijf op te richten.
We investeren in een fijn vertakt netwerk van fatsoenlijk openbaar vervoer.
Ook nemen we maatregelen tegen overlast en agressie in het openbaar vervoer.
Een gemakkelijke oplossing voor de files bestaat niet.
Slimme oplossingen om de files te verminderen zijn er wel.
In het rapport Van stilstand naar vooruitgang noemen we maatregelen om de doorstroming in het verkeer te verbeteren.
Met wegmarkeringen,  verkeerslichten en navigatiesystemen kan het verkeer beter worden gedoseerd.
Sneller bergen bij ongelukken voorkomt ook veel fileleed.
Beter openbaar vervoer op industrieterreinen en kantoorgebieden helpt ook om files te bestrijden.
De overheid kan een bijdrage leveren door de werktijden beter te spreiden.
Zolang de kilometerheffing niet meer is dan een filebelasting, gaan we er niet aan beginnen.
Flessenhalzen in snelwegen lossen we op, zodat we de doorstroming bevorderen.
Met meer asfalt alleen lossen we de files echter niet op.
We nemen slimme maatregelen om de doorstroming in het verkeer te verbeteren, met wegmarkeringen, verkeerslichten en navigatiesystemen.
Minder files krijg je door beter openbaar vervoer.
Daarom breiden we het netwerk flink uit en eisen we van vervoersbedrijven op die lijnen gegarandeerde frequenties.
Gehandicapten mogen voortaan gratis parkeren.
Er komen meer en ruimere gereserveerde parkeerplaatsen voor gehandicapten.
De verplichte aanbesteding van bus- en treinvervoer wordt afgeschaft.
De overheid kan weer zijn eigen vervoersbedrijven beginnen.
In meerdere plaatsen in Nederland moet geëxperimenteerd worden met gratis openbaar vervoer.
Gemeenten en provincies krijgen steun bij initiatieven voor verbetering van het openbaar vervoer, zoals aanleg en uitbreiding van tramnetten en stappen naar gratis openbaar vervoer.
Met hoogwaardig openbaar vervoer op maat maken we woon-werkverkeer meer milieuvriendelijk.
Thuiswerken en gespreide werktijden gaan we stimuleren.
We leggen nieuwe spoorlijnen, inhaalsporen en stations aan, zoals langs de A27 tussen Utrecht en Breda.
Om het gebruik van de trein te stimuleren wordt het treinkaartje na de ochtendspits 50 procent goedkoper.
Het nachtnet dat op voorstel van de SP in Noord-Brabant in gebruik is genomen wordt uitgebreid tot een nationaal nachtnet.
Gegevens over het reisgedrag van reiziger mogen niet langer worden opgeslagen dan noodzakelijk is voor het vervoer.
Deze gegevens mogen niet worden gebruikt voor marketing-doeleinden.
De ov-chipkaart mag pas verplicht worden als de problemen met de kosten en het gebruik zijn opgelost.
Invoering mag ook niet leiden tot duurder openbaar vervoer.
Vervoersmaatschappijen gaan zorgen voor goede en gratis reisinformatie.
De NS worden samengevoegd met ProRail.
Zij worden een volledig overheidsbedrijf, onder verantwoordelijkheid van de betreffende minister.
Dit nieuwe bedrijf moet de dienstverlening op een hoger niveau brengen.
Voor mensen met een handicap maken we het openbaar vervoer beter toegankelijk.
Het (bovenregionaal) gehandicapten, ouderen- en leerlingenvervoer worden verbeterd, bijvoorbeeld door het in gemeentelijk beheer te nemen of bij aanbesteding kwaliteitseisen te stellen.
We willen weer betrouwbaar taxivervoer.
Gemeenten krijgen meer zeggenschap over de taxi.
De taximarkt gaan we reguleren, door een capaciteitsbeleid en door eisen te stellen aan de kwaliteit van de chauffeurs.
Luchthaven Schiphol kan niet eindeloos blijven groeien.
De overlast moet minder.
Daarom zijn Europese afspraken nodig over beperking en verdeling van het vliegverkeer.
De aandelen van Schiphol blijven in handen van de overheid.
Vliegveld Twente moet dicht blijven.
Luchthaven Lelystad en Eindhoven Airport mogen geen nieuwe groeilocatie worden voor Schiphol en slechts groeien tot de grenzen zoals vastgelegd in de Planologische Kern Beslissing van 2004.
Verplaatsing van Luchthaven Lelystad naar een andere locatie in Flevoland is geen optie.
Ook voor andere luchthavens stellen we grenzen aan de groei.
De overlast van militaire Awacs-vliegtuigen wordt aangepakt.
Binnenvaart en kustvaart gaan we beter inzetten voor het goederenvervoer, ter ontlasting van het spoor- en wegennet.
Het gebruik van de fiets gaan we volop stimuleren.
Er komen meer bewaakte gratis fietsenstallingen bij (bus)stations.
Beschermen wat kwetsbaar is, dat is een kwestie van beschaving.
Bijna 380.000 kinderen groeien op in armoede.
Elk jaar vallen bijna 50. 000 jongeren uit in het onderwijs.
Wij hebben de taak onze kinderen een eerlijke kans te geven op een goede toekomst.
Daarom helpen we gezinnen met een lager inkomen.
En zorgen we voor hulp bij opvoeding.
We nemen maatregelen om kindermishandeling te voorkomen
en de jeugdzorg op orde te brengen.
Mensen met een lichamelijke, verstandelijke of psychische beperking moeten volwaardig kunnen deelnemen aan de samenleving.
Met een beetje steun maken we het leven voor mensen met een handicap een stuk gemakkelijker.
We nemen maatregelen om het vervoer voor gehandicapten te verbeteren,
de toegankelijkheid van gebouwen te vergroten
en meer onderwijs op maat te bieden.
Ook verbeteren we de toegankelijkheid van overheidswebsites.
Bijna nergens is het falen van de politiek zo duidelijk als in de jeugdzorg.
Miljarden worden uitgegeven aan managers, bureaucratie en instanties die langs elkaar heen werken.
Met als gevolg ontwrichte gezinnen, ouders en kinderen zonder toekomst.
In het rapport De jeugdhulpverlener aan het woord blijkt dat de werkdruk veel te hoog is; medewerkers verdrinken in het papierwerk en hulpverleners hebben veel te weinig tijd voor de kinderen.
Jeugdhulpverleners willen meer zeggenschap over hun eigen werk en minder controle van bovenaf.
Ook willen zij geen marktwerking in de jeugdzorg.
De kinderbijslag wordt inkomensafhankelijk en vervalt voor gezinnen met de hoogste inkomens.
Kinderopvang dient betaalbaar te zijn en van goede kwaliteit.
Ook voor kinderen met een specifieke sociale of medische indicatie moet goede opvang worden gegarandeerd.
Ouders gaan voor het tweede en de volgende kind(eren) zelf naar draagkracht meer bijdragen aan de kinderopvang.
Vanuit laagdrempelige centra in de buurt worden ouders ondersteund bij de opvoeding, wordt hulp en zorg geboden en als dat nodig is rechtstreeks doorverwezen naar specialistische hulp.
Er komt een permanente campagne tegen kindermishandeling.
Er komen meer behandelplaatsen voor kinderen die het slachtoffer zijn van kindermishandeling.
Overgewicht bij kinderen gaan we terugdringen.
Reclame voor ongezonde voeding gericht op kinderen tot twaalf jaar wordt verboden.
Snoep- en frisdrankautomaten weren we uit scholen.
Voorlichting aan ouders verbeteren we.
Jeugdwerkloosheid gaan we aanpakken, met bindende afspraken tussen overheid, werkgevers, werknemers en onderwijsinstellingen, over opleidingen, banen, stages en leerwerkplaatsen.
Voor jongeren zonder startkwalificatie komen volop mogelijkheden om een opleiding te volgen.
De werkloosheid onder kinderen van migranten vraagt extra aandacht.
Uitval in het vmbo en het beroepsonderwijs wordt bestreden door intensievere begeleiding.
Leerlingen die dat nodig hebben krijgen praktijkgerichte lessen.
Discriminatie op de arbeidsmarkt accepteren we niet.
Iedereen onder de 23 jaar leert of werkt.
Zonder startkwalificatie hoort niemand het onderwijs te verlaten.
Uitval in het voortgezet en het beroepsonderwijs pakken we aan door intensievere begeleiding.
Jongeren onder de 27 jaar krijgen weer recht op bijstand.
Er komen meer plekken in de jeugdzorg, zodat jongeren niet meer hoeven te wachten op de noodzakelijke hulp.
Het opsluiten van jongeren in de jeugdzorg gaan we voorkomen.
We willen meer gezinshuizen en pleeggezinnen en meer plekken voor opvang van zwerfjongeren.
We investeren meer in preventie, zodat we problemen kunnen voorkomen.
Jeugdzorg gaat waar mogelijk naar de gemeenten.
De marktwerking in geestelijke gezondheidszorg voor jongeren wordt teruggedraaid.
Jeugdhulpverleners krijgen meer tijd voor contact met kinderen en gezinnen.
Er komen meer jongerenwerkers en meer voorzieningen voor jongeren in de buurt, zoals buurtcentra en skatebanen.
We willen geen ‘mosquito’s’ (piepkastjes) die jongeren wegjagen.
Veel adoptieouders zetten zich met hart en ziel in voor hun kinderen.
Over het algemeen is het echter beter voor kinderen als ze in hun oorspronkelijke omgeving kunnen opgroeien.
Adoptie van buitenlandse kinderen moet daarom niet onbeperkt zijn.
De overheid controleert nauwgezet of er sprake is van kinderontvoering, kinderhandel of corruptie.
Gehandicapten mogen voortaan gratis parkeren.
Het gehandicaptenvervoer wordt verbeterd, door het in gemeentelijk beheer te nemen of bij aanbesteding kwaliteitseisen te stellen.
En bij vertraging krijgen mensen geld terug.
Voor mensen met een handicap maken we treinen en perrons, maar ook bussen, trams en metro’s beter toegankelijk.
Ook de toegankelijkheid van de openbare ruimte en van gebouwen wordt verbeterd voor mensen met een beperking.
De zakgeld- en kleedgeldregeling wordt verruimd.
De overheid en grote bedrijven moeten meer mensen met een handicap of gedeeltelijke arbeidsongeschiktheid in dienst nemen en passende stageplekken organiseren.
Daarvoor maken we een wettelijke regeling.
Overheidswebsites en diensten maken we beter toegankelijk voor mensen met een beperking.
Nederland moet het verdrag inzake de rechten van personen met een handicap van de VN met spoed ondertekenen.
We hebben niet alleen een economische crisis het hoofd te bieden.
Op termijn dreigt ook een klimaatcrisis.
Ons milieu wordt bedreigd en de zeespiegel zal stijgen, wat grote gevolgen kan hebben voor ons lage land.
Het toekomstige tekort aan fossiele brandstoffen kan leiden tot mondiale conflicten.
Reden genoeg om een stevig klimaatbeleid te voeren, met nadruk op energiebesparing en duurzame energie- en voedselproductie.
En op investeringen in een duurzame economie
en een groen belastingstelsel.
Het is een grote fout dat bestuurders onze grote energiebedrijven hebben verkocht aan buitenlandse ondernemingen.
Dat maakt het voeren van een duurzaam energiebeleid onnodig moeilijk.
De overheid neemt de komende jaren haar verantwoordelijkheid voor energiezuinig produceren en meer duurzame stroom- en gasproductie.
Landschap en natuur worden te gemakkelijk opgeofferd aan commerciële kortetermijnbelangen.
Boeren die ons landschap beheren, gaan ten onder in een moordende wereldconcurrentie.
Willen we een gezonde boerenstand zijn werk naar behoren laten doen, het dierenwelzijn bewaken, het landschap behouden, de natuur onderhouden en het milieu beschermen, dan dient de komende regering op dit gebied andere keuzes te maken.
Naast de bestaande klimaatdoelstellingen voor 2020, worden ook doelstellingen voor de langere termijn (2050) geformuleerd.
We gaan ontwikkelingslanden een stevige hand helpen met het opzetten van een goed klimaatbeleid.
De energiebelasting voor bedrijven wordt op termijn gelijkgesteld aan die voor consumenten.
De Gasunieconstructie - waarbij Shell en Esso 50 procent van de opbrengst van het gas krijgen - wordt ongedaan gemaakt.
Geld dat hierdoor vrijkomt wordt gestopt in een investeringsfonds voor duurzame energie.
We pakken onze energievoorziening terug.
Daarom stimuleren wij gemeenten die alleen of gezamenlijk een duurzaam gemeentelijk of regionaal energiebedrijf willen oprichten.
De uitstootrechten in de emissiehandel in CO2 gaan we stapsgewijs verlagen.
We stoppen met het gratis weggeven van emissierechten.
Voordat we overgaan tot ondergrondse opslag van CO2 moeten de effecten daarvan beter worden onderzocht.
In plaats van dure en onzekere investeringen te doen in het opslaan van CO2 kunnen we beter investeren om de uitstoot van CO2 terug te dringen.
We bevorderen energiezuiniger bouwen, transport en productie,
het nuttig gebruik van restwarmte van elektriciteitscentrales en industrie en andere energiebesparende technieken,
en de uitbreiding van duurzame stroom- en gasproductie.
Kolen-, olie- en kerncentrales moeten worden vervangen door zonne-, wind- en andere duurzame energie.
Er komt een ruimere subsidie voor zonnepanelen.
In een Klimaatwet nemen we maatregelen voor een duurzame energievoorziening.
De subsidie voor duurzame energie wordt beperkt tot technieken die nog volop in ontwikkeling zijn, zoals zonnestroom.
Voor wind, biomassa en andere technieken die al bijna volwassen zijn, komt er een verplicht aandeel duurzame productie voor de energieleveranciers.
De overheid geeft zelf het goede voorbeeld op het gebied van energiebesparing, zuinige auto’s en het gebruik van duurzame energie en bouwmaterialen.
Er komt een heffing op het landen en opstijgen van vliegtuigen om de schadelijke milieugevolgen van het vliegverkeer terug te dringen, zolang er geen Europese kerosineheffing is.
We streven naar een zo sterk mogelijke vergroening van het belastingstelsel, waarbij milieuvriendelijk produceren wordt bevorderd en vervuilende productie zwaarder wordt belast.
We moeten zuinig zijn met het gebruik van grondstoffen.
Producenten worden verantwoordelijk gesteld voor de afvalproductie en de verpakkingsindustrie wordt aangepakt.
De illegale handel in afval via Nederland gaan we aanpakken door streng te handhaven in de havens en toe te zien op de afvalmakelaars.
In Europees verband stellen we voorwaarden voor een verantwoorde verwerking van ons afval.
De controle op en bestraffing van illegale lozingen op zee krijgt een hogere prioriteit.
Het transport van gevaarlijke stoffen dient tot een minimum te worden teruggebracht.
Gemeenten moeten op de hoogte zijn van het vervoer van gevaarlijke stoffen en rampenplannen opstellen.
Zij moeten de bevolking adequaat informeren.
Om bureaucratie te voorkomen komt er één landelijke inspectiedienst die toezicht houdt op milieu, arbeidsomstandigheden, volksgezondheid en ruimtelijke ordening.
De handhavers krijgen een ruim mandaat en doorzettingsmacht.
Er komen betere regels voor bescherming tegen bodemverontreiniging.
Er komt een nationaal plan om asbest te inventariseren en te verwijderen.
De intensieve veehouderij is in Nederland verantwoordelijk voor 14 procent van de uitstoot van broeikasgassen.
Alleen al daarom zal de veestapel verkleind moeten worden.
We stimuleren warmtekrachtkoppelingscentrales en CO2-gebruik bij tuinders.
Uitstoot gaan we ook tegen door het bevorderen van duurzame landbouw en kortere transportafstanden.
1/3 van de boerenbevolking leeft onder de armoedegrens.
Elke week verdwijnen tientallen boerenbedrijven.
Boeren horen een eerlijke prijs te krijgen voor een eerlijk product.
Verkoop onder de kostprijs wordt aangepakt.
Ruim 95 procent van de 450 miljoen landbouwdieren leeft in de bio-industrie.
De bio-industrie dringen we terug.
Nederland wordt een land met een diervriendelijke veehouderij.
Verdere schaalvergroting en megastallen gaan we tegen.
We bevorderen grondgebonden veehouderij.
Dierenwelzijnsnormen worden aangescherpt.
Verminking van dieren wordt verboden.
Het fokken en doden van dieren uitsluitend om hun bont of verenkleed wordt eveneens verboden.
Om dierenmishandeling tegen te gaan kan de rechter een verbod opleggen op het houden van dieren.
Transporten van slachtdieren over lange afstanden wordt verboden.
‘Plezierjacht’ wordt eveneens verboden.
Het preventieve gebruik van antibiotica in de intensieve veehouderij dient verboden te worden.
Het algemene gebruik moet tot het minimum worden beperkt.
In de Noordzee maken we beschermde natuurgebieden, om natuurherstel en herstel van de visstand te bevorderen.
Overbevissing gaan we voorkomen.
Het onderzoek naar vleesvervangende producten wordt bevorderd.
Biologische voeding wordt door de overheid gepromoot.
Het aantal dierproeven wordt tot een minimum beperkt.
Waar alternatieven voor dierproeven voorhanden zijn, worden deze verplicht gesteld.
Er komt een (grond)wettelijke zorgplicht voor het welzijn van dieren.
In een gezonde samenleving werken we om te leven – en niet andersom.
Na ons werk willen we op een prettige manier ontspannen.
En voldoende gelegenheid hebben om onze creativiteit te ontplooien.
Dat vereist voldoende betaalbare voorzieningen voor sport en amusement en mogelijkheden om bezig te zijn met kunst en cultuur.
En het vereist een rigoureus indammen van de almaar uitdijende recreatie- en cultuurmarkt, waarop alles van waarde een koopwaar wordt en de dikte van de portemonnee bepaalt wie zich wat kan permitteren.
In tijden van crisis is de cultuur vaak het eerste slachtoffer.
Maar juist in crisistijd kunnen kunst en cultuur een signaal zijn van nieuwe hoop en creativiteit.
Een creatieve samenleving daagt iedereen uit zichzelf te blijven ontwikkelen.
Dat kan in bibliotheken en musea, in muziekscholen en fanfares, in zangkoren en toneelclubs, op poppodia, in ateliers voor beeldende kunst en andere kleinschalige centra.
De media vormen een bron van vermaak, maar ook van informatie en confrontatie van opvattingen.
Voor een vrije en democratische samenleving is het van belang dat de media niet geheel afhankelijk worden van de commercie.
De overheid helpt daarom de vrije nieuwsgaring te beschermen.
Wie zijn geschiedenis niet kent, is slecht toegerust voor de toekomst.
Juist in een land waar de tweedeling groeit, is het van belang kennis te nemen van ons verleden.
Het door de SP gelanceerde idee voor de oprichting van een Nationaal Historisch Museum is inmiddels door het parlement en de regering omarmd.
Binnenkort kan daardoor iedereen die dat wil, daar het verhaal van onze gezamenlijke geschiedenis zien, beleven en overdenken.
De toegang tot rijksmusea wordt gratis.
Andere gesubsidieerde musea horen minstens één dag per week gratis toegankelijk te zijn.
Nederlandse muzikanten moeten een eerlijke kans krijgen om met muziek maken de kost te verdienen.
Concertbezoekers moeten wettelijk beschermd worden tegen het opdrijven van de prijzen van tickets voor concerten en evenementen.
De overheid moet in samenspraak met kunstenaars en artiesten maatregelen nemen voor subsidiëring en ondersteuning.
Beroepskunstenaars moeten een eerlijke kans krijgen om met hun eigen werk een fatsoenlijk inkomen te verdienen.
Bibliotheken zijn niet alleen kenniscentra, maar ook ontmoetingsplaatsen voor de inwoners van wijken en dorpen.
Ze verdienen daarom blijvende steun van de overheid.
Muziekscholen en fanfares, zangkoren en toneelclubs, poppodia, ateliers voor beeldende kunst en andere kleinschalige creatieve centra zijn de basis voor een breed cultureel leven.
De overheid erkent haar verantwoordelijkheid om dit culturele leven levendig te houden en waar nodig te ondersteunen.
Het maken van kunst en genieten van cultuur dicht bij huis – niet alleen in de stad, maar ook op het platteland – moet door de overheid worden aangemoedigd.
Tenminste 3 procent van de ruimte in een wijk moet worden bestemd voor sport- en speelruimte.
Jongeren hebben recht op eigen plekken in hun buurt.
Sportvelden in buurten en dorpen worden zoveel mogelijk behouden.
De compensatie van de ecotaks voor sportverenigingen blijft bestaan.
Investeringen van de overheid in de topsport horen in ieder geval gepaard te gaan met investeringen in de breedte- en amateursport.
Er komt een betere vervoersregeling voor gehandicapte sporters.
Naast sportrolstoelen komen ook andere hulpmiddelen voor gehandicapte sporters voor vergoeding in aanmerking.
De Nederlandse Publieke Omroep verdient bescherming én verdere ontwikkeling.
Voor omroepverenigingen wordt een promotie-degradatiesysteem ingevoerd op grond van bereik en waardering.
Het ledental bepaalt slechts een deel van de zendtijd.
Er komt een onafhankelijke kijkwijzer.
Kranten staan onder druk.
Verdergaande concentratie leidt tot verschraling van nieuws en opinie.
De overheid moet zich inzetten om de onafhankelijke regionale pers overeind te houden.
Om ons cultureel erfgoed en kennis ook voor de toekomst digitaal te bewaren moet gebruik worden gemaakt van open standaarden.
Internet is een vitale infrastructuur die voor ieder mens toegankelijk hoort te zijn.
Het is de taak van de overheid dat te bevorderen.
Burgers mogen niet worden afgesloten vanwege downloaden.
In internationaal verband worden voorstellen gedaan om de almacht van enkele gigaconcerns aan banden te leggen.
Gebruik van open standaarden kan helpen het internet voor iedereen open te houden.
Het toekomstige Nationaal Historisch Museum wordt voor iedereen gratis toegankelijk.
Mensen over heel de wereld zoeken elkaar steeds meer op en werken steeds meer samen.
Voor de bestrijding van armoede en rampen.
In de strijd tegen de vervuiling en voor een beter klimaat.
Om conflicten te bestrijden en oorlogen te voorkomen.
Door effectieve ontwikkelingssamenwerking, internationale afspraken en goede diplomatie.
Denken dat we met militair ingrijpen problemen kunnen oplossen, is meestal een grote vergissing,  die geen mensenlevens redt, maar kost.
De oorlogen in Irak en Afghanistan bleken dodelijke vergissingen, waarbij onze regering ernstig faalde en niet luisterde naar de bevolking.
Dat mag nooit meer gebeuren.
Daarom moeten we de NAVO – die een overblijfsel is uit de Koude Oorlog – omvormen en inbedden in een nieuwe mondiale veiligheidsorde.
Daarin horen de Verenigde Naties de leiding te nemen.
Dan kunnen we in de toekomst conflicten helpen voorkomen en de voedingsbodem voor terroristen wegnemen.
Internationale politiek is gebaseerd op een verkeerd uitgangspunt: het recht van de sterkste.
Een internationale machtsorde waarin de landen die militair dominant zijn hun zin kunnen doorzetten.
Het falen van de NAVO in Afghanistan laat zien dat zo’n orde leidt tot chaos.
In Brandhaard aarde. Internationale machtsorde of internationale rechtsorde? geven we onze visie op een betere wereldorde, die niet is gebaseerd op permanente oorlog, maar op het internationale recht.
In het rapport staat ook hoe we de Verenigde Naties willen versterken, de NAVO willen omvormen en het Internationaal Monetair Fonds (IMF) en de Wereldbank willen democratiseren.
Alle Nederlandse militairen trekken we terug uit Afghanistan.
We beginnen daar geen nieuwe missie.
Wel geven we civiele steun.
En leveren we een bijdrage in de ontwikkeling van het land.
Elke uitzending van Nederlandse militairen wordt gevolgd door een grondige parlementaire evaluatie, om te beginnen die in Afghanistan.
Omdat de Commissie-Davids niet alle vragen heeft kunnen beantwoorden, blijft een parlementaire enquête naar de inval in Irak nodig.
We zien af van de aanschaf van JSF-gevechtsvliegtuigen.
Er komt een ‘afzwaaitraject’ voor het verlaten van de militaire dienst.
Iedere militair die op uitzending is geweest wordt als veteraan beschouwd.
Veteranenzorg gaan we wettelijk regelen, zodat een goede nazorg voor de lange duur wordt gegarandeerd.
De leeftijd voor uitzending van militairen verhogen we van 18 jaar naar 21 jaar, zoals voorgesteld door de Verenigde Naties.
Nederlandse militairen kunnen alleen onder strikte voorwaarden en in het kader van de Verenigde Naties worden ingezet voor vredesoperaties.
Bij militaire missies moet respect voor internationaal recht zijn gegarandeerd, waaronder de Conventies van Genève en de mensenrechten.
Dat geldt ook voor mogelijke samenwerking met militairen uit andere landen.
Nederland neemt het initiatief voor vermindering van de wapenhandel en de naleving van de regels voor wapenexport.
Aan landen die mensenrechten schenden of in een spanningsgebied liggen worden in geen geval meer wapens geleverd.
Wapenbeurzen houden we voortaan buiten de deur.
Pensioenfondsen gaan ons pensioengeld niet meer beleggen in de wapenindustrie.
Nederland blijft het voortouw nemen in een internationaal verbod op investeringen in deze wapensystemen.
Mede door de inzet van de SP is er een internationaal verbod gekomen op clustermunitie.
Brussel moet goedkoper.
Bij de onderhandelingen over de bijdrage van Nederland aan de Europese Unie zetten we in op verlaging van deze bijdrage.
Het onnodig rondpompen van Europese subsidies moet stoppen.
De wildgroei aan agentschappen moet beperkt
en de bureaucratie moet aan banden.
Nederland spreekt haar veto uit over de volgende lange termijn begroting van de Europese Unie wanneer lidstaten daarbij niet worden verplicht hun Europese subsidies te verantwoorden.
Brusselse bemoeienis met ons onderwijs, onze gezondheidszorg, volkshuisvesting, sociale zekerheid en openbaar vervoer willen we niet.
In Europa is concurrentie ontstaan die heeft geleid tot steeds lagere belastingen op winst van bedrijven.
Betere samenwerking moet er toe leiden dat grote bedrijven landen niet tegen elkaar uitspelen en fatsoenlijk belastingen gaan betalen.
Arme landen moeten geholpen worden een fatsoenlijk belastingstelsel te ontwikkelen.
Multinationals moeten voortaan ook in die landen voldoende belasting betalen.
Nederland mag niet meewerken aan een gevechtsgroep van de Europese Unie.
De sociale rechten die in het Europese Verdrag zijn opgenomen werken we uit, met gelijk loon voor gelijk werk voor alle bedrijven.
De concurrentieregels van de interne markt worden ondergeschikt gemaakt aan vakbondsrechten en cao-afspraken.
Europese aanbestedingsregels worden herzien.
Door de lasten voor lagere overheden te verminderen en kleinere bedrijven een eerlijke kans te geven.
Terrorisme moet effectief worden bestreden, door betere internationale samenwerking van inlichtingendiensten en het opsporen en bevriezen van financieringsbronnen van terroristische organisaties.
En door het aanpakken van de structurele oorzaken van terrorisme.
Aan nog meer Europese richtlijnen die onze privacy inperken hebben we geen behoefte.
Nucleaire ontwapening in Europa krijgt prioriteit.
Amerikaanse kernwapens op Nederlandse bodem sturen we retour.
Nederland neemt het initiatief tot een internationale stop op het gebruik van wapens met verarmd uranium.
We verzetten ons tegen de sluipende ontwikkeling van de regionaal gerichte ‘oude’ NAVO naar een ‘nieuwe’ NAVO, die wereldwijd opereert als offensieve en agressieve interventiemacht, onder leiding van de Verenigde Staten.
Het nieuwe strategische concept van de NAVO moet worden voorgelegd aan het parlement, zodat de volksvertegenwoordiging een uitspraak kan doen over welke internationale veiligheidsstructuur in de toekomst het beste de vrede, veiligheid en rechtvaardigheid kan waarborgen.
En welk aandeel Nederland daarin moet hebben.
De NAVO moet in ieder geval de nucleaire doctrine laten vallen.
De Raad van Europa, de OVSE en de Verenigde Naties horen een belangrijker taak te krijgen in het voorkomen en vreedzaam oplossen van conflicten.
Het respecteren van de internationale mensenrechtenverdragen dient door ons land nadrukkelijk te worden bevorderd.
Nederland investeert in crisispreventie, vredesopbouw en bescherming van mensenrechten.
Daartoe verleent ons land steun aan lokale en internationale niet-gouvernementele organisaties die zich richten op waarneming, bescherming van mensenrechten en stille diplomatie.
Het totale budget voor ontwikkelingssamenwerking handhaven we op 0,8 procent bnp, zeker nu de crisis de arme landen zo hard treft.
Die hulp moet wel een stuk effectiever en transparanter.
Hulp moet ten goede komen aan de allerarmsten in de wereld.
Verspilling van hulp bestrijden we krachtig.
Minimaal 85 procent van de ontwikkelingshulp moet worden besteed in de ontwikkelingslanden zelf.
Directe steun voor de overheidsbegroting is riskant.
Oneigenlijke uitgaven uit het hulpbudget, zoals het kwijtschelden van schulden die nooit meer worden afbetaald, dient te worden beëindigd.
Belangrijker nog dan ontwikkelingssamenwerking is dat ontwikkelingslanden eerlijke kansen krijgen op de wereldmarkt.
De wereldhandelsorganisatie WTO moet zich minder richten op vrijhandel en veel meer op eerlijke handel.
Nederland en de EU dienen - ook als de WTO-onderhandelingen blijven vastzitten - de exportsubsidies in het Europees landbouwbeleid uiterlijk in 2013 af te schaffen.
Verdere beperking van de landbouwsubsidies is wenselijk, om te beginnen die subsidies die dierenleed, overbevissing en oneerlijke concurrentie met ontwikkelingslanden bevorderen.
Ontwikkelingslanden moeten meer vrijheid krijgen bij het maken van economische keuzes en niet worden gedwongen tot privatisering en liberalisering van publieke diensten.
In handelsverdragen van de WTO en de Europese Unie krijgen ontwikkelingslanden de ruimte om delen van hun markt te beschermen.
Israël heeft recht op erkende en veilige grenzen, de Palestijnse bevolking heeft ook recht op een eigen staat, eveneens met erkende en veilige grenzen.
Wanneer de Palestijnse Autoriteit de Verenigde Naties om erkenning van een onafhankelijke Palestijnse staat vraagt, hoort Nederland dat verzoek te steunen.
Nederland houdt vast aan uitvoering van eerdere resoluties van de Veiligheidsraad en van het internationaal recht.
Daarnaast maakt Nederland zich sterk voor een internationale dialoog met alle vertegenwoordigers van de Palestijnen.
Indien Israël doorgaat met het illegaal bouwen van woningen in bezet gebied moet Nederland in de EU aandringen op het opschorten van de associatieovereenkomst die Israël belastingvoordeel geeft bij export naar de landen van de EU.
Nederland is eind 2008 in de diepste recessie beland sinds de Tweede Wereldoorlog.
In 2009 kromp de economie met maar liefst vier procent.
Vanaf dit jaar lijkt de economie weer heel voorzichtig uit een diep dal op te klimmen.
Dit herstel is echter nog uitermate kwetsbaar.
Als gevolg van de diepe recessie zijn de belastinginkomsten van de overheid dramatisch teruggelopen.
De overheidsuitgaven zijn fors gestegen, bijvoorbeeld omdat het aantal werkloosheidsuitkeringen is toegenomen.
Het overschot op de overheidsbegroting van 0,7 procent bbp in 2008 is omgeslagen in een fors tekort van naar verwachting 6,3 procent bbp in 2010.
Bij ongewijzigd beleid verbetert dit tot zo’n 2,9 procent bbp in 2015.
Op de langere termijn dreigen echter ook hogere kosten als gevolg van vergrijzing en duurdere zorg.
Het is niet reëel en ook niet verstandig om dit gat in één kabinetsperiode van vier jaar volledig te willen dichten.
Als we in één keer zoveel bezuinigen, is de kans op een ‘double dip’ – een nieuwe recessie – groot.
Gezien de omvang van het tekort ligt een geleidelijke beperking van het tekort in de komende 10 tot 15 jaar meer voor de hand.
We willen de economie niet kapotbezuinigen of het herstel in de knop breken.
Als het economisch herstel stokt of niet doorzet, zullen we niet aarzelen om onze plannen te temporiseren.
We willen de crisis ook niet afschuiven op de gemeenten, omdat bezuinigingen daar direct van invloed zijn op de burgers.
Een gedetailleerde financiële onderbouwing vindt u als aparte bijlage bij dit verkiezingsprogramma.
Het begrotingsbeleid moet rekening houden met de kracht van het economische herstel.
Indien dat herstel niet of onvoldoende doorzet moeten al te grote bezuinigingen worden uitgesteld, om te voorkomen dat het herstel in de knop wordt gebroken.
Hierbij moet worden gekeken naar zowel de hoogte als de samenstelling van de groei.
Bij voldoende herstel moet door middel van bezuinigingen en lastenverzwaring het begrotingstekort aan het einde van de komende kabinetsperiode tot onder de 2 procent worden teruggebracht.
Forse bezuinigingen zijn mogelijk op de defensie-uitgaven en de uitgaven voor externen door de rijksoverheid en de lagere overheden.
Op de bureaucratie in de zorg, het onderwijs en bij de overheid
en door een betere inzet van ICT-middelen.
Daar staat tegenover dat de komende jaren ook miljarden nodig zijn voor verbetering van de publieke sector en bestrijding van de armoede.
De AOW-leeftijd blijft 65 jaar.
Dit wordt gefinancierd door een geleidelijke beperking van de hypotheekrenteaftrek.
De opbrengst daarvan slaat pas ver na de komende kabinetsperiode neer.
Maar het omgekeerde geldt ook voor de hogere kosten bij handhaving van de AOW-leeftijd op 65 jaar.
Naast bezuinigingen kan de overheid miljarden euro’s meer inkomsten verkrijgen, door meer belasting op hogere inkomens, vermogens en winsten.
Er komen een vermogens- en een vermogenswinstbelasting.
Ook milieuheffingen kunnen worden verhoogd.
Het hoogste tarief in de inkomstenbelasting wordt verhoogd van 52 naar 55 procent.
Er komt een nieuw toptarief van 65 procent vanaf een belastbaar inkomen van 150. 000 euro.
Aftrekposten worden over de hele linie beperkt, waardoor de overheid meer inkomsten binnenkrijgt.
De belastingtarieven zelf hoeven daardoor maar beperkt te worden verhoogd.
De progressiviteit van ons belastingstelsel neemt hierdoor fors toe.
De belasting op winsten boven 200. 000 euro wordt verhoogd van 25,5 procent naar 30 procent.
Die van 20 procent blijft ongemoeid.
Tegelijkertijd wordt de renteaftrek beperkt tot 30 procent van het brutobedrijfsresultaat, om opkoopfondsen te ontmoedigen.
Deze beperking geldt niet voor kleine bedrijven.
Er komt een strafheffing voor Nederlandse bedrijven die zich vestigen in belastingparadijzen.
Zij moeten voortaan in hun jaarverslag vermelden hoeveel belasting zij in Nederland betalen.
Nederland stopt met het kritiekloos sluiten van belastingverdragen met belastingparadijzen.
Nederland kan het initiatief nemen tot een onafhankelijk internationaal expertisecentrum voor de aanpak van belastingconcurrentie.
De hypotheekrenteaftrek wordt gegarandeerd tot een hypotheeksom van maximaal  350. 000 euro, tegen 42 procent aftrek.
Deze beperking gaat geleidelijk – over een periode van 10 jaar – in.
De aftrek van pensioenpremies wordt gemaximeerd op anderhalf keer modaal.
Het aflossen van hypotheekschuld wordt aangemoedigd.
De nominale premie voor de zorgverzekering wordt fors verlaagd.
We voeren een inkomensafhankelijke ziektekostenpremie in.
Inkomens tot omstreeks het sociale minimum worden hierbij vrijgesteld.
De zorgtoeslag wordt dan overbodig.
Het eigen risico wordt afgeschaft.
Om werken lonend te maken voor mensen met een minimumloon of net daarboven, wordt voor deze groepen mensen een inkomensafhankelijke belastingkorting ingevoerd.
In dit verkiezingsprogramma geven we de hoofdlijnen van het door ons voorgestelde beleid.
De onderbouwing ervan is te vinden in een groot aantal rapporten die we de afgelopen tijd gemaakt hebben.
Alle rapporten kunt u raadplegen op onze website: www.sp.nl.
Nederland is een mooi land, met geweldige mogelijkheden.
En volop kansen voor een mooie toekomst.
Toch maken veel mensen zich grote zorgen.
Over hun baan, over de toekomst van hun kinderen.
Zorgen over de samenleving waarin we leven en hoe we omgaan met elkaar.
De economische crisis heeft veel onzekerheid gebracht.
De afgelopen jaren hebben veel mensen het vertrouwen verloren.
In bestuurders en bankiers, politici en managers – en in elkaar.
De rechtse politiek van ‘meer markt en eigen verantwoordelijkheid’ heeft de economie in zwaar weer gebracht,
de sociale zekerheid uitgehold
en de tweedeling in ons land vergroot.
Egoïsme en zelfverrijking worden beloond,
omkijken naar een ander en zorgen voor elkaar worden steeds moeilijker gemaakt.
Dat bedreigt de samenhang in onze samenleving.
De huidige crisis is geen natuurramp, maar het gevolg van politieke keuzes.
Van bange politici, die geen verantwoordelijkheid durfden te nemen en hoopten dat de markt voor hen alle problemen zou oplossen.
Ons rijke land is door onverantwoord gedrag van bankiers, beleggers en bestuurders in grote problemen gekomen.
Mensen met de minste schuld aan de crisis dreigen nu de rekening te moeten betalen.
Werknemers en kleine zelfstandigen, jongeren en studenten, ouderen en zieken.
Zij leveren in, terwijl degenen die de economie lieten ontsporen grotendeels buiten schot blijven.
Zij gunnen elkaar belachelijke salarissen, bizarre bonussen en woekerwinsten, terwijl burgers niet eens meer weten of hun geld nog wel veilig is, hun baan blijft bestaan en er straks nog pensioen voor hen is.
Maar het kan ook anders.
Als u dat wilt.
Op 12 september bent u aan het woord.
Deze verkiezingen bepalen of onze samenleving nog harder wordt en de tweedeling nog groter, of dat we nu een andere keuze maken en we gaan bouwen aan een socialer, menselijker en duurzamer Nederland.
Hoe wilt u dat we in de toekomst met elkaar omgaan?
In wat voor samenleving wilt u leven?
Wat voor wereld wilt u voor uw kinderen achterlaten?
Die keuze is aan u!
Het kabinet-Rutte heeft ons land in de problemen gebracht.
De regering van VVD en CDA (eerst gedoogd door PVV en SGP, daarna door D66, ChristenUnie en GroenLinks) laat de allerrijksten hun gang gaan.
En bezuinigt miljarden op de burgers.
Op zorg en onderwijs, woningen en werk, toezicht en veiligheid.
Deze bezuinigingspolitiek vergroot de tweedeling in de samenleving
en verstikt de economische groei.
Daarmee raken we op een doodlopende weg.
Harde bezuinigingen leiden tot een zwakkere economie – en daarmee tot weer meer bezuinigingen.
Dat kan anders!
In dit verkiezingsprogramma presenteren wij ons bouwpakket.
Ook wij doen het zuinig aan met uw belastinggeld.
En we vragen een extra bijdrage in de kosten van de samenleving, vooral van mensen die het toch al goed hebben getroffen.
Zo kunnen we ook in crisistijd beschermen wat waardevol is en investeren in wat ons bindt.
Wij laten mensen niet in de kou staan en investeren in werk, onderwijs, zorg en zekerheid.
Juist nu gaan wij bouwen aan nieuw vertrouwen.
We hopen dat wij daarbij op uw steun mogen rekenen.
Wij pakken de oorzaken van de crisis aan.
Alleen dan kan het vertrouwen van mensen worden herwonnen.
Wij nemen onze verantwoordelijkheid.
Alleen dan kunnen we sociale voorzieningen in stand houden.
Wij bieden mensen sociale zekerheid.
Alleen dan kan het vertrouwen in elkaar worden hersteld.
Wij laten de sterkste schouders de zwaarste lasten dragen.
Alleen dan krijgen we een sterke en solidaire samenleving.
Wij kiezen voor duurzame ontwikkeling.
Alleen dan kunnen we de toekomst met vertrouwen tegemoet zien.
In provincies en gemeenten hebben we laten zien dat we goed kunnen besturen.
Nu vragen we u ons die kans te geven voor het hele land.
De SP is nodig voor een sociale regering die weet dat de politiek er is voor u – en niet omgekeerd.
Hoe?
Dat vertellen we u in dit verkiezingsprogramma.
De precieze onderbouwing van dit verkiezingsprogramma vindt u in een serie rapporten die we de afgelopen tijd hebben gemaakt.
Kijk op onze website: www.sp.nl
Daar vindt u ook een overzicht van al onze standpunten.
Europese leiders keken in de afgelopen jaren meer naar de financiële markten dan naar de behoeften van de burgers.
De Nederlandse regering doet daaraan mee.
Dat heeft geleid tot een domme bezuinigingspolitiek, die het economische herstel in Europa buitengewoon belemmert.
Dat leidt tot verlies van banen en grote financiële onzekerheid, vooral in het midden- en kleinbedrijf (MKB) – de motor van onze economie.
Politieke partijen die alle ruimte boden aan bankiers en bestuurders, aandeelhouders en speculanten, dragen een grote verantwoordelijkheid.
Dit neoliberale wanbeleid kan ons land zich niet meer veroorloven.
Het is de hoogste tijd voor een sociaal alternatief.
Naast doordachte bezuinigingen, om de staatskas op orde te krijgen,
gaan we al in 2013 drie miljard euro extra investeren in onze economie.
In het onderhoud van woningen en scholen, wegen en spoorwegen.
Door kantoorpanden om te bouwen tot woonruimte
en woningen te bouwen die energiezuiniger zijn.
Deze investeringen zijn goed voor het het midden- en kleinbedrijf.
Ook nemen we maatregelen om de sociale zekerheid en rechtsbescherming van MKB-bedrijven en ZZP-ers te verbeteren.
Een Nationale Investeringsbank verzekert dat de industrie, maar ook kleine bedrijven, meer kunnen investeren.
En we zorgen dat internet – steeds belangrijker in onze samenleving – voor iedereen toegankelijk blijft
en de privacy op het net wordt gewaarborgd.
We starten in 2013 een speciaal investeringsprogramma om onze economie weer op gang te helpen en de werkgelegenheid te bevorderen.
Dat doen we door onderhoud aan woningen en spoorwegen, scholen en universiteiten, dijken en wegen naar voren te halen.
De woningmarkt kan worden gestimuleerd door kantoorpanden om te bouwen tot woonruimte
en om te schakelen naar energiezuinige woningbouw.
We houden het BTW-tarief gelijk, want verder verhogen treft direct de koopkracht van mensen
en is heel slecht voor het herstel van de ondernemingen in het MKB.
Er komt een nieuwe nationale investeringsbank (NIB) die kredieten gaat verstrekken aan fundamenteel gezonde en goed geleide bedrijven.
Daarmee zorgen we ervoor dat bijvoorbeeld de industrie weer kan investeren en zodoende ook meer werkgelegenheid kan creëren.
Ook kan deze investeringsbank langjarige investeringen in duurzame economie financieren.
Kleine ondernemers krijgen van ons een eerlijkere kans bij overheidsopdrachten.
Aan het voortrekken van grote bedrijven maken we een einde.
De winstbelasting voor het kleinbedrijf houden we laag.
Grote bedrijven laten we daarentegen een extra bijdrage leveren.
Hoge kosten van twee jaar loondoorbetaling voor zieke werknemers zijn een groot risico voor het het midden- en kleinbedrijf en een belemmering om mensen in vaste dienst te nemen.
Daarom worden de kosten voor werknemers die langer dan een half jaar ziek zijn voortaan betaald uit een collectieve verzekering.
We gaan ook werk maken van betere regelingen voor arbeidsongeschiktheid en pensioen voor zelfstandigen zonder personeel.
We verbeteren de rechtsbescherming voor ondernemers tegen oneerlijke handelspraktijken, zoals misleiding en bedrog.
Het aantal koopzondagen blijft beperkt tot 12 per jaar.
Alleen gebieden die aantoonbaar toeristisch zijn kunnen hiervan afwijken, op voorwaarde dat de sociale belangen van betrokkenen (winkeliers en winkelpersoneel) worden gewaarborgd.
Werkgevers gaan met een eigen bijdrage meebetalen aan de uitvoering van werknemersverzekeringen.
De lasten voor het doorbetalen van ziek personeel worden voor kleine bedrijven eerlijker verdeeld.
We stellen paal en perk aan de topinkomens.
Bestuurders in de publieke en semipublieke sector verdienen voortaan niet meer dan de minister.
Bonussen bij banken en andere financiële instellingen worden volledig uitgebannen.
We stimuleren sociale partners om ondernemingen te verplichten een behoorlijk beleid te voeren en geen belachelijk hoge salarissen en bonussen te betalen.
We handhaven de ontslagbescherming.
Dat is beter voor de werknemers
en ook beter voor een stabiele economie.
De duur van de WW wordt niet verkort.
Werkgevers in het MKB hebben vaak te weinig geld om het eerste half jaar de WW te betalen, wat het aannemen van mensen op tijdelijke contracten bevordert.
Daarom zijn we tegen het betalen van het eerste half jaar WW door deze werkgevers.
De lasten voor het doorbetalen van ziek personeel worden voor kleinere bedrijven eerlijker verdeeld.
Werkgevers gaan met een eigen bijdrage meebetalen aan de uitvoering van werknemersverzekeringen.
De sollicitatieplicht van werklozen wordt afhankelijk van de individuele omstandigheden en de perspectieven op werk.
We scheiden spaar- en zakenbanken.
Zo verhinderen we dat banken nog kunnen gokken met het spaargeld van hun klanten.
Dit doen we in Europees verband.
Vooruitlopend daarop moeten Nederlandse banken alvast intern risicovolle en minder risicovolle activiteiten duidelijk scheiden.
De bankenbelasting wordt verhoogd en aangevuld door een financiële transactietaks.
Dat remt speculatie en stimuleert dat beschikbaar kapitaal wordt ingezet in de reële economie.
Om wanpresterende bestuurders beter aan te kunnen pakken worden de juridische mogelijkheden uitgebreid.
Er komt een aparte strafrechtelijke bepaling voor financieel wanbeleid.
Ook wordt de civiele aansprakelijkheid van bestuurders vergroot.
We moedigen slimme samenwerking aan tussen bedrijven, overheden en kennisinstellingen, zoals al wordt geprobeerd in Brainport in Brabant, Chemelot in Limburg, Energy Valley in Groningen, Wetsus in Friesland en Innovatiesprong Twente.
Door intensieve samenwerking kunnen onderzoek en ontwikkeling (R&D) op zulke locaties op wereldniveau komen.
Verdere innovatie ondersteunen we graag, in de industrie maar ook in de creatieve sector en de ICT.
Door bedrijfssubsidies die weinig opleveren halen we echter de bezem.
We staan terughoudend tegenover het bezetten van leerstoelen door bedrijven aan universiteiten en hogescholen.
Onze economie is gebaat bij grotere betrokkenheid van werknemers bij de besluitvorming in ondernemingen.
We willen dat werknemers tenminste de helft van het aantal commissarissen van grote ondernemingen gaan kiezen.
De ondernemingsraden kunnen we versterken als we hen instemmingsrecht geven bij fusies, overnames en over de beloningsstructuur van het management.
Massa’s mensen en ondernemingen maken dagelijks gebruik van de talloze mogelijkheden van internet.
Internet behoort daarom ook in de toekomst voor iedereen toegankelijk te blijven – en de overheid dient dat te bevorderen.
We stimuleren het gebruik van open source.
Internetproviders mogen zich niet inlaten met het verkeer van hun internetgebruikers, net zoals post- en telefoniebedrijven zich niet mogen inlaten met de brieven of telefoongesprekken van hun klanten.
Bij ingewikkelde ICT-projecten zijn aanbestedingen vaak een verkeerd middel om een goede partner te vinden.
De overheid doet er goed aan om in open overleg met het bedrijfsleven te werken aan goede ICT-oplossingen, die technisch kloppen en binnen het budget blijven.
Mensen op de werkvloer worden meer betrokken bij het ontwikkelen van ICT-toepassingen.
Er komen heldere regels voor het verzamelen, bewaren en verhandelen van profielen van internetgebruikers.
Internet en telefonie zijn van toenemend belang voor onze economie.
Juist in de ICT ligt een grote kans voor innovatie.
Daarom is het van groot belang dat deze diensten betrouwbaar werken en de overheid daarop toeziet.
Burgers en bedrijven hebben ook een grote behoefte aan continuïteit van internet en telefoon.
Vrij internet verdraagt zich moeilijk met een downloadverbod.
Dat laatste willen we dus niet.
Maar creatieve makers van bijvoorbeeld films en muziek hebben natuurlijk wel recht op een vergoeding voor hun werk.
We gaan dat in goed overleg regelen via het bestaande systeem van heffingen op dragers en media.
Het verzamelen van en handelen in gegevens van internetgebruikers door bijvoorbeeld ‘cookies’ en ‘device fingerprinting’ worden aan banden gelegd.
Overheden en bedrijven mogen niet zomaar een profiel maken of opslaan van iemand die argeloos op het internet surft.
Iedereen dient op eenvoudige wijze te kunnen aangeven niet gevolgd te willen worden op internet (‘do-not-track-me’).
Netneutraliteit staat bij ons hoog in het vaandel.
Er wordt door providers geen onderscheid gemaakt in kosten voor de ene of de andere soort data.
We wijzen het internationale handelsverdrag ter bestrijding van namaak (ACTA) af, omdat bij deze vaststelling van internationale standaarden voor handhaving van het intellectueel eigendomsrecht te weinig oog is voor de publieke belangen van velen en te veel voor de economische belangen van weinigen.
Nogal wat politici doen een beroep op de eigen verantwoordelijkheid van mensen.
Maar zij lijken zelf geen verantwoordelijkheid te durven nemen voor de samenleving.
Marktwerking in zorg en onderwijs, woningbouw en beveiliging, energievoorziening en openbaar vervoer, hebben niet alleen geleid tot duurdere voorzieningen, maar ook de zeggenschap van mensen over de samenleving verminderd.
De organisatie van ons land is te veel in handen van een (‘old boys’-)netwerk van bestuurders, die elkaar banen, bijbanen en beloningen toeschuiven en aansluiten bij invloedrijke lobby’s, zoals die van internationale bedrijven.
Dat bedreigt de democratie en ondermijnt het vertrouwen van mensen in de politiek.
Burgers moeten meer te zeggen krijgen over de inrichting van onze samenleving.
We stoppen daarom met de uitverkoop van publieke diensten,
maar maken de overheid wel efficiënter.
Ook maken we een einde aan het stapelen van bijbanen door bestuurders
en de lobby van grote bedrijven leggen we aan banden.
We stoppen met de bijzondere voorrechten van politici, zoals de riante wachtgeldregeling,
en met het nodeloos inhuren van dure externe medewerkers bij de overheid.
Met de oprichting van een ‘Huis voor klokkenluiders’ gaan we mensen die misstanden melden beter beschermen.
Buurtbewoners krijgen meer inspraak over de inrichting van en de voorzieningen in hun eigen buurt: zij weten het beste wat wel en wat niet werkt.
We willen mensen meer zeggenschap geven over dat wat van ons allemaal is.
We stoppen met de uitverkoop van publieke diensten.
De overheid wordt niet alleen hoofdverantwoordelijke voor de organisatie van goede zorg en hoogwaardig onderwijs, voldoende openbaar vervoer en duurzame energie, maar ook voor de reguliere postbezorging.
Het staatshoofd richt zich in de toekomst op belangrijke ceremoniële taken, de ministers doen het politieke regeringswerk.
Leden van het Koninklijk Huis betalen voortaan zelf hun eigen privékosten en ook – gewoon als iedereen – belasting over inkomen en vermogen.
Politici verliezen overbodige voorrechten, zoals de riante wachtgeldregeling.
Die schaffen we af.
Betaalde bijbanen voor burgemeesters en commissarissen van de Koningin passen niet.
De vergoedingen voor alle politici gaan omlaag en daarmee ook de ‘Balkenendenorm’.
Er komt een ‘Huis voor klokkenluiders’ waar iedere burger die misstanden meldt goede begeleiding, financiële ondersteuning en rechtsbescherming krijgt en maatschappelijke misstanden worden onderzocht.
Dat kan de samenleving behoeden voor corruptie en onnodige kosten.
Het toezicht van het parlement op de veiligheidsdiensten wordt verbeterd.
De Commissie van Toezicht op Inlichtingen- en Veiligheidsdiensten (CTIVD) gaat de Algemene Inlichtingen- en Veiligheidsdienst (AIVD) en de Militaire Inlichtingen- en Veiligheidsdienst (MIVD) periodiek doorlichten en toezien op de doelmatigheid van de diensten.
Er komt een einde aan de inzet van journalisten door de geheime diensten.
Herindeling van gemeenten kan alleen als dit het belang dient van de burgers.
Dit gebeurt voortaan alleen als de inwoners van de gemeenten daarmee instemmen, bijvoorbeeld via een referendum.
Dingen dubbel doen is zinloos en duur.
Daarom verminderen we de overlap van bestuurslagen in ons land.
We maken de provincies, als bestuurslaag tussen Rijk en gemeente, eenvoudiger, efficiënter en democratischer.
De waterschappen brengen we onder bij de provincies.
Bestuursregio’s heffen we op, omdat burgers hier nauwelijks inspraak hebben.
Deelgemeenten heffen we eveneens op, ten gunste van betere manieren om burgers te betrekken bij de organisatie van hun eigen buurt.
Op alle niveaus bevorderen we het schrappen van onnodige bureaucratische rompslomp.
We verbeteren de grondwettelijke verzoekschriftenprocedures in het parlement.
Burgers die zich tot de Tweede of Eerste Kamer wenden hebben recht op een serieuze behandeling van hun bezwaar.
Samenwerking met de Nationale Ombudsman ligt daarbij voor de hand.
Het aantal dure externe medewerkers van ministeries, provincies en gemeenten wordt drastisch verminderd.
De uitgaven aan externen mogen niet meer zijn dan tien procent van de personeelskosten.
We geven burgers recht op een raadgevend referendum, als versterking van de vertegenwoordigende democratie.
We streven eveneens naar het zo snel mogelijk invoeren van een correctief referendum.
Buurtbewoners krijgen meer inspraak over de inrichting van en de voorzieningen in hun buurt: zij weten het beste waar wel of geen behoefte aan is.
We zien graag dat het bestuur dichter bij de bevolking wordt gebracht.
Maar als in dat kader taken worden overgeheveld, hoort daar ook voldoende geld bij te worden geleverd.
Lobbyisten in de Tweede Kamer moeten zich voortaan laten registreren in een publiek register.
De Wet openbaarheid bestuur (WOB), die burgers inzicht geeft in overheidsdocumenten, wordt uitgebreid.
Informatie van de overheid wordt zo veel mogelijk via internet voor burgers toegankelijk gemaakt.
Veiligheid moet altijd prevaleren.
De bevolking wordt bij twijfel op tijd gewaarschuwd en niet pas als bewezen is dat een veiligheidsrisico bestaat.
Als het Nederlands wordt opgenomen in de Grondwet worden ook het Fries en het Papiaments grondwettelijk beschermd.
Bij het opstellen en uitvoeren van beleid voor Bonaire, Saba en Sint Eustatius wordt voortaan veel meer rekening gehouden met de bijzondere schaal en omstandigheden van de eilanden.
Nederland kan geen verantwoordelijkheid nemen voor goed bestuur op Curaçao, Aruba en Sint Maarten.
Daarom willen we een nieuw Statuut voor het Koninkrijk, waarin de landen elkaar hulp bieden op basis van gelijkwaardigheid.
De overheid geeft het goede voorbeeld als het gaat om de veiligheid van internetsites.
Alle overheidssites worden snel getest.
Burgers mogen er bovendien op vertrouwen dat hun gegevens niet te lang of onnodig worden bewaard.
Bescherming van privacy wordt gegarandeerd.
Mensen in ons land hebben verschillende afkomsten, maar een gedeelde toekomst.
Het regeringsbeleid heeft de onderlinge tegenstellingen eerder aangedikt dan kleiner gemaakt.
Met nutteloze symboolpolitiek en het toelaten van grove en discriminerende taal tegen migranten.
Er is onnodig tijd verloren en er zijn kansen gemist.
Grote woorden hebben de aandacht afgeleid van de echte problemen.
Jonge migranten halen minder vaak een diploma, komen moeilijker aan het werk en zijn vaker betrokken bij criminaliteit.
Als mensen niet bij elkaar wonen, niet samen werken en naar school gaan ontstaat vervreemding en groeit de verongelijktheid.
Nederland moet een land blijven waar mensen welkom zijn: als toerist, om er zaken te doen, maar ook om een veilige plek te vinden.
Tegelijkertijd moeten we eerlijk zijn over de gevolgen van migratie.
Veel migranten hebben hier hun plek onder de zon gevondenen dragen bij aan de ontwikkeling van onze samenleving.
Maar dat geldt niet voor iedereen.
Wie hier leeft, heeft gelijke rechten en plichten.
We staan niet toe dat iemand wordt achtergesteld
en treden altijd op tegen discriminatie.
We zorgen voor goede voorwaarden voor scholing, wonen en werk.
Bestrijding van discriminatie op de arbeidsmarkt – op leeftijd, religie, sekse, afkomst of seksuele geaardheid – krijgt alle prioriteit.
De arbeidsinspectie krijgt de mogelijkheid om meldingen van discriminatie te onderzoeken
en overtreders te beboeten.
Bedrijven en organisaties die aantoonbaar hebben gediscrimineerd worden door de arbeidsinspectie hard aangepakt.
‘Naming, blaming and shaming’ vinden we ook in orde om bedrijven tot beter gedrag te brengen.
Het is beter om werk naar mensen te brengen dan mensen om economische redenen te laten verhuizen naar andere landen.
We pleiten in Europees verband voor tijdelijke herinvoering van werkvergunningen voor Oost-Europese werknemers, om mensenhandel in arbeidskrachten en ontwrichting van de arbeidsmarkt tegen te gaan.
We stellen bedrijven financieel verantwoordelijk voor fatsoenlijke huisvesting, taallessen en opleiding van arbeidsmigranten.
Wie de Nederlandse cao en arbeidswetten ontduikt wordt hard aangepakt.
De arbeidsinspecties in Europa gaan beter samenwerken om koppelbazen, die werknemers als koopwaar verhandelen, aan te pakken.
Door een vergunningplicht voor uitzendbureaus bevorderen we het toezicht – en bestrijden we wantoestanden.
We pakken segregatie aan, door veel meer in te zetten op gemengde buurten en gemengde scholen.
Wij willen dat kinderen samen naar school gaan en niet apart.
We helpen scholen en gemeenten om zo veel en zo snel mogelijk gemengde scholen te krijgen.
Ze maken daartoe een plan, met betere voorlichting aan ouders over de schoolkeuze, een vast aanmeldmoment voor kinderen en maximering van de onderwijsbijdragen.
Waar dat kan werken we met dubbele inschrijflijsten, voor leerlingen met en zonder achterstand.
De marktwerking in de inburgering stoppen we en aan de voorgenomen commercialisering van de volwasseneneducatie beginnen we niet eens.
Inburgering wordt maatwerk, dicht bij huis, in de buurt.
De onderwijsinspectie ziet toe op de kwaliteit.
Oudkomers boven de 55 jaar mogen wel maar hoeven niet mee te doen aan de inburgering.
Inburgering is kosteloos voor wie zich aan de gemaakte scholingsafspraken houdt.
We schrappen het inburgeringsexamen in het buitenland voor huwelijks- en gezinsmigranten.
Kinderen van migranten zijn meer dan gemiddeld werkloos.
Dat gaan we beter aanpakken, in samenwerking met sociale partners en scholen.
Uitval in het onderwijs wordt bestreden door intensievere begeleiding.
Leerlingen die dat nodig hebben krijgen praktijkgerichte lessen.
Alle leerlingen mogen stage lopen en hun opleiding afronden.
Als we misstanden elders verminderen, hoeven ook minder mensen noodgedwongen hun land te ontvluchten.
Internationale solidariteit en samenwerking ter voorkoming of beëindiging van conflicten is dan ook van het grootste belang.
Hierbij hoort ook het stoppen van het voor arme landen schadelijke beleid van onze regering en onze bedrijven.
Nederland intensiveert de hulp aan de Europese landen aan de buitengrens van de Europese Unie om te zorgen voor beheersbare migratie, met respect voor de rechten van vluchtelingen.
Daar staat tegenover dat we in Europa ook meer zullen vragen van de landen die onze steun krijgen.
Met landen buiten de EU maken we afspraken om te stoppen met het doorlaten van duizenden migranten op weg naar Europa.
Waar mogelijk worden asielzoekers opgevangen in de eigen regio.
Nederland biedt daarbij ruimhartig hulp, ook in de vorm van capaciteitsopbouw.
In Nederland binnengekomen asielzoekers hebben altijd recht op een humane opvang.
Asielzoekers krijgen snel duidelijkheid over hun toekomst.
Bij een beslissing over hun verblijfsvergunning wordt rekening gehouden met de (politieke) situatie in het land van herkomst en de individuele omstandigheden van de asielzoeker.
Zij zijn vluchtelingen en geen criminelen – en mogen dus ook niet als zodanig worden behandeld.
Asielzoekers mogen werken om zichzelf nuttig te maken voor de samenleving en in hun onderhoud te voorzien.
In geen geval mogen asielzoekers worden opgesloten in detentiecentra als daar geen gegronde reden voor is.
Alleen als een concrete datum van vertrek vaststaat, kan een zo kort mogelijke periode in detentie gerechtvaardigd zijn.
Daarnaast wordt zoveel mogelijk gebruik gemaakt van alternatieven, zoals een beperkt beveiligde opvang – dan kan ook effectiever worden gewerkt aan terugkeer.
Asielzoekers die niet als vluchteling worden erkend en van wie is vastgesteld dat zij geen bescherming nodig hebben, behoren terug te keren.
Uitgeprocedeerde asielzoekers houden recht op opvang zolang zij actief bezig zijn met de voorbereiding van hun terugkeer.
Wie buiten zijn schuld ons land niet kan verlaten wordt niet op straat gezet en krijgt een tijdelijke verblijfsvergunning.
Als terugkeer langdurig onmogelijk is, kan deze worden omgezet in een permanente verblijfsstatus.
Ook wordt de buitenschuldverklaring ruimhartiger toegepast.
Gemeenten hebben het recht om noodopvang te bieden, het Rijk zorgt daarbij voor financiële middelen.
De strafbaarheid van illegaal verblijf schaffen we weer af.
De gezinsherenigingsprocedure voor vluchtelingen wordt versoepeld, door het wettelijk criterium ‘feitelijk behorend tot een gezin’ te schrappen
en voor vluchtelingen geen drie maanden nareis-termijn meer te hanteren.
Slachtoffers van mensenhandel krijgen het recht op een permanente verblijfsvergunning en maximale bescherming als zij bereid zijn te getuigen tegen degenen die hen hebben verhandeld.
Slachtoffers die op een andere manier meewerken bij opsporing en vervolging van mensenhandelaren, komen in ieder geval in aanmerking voor een tijdelijke vergunning.
Mensenhandel wordt harder bestreden, met oog voor de achterliggende oorzaken en mogelijke oplossingen.
Iedereen heeft recht op noodzakelijke medische zorg.
Uitgeprocedeerde asielzoekers en onverzekerde daklozen mogen daarom niet worden uitgesloten van medische hulp.
De psychische zorg aan asielzoekers wordt verbeterd, zowel bij binnenkomst als bij mogelijke terugkeer.
Er wordt rekening gehouden met stoornissen op psychisch vlak wanneer een asielzoeker niet in staat is een samenhangend verhaal te vertellen.
Psychische problemen mogen niet worden afgedaan als louter drukmiddel om een verblijfsvergunning te bemachtigen.
Er komt ook meer oog voor de psychisch-medische gevolgen van asielprocedures bij kinderen.
Nederland gaat zich stipt houden aan het Internationale Verdrag voor de Rechten van het Kind.
Vreemdelingenbewaring mag nooit bij kinderen.
Kinderen bouwen zélf verblijfsrechten op.
Kinderen die langer dan vijf jaar in Nederland zijn kunnen niet meer worden teruggestuurd.
We steunen het Kinderpardon.
De kinderrechter kijkt voortaan mee of een minderjarige in het land van herkomst kan worden opgevangen
Juist in tijden van economische onzekerheid moeten we mensen sociale zekerheid bieden.
Dat is goed voor de samenhang in de samenleving.
Het is niet zinvol om de pensioenleeftijd te verhogen als ouderen nu al niet aan het werk komen en de jeugdwerkloosheid groeit.
Het is slecht om de ontslagbescherming te verminderen als mensen massaal worden ontslagen.
Het is onbeschaafd om mensen in de sociale werkplaats te ontslaan als je weet dat ze nergens anders terecht kunnen.
Sociale zekerheid is geen probleem, het is juist een oplossing voor problemen.
Als je ziek bent, je werk verliest of ouder wordt.
Sociale zekerheid is geen kostenpost, maar de basisverzekering van onze samenleving.
Groeiende inkomensongelijkheid is sociaal niet te rechtvaardigen
en leidt economisch tot slechtere prestaties.
We helpen mensen uit de armoede en aan het werk.
De koopkracht voor mensen met een minimuminkomen verhogen we,
de rechten van gepensioneerden blijven we respecteren.
Mensen met een tijdelijk contract en zelfstandigen zonder personeel (zzp-ers) bieden we meer bescherming.
Gemeenten krijgen meer mogelijkheden om mensen aan het werk te helpen.
Het werk van mensen op de sociale werkplaats gaan we behouden,
ondernemers die mensen met een beperking in dienst nemen gaan we belonen.
We nemen maatregelen om te voorkomen dat jongeren opgroeien in armoede en mensen moeten leven van de voedselbank.
De AOW-leeftijd blijft in ieder geval tot 2020 gehandhaafd op 65 jaar.
Langer doorwerken wordt nu al aantrekkelijker gemaakt.
Sociale partners maken bindende afspraken over hoe 65-plussers aan de slag kunnen blijven, ter vergroting van het arbeidspotentieel en vermindering van de druk op het sociale stelsel.
Deeltijdwerk voor ouderen, ook in combinatie met AOW en pensioen, wordt aantrekkelijker gemaakt.
Een duurzaam en houdbaar pensioen dient te worden gegarandeerd.
Mensen die 65 worden en redelijkerwijs aan het einde van het arbeidzame leven zijn gekomen vanwege zwaar werk of lang arbeidsverleden, kunnen ook na 2020 stoppen met werken, ook als wordt beslist dat de algemene pensioenleeftijd omhoog gaat.
Sociale partners sluiten hierover met de overheid een sociaal contract.
De overheid creëert voldoende financiële ruimte om dit akkoord mogelijk te maken.
Veel effectiever dan het verhogen van de AOW-leeftijd is het verlagen van de werkloosheid van ouderen onder de 65 jaar.
Te veel oudere werknemers verliezen hun baan en slechts weinigen halen werkend hun 65ste verjaardag.
Daardoor verliezen we veel kennis en kunde.
het voorkomen van werkloosheid<U+F02F>en door een solidair stelsel van sociale zekerheid.
Sociale partners wordt daarom gevraagd bindende afspraken te maken voor beduidend grotere arbeidsdeelname van oudere werknemers.
Bijvoorbeeld door bij aanname van personeel te zorgen voor een betere afspiegeling met de leeftijdsopbouw in de beroepsbevolking,
of door kennisoverdracht te bevorderen door jongere en oudere werknemers slim aan elkaar te koppelen.
Automatisch ontslag met 65 jaar verdwijnt, waardoor langer doorwerken makkelijker wordt.
We erkennen de grote rol die sociale partners spelen bij de sociaaleconomische organisatie van ons land.
Zonder hun steun is goed beleid niet mogelijk.
Sociale partners krijgen daarom voldoende ruimte om voor eind 2013 een nieuw sociaal contract te sluiten.
Daarin wordt een samenhangend pakket voorgesteld voor werkgelegenheid, inkomenszekerheid, sociale zekerheid en pensioen – onder de randvoorwaarde van financiële haalbaarheid.
In dit sociaal contract worden in ieder geval afspraken gemaakt over het bestrijden van jeugdwerkloosheid,
het aan het werk houden en krijgen van oudere werknemers
en het voorzien in een goede en houdbare AOW- en pensioenvoorziening.
Jeugdwerkloosheid is slecht voor onze jongeren en schadelijk voor onze samenleving.
De overheid zorgt ervoor dat iedere jongere onder de 27 jaar kan werken of naar school gaat, zonder dat zij hun sociale rechten verliezen.
Schooluitval wordt bestreden door intensievere begeleiding en – voor hen die dat nodig hebben – praktijkgerichte lessen.
Opleidingen houden meer rekening met de te verwachten vraag naar arbeidskrachten, onder meer door het stimuleren van technische opleidingen in VMBO, MBO en HBO.
Er komt een betere afstemming tussen onderwijs en bedrijfsleven.
Van het bedrijfsleven worden meer initiatieven gevraagd voor stage en scholing, bijscholing en omscholing van (aanstaand) personeel.
Tegengaan van armoede kan het beste door het bieden van fatsoenlijk werk tegen fatsoenlijk loon,
het voorkomen van werkloosheid
en door een solidair stelsel van sociale zekerheid.
Door vroegtijdig hulp te bieden als armoede dreigt kan grotere ellende vaak worden vermeden.
Gemeenten krijgen meer mogelijkheden om armoede te voorkomen en te bestrijden,
schulden te saneren
en te voorkomen dat kinderen opgroeien in armoede.
Het geld voor gemeentelijke armoedebestrijding en schuldhulpverlening dient daar ook daadwerkelijk voor te worden gebruikt.
De wettelijk vastgestelde begrenzing van maximaal 110 procent van het sociaal minimum om toegelaten te worden tot het minimumbeleid wordt verruimd naar 120 procent.
Daardoor kunnen meer mensen deelnemen aan gemeentelijke regelingen en voorzieningen en culturele en sportactiviteiten.
De huishoudtoets in de bijstand wordt geschrapt.
Werken met behoud van uitkering met een inwerkperiode van drie maanden blijft mogelijk, bijvoorbeeld wanneer sprake is van een werkstage.
Wie met een uitkering volwaardig werk verricht, krijgt voortaan ook een volwaardig loon.
De koopkracht voor mensen met een minimuminkomen verhogen we.
Het sociaal minimum wordt verhoogd,
het wettelijk minimumloon beschermen we.
Wie naar vermogen werkt krijgt in ieder geval het wettelijke minimumloon.
Als loonaanvulling noodzakelijk is kunnen loonkostensubsidies worden ingezet.
De minimumjeugdlonen vanaf 18 jaar worden op termijn gelijkgetrokken met het minimumloon.
De flexibiliteit op de arbeidsmarkt is doorgeschoten en wordt ingeperkt.
Mensen met tijdelijke contracten en andere vormen van onzeker werk (uitzendkrachten, oproepkrachten, nul-urencontracten) krijgen daarom eerder recht op een vast contract.
Er komt een vergunningplicht voor uitzendbureaus.
Het wordt onmogelijk gemaakt dat werkgevers de verantwoordelijkheid voor mensen die voor hen werken kunnen ontlopen, zoals bij ‘payrolling’, waarbij personeel in dienst komt van een bedrijf, maar werkt bij een ander bedrijf.
Ook mensen met een tijdelijk contract krijgen recht op een ontslagvergoeding.
Stukloon, zoals bij postbodes, accepteren we niet.
Zelfstandigen zonder personeel (zzp-ers) die werk verrichten dat in hun sector voornamelijk in loondienst wordt gedaan, brengen we voortaan onder de sociale zekerheid.
De werkgever die hen opdracht geeft betaalt pensioenpremies en premies voor arbeidsongeschiktheid.
We handhaven de ontslagbescherming.
De duur van de werkloosheidsuitkering (WW) wordt niet verkort.
Werkgevers het eerste halve jaar van de WW laten betalen is vaak onmogelijk, vanwege gebrek aan geld in het bedrijf.
Dit bevordert ook het aannemen van mensen op tijdelijke contracten.
De sollicitatieplicht van werklozen wordt afhankelijk van de individuele omstandigheden en de perspectieven op werk.
De rechtspositie van ambtenaren, die werken voor de publieke zaak, blijft bescherming bieden tegen politieke willekeur.
De Inspectiedienst SZW gaat weer Arbeidsinspectie heten.
De Arbeidsinspectie helpt werkgevers bij het tot stand brengen van veilige en gezonde arbeidsomstandigheden.
Ze grijpt hard in bij gevaarlijke werkomstandigheden, onderbetaling, uitbuiting en overtreding van wetten en collectieve arbeidsovereenkomsten (cao’s).
De onafhankelijke positie van de bedrijfsarts en arbodiensten wordt hersteld.
Verzuimbegeleiding vindt plaats onder verantwoordelijkheid van onafhankelijke bedrijfsartsen.
Alle werkenden hebben recht op toegang tot de bedrijfsarts.
Slachtoffers van beroepsziekten en arbeidsongevallen leggen vaak een lijdensweg af om hun recht te krijgen.
We versnellen de procedures om recht te doen.
Door de rechter opgelegde of door partijen overeengekomen schadevergoedingen worden voorgeschoten door de overheid, die de schadeuitkering vervolgens zal verhalen.
Besturen van pensioenfondsen bestaan voortaan voor 1/3 uit werknemers, voor 1/3 uit werkgevers en voor 1/3 uit vertegenwoordigers van gepensioneerden.
Pensioenfondsen mogen zich niet rijk rekenen, maar hoeven zich ook niet arm te rekenen.
Nu rentes kunstmatig laag worden gehouden dreigen pensioenen gekort te worden.
Dat is niet nodig.
We stellen paal en perk aan de topinkomens.
Bestuurders in de publieke en semipublieke sector verdienen niet meer dan de minister.
Bonussen bij banken en andere financiële instellingen worden volledig uitgebannen.
We stimuleren sociale partners om ondernemingen te verplichten een behoorlijk beleid te voeren en geen belachelijk hoge salarissen en bonussen te betalen.
We kiezen in de publieke en semipublieke sector voor een nullijn voor salarissen boven twee keer modaal.
We steunen het streven van vakbonden om alle werknemers onder de bedrijfs-cao’s te brengen, zodat er een koppeling komt tussen de hoogste en laagste inkomens en de tweedeling wordt tegengegaan.
De algemeen verbindend verklaring van cao’s blijft bestaan.
Werkgevers gaan met een eigen bijdrage meebetalen aan de uitvoering van werknemersverzekeringen.
De lasten voor het doorbetalen van ziek personeel worden voor kleine bedrijven eerlijker verdeeld.
De taken van product- en bedrijfsschappen worden, voor zover van toepassing, overgenomen door de overheid en cao-partijen.
We accepteren geen loondiscriminatie tussen mannen en vrouwen.
Om vrouwen gelijke kansen te geven om te werken, worden beloningsverschillen aangepakt.
Er komen meer mogelijkheden om arbeid en zorg te combineren, voor moeders én vaders.
Sociale werkplaatsen blijven in de toekomst beschut werk bieden voor mensen met een beperking.
Sociale werkplaatsen bieden zinvol werk voor een eerlijk loon.
Goede begeleiding en aanpassing van het werk aan de beperking krijgen prioriteit.
Waar mogelijk en wenselijk bevorderen we uitstroom naar regulier werk, maar dwingen mensen niet om te werken onder het minimumloon.
Er komt een einde aan grootschalige, commerciële re-integratiepraktijken.
Gemeenten kunnen de re-integratie veel beter in eigen beheer doen.
Voor specifieke groepen die speciale begeleiding nodig hebben, kunnen gemeenten diensten van gespecialiseerde bedrijven inschakelen.
Gemeenten krijgen meer mogelijkheden om gemeentelijke leerwerkbedrijven op te richten om mensen die (nog) geen werk kunnen vinden scholing en praktijkervaring te bieden, tegen een eerlijk loon.
De gemeentelijke leerwerkbedrijven kunnen mensen die niet direct op eigen kracht een reguliere baan kunnen krijgen een publieke baan aanbieden, tegen een eerlijk loon.
Gemeenten krijgen meer mogelijkheden om bij aanbestedingen voorwaarden te stellen voor banen voor werkzoekenden.
Gemeenten worden verantwoordelijk voor een sluitend vangnet van opvangvoorzieningen voor dak- en thuislozen, begeleide woonplekken en werkprojecten.
Ontslag uit een psychiatrische of justitiële inrichting wordt gekoppeld aan opvang en begeleiding.
Jonggehandicapten krijgen voldoende begeleiding en ondersteuning bij het vinden van een baan.
Stagebegeleiding en jobcoaches worden ingezet voor een goede overgang van het praktijkonderwijs en voortgezet speciaal onderwijs naar de arbeidsmarkt.
Sociaal ondernemerschap wordt gestimuleerd.
Werkgevers die mensen met een beperking in dienst nemen, kunnen aanspraak maken op loonkostensubsidie en andere voorzieningen.
Kinderopvang dient betaalbaar te zijn en van goede kwaliteit.
Het toezicht op de opvang wordt verbeterd
en ouders krijgen meer rechten en meer inspraak in de kwaliteit en de kosten van de kinderopvang.
Kinderopvangorganisaties worden regelmatig geïnspecteerd en de adviezen van de inspecteurs van gemeentelijke of gemeenschappelijke gezondheidsdiensten (GGD) worden door de gemeenten nageleefd.
Mensen met schulden worden eerder en beter geholpen.
Schuldhulpverleners moeten daarom voldoen aan kwaliteitseisen.
De overheid ziet daarop toe.
Fraude wordt actief opgespoord.
Geldleenreclames staan we niet meer toe.
Gemakkelijke kredieten in winkels worden aan banden gelegd.
De beslagvrije voet wordt gerespecteerd,
leenbijstand wordt afgeschaft.
Maatregelen worden genomen om te voorkomen dat mensen die als gevolg van een boete worden gevangengenomen na hun gevangenisstraf nog steeds met boetes zitten.
De overheid en grote bedrijven dienen meer mensen met een beperking of gedeeltelijke arbeidsongeschiktheid in dienst te nemen en passende stageplekken te organiseren.
Daarvoor maken we een wettelijke regeling.
Gemiddeld leven we langer en gezonder.
Maar dat gaat niet vanzelf en dat geldt niet voor iedereen.
Als je ziek bent of een handicap hebt, moet je kunnen vertrouwen op goede zorg.
Dan moet je niet hoeven vrezen dat ziekenhuizen en zorginstellingen problemen verzwijgen, voor de belangen van commerciële investeerders.
Of dat je leed wordt verkocht aan een omroep.
Als je hulp nodig hebt moet je jezelf niet druk hoeven maken over je zorgpakket of je zorgverzekeraar.
Door de invoering van meer marktwerking zijn ziekenhuizen en zorginstellingen grootschaliger geworden en hebben artsen en verpleegkundigen minder tijd voor hun patiënten.
Ook is de zorg veel duurder geworden.
Medewerkers worden hoorndol van de overbodige bureaucratie.
Mensen die zorg nodig hebben en zij die zorg leveren staan centraal, al het andere is daaraan ondergeschikt.
Wij willen de zorg niet langer organiseren via concurrentie tussen aanbieders en ziekenhuizen, maar door samenwerking en een regionaal zorgbudget, op basis van de zorgbehoefte.
We gaan de zorg meer in de buurt en op een menselijke maat organiseren.
Verspilling door bureaucratie en weggooien van medicijnen en hulpmiddelen pakken we aan.
De financiering van de zorg wordt eerlijker verdeeld, zodat ook mensen met een lager inkomen altijd kunnen rekenen op goede hulp.
Bestuurders en zorgverzekeraars krijgen minder te zeggen over de zorg – patiënten, artsen en verpleegkundigen des te meer.
We komen met een offensief om te voorkomen dat mensen ziek worden.
Daarom investeren we extra in preventie.
Want voorkomen is beter dan genezen – en op termijn ook veel goedkoper.
We investeren extra in de zorg.
En preventie hoort in het basispakket.
Voorkomen is beter dan genezen en op termijn ook kostenbesparend.
We gaan het eigen risico in de zorg niet verhogen, maar juist fors verlagen.
Zo snel als het financieel mogelijk is schaffen we het eigen risico af.
Niet de dikte van de portemonnee, maar de noodzaak van zorg moet beslissend zijn.
De marktwerking in de zorg werkt contraproductief en wordt daarom gestopt – en op termijn teruggedraaid.
Winstuitkeringen aan kapitaalverschaffers leiden tot verkeerde prikkels en die wijzen we daarom af;
winstuitkering in de ziekenhuiszorg wordt daarom niet ingevoerd.
Het privatiseren van de ambulancezorg wijzen we af.
De zorg wordt via regionale zorgbudgetten gefinancierd.
Alles wat in de (goedkopere) eerste lijn gedaan kan worden, wordt daar ook gedaan.
De avond-, nacht- en weekendzorg van de huisarts en de spoedeisende hulp van ziekenhuizen worden beter op elkaar afgestemd, zodat iedereen er terecht kan.
We maken de zorgpremies volledig inkomensafhankelijk.
Inkomens tot een drempelbedrag (franchise) omstreeks het sociale minimum worden hierbij vrijgesteld.
In combinatie daarmee kan de zorgtoeslag worden afgeschaft.
Hiermee wordt ook een bureaucratisch circus van onnodig geld rondpompen beeindigd.
We vertrouwen op de professionele autonomie en beroepseer van de medewerkers in de zorg.
Prestatiebekostiging en variabele beloning (bonusgeneeskunde) passen daar niet bij.
Artsen werken in loondienst.
Door betere arbeidsomstandigheden kunnen we meer mensen winnen voor de zorg en bestaande medewerkers langer behouden.
Geweld tegen en intimidatie van zorgpersoneel tolereren we niet.
Werkgevers doen altijd aangifte tegen daders.
Voor slachtoffers komt nazorg beschikbaar.
De salarissen van bestuurders en managers van ziekenhuizen en zorginstellingen worden onder een cao gebracht en mogen een ministerssalaris zeker niet overstijgen.
Om wanpresterende bestuurders beter aan te kunnen pakken worden de juridische mogelijkheden uitgebreid.
We werken naar systematische schaalverkleining in de zorg, dichter in de buurt.
We kiezen voor zoveel mogelijk zorg in de buurt, met wijkgezondheidscentra, poliklinieken en consultatiebureaus.
Ook thuiszorg bieden we zoveel mogelijk aan op buurtniveau, net als verpleging, verzorging en dagbesteding.
Mensen met dementie krijgen een vast aanspreekpunt, één persoon die voor hen zaken regelt (‘casemanager’).
In de zorg wordt een fusiestop ingevoerd.
Fusies worden in de toekomst getoetst waarbij enkel kwaliteitsredenen doorslaggevend mogen zijn om de fusie toe te staan.
We behouden volwaardige regionale ziekenhuiszorg, waaronder verloskunde.
Mensen die dat nodig hebben kunnen blijven rekenen op een persoonsgebonden budget (PGB).
Bij aanvragen voor zorg wordt eerst gekeken of het reguliere zorgaanbod mensen goed kan helpen.
Om de kwaliteit te garanderen en fraude te voorkomen moeten alle aanbieders die PGB-zorg bieden ook zorg in natura leveren.
De vrije tarieven voor tandheelkundige zorg worden teruggedraaid, om onnodige kostenstijgingen en zelfverrijking bij tandartsen en leveranciers te voorkomen.
Voorkruipzorg gaan we tegen.
Voorrang krijgen in de zorg op andere dan medische gronden is niet toegestaan.
In plaats van de AWBZ uit te kleden, gaan we de zorgzwaartepakketten omvormen tot betere betaalvormen, op basis van zorgvraag, personeelsbezetting en omgevingseisen.
Gemeenten krijgen meer invloed op de organisatie van de zorg, zonder dat we zorgtaken overhevelen.
We bouwen alleen nog kleinschalige verpleeg- en verzorgingshuislocaties.
In de verpleegzorg krijgen ouderen recht op zelfstandige woonruimte en privacy, met op hen afgestemde zorg en voorzieningen.
Palliatieve zorg in verpleeghuizen, van hospices en in de thuiszorg, wordt uitgebreid.
We pakken de bureaucratie in de zorg aan.
Indicaties worden niet meer gedaan door logge bureaucratische organen (zoals het Centrum Indicatiestelling Zorg, CIZ) maar door huisartsen en verpleegkundigen in de wijk.
Er komen minder managers in de zorg en meer handen aan het bed.
Verspilling van medicijnen en hulpmiddelen gaan we tegen.
Het bureaucratische systeem van diagnosebehandelingscombinaties (DBC’s) verdwijnt.
De eigen bijdrage voor de tweedelijns geestelijke gezondheidszorg draaien we terug.
De geestelijke gezondheidszorg richt zich, behalve op genezing, vooral op preventie en sociaal herstel van mensen met psychische aandoeningen.
Om te voorkomen dat mensen zonder zorg op straat verkommeren of een gevaar zijn voor zichzelf of voor anderen, moet een tijdelijke gedwongen opname en behandeling mogelijk zijn.
De zorgverzekeraars worden publiekrechtelijk
en gaan regionaal werken.
Eén zorgverzekeraar wordt regionaal hoofdverantwoordelijk voor voldoende zorg.
De bevoegdheden en slagkracht van de Inspectie voor de Gezondheidszorg worden uitgebreid.
Er komt een vergunningstelsel voor privéklinieken, ter voorkoming van misstanden en risicovolle behandelingen.
De sluiting van afdelingen verloskunde in ziekenhuizen kan leiden tot gevaarlijke situaties voor moeder en kind.
Goede verloskundige zorg behoort dicht bij moeder en kind te worden aangeboden.
Om babysterfte te voorkomen bieden we meer begeleiding voor, tijdens en na de zwangerschap.
We bestrijden de sociaaleconomische gezondheidsverschillen.
De publieke gezondheidszorg is een overheidstaak: gezond gedrag moet bevorderd worden,
omgevingsfactoren kunnen veranderd worden
en huisartsen en wijkverpleegkundigen doen meer aan preventie in achterstandswijken.
Verkleining van de gezondheidsverschillen leggen we wettelijk vast als doel van beleid.
Hierin past ook het nemen van maatregelen om het alcoholgebruik te matigen
en tabaksgebruik terug te dringen.
Er komt een medisch letselschadefonds voor patiënten waaruit snel een vergoeding voor de geleden schade kan worden betaald.
Op deze manier worden ingewikkelde procedures voorkomen, evenals het traineren door verzekeraars.
Agressieve marketing en beïnvloeding van onderzoek door de farmaceutische industrie pakken we aan, door een versterking van de inspectie
en een onafhankelijk onderzoeksfonds.
Dat geldt ook voor hulpmiddelen
en ook voor mondzorg.
Voor agressieve lobbypraktijken stellen we een boete in.
De inkoop van receptgeneesmiddelen regelen we via landelijke centrale inkoop door alle zorgverzekeraars.
Zo kunnen we scherpe prijsafspraken maken en flinke bezuinigingen doorvoeren.
En zijn voor iedereen receptgeneesmiddelen beschikbaar.
Apothekersbonussen en -kortingen verdwijnen.
We streven naar invoering van een abonnementsstelsel voor de apotheker met inschrijving, op naam van patiënten, vergelijkbaar met de huisarts.
Een jaarlijkse check van medicijnsamenstelling voor oudere mensen en mensen die meer dan vijf soorten medicijnen gebruiken wordt ingevoerd.
We voeren het actieve donorregistratiesysteem in om het aantal potentiële orgaandonoren te verhogen en daarmee mensenlevens te redden.
De patiëntenbeweging geeft een stem aan mensen met een (chronische) ziekte of beperking.
Er komt een duurzame financiering die recht doet aan de verscheidenheid van de patiëntenverenigingen.
Zolang het openbaar vervoer niet toegankelijk is voor mensen met een beperking blijft het bovenregionale vervoer ‘Valys’ bestaan.
Het landelijke elektronisch patiëntendossier (EPD) gaat niet door.
We stimuleren wel goede en veilige ICT-oplossingen om regionaal gegevens uit te kunnen wisselen tussen huisarts, apotheker en de eerstelijnszorg, waarbij de privacy en de veiligheid worden gegarandeerd.
De Nederlandse Zorgautoriteit dient zich te bewijzen door meer voor de patiënt op te komen
en minder de belangen van de (grote) organisaties te dienen.
Voor de Nederlandse Mededingingsautoriteit is geen plaats in de zorg.
De mogelijke boete op samenwerking werkt verlammend voor de zorg.
Vastbinden, isoleren of drogeren van mensen in een zorgsituatie is niet toegestaan.
Slechts onder strikte voorwaarden kan hierop een uitzondering worden gemaakt.
Wanneer sprake is van gedwongen zorg, dient dit gemeld te worden, getoetst door een onafhankelijke commissie en enkel van korte duur te zijn.
Hier ziet de Inspectie voor de Gezondheidszorg scherp op toe.
Leefstijlinterventie is geen betutteling, maar kan chronische ziekten voor de toekomst voorkomen.
We zetten in op fors minder jongeren die beginnen met roken en drinken,
ook stimuleren we stoppen met roken om longziekten te voorkomen.
Tegengaan van overgewicht in het algemeen en bij jongeren in het bijzonder, krijgt extra aandacht.
Samen met de voedingssector komen we met initiatieven voor het verlagen van suiker, zout en vet in ons voedsel.
Mensen die werken in de zorg moeten niet ten prooi vallen aan verplichte flexibilisering.
Voor personeel dat met klachten zit over de kwaliteit van de zorg of de werkomstandigheden komt er een onafhankelijke klokkenluidersregeling.
Intimidatie van werknemers in de zorg pakken we hard aan.
Gemeentelijke zorg wordt versterkt, mensen die werken in de huishoudelijke verzorging verdienen een beter salaris.
Om dat te garanderen maken we gebruik van de mogelijkheden van de wet Leijten/Kant over reële basistarieven in de WMO en gaan we een minimale zorgwaardering van FWG15 voor huishoudelijk verzorgenden wettelijk vastleggen.
Geld dat gemeenten krijgen voor zorgtaken geven zij niet uit aan andere zaken.
Mantelzorgers en vrijwilligers krijgen meer ondersteuning.
Thuiszorg wordt ruimhartiger toegewezen
en de respijtzorg wordt verruimd.
We maken de bouw van mantelzorgwoningen op eigen erf mogelijk
en laten mantelzorg zwaar meetellen bij de toewijzing van een woning.
Ook wordt het voor mantelzorgers mogelijk zorgverlof op te nemen.
Onze samenleving is harder geworden.
Door toenemend egoïsme, minder normbesef en groeiende ongelijkheid.
Elk jaar worden te veel mensen in ons land het slachtoffer van een vorm van criminaliteit.
We willen niet alleen dat misdadigers effectief worden gestraft,
maar ook dat slachtoffers beter worden geholpen.
De samenleving doet steeds vaker een beroep op politie en justitie.
Dan moeten we ook bereid zijn om meer te investeren in onze agenten en onze rechterlijke macht.
Meer blauw op straat leidt tot meer veiligheid in de buurt.
Daadkrachtig optredende rechters en snelle uitvoering van opgelegde straffen helpen om het vertrouwen in het justitiële apparaat te vergroten.
Criminelen gaan we niet alleen straffen, maar ook ‘plukken’, omdat misdaad financieel nooit mag lonen.
Politieagenten geven we meer collega’s en betere arbeidsvoorwaarden.
Ook gaan we snijden in onnodige bureaucratie
en investeren in opsporing.
Gevangenissen behoren geen opleidingsinstituut te zijn voor jonge criminelen, daarom investeren we in gekwalificeerd gevangenispersoneel.
We pakken verslaving en psychische problemen van gevangenen aan en bereiden hen beter voor op terugkeer in de samenleving, om nieuwe overlast en criminaliteit te vermijden; dat scheelt slachtoffers.
Witteboordencriminaliteit gaan we harder aanpakken.
De toegang tot de rechter voor mensen met een lager inkomen blijft gegarandeerd.
Veiligheid verdient voorrang.
Er komen daarom meer agenten en betere arbeidsvoorwaarden bij de politie.
Agenten horen vooral thuis op straat en niet achter een bureau.
We investeren in extra politiecapaciteit, waarmee we ook de recherche versterken.
We snijden in onnodige bureaucratie.
Ook stoppen we met het gerommel met arbeidstijden.
De invoering van de nationale politie mag niet ten koste gaan van de zeggenschap van gemeenten over de lokale veiligheid.
Met kleinschalige politieposten in de buurt brengen we de politie dichter bij huis.
Wijkagenten zetten we niet meer in voor andere politietaken, hun plek is in de buurt.
Steeds vaker worden politietaken gedaan door bijzondere opsporingsambtenaren of particuliere beveiligers zonder de juiste opleiding en bevoegdheden.
Politietaken laten we niet over aan particuliere beveiligers.
Bijzondere opsporingsambtenaren worden veel meer de ogen en oren van de reguliere politie.
We starten een campagne om meer vrijwilligers te werven voor de brandweer.
Brandweerlieden krijgen meer inspraak: zowel op de werkvloer als in de veiligheidsregio, waar belangrijke besluiten over de brandweer worden genomen.
Er worden geen brandweerposten gesloten als dit ten koste gaat van de brandveiligheid en de kwaliteit van de brandweerzorg.
We stoppen met experimenten met minder mensen op brandweerwagens.
De acht grootste clusters met bedrijven met een groot veiligheidsrisico (volgens het Besluit Risico’s Zware Ongevallen, BRZO) krijgen een gemeenschappelijke professionele bedrijfsbrandweer, waarbij alle bedrijven op het terrein verplicht zijn aangesloten.
Agressie tegen politieagenten, brandweerlieden en andere publieke hulpverleners wordt altijd aangepakt, met stevige straffen en boetes.
We willen het aantal wapens bij particulieren sterk terugdringen,
de verkoop ervan aan striktere banden leggen
en het illegaal bezit ervan hard aanpakken.
De politie besteedt daarom meer aandacht aan de controle van wapenvergunningen en wapenbezit.
Er komt voldoende capaciteit bij de politie en het Openbaar Ministerie om alle aangiften in behandeling te nemen.
De mogelijkheden om anoniem aangifte te doen worden verbeterd.
Politie en Openbaar Ministerie dienen slachtoffers op de hoogte te houden hoe hun zaak verloopt.
Daders moeten betalen voor de schade die hun slachtoffers hebben geleden.
Door de rechter opgelegde schadevergoedingen worden voorgeschoten door de overheid, die het geld vervolgens bij de dader int.
Voor ingewikkelde zaken zoals kinderporno, cybercrime, milieudelicten, mensenhandel en zedendelicten krijgen politie, Openbaar Ministerie en rechters voldoende kennis en expertise.
Pooiers (‘loverboys’) worden hard aangepakt, ook als er geen aangifte van strafbare feiten is gedaan – bijvoorbeeld omdat het slachtoffer dit niet durft.
Ook mensen met weinig geld dienen hun recht te kunnen halen.
Dat vereist een toegankelijk stelsel van rechtsbijstand.
De griffierechten worden niet verhoogd.
We zijn blij met de recente wetten die het mogelijk maken om definitief geworden vonnissen te herzien indien er sprake is van mogelijke justitiële blunders.
Instelling van een onafhankelijke Revisieraad blijft echter nodig.
Fraudebestrijding krijgt meer prioriteit, ook bij acquisitie en faillissementen.
De capaciteit en expertise bij politie en Openbaar Ministerie worden uitgebreid
en ook de rechterlijke macht krijgt meer deskundigheid.
Omdat misdaad nooit mag lonen wordt crimineel geld altijd ‘geplukt’ van criminelen.
Daarvoor zijn meer financieel rechercheurs nodig, die zichzelf ruimschoots terugverdienen.
Witteboordencriminelen berokkenen de samenleving grote schade en zullen we daarom hard straffen.
Er komt betere voorlichting over de gevolgen van drank- en drugsgebruik voor jongeren en voor hun ouders.
De verkoop en teelt van softdrugs voor de Nederlandse markt wordt gelegaliseerd en gereguleerd, om overlast en criminaliteit tegen te gaan.
Daarmee kan ook de controle op de kwaliteit en de voorlichting worden verbeterd.
We hebben geen behoefte aan een wietpas.
Verkoop en productie van harddrugs blijven strafbaar.
Gebiedsverboden en meldplichten kunnen helpen overlastgevers tijdelijk te weren
en mensen weg te houden uit de omgeving van hun slachtoffers.
Gevangenissen worden niet geprivatiseerd.
Het opsluiten van criminelen blijft een overheidstaak.
In de gevangenissen verrichten gedetineerden zoveel mogelijk zinvolle arbeid voor de samenleving.
Het geld dat daarmee kan worden verdiend wordt deels verplicht gespaard voor slachtoffers van misdrijven.
In gevangenissen komt meer aandacht voor de resocialisatie van gevangenen, direct na aanvang van de detentie.
Hier beginnen we met de aanpak van verslaving en psychosociale problemen.
Ernstig psychisch gestoorde gedetineerden horen thuis in een beveiligd psychiatrisch ziekenhuis.
Ex-gedetineerden krijgen een betere begeleiding bij hun terugkeer in de maatschappij.
De bureaucratie bij de reclassering gaan we flink te lijf.
Jeugdgevangenissen behoren geen kweekvijver te zijn voor jonge criminelen.
Ze zijn nu erg duur
en niet effectief in het terugdringen van recidive.
De jeugdgevangenissen zijn er alleen voor de ernstigste delicten.
Er wordt meer gebruik gemaakt van alternatieve straffen die wel effectief zijn, zoals gedragstherapie
en therapievormen waarbij het gezin wordt betrokken.
Minderjarigen worden berecht volgens het jeugdstrafrecht.
Het Nederlandse voorbehoud over artikel 40 van het Internationaal verdrag inzake de rechten van het kind (recht op rechtsbijstand voor jeugdigen) wordt ingetrokken.
Het College Bescherming Persoonsgegevens krijgt meer sanctiemogelijkheden en moet hogere boetes kunnen opleggen als er sprake is van schending van privacy.
In Europees verband pleiten we voor afschaffing van de vingerafdruk in het paspoort.
Met voorstellen die de privacy van burgers inperken kunnen we alleen instemmen als de effectiviteit en de noodzaak van deze maatregelen zijn aangetoond.
Internet is een nieuwe bron van inkomsten voor tal van criminelen.
We gaan veel actiever optreden tegen allerlei vormen van internetcriminaliteit.
Illegaal gokken via het internet gaan we bestrijden.
Discriminatie van homo’s, lesbo’s, biseksuelen, transseksuelen etc. tolereren we niet.
Geweld tegen hen wordt altijd door politie en justitie geregistreerd en aangepakt.
Meer aandacht is nodig voor het voorkomen van huiselijk geweld en eerwraak.
Terrorisme dient effectief te worden bestreden, door betere internationale samenwerking van inlichtingendiensten
en het opsporen en bevriezen van financieringsbronnen van terroristische organisaties.
En door het aanpakken van de structurele oorzaken van terrorisme (zoals armoede, onderdrukking en haatzaaierij).
Aan nog meer Europese richtlijnen die onze privacy inperken hebben we geen behoefte.
Juist in crisistijd moeten we investeren in beter onderwijs.
Dat is de beste manier om de economie en onze samenleving blijvend sterker te maken.
Kinderen met een stoornis of beperking dreigen hun passend onderwijs te verliezen.
Leerlingen die een vak willen leren raken verloren in grote leerfabrieken.
Studenten zien dat hun studie onbetaalbaar dreigt te worden.
Daardoor beperken we de mogelijkheden van jonge mensen om hun toekomst in eigen hand te nemen.
Bestuurders van onderwijsinstellingen kijken te veel naar geld en cijfers en lijken de onderwijzers en de leerlingen uit het oog verloren.
Dat heeft geleid tot hoge beloningen voor managers, maar slechte diploma’s voor studenten.
Wij gaan geen nullijn invoeren voor medewerkers in het onderwijs en ook geen prestatieloon.
We gaan wel werken aan kleinere scholen en kleinere klassen, zodat leerlingen en leraren, ouders en schoolleiding een gemeenschap kunnen vormen.
We beperken de macht van schoolbestuurders.
Kinderen die dat nodig hebben kunnen rekenen op speciaal onderwijs.
Beroepsonderwijs vindt plaats in kleine vakscholen, waar jongeren les krijgen van mensen uit de praktijk.
We morrelen niet aan de studiefinanciering en de basisbeurs
en nemen maatregelen om de onafhankelijkheid van het wetenschappelijk onderzoek te waarborgen.
We gaan extra investeren in het onderwijs
en zien af van de nullijn voor leraren.
We morrelen niet aan de studiefinanciering en de basisbeurs.
De boete voor ‘langstudeerders’ schaffen we af.
Ook willen we meer tijd voor onderwijs
en minder geld- en tijdverlies door bureaucratie en regeldrift.
Schoolmanagers gaan ook zelf lesgeven.
Er komt geen prestatiebeloning voor leraren.
Goed onderwijs vergt bevoegde leraren.
Onbevoegde leraren halen binnen twee jaar hun bevoegdheid.
Leraren hebben op termijn een masterdiploma – met uitzondering van praktijkleerkrachten.
Het niveau van de lerarenopleidingen gaat omhoog.
Lerarensalarissen stellen we landelijk vast,
we korten op het aantal onderwijsmanagers.
We voeren een maximale klassengrootte in voor het basisonderwijs.
Gaandeweg komt op elke basisschool extra ondersteuning, bijvoorbeeld via schoolconciërges of onderwijsassistenten.
Ook zetten we ons in voor schoolzwemmen voor ieder kind.
We starten in 2013 een investeringsprogramma om onze economie weer op gang te helpen, waaronder investeringen in scholen en universiteiten.
Het is van belang om taal- en onderwijsachterstanden zo vroeg mogelijk op te sporen.
Medewerkers in kinderdagverblijven en voorscholen zijn daartoe opgeleid.
Scholen zijn geen toetsfabrieken, we houden geen verplichte CITO-toets in het basisonderwijs.
Er komt meer aandacht voor de vormende taak in het onderwijs, bijvoorbeeld door middel van meer uren burgerschapskunde of maatschappijleer.
De vakleerkracht moet terug in het basisonderwijs.
Dankzij een fusietoets worden nieuwe scholenfusies streng getoetst.
Om schaalverkleining te stimuleren zorgen we dat scholen de kans krijgen uit een groot schoolbestuur te stappen.
We stimuleren de bouw van kleine scholen, bijvoorbeeld door extra financiële steun.
De bezuinigingen op het zogenoemde ‘passend onderwijs’ worden teruggedraaid.
Voor leerlingen met een stoornis of beperking dient op alle niveaus speciaal onderwijs beschikbaar te zijn.
Geld voor zorgleerlingen wordt besteed aan begeleiding, niet aan andere zaken.
We hervormen de onderwijsinspectie.
Inspecteurs krijgen genoeg tijd om scholen te bezoeken in plaats van zich met papieren bezig te houden.
Jeugdwerkloosheid is slecht voor onze jongeren en schadelijk voor onze samenleving.
De overheid zorgt ervoor dat iedere jongere onder de 27 jaar kan werken of naar school gaat, zonder dat zij hun sociale rechten verliezen.
Schooluitval wordt bestreden door intensievere begeleiding en – voor hen die dat nodig hebben – praktijkgerichte lessen.
Opleidingen houden meer rekening met de te verwachten vraag naar arbeidskrachten, onder meer door het stimuleren van technische opleidingen in VMBO, MBO en HBO.
Er komt een betere afstemming tussen onderwijs en bedrijfsleven.
Van het bedrijfsleven worden meer initiatieven gevraagd voor stage en scholing, bijscholing en omscholing van (aanstaand) personeel.
Uitval in het voortgezet en beroepsonderwijs pakken we aan door intensievere begeleiding.
Leerlingen in het voortgezet onderwijs en het MBO behoren soepel te kunnen doorstromen.
Belemmeringen om te ‘stapelen’ (bijvoorbeeld van VMBO naar HAVO en VWO) ruimen we op.
En leerlingen die daarmee geholpen worden, bieden we praktijkgericht onderwijs in kleine vakscholen.
Er is een tekort aan technisch geschoold personeel.
We stimuleren jongeren daarom technische opleidingen in het middelbaar en hoger beroepsonderwijs te volgen.
We zien ook graag dat de eerste twee jaren van het MBO worden samengevoegd met het VMBO, waardoor een vakschool van zes jaar mogelijk wordt.
Het eindniveau van het MBO wordt centraal vastgesteld en er komen landelijke examens.
Grote MBO-scholen worden gestimuleerd om zich op te splitsen.
Het aantal stageplaatsen gaat omhoog.
Kleine ondernemers krijgen de mogelijkheid om een Erkend Leerwerkmeester te worden.
Ze worden daarbij goed begeleid door de school.
Zo komen meer stageplekken beschikbaar, juist ook voor de doelgroepen MBO niveau 1 en 2 en voor leerlingen uit het praktijk- en speciale onderwijs.
Er komt een OV-jaarkaart voor 16- en 17-jarige jongeren in het MBO.
In het HBO wordt beter toezicht gehouden op het eindniveau.
Waar mogelijk voeren we landelijke examens in.
We stoppen met de perverse diplomabonus, want kwaliteit gaat boven rendement.
Grote hogescholen worden gestimuleerd zich op te splitsen.
We willen geen fusies tussen HBO-scholen en universiteiten.
Een master haal je op de universiteit, niet op het HBO.
In het hoger onderwijs zetten we in op meer kleinschalige opleidingen met intensieve begeleiding.
We zien af van de prestatieafspraken waarbij instellingen worden afgerekend op het aantal diploma’s dat ze uitreiken.
Scholen laten zien welk deel van het budget daadwerkelijk in het onderwijs terecht komt.
Zo nodig hanteren we een maximumpercentage voor bureaucratie.
De subsidies aan overbodige organisaties als de HBO-raad, de MBO-raad, de VO-raad en de PO-raad schaffen we af.
Om wanpresterende bestuurders beter aan te kunnen pakken worden de juridische mogelijkheden uitgebreid.
Zij mogen ook geen nieuwe onderwijsfuncties bekleden.
In het onderwijs verdient niemand meer dan een minister.
Er wordt onderzoek gedaan naar een nieuw bestuursmodel in het onderwijs.
Inzet is het aan banden leggen van de macht van bestuurders,
schaalverkleining
en vermindering van de bureaucratie.
Er wordt een experiment gedaan waarbij het budget direct naar scholen gaat in plaats van naar het schoolbestuur.
Laaggeletterdheid (functioneel analfabetisme) gaan we beter aanpakken.
Daarmee helpen we veel mensen die nu vaak problemen hebben om mee te komen in de maatschappij.
We houden ook meer rekening met mensen die niet (goed) kunnen werken met internet, met name ouderen.
Het onderwijs voor volwassenen blijft publiek en voor iedereen toegankelijk.
Om de toegankelijkheid voor studenten uit gezinnen met een laag inkomen te verbeteren, verhogen we de aanvullende beurs.
Aan een leenstelsel hebben we geen behoefte, omdat scholieren en studenten hier geen belang bij hebben.
Het collegegeld voor de tweede studie wordt niet verhoogd, maar gelijkgesteld aan het wettelijk collegegeld.
Sponsoring en reclame horen niet thuis op scholen.
Ouderbijdragen moeten aan een maximum worden gebonden
en iedereen hoort te weten dat betaling niet verplicht maar vrijwillig is.
We hebben belang bij meer onafhankelijk wetenschappelijk onderzoek.
Daar willen we meer geld voor beschikbaar stellen.
Opdrachtgevers en onderzoekers houden zich voortaan aan de gedragscode voor onafhankelijk onderzoek van de Koninklijke Nederlandse Academie van Wetenschappen (KNAW).
Fundamenteel onderzoek wordt bevorderd, we verzetten ons tegen de trend dat wetenschappers zich steeds meer moeten richten op onderzoek dat direct economisch nut heeft.
Alle leerlingen krijgen een acceptatierecht, mits de ouders de grondslag van de school respecteren.
Alle scholen hebben een acceptatieplicht.
Discriminatie is bij Grondwet verboden.
Het weigeren van leraren en leerlingen op grond van afkomst, huidskleur of seksuele voorkeur tolereren we niet.
Gemeenten blijven verantwoordelijk voor de bouw en het onderhoud van schoolgebouwen.
De financiële middelen voor onderwijshuisvesting blijven lopen via de gemeenten.
We helpen scholen en gemeenten om zo veel en zo snel mogelijk gemengde scholen te krijgen, met kinderen van verschillende afkomst.
Ze maken daartoe een plan, met betere voorlichting aan ouders over de schoolkeuze,
een vast aanmeldmoment voor kinderen
en maximering van de onderwijsbijdragen.
Waar dat kan werken we met dubbele inschrijflijsten, voor leerlingen met en zonder achterstand.
Ons land kent een lange traditie van sociale volkshuisvesting.
Door slechte politieke besluitvorming, falend toezicht en te veel ondoordachte marktwerking is een aantal woningcorporaties zich gaan gedragen als vastgoedbedrijf.
We stimuleren corporaties om meer verantwoordelijkheid te nemen voor de bouw en onderhoud van betaalbare woningen voor mensen met een laag en middeninkomen.
En om meer te investeren in de leefbaarheid van de buurt.
Voor ons is de buurt de schaal van de toekomst.
Door aanpassing van de hypotheekrenteaftrek brengen we de woningmarkt beter in evenwicht.
En maken we een einde aan de geldverslindende subsidie van villa’s van mensen die best zonder die subsidie kunnen.
Huisjesmelkers worden hard aangepakt.
De bouw is belangrijk voor Nederland, maar voor zakkenvullers is geen plaats meer.
Wel voor meer innovatie en duurzame bouw.
Met veel mensen op een kleine ruimte heeft Nederland een sterke traditie om zaken zo goed mogelijk af te stemmen.
Maar die traditie staat onder druk: lange linten met kantoren en bedrijven omzomen snelwegen, het Groene Hart wordt aan alle kanten aangevreten en gemeenten steken zich zwaar in de schulden door overmatige activiteit op de grondmarkt.
Dure villa’s verdringen caravans en campings en mensen worden in onzekerheid gelaten over het gebruik van recreatiewoningen.
Op sommige plaatsen is tekort aan ruimte, andere delen van Nederland dreigen juist leeg te lopen.
De hypotheekrenteaftrek wordt in tien jaar tijd afgetopt voor hypotheekschulden tot 350.000 euro.
Het percentage waartegen kan worden afgetrokken wordt gemaximeerd op 42 procent.
Zo zorgen we ervoor dat de subsidie weer effectief wordt en ‘villasubsidie’ verdwijnt.
Het aflossen van hypotheekschulden wordt aangemoedigd.
De overdrachtsbelasting gaat in combinatie hiermee geleidelijk omlaag tot twee procent.
Voor starters op de woningmarkt komt een tijdelijke startersaftrek om de woningmarkt los te trekken.
Als onderdeel van een stimuleringspakket voor de economie komt een aanzienlijk bedrag beschikbaar voor woningcorporaties, om de bouw van goedkope huurwoningen te versnellen en te verhogen.
Deze middelen voor woningcorporaties komen alleen beschikbaar in ruil voor concrete afrekenbare afspraken over de bouw van goedkope huurwoningen.
Sloop van sociale huurwoningen wordt aan banden gelegd.
De zeggenschap van de huurders over de corporaties wordt versterkt.
Zij krijgen een wettelijk vastgelegd initiatiefrecht, waarmee zij de verhuurder kunnen verzoeken om redelijke maatregelen (zoals brand- of geluidswerende voorzieningen) te nemen tegen een redelijke huurverhoging.
Grote corporaties die onder de maat presteren kunnen worden opgeknipt.
De woningverdeling voor sociale woningbouw wordt geëvalueerd en – waar mogelijk – verbeterd.
Er komt geen extra vijf procent huurverhoging voor inkomens boven de 43.000 euro.
De uitvoering van de huurtoeslag door de Belastingdienst wordt verbeterd.
De huurprijsbescherming wordt uitgebreid van 650 euro naar 850 euro.
De huren mogen jaarlijks niet meer stijgen dan de inflatie.
Woningcorporaties worden terughoudend met de verkoop van woningen.
Huurwoningen mogen maximaal een jaar te koop staan, daarna komen zij weer beschikbaar voor verhuur.
De betaalbaarheid van woningen voor starters vergroten we door bij verkoop van corporatiewoningen een korting te geven, in combinatie met een terugkoopregeling bij doorverkoop (‘maatschappelijk gebonden eigendom’).
Gemeenten en woningcorporaties maken in samenspraak met huurdersorganisaties prestatieafspraken over nieuwbouw, onderhoud van woningen en de leefbaarheid van de buurt.
Daarin wordt ook geregeld dat voldoende sociale huurwoningen beschikbaar blijven.
We willen betaalbare woningen voor ouderen in bestaande wijken, zodat mensen op latere leeftijd in hun eigen wijk kunnen blijven wonen.
De zogenaamde ‘Donnerpunten’ komen te vervallen, waardoor de doorstroming op de huurmarkt beter zal aantrekken en de meer aantrekkelijke gebieden voor iedereen bereikbaar worden.
De grens van 34.000 euro als inkomenseis voor een sociale huurwoning moet ongedaan worden gemaakt, door Europese afspraken aan te passen.
Er komt meer toezicht op de handel in onroerend goed of grond door woningcorporaties.
Eventuele schade ten gevolge van vastgoedtransacties verhalen we op de bestuurders van de corporatie.
Overal waar woningnood is, gaan gemeenten de leegstand bestrijden.
De Wet kraken en leegstand wordt herzien en aangepast.
De maximale termijn voor tijdelijke verhuur wordt teruggedraaid naar vijf jaar.
De overheid stimuleert duurzaam en energiezuinig bouwen en renoveren.
Bouwvergunningen voor bestaande gebouwen worden alleen afgegeven als het gebouw minimaal voldoet aan energielabel D.
Woningcorporaties gaan verplicht meer werk maken van de warmte-isolatie van bestaande woningen.
Het eigenwoningforfait wordt lager naarmate het energielabel beter is.
Een collectieve complexgerichte aanpak van groot onderhoud en energiebesparing in wijken met veel eigen woningbezit wordt bevorderd.
Gemeenten worden verantwoordelijk voor een sluitend vangnet van opvangvoorzieningen voor dak- en thuislozen, begeleide woonplekken en werkprojecten.
Ontslag uit een psychiatrische of justitiële inrichting wordt gekoppeld aan opvang en begeleiding.
Mensen die vóór 31 oktober 2003 permanent van hun recreatiewoning gebruik maakten krijgen een persoonsgebonden ontheffing om daar te blijven.
In andere gevallen wordt landelijk één lijn getrokken.
De preventieve toets op het Bouwbesluit (in de bouwvergunning) wordt afgeschaft en vervangen door een wettelijke garantie.
Daardoor weet de koper zeker dat de woning die hij koopt voldoet aan de wettelijke eisen.
Het Bouwbesluit wordt vereenvoudigd.
Voor de 80 procent simpele projecten komt er een vereenvoudigd bouwbesluit; voor de 15 procent projecten in het middensegment blijft de huidige situatie gehandhaafd; voor de 5 procent ingewikkeldste projecten komt er een landelijk kenniscentrum met maatwerk.
Er komt een vierjaarlijkse APK-keuring voor woninginstallaties, gecombineerd met het periodiek onderhoud aan de CV-installatie.
18. Goede woningbouw kan niet zonder goede bouwvakkers.
De financiering van de scholing voor bouwvakkers wordt verbeterd, waardoor ook zzp-ers, uitzendbureaus en buitenlandse aannemers gaan meebetalen aan het scholingssysteem.
Daardoor kunnen ook deze bouwvakkers gebruik maken van het scholingsaanbod.
De rijksoverheid neemt de regie in de duurzame ruimtelijke inrichting van ons land,
voor een goede verdeling van wonen en natuur, economie en recreatie.
Zo voorkomen we dat het landschap verder versnippert en verrommelt.
Ook neemt de rijksoverheid meer regie bij de aanleg van windmolenparken.
We nemen maatregelen om het verdwijnen van kleine winkels tegen te gaan in een structuurvisie winkelvoorzieningen.
Deze structuurvisie hoort ook richtinggevend te zijn voor de locatie en omvang van non-food winkellocaties (zoals meubelboulevards) met een verzorgingsgebied van 20 kilometer of meer.
Woningbouw vindt vooral plaats in en rond de stedelijke kernen (‘inbreiding’), waartussen voldoende groene, open ruimte blijft.
We bestrijden grondspeculatie.
De meerwaarde die de grond oplevert als gevolg van de verandering van bestemming hoort voortaan ten goede te komen aan de gemeenschap.
We pakken de leegstand aan van kantoren, bedrijfshallen en winkels.
Door fiscale prikkels, regionaal grondbeleid, leegstandsverordeningen en doordacht beheer van bedrijfsterreinen zorgen we ervoor dat gebouwen en gebieden een nieuwe bestemming krijgen.
We stoppen met de fiscale bevoordeling van leegstand.
We willen zo veel mogelijk werk in de krimpgebieden behouden.
Samen met gemeenten in krimpregio’s wordt actief gezocht naar nieuwe strategieën om voorzieningen als winkels, scholen, zorginstellingen, het gemeenteloket en de bibliotheek bereikbaar te houden, ook voor mensen die geen auto hebben.
Krimpregio’s hebben bijzondere problemen, maar bieden ook nieuwe kansen.
Provincies bewaken dat gemeenten in krimpregio’s een gezamenlijke planning maken voor de bouw en sloop van woningen, kantoren en bedrijventerreinen en maatschappelijke voorzieningen, zodat ze elkaar versterken in plaats van beconcurreren.
De rechtsbescherming van eigenaar-bewoners op erfpachtgrond wordt verbeterd, door invoering van een wettelijk verplicht modelcontract voor nieuwe overeenkomsten.
Bestaande erfpachtovereenkomsten worden omgezet op het moment dat een woning verkocht wordt.
De overheid zorgt voor een zorgvuldig welstandstoezicht en monumentenbeleid.
Het wordt verplicht om gebieden in de directe omgeving van rijksmonumenten in een gemeentelijke welstandsnota op te nemen.
Het beleid om monumenten in eigendom van het Rijk met primair een erfgoedfunctie af te stoten wordt stopgezet.
Het project om via kadasterinformatie, gekoppeld aan de WOZ-waarde van gebouwen, criminele vastgoedtransacties op te sporen wordt uitgebreid.
Nederland is een waterland.
Bij ruimtelijke plannen wordt de bestaande watertoets verbeterd door landelijke standaardeisen te stellen aan de inhoud van de toets.
Zo zorgen we ervoor dat ruimtelijke ontwikkelingen geen risico opleveren uit het oogpunt van waterveiligheid en zo veel mogelijk leiden tot verbetering van de waterkwaliteit.
Een derde van de belangrijkste dijken en dammen voldeed bij de laatste inspectie niet aan de veiligheidsnormen.
Gelet op de mogelijke gevolgen van klimaatverandering willen we dat over maximaal 12 jaar de primaire waterkeringen minimaal voldoen aan de veiligheidsnormen van 1960.
Waterveiligheid en meer natuur kunnen prima samengaan: in veel gevallen kan natuur worden gebruikt als buffer of overloop in tijden van wateroverlast.
We maken een bestemmingsplan voor de Noordzee waarin een goede zonering van het Nederlands deel van het continentaal plat wordt geregeld.
Minstens een derde van het continentaal plat krijgt primair een natuurbestemming.
Dat betekent dat er niet mag worden gevist.
Medegebruik van dit gebied voor andere functies wordt alleen toegestaan voor zover de visstand daar niet onder lijdt.
Rioolbeheer (een gemeentelijke taak) en afvalwaterzuiveringen (door het waterschap) worden samengevoegd in regionale nutsbedrijven.
Dat levert een aanzienlijke besparing op.
Op langere termijn zouden deze nutsbedrijven kunnen fuseren met de drinkwaterbedrijven in de regio tot brede publieke waterbedrijven.
De verbetering van de waterkwaliteit wordt vooral aangepakt bij de bron, onder andere door het terugbrengen van het gebruik van bestrijdingsmiddelen en (kunst)mest.
Erkende lange-afstandsfietsroutes en -wandelroutes worden beter beschermd, zodat ze verkeersluw en veilig blijven, waardevolle cultuurlandschappen langs de routes bewaard blijven en ongewenste ruimtelijke ontwikkelingen zoveel mogelijk worden voorkomen.
Lange files en haperend openbaar vervoer zijn vervelend voor iedereen en slecht voor de economie.
Een modern land verdient moderne, betrouwbare, schone en snelle vormen van vervoer.
Daarom nemen we maatregelen om de bestaande wegen en spoorwegen beter te gebruiken.
Door auto’s te voorzien van slimme communicatie- en detectietechnieken en een modern beveiligingssysteem in te voeren waardoor treinen dichter op elkaar kunnen rijden.
De overheid gaat zelf verantwoordelijkheid nemen voor het openbaar vervoer, daarom voegen we NS en ProRail samen tot een nieuw overheidsbedrijf.
We stoppen met de verplichte aanbesteding van regionaal bus- en treinvervoer en geven overheden de mogelijkheid om eigen vervoersbedrijven te beginnen.
Wij nemen maatregelen voor een verantwoorde groei van het vervoer,
maar ook voor een betere luchtkwaliteit en minder geluidoverlast.
Door stillere voertuigen en betere afscherming van wegen en spoorlijnen.
Maar ook door het stimuleren van alternatief vervoer: van weg naar spoor en binnenvaart, of van auto naar fiets.
De vervuiler betaalt: belastingen en heffingen worden daarom minder gebaseerd op het bezit en meer op het gebruik en de milieueffecten.
Door een nieuwe visie op mobiliteit, goed ruimtelijk beleid, variabele werktijden en het bevorderen van thuiswerken kunnen we de files helpen terugdringen.
NS en ProRail worden onderdeel van één publiek nutsbedrijf.
Zo wordt de samenwerking versterkt en voorkomen dat de bedrijven langs elkaar heen werken.
De minister van Infrastructuur en Milieu is eindverantwoordelijk voor de kwaliteit van het spoorvervoer.
Al het binnenlandse reizigersvervoer per spoor wordt weer onderdeel van één vervoervergunning.
In deze concessie worden veel duidelijker prestatieafspraken gemaakt over de treinfrequenties, de gemiddelde snelheid, de punctualiteit, de veiligheid en de kwaliteit van de dienstverlening.
In de eerst komende concessie wordt ook vastgelegd dat alle treinen een toilet krijgen.
Binnen het budget voor infrastructuur wordt meer geld vrijgemaakt voor investeringen in regionale spoorlijnen.
Er komt een OV-jaarkaart voor 16- en 17-jarige jongeren in het MBO.
Er komt geen forensentaks.
De verplichte aanbesteding in het openbaar vervoer wordt afgeschaft.
Provincies en gemeenten krijgen de mogelijkheid om het stads- en streekvervoer door een eigen nutsbedrijf te laten verzorgen.
Er komen landelijke basisafspraken over de prestatie-eisen in het stads- en streekvervoer.
Ontbrekende trajecten in het spoorwegnet worden opgevuld met snelwegbussen, die ook de bereikbaarheid van grote bedrijventerreinen kunnen verbeteren.
Er komt meer aandacht voor openbaar vervoer in dunbevolkte regio’s, om te voorkomen dat dorpen alleen nog maar per auto bereikbaar zijn.
Buiten de spits zijn er te veel lege stoelen in het openbaar vervoer.
Door meer gebruik te maken van goedkope daltarieven voor doelgroepen wordt de benutting van de capaciteit in trein en bus verbeterd.
Het toeslagtarief van de hogesnelheidstrein Fyra tussen Breda en Amsterdam vervalt, zodat de miljardeninvestering in de hogesnelheidslijn meer maatschappelijk nut gaat opleveren.
De Beneluxtrein tussen Amsterdam en Brussel blijft bestaan en de betrouwbaarheid en frequentie van deze lijn wordt verbeterd.
Openbaar vervoerbedrijven gaan gratis betere en actuele reisinformatie leveren.
De taken van TLS (het bedrijf achter de OV-chipkaart) worden bij het ministerie ondergebracht.
De OV-chipkaart wordt gebruiksvriendelijker: de kaart rekent automatisch het goedkoopste tarief,
de dubbele opstaptarieven worden afgeschaft
en de tariefstructuur wordt landelijk vastgesteld.
Individuele gegevens over het reisgedrag van reizigers mogen niet langer worden opgeslagen dan noodzakelijk is voor het vervoer.
De geplande intensivering over het spoor via de IJssellijn, de Twentelijn en de Twentekanaallijn (Programma Hoogfrequent Spoor) en blazen we af.
Stations en treinen worden zodanig ingericht dat mensen met een beperking er zelfstandig gebruik van kunnen maken.
De kwaliteit van het leerlingvervoer en taxivervoer voor mensen met een beperking wordt beter geborgd.
Lagere overheden mogen er ook voor kiezen om deze activiteit onder te brengen in een nutsbedrijf.
We maken een einde aan de wildwestpraktijken op de taximarkt.
De gemeenten krijgen de mogelijkheid om een maximum aantal taxibedrijven toe te laten.
Er komen eisen voor de kwaliteit van de taxichauffeurs.
We zijn terughoudend met de aanleg en verbreding van wegen, maar knelpunten worden natuurlijk aangepakt.
Soms zijn investeringen in het onderliggend wegennet effectiever dan uitbreiding van het hoofdwegennet.
Dit dient dan ook in samenhang te worden bekeken.
Om de doorstroming in het verkeer te verbeteren en de wegcapaciteit optimaal te benutten zetten we in op geautomatiseerd verkeersmanagement en intelligente navigatiesystemen.
De maximumsnelheid op wegen wordt dynamisch geregeld, waardoor de kans op files vermindert en het verkeer beter doorstroomt.
De reistijd van deur tot deur is meer gebaat bij een constante, zekere snelheid dan bij hogere maxima en grotere snelheidsverschillen.
Daar waar de nieuwe maximumsnelheid (130km/h) negatief uitpakt voor luchtkwaliteit en geluidhinder voor omwonenden, of voor de verkeersveiligheid, wordt deze weer verlaagd.
Bij de ringen van de grote steden wordt de maximumsnelheid niet verhoogd.
Door het omzetten van een deel van motorrijtuigbelasting en BPM in variabele kosten (via de kilometerteller of via de brandstofprijs) wordt zuinig en minder rijden beloond.
Wij zijn tegenstander van tolwegen; de aanleg van wegen financieren we uit de algemene middelen.
Elektrisch rijden wordt bevorderd, vooral in stedelijk gebied (taxi, stedelijke distributie, deelauto’s).
Dit levert extra voordelen op in de vorm van een betere lokale luchtkwaliteit.
Uiterlijk 2015 zijn de Europese fijnstof- en stikstofoxide-normen overal gerealiseerd.
Het meetnet wordt uitgebreid, vooral in de steden.
Het Eurovignet wordt vervangen door een elektronisch toltarief (‘Maut’) voor vrachtverkeer, zoals in Duitsland.
De dienstverlening van het CBR wordt verbeterd.
Overbodige medische keuringen, zoals voor ADHD-ers, worden afgeschaft.
De tarieven van medische keuringen worden geen melkkoe, maar kostendekkend.
Voor de ontsluiting van de Tweede Maasvlakte is een nieuwe westelijke oeververbinding noodzakelijk.
Onze voorkeur gaat daarbij uit naar de aanleg van de Oranjetunnel.
De cabotageregels (over het wegtransport in ons land door vervoerders uit een ander land) worden strenger gehandhaafd, om te voorkomen dat transportbedrijven uit goedkope EU-landen oneerlijk concurreren en vrachtwagenchauffeurs uitbuiten.
Nederland is een belangrijk transportland.
Voor de groei van goederentransport willen we meer gebruik maken van de binnen- en kustvaart.
We nemen ook maatregelen om de kleine binnenvaart te bevorderen.
Zo zorgen we ook voor de ontlasting van ons wegennet.
De overlast van Schiphol mag niet toenemen.
Deze luchthaven blijft een publiek bedrijf.
Ook bij andere vliegvelden moeten omwonenden beter beschermd worden tegen meer overlast.
We zien af van heropening van vliegveld Twente
en van de opwaardering van vliegveld Lelystad.
De overlast van militaire AWACS-vliegtuigen boven Zuid-Limburg wordt aangepakt.
De fiets is voor de korte afstand vaak het snelste vervoermiddel, bovendien gezond en schoon.
Meer gebruik van de fiets in het stedelijke gebied kan het autogebruik terugdringen.
Daarom verschuiven we investeringsmiddelen naar fietsvoorzieningen.
Er komen meer (bewaakte) fietsenstallingen bij (bus)stations.
We willen de verkeersveiligheid van kwetsbare verkeersdeelnemers verbeteren, vooral in 30-kilometergebieden en op schoolroutes.
In onze samenleving moeten we verbindingen versterken
en tegenstellingen beperken.
Ook tussen generaties, zodat die naar elkaar omkijken en voor elkaar zorgen.
Ouderen horen niet bang te zijn voor hun pensioen
en zeker te zijn van goede zorg en ondersteuning.
Kinderen horen niet op te groeien in armoede.
Opvoeden is geen betuttelen, maar een voorbereiding op de toekomst.
Waar nodig willen we ouders daarbij ondersteunen.
Goede jeugdzorg is van groot belang,
daarom bestrijden we de bureaucratie.
En waken we voor het langs elkaar heen werken van zorginstellingen.
Mensen met een lichamelijke, verstandelijke of psychische beperking moeten volwaardig kunnen deelnemen aan de samenleving.
Gelukkig is niet iedereen gelijk, dat houdt de samenleving divers.
Maar dan moeten we wel iedereen gelijkwaardig behandelen.
In ons land hebben we geleerd dat verschillen in geaardheid geen probleem zijn en dat de samenleving er veel baat bij heeft als mensen in hun waarde worden gelaten.
Achterstelling van lesbo’s en homo’s, biseksuelen en transseksuelen is in strijd met de Grondwet en met de kernwaarde van gelijkwaardigheid en mag dus nooit worden getolereerd.
Bestrijden van armoede onder kinderen krijgt prioriteit.
Gemeenten krijgen meer mogelijkheden om armoede te bestrijden, schulden te saneren en te voorkomen dat kinderen opgroeien in armoede.
Het geld voor gemeentelijke armoedebestrijding en schuldhulpverlening dient daar ook daadwerkelijk voor te worden gebruikt.
De kinderbijslag wordt inkomensafhankelijk en vervalt voor gezinnen met de hoogste inkomens.
Kinderopvang dient betaalbaar te zijn
en van goede kwaliteit.
Het toezicht op de opvang wordt verbeterd
en ouders krijgen meer rechten en meer inspraak in de kwaliteit en de kosten van de kinderopvang.
Kinderopvangorganisaties worden regelmatig geïnspecteerd en de adviezen van de GGD-inspecteurs worden door de gemeenten nageleefd.
Er komen meer laagdrempelige centra in de buurt waar ouders met opvoedvragen worden ondersteund.
Wanneer het nodig is wordt daar direct hulp en zorg geboden en eventueel rechtstreeks doorverwezen naar specialistische hulp.
Dus zonder allerlei indicaties en overbodige bureaucratie.
We leggen landelijk vast waar zo’n centrum minimaal aan moet voldoen.
We moeten alles doen om kindermishandeling te voorkomen, op te sporen, daders op te pakken en slachtoffers de hulp te bieden die zij nodig hebben.
Goed onderzoek naar een vermoeden van kindermishandeling komt landelijk beschikbaar.
Iedereen die werkt met kinderen wordt geschoold in het herkennen, signaleren en bespreekbaar maken van kindermishandeling.
Kinderen horen buiten te kunnen spelen.
In nieuw te bouwen wijken wordt daarom voortaan minimaal drie procent van de ruimte ingericht als speelruimte.
In bestaande wijken wordt het ontwikkelen van groen en speelruimte gestimuleerd.
De breedtesport gaan we meer stimuleren.
Op de scholen, basis en voortgezet onderwijs, moet voldoende sportonderwijs gegeven worden.
Overgewicht bij kinderen bedreigt de gezondheid en daarom gaan we dat aanpakken.
Voorlichting aan ouders en kinderen verbeteren we.
Reclame voor ongezonde voeding gericht op kinderen tot twaalf jaar verbieden we.
Snoep- en frisdrankautomaten weren we uit scholen, evenals verkoop van ongezonde voeding aan counters.
De sluiting van afdelingen verloskunde in ziekenhuizen kan leiden tot gevaarlijke situaties voor moeder en kind.
Goede verloskundige zorg behoort dicht bij moeder en kind te worden aangeboden.
Om babysterfte te voorkomen bieden we meer begeleiding voor, tijdens en na de zwangerschap.
Nederland gaat zich stipt houden aan het Internationale Verdrag voor de Rechten van het Kind.
Nieuwe wetgeving toetsen we voortaan aan dit verdrag.
Indien nodig wordt jeugdzorg snel en dicht bij het kind en het gezin geboden.
Jeugdzorg gaat waar mogelijk naar de gemeenten.
Ouders kunnen hulp vinden bij laagdrempelige centra in de wijk.
Wanneer gespecialiseerde zorg nodig is wordt direct doorverwezen.
De bureaucratie en de indicaties in de jeugdzorg worden tot een absoluut minimum beperkt.
Onnodige regels en voorschriften worden geschrapt.
De mogelijkheden voor jeugdhulpverleners om jongeren ook na hun 18e te blijven begeleiden en nazorg te bieden worden verruimd.
Marktwerking in de jeugdzorg willen we niet.
Kinderen en hun ouders houden het recht op jeugdzorg
en er komt geen eigen bijdrage in de jeugdzorg.
De marktwerking in geestelijke gezondheidszorg voor jongeren wordt teruggedraaid.
Jeugdhulpverleners krijgen meer tijd voor contact met kinderen en gezinnen.
We nemen maatregelen om vandalisme en criminaliteit door jongeren tegen te gaan.
Als een jongere een delict heeft gepleegd, moeten we voorkomen dat hij opnieuw in de fout gaat.
Tijdens het verblijf in een jeugdgevangenis bereiden we jongeren beter voor op terugkeer naar school of naar werk.
Vervuilers en vernielers gaan als taakstraf hun eigen buurt schoonmaken en opknappen.
Het lange wachten op een veroordeling moet afgelopen zijn.
We maken meer gebruik van ‘leerstraffen’ en van programma’s waar slachtoffers en daders met elkaar in contact komen en daders kunnen leren van de gevolgen van hun criminele daad.
Jongeren worden voor een groot deel gevormd door hun eigen omgeving.
Er komen daarom meer jongerenwerkers
en meer voorzieningen voor jongeren in de buurt, zoals trapveldjes, speelplekken, skatebanen en buurthuizen.
We gaan jongeren niet wegjagen met zogeheten ‘mosquito’-apparaten, die een alleen voor jongeren hoorbaar en hinderlijk piepgeluid voortbrengen.
Er komt betere voorlichting over de gevolgen van drank- en drugsgebruik voor jongeren en voor hun ouders.
Alcoholpoli’s bieden nazorg als jongeren met een alcoholvergiftiging in een ziekenhuis worden opgenomen.
17. De werkloosheid onder jongeren pakken we aan.
Uitval in het onderwijs wordt bestreden door intensievere begeleiding.
Leerlingen die dat nodig hebben, krijgen praktijkgerichte lessen.
Alle leerlingen mogen stage lopen en hun opleiding afronden.
Alles in het beleid wordt erop gericht om ouderen die hulp nodig hebben zo lang mogelijk thuis te laten wonen en daar te ondersteunen.
De eigen regie en eigen wens van zorgbehoevende ouderen dient daarbij centraal te staan.
We bevorderen de bouw van levensloopbestendige woningen.
Mantelzorgers, partners of kinderen van thuiswonende ouderen, worden actiever ondersteund om het thuis wonen langer vol te houden.
Mensen met dementie krijgen een vast aanspreekpunt, één persoon die voor hen zaken regelt (‘casemanager’).
Gemeenten worden gestimuleerd om een actiever mantelzorgbeleid te voeren.
De innovatieprogramma’s die zijn opgestart in het Nationaal Programma Ouderenzorg krijgen een kans.
Daarom zal het programma na 2012 nog doorlopen.
Ouderen zijn vaak het slachtoffer van agressieve (telefonische) verkoop.
Dit soort malafide praktijken gaan we harder aanpakken.
Het ingezette beleid rond de aanpak van ouderenmishandeling, zowel fysiek, geestelijk als financieel, zetten we voort.
We stimuleren de kennis van geriatrie in het ziekenhuis, om zo de kwaliteit van de ouderenzorg te verhogen en onnodige kosten te voorkomen.
Bij mishandeling of beroving van ouderen in een zorginstelling behoort de instelling altijd aangifte te doen bij de politie.
Voor ouderen die thuis beroofd worden gaan we goede ondersteuning en nazorg beschikbaar stellen.
Er komt een Ombudsman voor ouderen.
Daar kunnen ouderen met klachten over overheidsinstanties of andere organisaties terecht.
Het gehandicaptenbeleid wordt integraal en gericht op het levenslang en levensbreed leven met een beperking.
Het heeft de voorkeur dat één minister of staatssecretaris alle onderdelen – zoals wonen, werk en inkomen, vervoer, toegang tot gebouwen, zorg en ondersteuning – coördineert.
Mensen met een gehandicaptenkaart mogen voortaan gratis parkeren.
Het gehandicaptenvervoer wordt verbeterd door kwaliteitseisen wettelijk vast te leggen.
Voor mensen met een handicap maken we treinen en perrons, maar ook bussen, trams en metro’s beter toegankelijk.
Ook de toegankelijkheid van de openbare ruimte en van gebouwen wordt verbeterd voor mensen met een beperking.
Mensen die wonen in een zorginstelling houden door de eigen bijdrage geen geld over voor deelname aan de samenleving.
Daarom wordt de zak- en kleedgeldregeling verruimd.
De overheid en grote bedrijven dienen meer mensen met een beperking of gedeeltelijke arbeidsongeschiktheid in dienst te nemen en passende stageplekken te organiseren.
Daarvoor maken we een wettelijke regeling.
Overheidswebsites en diensten maken we beter toegankelijk voor mensen met een beperking.
Nederland gaat het Verdrag inzake de rechten van personen met een handicap van de VN met spoed goedkeuren.
De bezuinigingen op het zogenoemde ‘passend onderwijs’ draaien we terug.
Voor leerlingen met een stoornis of beperking dient speciaal onderwijs beschikbaar te zijn.
Geld voor zorgleerlingen wordt besteed aan begeleiding, niet aan andere zaken.
Zorg voor mensen met een beperking gaat volledig uit van de eigen regie en de eigen wensen van de mensen die zorg nodig hebben.
Vastbinden, isoleren of drogeren van mensen in een zorgsituatie is verboden.
Wanneer er sprake is van gedwongen zorg, dient dit gemeld te worden, getoetst door een onafhankelijke commissie en enkel van korte duur te zijn.
Hier ziet de Inspectie voor de Gezondheidszorg scherp op toe.
Nederland hoort pal te staan voor het recht op vrije seksualiteit en daaruit voortvloeiende rechten, waaronder het homohuwelijk en het recht op adoptie voor gelijke sekse-paren.
Daartoe hoort ook de garantie op gelijke rechten in scholing, arbeid en huisvesting, ongeacht seksuele geaardheid en geslachtsidentiteit.
Nederland onderschrijft, in navolging van de Raad van Europa, de beginselen voor de toepassing van mensenrechten met betrekking tot seksuele geaardheid en geslachtsidentiteit en ziet toe op de naleving ervan.
Discriminatie en achterstelling van lesbo’s, homo’s, bi- en transseksuelen (LHBT) tolereren we nooit.
Dat betekent ook dat het weigeren of hinderen van leraren en leerlingen vanwege seksuele geaardheid of identiteit, absoluut niet kan.
Weigerambtenaren staan we niet toe.
Mensen van hetzelfde geslacht moeten in elke gemeente kunnen trouwen.
Geweld tegen leden van de LHBT-gemeenschappen wordt altijd door politie en Openbaar Ministerie aangepakt.
We moeten ons land schoon en leefbaar houden, nu en voor de toekomst.
Wat we nu kapotmaken, krijgen we nooit meer terug.
Het aandeel duurzame energie laten we daarom stevig stijgen, bijvoorbeeld door meer voorwaarden te stellen aan energieleveranciers.
De overheid neemt de komende jaren haar verantwoordelijkheid voor energiezuinig produceren en meer duurzame stroom- en gasproductie.
De komende vier jaar komt er een moratorium op kolencentrales en kerncentrales.
We stimuleren dat mensen vaker kiezen voor zuinige en duurzame energie.
Bovendien nemen we maatregelen om het belastingstelsel flink te vergroenen
en te besparen op het gebruik van energie.
We doen voorstellen om afval meer milieuvriendelijk te verwerken
en grondstoffen opnieuw te gebruiken.
Ook gaan we asbestvervuiling beter inventariseren en bestrijden.
Vervuilde grond gaan we beter reinigen.
Bovendien versterken we het toezicht op milieuvervuiling
en de handhaving van milieuregels.
We zorgen dat burgers direct financieel voordeel krijgen als ze kiezen voor groene energie.
De overheid ziet beter toe op de vestigingslocaties van grote elektriciteitscentrales, energie-intensieve industrie en bedrijven die een groot potentieel hebben voor de benutting van restwarmte, zoals de glastuinbouw.
Op deze manier kan de totale energie-efficiency tegen de laagste kosten worden verhoogd
en worden peperdure investeringen in energie-infrastructuur beperkt.
De lozing van restwarmte wordt ontmoedigd via de milieuvergunning en financiële prikkels.
We zetten in op tenminste twee procent energiebesparing per jaar, zowel bij bedrijven als bij de huishoudens.
Via de publieke netbeheerders wordt voldoende geïnvesteerd in verbetering van de elektriciteitsnetten om de inpassing van meer duurzame energie mogelijk te maken, zowel op regionaal niveau (‘smart grids’) als op Noordwest-Europees niveau.
De netbeheerders blijven volledig publieke bedrijven, de winstuitkeringen aan de aandeelhouders (gemeenten en provincies) worden aan banden gelegd.
De grote elektriciteitscentrales gaan een deel van de netkosten betalen, op grond van het principe ‘de vervuiler betaalt’.
We verbeteren de samenwerking met onze buurlanden rond de Noordzee voor een gemeenschappelijk netbeheer en voor de aanleg van een ‘stopcontact op zee’, om aansluiting van windmolenparken op het net mogelijk te maken.
Tot 2020 willen we jaarlijks een toename van ten minste 1,5 procent duurzame energie in de totale primaire energie, daarna jaarlijks in ieder geval 2 procent.
We stimuleren het gebruik van zonne-energie
en geven ruim baan aan onderzoek naar en toepassing van overige duurzame energiebronnen.
Ook vergroten we de betrokkenheid bij de verduurzaming van de energievoorziening door meer ruimte te bieden aan particulieren en energiecoöperaties (zoals geen energiebelasting bij lokale productie van duurzame stroom en gas voor eigen gebruik).
Windmolens op zee zijn een belangrijke duurzame energiebron voor de komende decennia; daarom moet daar – in samenwerking met de andere Noordzeelanden – zwaarder op worden ingezet.
Opwekking van windenergie op land moet duidelijker worden ingekaderd via een structuurvisie (waar wel, waar niet) en strengere eisen aan geluid en externe veiligheid.
Omwonenden van windparken kunnen meeprofiteren van de opbrengsten, als tegenprestatie voor de horizonvervuiling.
De kwaliteitsbewaking van het energielabel voor gebouwen wordt geregeld op een manier die vergelijkbaar is met de APK voor motorvoertuigen.
Investeringen in energiebesparing bij bestaande gebouwen worden aantrekkelijker gemaakt door het differentiëren van de onroerendezaakbelasting (OZB) of het eigenwoningforfait op basis van het energieverbruik.
Intensivering van onderzoek en productontwikkeling is de sleutel voor het bereiken van de energie- en klimaatdoelstellingen.
Wij zijn voorstander van het vergroten van de middelen voor onderzoek en ontwikkeling op het gebied van ‘biobased’-economie en -energie.
Deels via publieke onderzoeksprogramma’s, deels via fiscale faciliteiten voor bedrijven.
De overheid geeft zelf het goede voorbeeld op het gebied van klimaatbeleid en energiebesparing, zuinige auto’s, meer gebruik van openbaar vervoer en fietsen en het gebruik van duurzame energie en bouwmaterialen.
We beginnen alleen aan schaliegas als dat veilig en milieuvriendelijk kan.
We steunen het streven van de milieubeweging om 30 procent minder koolstofdioxide (CO2) in 2020 uit te stoten.
In Europees verband gaan we de gebreken van het systeem van emissierechten voor broeikasgassen (ETS) zo snel mogelijk oplossen.
Doel is dat de CO2-prijs zo snel mogelijk een niveau bereikt waarop investeringen in energiebesparende maatregelen rendabel worden.
We stoppen met het gratis weggeven van emissierechten.
Aan bio-energie en biomassa worden strenge duurzaamheidseisen gesteld.
Deze vormen van energie zijn alleen duurzaam als ze de voedselvoorziening niet in gevaar brengen
en daadwerkelijk CO2 wordt bespaard.
Voordat we overgaan tot ondergrondse opslag van koolstofdioxide moeten de effecten daarvan beter worden onderzocht.
In plaats van dure en onzekere investeringen te doen in het opslaan van koolstofdioxide kunnen we beter investeren om de uitstoot ervan terug te dringen.
Er komt een heffing op het landen en opstijgen van vliegtuigen om de schadelijke milieugevolgen van het vliegverkeer terug te dringen, zolang er geen Europese kerosineheffing is.
Kernenergie en energie uit kolen hebben geen toekomst.
We verlenen dan ook geen vergunningen voor de bouw van nieuwe kolen- en kerncentrales.
We zorgen voor een zo veilig mogelijke bovengrondse opslag van kernafval.
Kernafval wordt niet bewerkt of hergebruikt.
We stoppen met het onnodig heen en weer slepen van kernafval naar opwekkingsfabrieken.
We moeten veel zuiniger worden met het gebruik van grondstoffen, door beperking van overbodige consumptie,
door slimmere productontwerpen
en een groeiend aandeel van hergebruik van reststromen en hernieuwbare grondstoffen.
Afval dient zo veel mogelijk te worden beperkt
en zo dicht mogelijk bij de bron te worden verwerkt.
Vergunningen voor grensoverschrijdend transport van afval worden alleen nog afgegeven als vaststaat dat verwerking elders milieuvriendelijker kan dan in Nederland.
Nederland zet zich nationaal en internationaal in om het grote probleem van zwervend plastic in de zeeën te bestrijden.
Hoogwaardig gebruik van reststromen wordt bevorderd door storten en verbranden te belasten.
De overcapaciteit bij de verbrandingsovens wordt zo snel mogelijk afgebouwd.
Statiegeld op frisdrankflessen is een goede manier om plastic opnieuw te gebruiken.
Dat houden we dus in stand.
We willen ook statiegeld op kleine flesjes (petflesjes) en blik.
Kringloopwinkels verdienen extra aanmoediging.
Er komt een wettelijke asbestinventarisatieplicht voor alle gebouwen.
De resultaten van deze inventarisatie zijn openbaar.
Acute risico’s die bij een asbestinventarisatie aan het licht komen, dienen binnen twee jaar te zijn gesaneerd.
Bij geconstateerde asbestverontreiniging geldt het uitgangspunt dat de vervuiler betaalt.
Er komt een schadefonds voor asbestslachtoffers.
Te veel bodemsaneringen bestaan nu uit het verplaatsen van vervuilde grond.
Daar willen we mee stoppen: vervuilde grond hoort zoveel mogelijk echt gereinigd te worden in plaats van verplaatst naar een minder hinderlijke locatie.
Er komt een landelijke structuurvisie die voor de 400 gevaarlijkste bedrijven (die vallen onder het Besluit risico’s zware bedrijfsongevallen) betere uitgangspunten en randvoorwaarden formuleert voor de ruimtelijke inpassing van deze bedrijven.
Aandachtspunten daarbij zijn: clustering, compartimentering, het terugbrengen van vervoerstromen van gevaarlijke stoffen en het verschuiven van vervoerstromen naar veiliger transportmiddelen, zoals pijpleidingen en de binnenvaart.
We verbeteren de handhaving van milieuregels door de vorming van regionale uitvoeringsdiensten (RUD’s).
Regionale steunpunten van rijksinspecties en medewerkers van veiligheidsregio’s op het gebied van milieu- en veiligheidshandhaving worden onder één dak gehuisvest met deze regionale uitvoeringsdiensten.
De aantasting van de luchtkwaliteit en geluidoverlast door verkeer wordt teruggedrongen: via strengere eisen aan de emissies van motorvoertuigen (in Europese Unie-verband)
en gebruiksvergoedingen voor spoormaterieel en vrachtwagens, waarbij hogere emissies leiden tot hogere vergoedingen.
De onafhankelijke bewaking van luchtkwaliteit en geluid wordt verbeterd.
De controle op en bestraffing van illegale lozingen op zee en het mengen van scheepsbrandstoffen met brandbaar chemisch afval krijgt een hogere prioriteit.
Samen met schippers en scheepsbouwers, havens en marktpartijen zetten we ons in voor een schone scheepvaart.
Mensen staan steeds verder af van het eten op hun bord.
We geven de productie van ons voedsel vaak niet de aandacht die het verdient.
Nederland loopt in Europa achterop met biologische landbouw en producten.
Veel boeren stoppen er nu mee.
Dat heeft grote gevolgen voor de boerengezinnen, maar ook voor het Nederlandse cultuurlandschap.
Het geld dat nu naar Europa gaat en terugkomt in de vorm van toeslagen, kan beter worden gebruikt om de Nederlandse landbouw flink duurzamer en groener te maken.
We gaan beter zorgen voor onze dieren.
De intensieve dierhouderij is in de huidige vorm in ons kleine land niet houdbaar.
Nederland heeft veel mooie, maar versnipperde natuur.
De Waddenzee en de Veluwe zijn mooi aaneengesloten gebieden, maar een goed plan om de Oostvaardersplassen te laten aansluiten op de Veluwe is door de regering Rutte geschrapt.
Natuur dient verschillende doelen: natuurlijk de biodiversiteit in stand houden, maar ook voor toerisme en recreatie.
‘Aangelegde’ natuur valt daar ook onder.
Een mooi onderhouden park, een dagcamping en een groengebied rond een stad hebben grote waarde.
Ze geven ons plezier en innerlijke rust.
De schaalvergroting in de landbouw- en voedingssector wordt een halt toegeroepen.
Boeren verdienen een eerlijke prijs voor een goed en eerlijk product.
Biologische landbouw moedigen we aan.
Boeren dienen hun bedrijfsactiviteiten gemakkelijker te kunnen verbreden, zodat ze een deel van hun inkomen kunnen verdienen met natuur- en landschapsbeheer, recreatie en zorg, energieproductie en dienstverlening.
Er komt een nationaal initiatief om op alle fronten in de keten duurzaam met voedsel om te gaan.
Ook wordt dit op Europees en mondiaal niveau bepleit.
Voedselspeculatie wordt aangepakt.
We willen een moratorium op megastallen.
Het natuurlijk gedrag van dieren, de draagkracht van de natuur en de gezondheid van de mensen worden de norm.
Kringlopen worden gesloten.
Dat betekent dat er niet meer mest wordt toegediend in de landbouw dan gras en gewas kunnen opnemen.
Het aantal te houden dieren in Nederland wordt hierop afgestemd (via dierrechten-vergunningen).
De nitraatrichtlijn wordt gehaald in 2015.
Zuinig omgaan met grondstoffen en voedsel wordt beloond, verspilling aangepakt.
Fosfaat en andere waardevolle grondstoffen worden teruggewonnen uit mest en uit rioolwaterzuiveringsslib en hergebruikt.
In de glastuinbouw wordt de kas de energiebron van de toekomst, als we energiezuinigheid bevorderen en vrijkomende energie beter gebruiken.
Het speciale tarief energiebelasting (gas) voor de glastuinbouw verdwijnt.
Het verbouwen van de huidige generatie genetisch gemodificeerde gewassen wordt in Nederland niet toegestaan.
De bijdrage aan het ‘Gemeenschappelijk Landbouwbeleid’ van de Europese Unie (40 procent van de totaaluitgaven van de EU) wordt gehalveerd.
De directe hectaretoeslagen worden afgeschaft.
Wat overblijft, is een fonds voor prijs- en marktbeleid, voor het geval het inkomen van boeren door de bodem zakt,
en een vergroeningsfonds dat andere (nieuwe) lidstaten moet aanmoedigen de landbouw te verduurzamen.
Het landbouwbeleid van de EU mag niet leiden tot voedseldumping in derdewereldlanden.
De melkquotering in de Europese Unie wordt niet afgeschaft.
Er komt een strenger toelatingsbeleid voor bestrijdingsmiddelen.
We bevorderen het gebruik van biologische bestrijdingsmiddelen.
In verband met een mogelijke relatie met bijensterfte komt er een verbod op het gebruik van zogeheten ‘neonicotinoïden’.
Om de gezondheidsrisico’s van de intensieve veehouderij te beperken wordt een maximum gesteld aan de hoeveelheid schadelijke stoffen (‘endotoxinen’) die de lucht mag bevatten, gecombineerd met een afstandsnorm.
Gemeenten krijgen meer wettelijke mogelijkheden om op basis van gezondheidsrisico’s ongewenste uitbreidingen in de veehouderij tegen te gaan.
Er komt een compensatieregeling voor slachtoffers van Q-koorts.
Het preventieve gebruik van antibiotica in de intensieve veehouderij wordt verboden en het curatieve verbruik tot een minimum beperkt.
Vee- en dierenartsen behoren niet meer te verdienen aan de verkoop van diergeneesmiddelen.
Waar alternatieven voor dierproeven voorhanden zijn, worden deze verplicht gesteld.
Het doden van ‘overtollige’ dieren wordt verboden.
De Nederlandse Voedsel- en Warenautoriteit wordt versterkt.
Misstanden bij transport van dieren en in slachterijen worden strenger aangepakt.
Transporten van slachtdieren over lange afstanden worden verboden.
Dierenwelzijnsnormen worden aangescherpt, ook voor winkels, tentoonstellingen en markten.
Binnen de veehouderij behoren dieren soorteigen gedrag te kunnen vertonen.
Koeien horen in de wei,
en we bevorderen de vrije uitloop van andere dieren.
Er komt een einde aan het doorfokken van gezelschapsdieren en landbouwhuisdieren.
Het fokken en doden van dieren uitsluitend om hun bont of verenkleed wordt verboden.
We stellen een ‘positieflijst’ op waarop staat welke dieren geschikt zijn om als huisdier te houden.
We zijn voor het chippen van honden en katten.
We nemen een zorgplicht voor dieren op in de Grondwet.
Preventief vaccineren tegen dierziekten wordt weer mogelijk gemaakt, zodat het ruimen van dieren alleen nog als uiterst redmiddel nodig is.
Om dierenmishandeling tegen te gaan kan de rechter een verbod opleggen op het houden van dieren.
‘Plezierjacht’ wordt verboden.
Overige jacht zoals op ganzen of wilde zwijnen wordt ingeperkt.
Voor de beroepssector schrijven we methoden voor voor het vangen en kweken van vis, die het lijden van vissen zo veel mogelijk voorkomen.
Er worden geen visserijakkoorden meer gesloten die schadelijk zijn voor de natuur en bevolking van ontwikkelingslanden.
Het onderzoek naar vleesvervangende producten wordt bevorderd.
Biologische voeding wordt door de overheid gepromoot.
De Ecologische Hoofdstructuur en de verbindingszones worden voltooid in de oorspronkelijk beoogde omvang.
Dit maakt de natuurgebieden robuuster en komt de biodiversiteit ten goede.
Voor de realisatie kan wel tien jaar extra worden uitgetrokken.
Het Oostvaarderswold krijgt prioriteit.
De financiële middelen voor de provincies ten behoeve van de uitvoering van natuurbeleid worden beter in balans gebracht met de omvang van de taken.
De gebieden die vallen onder ‘Natura 2000’ (het Europees netwerk van natuurgebieden waarin belangrijke flora en fauna voorkomen) worden wel ingericht.
Beheerplannen zijn in 2015 operationeel.
Eventuele ammoniakuitstoot in omringende landbouwgebieden hoort overal onder de kritische waarde te zijn.
De bescherming van natuurwaarden via ruimtelijke ordening- en milieuwetgeving wordt versterkt in plaats van afgebroken.
In de Noordzee maken we beschermde natuurgebieden, om natuurherstel en herstel van de visstand te bevorderen.
Overbevissing gaan we voorkomen
en duurzame visserij stimuleren.
De Waddenzee, die van unieke ecologische waarde en een werelderfgoed is, zal volledig beschermd blijven.
We zijn voorstander van het op een kier zetten van het Haringvliet (‘Kierbesluit’).
Dit bevordert de deltanatuur.
Verdere verdieping van de Westerschelde tast de ecologische kwaliteit van het natuurgebied aan en willen we dus niet.
Wel willen we verregaande samenwerking tussen de havens van Antwerpen, Rotterdam, Zeebrugge en Vlissingen waardoor iedere haven optimaal wordt benut,
binnen de grenzen van de draagkracht van de natuur.
We zoeken een alternatief voor het onder water zetten van de Hedwigepolder.
Het leven bestaat uit meer dan alleen werken en geld verdienen.
Het voeden van de verbeelding en van de geest is net zo belangrijk.
Films en televisieprogramma’s die je ziet, boeken die je leest of schrijft, muziek die je maakt of waarnaar je luistert, mooie schilderijen die je in het museum bekijkt of zelf maakt, toneelvoorstellingen waar je naar kijkt of aan meedoet.
Dat zijn dingen die je uittillen boven de alledaagsheid van het bestaan.
Het bevorderen en ruim baan geven aan allerlei vormen van creativiteit verrijkt ons leven.
Een breed aanbod van kunst en cultuur dient daarom beschikbaar en toegankelijk te zijn voor een groot publiek.
Bibliotheekfilialen in oude wijken en op het platteland moeten dus niet worden gesloten, maar gekoesterd.
Net als muziekscholen en fanfares, zangkoren en toneelclubs, poppodia, ateliers voor beeldende kunst en andere kleinschalige centra.
Beginnende kunstenaars worden aangemoedigd,<U+F020>talent wordt gestimuleerd, zodat we in Nederland ook in de toekomst scheppende en uitvoerende kunst hebben van hoog niveau.
De BTW op kunst en cultuur wordt daarom verlaagd
en muzikanten en andere beroepskunstenaars bieden we een eerlijke prijs en een fatsoenlijk inkomen.
We stimuleren dat kinderen meer gaan sporten.
En we maken gratis toegang tot musea mogelijk om zo iedereen te kunnen laten genieten van wat van ons allemaal is en ons is nagelaten.
De media vormen een bron van vermaak maar zorgen ook voor broodnodige informatie en confrontatie van opvattingen.
De Publieke Omroep geven we daarom de ruimte om zichzelf verder te ontwikkelen.
We zetten ons ook in voor een bredere nieuwsvoorziening, ook op lokaal en regionaal niveau.
Makers moeten de ruimte krijgen om op nieuwe manieren geld te verdienen met hun werk.
Naast de traditionele weg via platenmaatschappij of galerie dienen kunstenaars zich op internet vrij te kunnen presenteren en zo hun publiek en wellicht de kopers van hun werk bereiken.
De BTW op kunst en cultuur wordt verlaagd naar zes procent.
Gesubsidieerde musea horen minstens één dag per week gratis toegankelijk te zijn.
We onderzoeken de mogelijkheden van een herstart van het Nationaal Historisch Museum.
Nederlandse muzikanten dienen een eerlijke kans te krijgen om met muziek maken de kost te verdienen.
Concertbezoekers gaan we wettelijk beschermen tegen het opdrijven van de prijzen van tickets voor concerten en evenementen.
Beroepskunstenaars krijgen een eerlijke kans om met hun eigen werk een fatsoenlijk inkomen te verdienen.
We hechten waarde aan talentontwikkeling van kunstenaars.
Daarom gaan we zorgvuldig om met kunstvakonderwijs en met de postacademische instellingen.
De creatieve sector verdient een plaats in het innovatiebeleid.
De overheid vervult een voorbeeldfunctie in cultureel opdrachtgeverschap.
Bibliotheken zijn niet alleen kenniscentra en culturele schatkamers voor jong en oud, maar ook ontmoetingsplaatsen voor de inwoners van wijken en dorpen.
Ze verdienen daarom blijvende steun van de overheid.
Muziekscholen en fanfares, zangkoren en toneelclubs, poppodia, ateliers voor beeldende kunst en andere kleinschalige creatieve centra zijn de basis voor een breed cultureel leven.
De overheid erkent daarom haar verantwoordelijkheid om dit culturele leven levendig te houden en waar nodig beter te ondersteunen.
Cultuureducatie in het onderwijs is van groot belang.
Jong geleerd is oud gedaan.
De cultuurkaart verdient daarom ondersteuning.
De Nederlandse film en de Nederlandse popmuziek dienen te worden gestimuleerd.
Ook nieuwe media zien we als kansrijke nieuwe mogelijkheden voor kunstenaars.
Er komt een einde aan het op grote schaal inkopen en tegen woekerprijzen doorverkopen van concert- en festivalkaarten.
Samen met de organisatoren wordt gekeken naar verbeteringen van de kaartverkoop.
We gaan zuinig om met de orkesten.
Het Metropole Orkest willen we behouden
en ook de diversiteit in orkesten in verschillende provincies vinden we waardevol.
Archeologie is een publieke taak.
We gaan zuinig om met onze monumenten.
De Nederlandse Publieke Omroep en de regionale omroepen verdienen bescherming én verdere ontwikkeling.
De fusies tussen omroepen kunnen doorgang vinden, mits ze worden gesteund door de omroepen zelf.
Daarbij ligt de nadruk op kwaliteit, niet op kijkcijfers.
Kijkers krijgen inspraak in het digitale zenderaanbod op televisie en radio.
Tegenover de aanbieders (zoals kabelbedrijven) wordt een volwaardige vorm van consumenteninvloed op zenderpakketten ontwikkeld.
Ook bij de gesubsidieerde media geldt het ministersalaris als plafond.
Er komt een meer onafhankelijke kijkwijzer, zodat de slager niet zijn eigen vlees hoeft te keuren.
Beoordeling gebeurt behalve door de omroepen zelf daarom ook door onafhankelijke deskundigen; dat komt de betrouwbaarheid van de kijkwijzer ten goede.
Kranten staan onder druk.
Verdergaande concentratie leidt tot verschraling van nieuws en opinie.
De overheid zet zich in om de onafhankelijke (regionale) pers overeind te houden.
Vrij internet verdraagt zich moeilijk met een downloadverbod.
Dat willen we dus niet.
Maar creatieve makers van bijvoorbeeld films en muziek hebben natuurlijk wel recht op een vergoeding voor hun werk.
We gaan dat in goed overleg regelen via het bestaande systeem van heffingen op dragers en media.
Er is een wanverhouding tussen het aantal journalisten en het aantal voorlichters.
Daarom gaan we het aantal communicatiemedewerkers bij ministeries, provincies en gemeenten verminderen.
17. De breedtesport gaan we stimuleren.
In het basis- en voortgezet onderwijs behoort voldoende sportonderwijs (lichamelijke opvoeding) te worden gegeven.
We zetten ons in voor schoolzwemmen voor ieder kind.
Zolang niet bekend is wat de uiteindelijke kosten zullen zijn, gaat Nederland zich niet kandidaat stellen voor de organisatie van de Olympische Spelen.
Alle subsidies voor de voorbereiding van de mogelijke organisatie in 2028 schrappen we daarom vooralsnog.
Topsportbeleid dient gericht te zijn op talentontwikkeling,
we willen voldoende ruimte voor onderwijs en sporten op (zeer) hoog niveau.
Voor topsporters die nog niet met sponsoring of wedstrijdgelden hun geld kunnen verdienen blijft de inkomensvervangende uitkering( het stipendium) gelden.
Kinderen horen ook veilig buiten te kunnen spelen.
In nieuw te bouwen wijken komt er daarom een speelruimtenorm van ten minste drie procent.
In bestaande wijken wordt het ontwikkelen van groen en speelruimte gestimuleerd.
Nederland is geen eiland en Europa is geen fort.
Internationale solidariteit dient de basis te zijn van het buitenlands beleid.
We moeten de internationale rechtsorde bevorderen, in het belang van vrede, veiligheid, welvaart en welzijn van alle wereldburgers.
Samenwerken over de grenzen verbindt landen en verkleint de kansen op conflicten.
Door internationale samenwerking maken we de wereld stabieler, veiliger en welvarender.
Een Europa van vrede en veiligheid is een baken voor de rest van de wereld.
Een Europa dat vooral bezig is met het verspreiden van een neoliberale politiek brengt die samenwerking juist in groot gevaar.
De afgelopen twintig jaar heeft de EU zich vooral gericht op het worden van een machtige superstaat, die vooral wil concurreren met andere wereldmachten.
Daartoe is steeds meer vrijheid gegeven aan financiële markten en grote multinationals, ten koste van nationale soevereiniteit en democratisch toezicht.
Dat heeft de Europese samenwerking voor veel mensen veranderd in Europese dwingelandij en de onderlinge solidariteit in Europa ondermijnd.
Vanaf nu dient de samenwerking vooral te worden gericht op het bewaken van de vrede,
versterken van de solidariteit,
behoud van de eigenheid van landen
en bevorderen van de gemeenschappelijke welvaart.
Nederland bevordert eerlijke handel, evenwichtig investeringsbeleid, werk tegen fatsoenlijk loon en maatschappelijk verantwoord ondernemen,
en gaat schadelijke concurrentie zoals op belastingen en arbeidsvoorwaarden tegen.
We zetten ons in voor de ontwikkeling van nieuwe mondiale veiligheidsstructuren om oorlog en ander geweld te voorkomen.
We werken aan een kleinere krijgsmacht.
Europese samenwerking richten we niet langer op alleen maar geld verdienen maar vooral op het behoud van de vrede, de bescherming van de veiligheid en de bevordering van welvaart en welzijn voor iedereen.
In plaats van steeds meer internationale concurrentie die landen en mensen tegen elkaar opzet, zetten we in op betere samenwerking om een socialer Europa op te bouwen,
met respect voor diversiteit, subsidiariteit en soevereiniteit.
In plaats van steeds verdere overdracht van nationale soevereiniteit aan de Europese Unie gaan we inzetten op grotere effectiviteit van de samenwerking in Europa.
De Brusselse regelzucht wordt aan banden gelegd
en het principe van subsidiariteit wordt streng toegepast.
Europese samenwerking kan alleen met steun van de bevolking.
Bij belangrijke besluiten dienen zij zich daarom uit te kunnen spreken, bijvoorbeeld via referenda.
Over onze nationale begroting, ons sociale stelsel en onze pensioenen, onderwijs en zorg, huisvesting en openbaar vervoer beslissen we zelf en laten we Brussel niet de baas spelen.
We ontdoen het huidige beleid van de Europese Unie van zijn neoliberale karakter.
We dringen de invloed van het leger aan lobbyisten van grote bedrijven in Brussel terug.
Bij elke raadpleging door de Europese instellingen moeten vertegenwoordigers van de vakbeweging, van consumentenorganisaties, van het midden- en kleinbedrijf en van milieu- en andere organisaties die staan voor algemene belangen, meer worden gehoord.
De controlerende rol van het Europees parlement dient te worden uitgebreid.
De Europese Unie wordt omgevormd van een project waarin de markt heilig is verklaard tot een samenwerkingsverband dat bevordering van welvaart in de lidstaten centraal stelt.
De waarde van de menselijke maat moet door de Europese Unie worden erkend.
Dat betekent dat ruim baan wordt gegeven aan kleinschalige coöperaties en andere initiatieven die aan werknemers en consumenten voorrang geven.
Niet langer wordt van elk bedrijf verwacht dat het zich stort op de Europese markt: de sociale betekenis van kleine ondernemingen voor de eigen buurt wordt erkend.
Europese regels die grote bedrijven en multinationale bedrijven bevoordelen worden herzien.
Economisch beleid in de Europese Unie om duurzaam uit de crisis te komen wordt beter gecoördineerd
en beter gecontroleerd door nationale parlementen en het Europees Parlement.
Dat maakt verstandige economische maatregelen mogelijk
en voorkomt dat landen door Brussel gedwongen worden hun eigen economie kapot te bezuinigen.
Het mandaat van de Europese Centrale Bank (ECB) wordt verruimd en niet langer alleen gericht op het bestrijden van inflatie, maar ook op het bevorderen van werkgelegenheid.
Er komt democratisch toezicht op de ECB.
Om Europese samenwerking weer tot lonkend perspectief voor burgers in Europa te maken, moeten de financiële markten in Europa aan banden worden gelegd.
Ingrijpende regulering van financiële markten is noodzakelijk ter stabilisering van de Europese economie.
In plaats van de oren te laten hangen naar wat de markten dicteren, gaat de politiek weer de regie nemen, nationaal en Europees.
De concurrentieregels van de interne markt kunnen vakbondsrechten en collectieve afspraken tussen werknemers en werkgevers niet inperken.
We wijzen concurrentie tussen lidstaten via steeds lagere lonen en lagere tarieven voor de winstbelasting van bedrijven af.
Dit gaan we tegen door afspraken te maken over een ondergrens voor een minimumloon in alle lidstaten, gerelateerd aan het nationale inkomen,
en over een gemeenschappelijke grondslag en minimumtarief voor de winstbelasting van bedrijven.
Belastingontduiking en belastingontwijking door multinationals en brievenbusondernemingen worden aangepakt.
De lopende hervorming van de Europese aanbestedingsregels moet erop gericht zijn dat nationale, regionale en lokale overheden voorwaarden kunnen stellen ten aanzien van duurzaamheid en arbeidsvoorwaarden.
De regels worden vereenvoudigd, zodat de administratieve lasten zowel voor de overheid als voor het midden- en kleinbedrijf worden verminderd.
Bij publieke diensten mogen de aanbestedingsregels niet worden misbruikt om privatisering door te drukken.
De begroting van de Europese Unie wordt beperkt
en rondpompen van Europese subsidies tussen de rijkere lidstaten gestopt.
