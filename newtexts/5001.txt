Alltför många står idag utan skydd vid arbetslöshet.
Därför behövs en statlig arbetslöshetsförsäkring som omfattar alla.
Ta tillvara alla människors kompetens.
Personer med funktionsnedsättning ska få bättre möjligheter till aktivitet, arbete och egen försörjning.
Fortsätt skapa enkla ingångsjobb.
Trösklarna till arbetsmarknaden för unga och nyanlända invandrare med låg utbildning har sänkts.
Halverad arbetsgivaragift för unga, Rut- avdrag och sänkt restaurangmoms har skapat 40 000 nya jobb.
Dessa reformer ska värnas.
Fler bostäder behövs för en väl fungerande arbetsmarknad.
Det behövs enklare regler, mindre krångel och kortare planprocesser för att byggandet ska komma igång.
Dagens regelverk hämmar konkurrensen inom byggsektorn och leder till högre kostnader.
Utveckla IT-infrastrukturen i hela landet.
Sverige ska vara en föregångare vad gäller IT-tjänster,
och staten ska ta sitt ansvar för att medfinansiera bredbandsutbyggnad på landsbygden.
Långsiktigt ägaransvar i välfärden.
Vi säger ja till valfrihet och privata alternativ men nej till kortsiktiga ägare.
Det ska vara lika villkor och lika höga krav på privata och offentliga utförare.
Sverige blir bättre med öppenhet
Sverige ska ha en solidarisk flyktingpolitik
och värna asylrätten.
Folkpartiet välkomnar också människor som vill arbeta i vårt land.
Nyckeln in i det svenska samhället är arbete, egen försörjning och svenskkunskaper.
Sedan 2006 har över 180 000 utrikes födda fått jobb.
Men även om utvecklingen går åt rätt håll kvarstår stora utmaningar.
Det tar fortfarande alltför lång tid för utrikes födda att komma i jobb.
Sverige måste bli bättre på att ta tillvara all den kompetens som människor har med sig till vårt land.
Folkpartiet står upp för ett öppet och tolerant Sverige.
Vi tar kampen mot rasism, främlingsfientlighet och diskriminering på allvar.
Det viktiga är var en människa vill ha sin framtid, inte varifrån hon kommer.
Folkpartiet har i regeringsställning infört en tydlig jobblinje som innebär att utanförskapet har minskat sedan 2006.
Betydligt fler läser nu svenska för invandrare (SFI) och fler avslutar SFI med godkända betyg.
Flera insatser för att bekämpa rasism, främlingsfientlighet och diskriminering har genomförts.
Fortsatt fokus på jobb och svenska språket.
SFI bör lyftas in i den ordinarie komvuxutbildningen och yrkessvenska ska byggas ut.
Validering ska förbättras och gå snabbare än idag. Kompletterande högskoleutbildningar för akademiker ska byggas ut.
Stärk medborgarskapet.
Grundläggande svenskkunskaper och deltagande i utbildning om hur det svenska samhället fungerar ska krävas för medborgarskap.
Solidarisk flyktingpolitik.
De svåra konflikterna i världen driver många på flykt och Folkpartiet står upp för att Sverige nu och i framtiden ska vara ett land som ger flyktingar en fristad.
Det är bedrövligt att många länder i Europa sviker sitt medmänskliga ansvar.
I EU ska Sverige arbeta för att reformera visumpolitiken för att skapa lagliga vägar hit för asylsökande.
Asylprocessen.
Vi värnar också om dem som drabbas av personlig förföljelse, som tvingas fly på grund av sin politiska övertygelse, etnicitet, religion, kön, sexualitet eller könsidentitet.
För dem måste asylprocessen kvalitetssäkras.
Alltför höga beviskrav hotar flyktingars rätt att få skydd.
Ett system för att utvärdera utvisningsbeslutens riskbedömningar ska inrättas.
Ja till arbetskraftsinvandring.
Systemet med arbetskraftsinvandring ger människor möjlighet att komma till Sverige för att arbeta.
Utländsk arbetskraft är en tillgång för den svenska arbetsmarknaden och möjligheterna att invandra till Sverige för att arbeta ska vi slå vakt om.
Om fusk förekommer ska tillstånden återkallas.
Bryt utanförskapet - fortsatt lyft av utsatta stadsdelar.
I ett antal utsatta bostadsområden i Sverige har utanförskapet bitit sig fast.
För att bryta utanförskapet krävs extra satsningar på skolor i utsatta områden,
sommarjobb för unga människor
och satsningar på att rättssamhället ska fungera.
I dessa stadsdelar ska det finnas fler närvarande och synliga poliser.
Fler kommuner bör också följa Alliansen i Stockholm och flytta kommunala förvaltningar till utsatta områden.
Personligt ansvar och låga trösklar till arbetsmarknaden.
Enrörlig arbetsmarknad med låga trösklar betyder extra mycket för den som är ny i Sverige.
Nyanlända ska ha samma ansvar som andra arbetssökande att ta erbjudet jobb.
Kostnaderna för att anställa ska inte öka.
En värdig äldreomsorg och sjukvård lika för alla
Vi kämpar för en värdig äldreomsorg och ett samhälle där individernas kunskap, oavsett personens ålder, tas till vara.
Som liberaler vet vi att alla människor är olika.
Det gäller även när vi blir äldre.
Sverige ska erbjuda en högkvalitativ vård och omsorg som är patientsäker, tillgänglig, jämlik och anpassad efter varje individs behov.
Tillgång till vård och behandlingsmetoder kan idag skilja sig åt på ett oacceptabelt sätt mellan kvinnor och män, mellan rika och fattiga och mellan olika delar av landet.
Nya kunskaper och ny teknik kan medföra ökade kostnader men innebär samtidigt nya möjligheter att utveckla en bättre sjukvård och omsorg och till att bättre involvera den enskilde i sin egen hälsa och sitt välbefinnande.
Vi som tror på valfrihet måste samtidigt vara de starkaste kritikerna av dåligt skötta verksamheter, oavsett om den drivs av en kommun, ett landsting, en region eller ett företag.
Kraven ska vara höga och tillsynen effektiv för all sorts verksamhet.
Stärk människors egenmakt.
Självbestämmande är lika viktigt oavsett ålder.
Valfrihet i äldreomsorgen och sjukvården ska gälla i hela landet.
Bygg fler boenden för äldre människor.
Det behövs fler bostäder anpassade för äldre med både större och mindre behov av omsorg.
De allra äldsta ska få rätt att flytta till äldreboende utan behovsprövning.
Karriärtjänster för sjuksköterskor.
Utbildning, ansvar och erfarenhet ska löna sig - även sjuksköterskor ska ha större möjligheter till att göra karriär och få högre lön.
Vi vill införa ett system för specialistsjuksköterskor och barnmorskor motsvarande det med förstelärare i skolan.
Mer nationell samordning och styrning av vården.
Det stärker likvärdigheten, valfriheten och tillgången samt förbättrar vårdmöjligheterna för sällsynta diagnoser.
Människor ska få vård i tid, och tid i vården.
Regeringens arbete med att korta väntetiderna genom vårdgaranti och kömiljard har gett tydliga resultat.
Vi vill fortsätta använda och utveckla kömiljarden för att få landstingen att korta väntetiderna i vården.
Klimathotet är på allvar
Liberal miljöpolitik handlar om ansvarstagande utifrån kunskap och marknadsekonomiskt tänkande.
Tillväxt behövs för att vi ska kunna möta miljöutmaningarna.
Genom forskning och innovationer kan många miljöproblem lösas.
En liberal miljöpolitik medverkar till att förenkla för människor att ta ansvar, inte till att detaljstyra deras vardagsliv.
Vi utgår från försiktighetsprincipen och principen att det är förorenaren som ska betala.
Klimatförändringarna är det största hotet mot miljön.
Men mänskligheten står inför fler globala och lokala utmaningar.
Det handlar till exempel om utarmning av den biologiska mångfalden,
brist på rent vatten och spridning av farliga kemikalier.
Tillståndet i Östersjön och Västerhavet är allvarligt.
Sverige är ett litet land, men samtidigt en viktig aktör i klimat- och miljöpolitiken.
Sverige ska visa ledarskap och ta ansvar för konkreta resultat av det internationella miljöarbetet.
EU är vårt viktigaste forum.
Det finns en potential att fortsätta bygga ut förnybara energislag i Sverige,
men samtidigt är kärnkraften viktig för klimatneutral elproduktion.
Att avveckla kärnkraften äventyrar klimatpolitiken och innebär ökade koldioxidutsläpp.
Det skulle även få långtgående konsekvenser för elpriser och välfärd.
Sverige är det land i EU som urbaniseras snabbast.
Det ställer stora krav på en hållbar stadsutveckling för bra boendemiljöer och ren luft samt ett tydligare fokus på hållbara transporter.
Sverige ska vara en förebild och en pådrivande kraft i klimatarbetet.
Genom internationella och generella ekonomiska styrmedel, såsom koldioxidskatt och handel med utsläppsrätter, kan klimatomställningen ske samtidigt som jobben och välfärden tryggas.
Kärnkraften är viktig för klimatneutral elproduktion.
Nya kärnkraftsreaktorer som klarar högt ställda säkerhetskrav ska byggas i Sverige.
Bygg ut vindkraften på rätt ställen.
Vindkraft ska koncentreras till redan exploaterade områden och platser med relativt låga värden för naturvård, kulturmiljö och friluftsliv.
Modernisera vattenkraften.
Vattenkraften kan ge mer energi och skada naturen mindre genom teknikutveckling och effektivisering, inte genom ökad exploatering.
Höj ambitionerna för att skydda den biologiska mångfalden.
Det behövs fler skyddade sammanhängande områden både på land och i vatten, till exempel i form av marina reservat.
Sverige ska vara en pådrivande kraft i havsmiljöarbetet.
Skatten på konstgödsel ska återinföras.
Sverige ska bidra mer för att rädda Östersjön från övergödning och hålla nere utsläppen av kadmium.
Bort med farliga kemikalier.
Den europeiska kemikalielagstiftningen behöver skärpas, och särskild hänsyn tas till barn och ungas känslighet samt till den samlade effekten då flera olika kemikalier samverkar.
Satsa på klimatsmarta transporter.
Rusta upp och bygg ut järnvägen och satsa på höghastighetståg.
Bygg ut kollektivtrafiken i tätorter,
underlätta för elbilar
och skapa säkra förutsättningar för att cykla.
Ett robust järnvägssystem och väl utbyggd kollektivtrafik är en förutsättning för en fungerande arbetsmarknad
och bidrar till klimatsmarta transporter.
Ja till Europa och världen
Varje människa har rätt att leva i frihet.
Därför ska Sverige vara en röst för global frihet och solidaritet.
EU ger oss möjlighet att lösa gränsöverskridande problem, trygga demokrati och främja frihet, underlätta ekonomisk utveckling, förbättra miljön främja mänskliga rättigheter och bekämpa brottslighet.
Samarbetet i Europa gör individen friare, Sverige rikare och vår omvärld tryggare.
Sverige bör delta fullt ut i det europeiska samarbetet.
Efter ett ja i en folkomröstning och när ett robust ramverk är på plats och efterlevs ska Sverige införa euron som valuta.
Det var genom export, handel och marknadsekonomiska reformer som Sverige på 1800-talet började resan till välstånd.
På samma sätt gör frihandel och investeringar att hundratals miljoner människor på senare år har lyft sig ur fattigdom.
Vi vill fortsätta ta bort handelshinder och riva tullmurar.
Det skulle betyda mest för de allra fattigaste länderna, som i dag är utestängda från många marknader inom den rika världen.
Ja till Europa.
Folkpartiet är Sveriges mest Europavänliga parti och fortsätter arbeta för att Sverige ska tillhöra EU:s kärna.
Fördjupa EU:s utrikespolitiska samarbete.
Sverige ska vara en drivande aktör i EU:s gemensamma utrikes- och säkerhetspolitik och därigenom stärka vårt inflytande på den globala arenan.
Respekten för de mänskliga rättigheterna behöver stärkas inom EU-länderna.
EU borde årligen rapportera om situationen för de mänskliga rättigheterna i varje medlems- och kandidatland.
EU- länder som bryter mot mänskliga rättigheter ska kunna straffas ekonomiskt och politiskt.
Stöd till demokratisering.
Sverige ska vara en röst för global frihet och ge stöd åt de modiga människor som verkar för demokrati i världens återstående diktaturer.
Sverige ska inte sälja vapen till diktaturer.
Ökat skydd för minoriteter.
Antisemitism, islamofobi, antiziganism, hat mot kristna och stämpling av minoriteter är oacceptabelt och kan aldrig tolereras.
Sverige ska verka internationellt för stärkt skydd av minoriteter.
Frihandel och marknadsekonomi för global utveckling.
Frihandel och slopade handelshinder ger världens fattiga möjlighet att utvecklas ekonomiskt.
Vi vill få till stånd ett nytt globalt handelsavtal.
Ett frihandelsavtal mellan EU och USA är önskvärt då det skulle ge fler jobb och ökad tillväxt på båda sidor av Atlanten.
Ett effektivt och generöst bistånd.
Vi värnar enprocentsmålet i biståndet som ska gå till att bekämpa fattigdom och främja demokrati.
Kvinnors rättigheter ska vara centrala i biståndet.
Försvar och säkerhet
Den säkerhetspolitiska utvecklingen i vårt närområde är oroande.
Ryssland blir allt mer auktoritärt, förtrycket mot oliktänkande tilltar och en omfattande militär upprustning pågår.
Aggressionen mot Ukraina och annekteringen av Krim är oacceptabla handlingar som får konsekvenser för vår och omvärldens syn på Ryssland och dess ledarskap.
Försvaret av Sverige måste stärkas.
Östersjön inklusive Gotland är den mest centrala militära arenan i vår närhet.
På egen hand klarar inte Sverige ett uthålligt försvar mot en anfallande stormakt.
Därför behövs både upprustning av det svenska försvaret och svenskt medlemskap i Nato.
Då bidrar vi också till gemensam europeisk säkerhet tillsammans med demokratier i vår närhet såväl som globalt.
Stärk Sveriges försvar.
Förmågan att försvara Sveriges territorium och dess invånare ska vara Försvarsmaktens huvuduppgift.
För att fullgöra den uppgiften behöver resurserna att agera i, på och över Östersjön förstärkas.
Gotland är en strategisk ö som både ska kunna försvaras och användas för att försvara våra gränser.
Sverige bör gå med i Nato under den kommande fyraårsperioden.
Endast genom ett medlemskap kan vi tillsammans med andra länder som delar våra värderingar värna fred och säkerhet i vår närhet såväl som globalt.
Trygghet mot brott
Sverige ska vara ett tryggt land att leva i.
Det är en liberal kärnuppgift att minska brottslighet och öka tryggheten.
Redan utsatta människor drabbas allra värst av brottslighet.
Det viktigaste arbetet är det brottsförebyggande,
genom en bra politik för jobb, skola och föräldraengagemang, och mot social utsatthet.
Men rättsväsendet behövs för att se till att saker och ting blir rätt när det ändå gått fel.
Ungdomar som begår brott måste mötas av tidiga och tydliga insatser, och få ett alternativ till ett kriminellt liv.
Om det första brottet också blir det sista, kan unga människor räddas från en kriminell bana som förstör både deras eget och andras liv.
Dagens grova organiserade brottslighet arbetar internationellt och handlar med både narkotika, vapen och människor.
För att stoppa dem måste polisen också samarbeta över gränserna.
Folkpartiet tror inte att längre straff generellt är lösningen på brottsligheten.
Det finns dock några brottstyper där påföljderna bör skärpas, som för återfallsförbrytare, de allra grövsta våldsbrotten och för organiserad brottslighet.
Vi vill också minska den så kallade mängdrabatten, som innebär att domstolarna sänker det sammanlagda straffet för den som begått många brott.
Den som blir beroende av droger i någon form förlorar sin frihet.
Därför ska nolltolerans råda mot narkotika i alla led av hanteringen.
Förbudet mot att använda narkotika ska behållas.
En väl utbyggd och kunskapsbaserad missbrukarvård är en viktig del av en liberal alkohol- och narkotikapolitik.
Närvarande och synlig polis.
Polisen ska vara lokalt förankrad, i staden, i bostadsområdet, på landsbygden.
Låt poliser vara just poliser med de verktyg de behöver.
Administrativt arbete ska skötas av andra.
Fokus på ungdomsbrotten.
För att hjälpa ungdomar i riskzonen behövs fler tidiga insatser och tätare samverkan mellan polis, skola och socialtjänst.
Europeisk samverkan mot brott.
Inför ett Europas FBI och stärk det europeiska samarbetet mot den grova organiserade brottsligheten som opererar inom hela EU.
Stärkt skydd mot sexualbrott och övergrepp.
Sexualbrottslagen behöver kompletteras med en samtyckesregel och skyddet förbättras för den som utsätts för våld av någon närstående.
Fortsätt utveckla insatserna mot hedersrelaterat våld.
Slå vakt om den personliga integriteten.
Skapa en samlad integritetsmyndighet och utvärdera den integritetspåverkande lagstiftningen.
Skärp straffen för de grövsta våldsbrotten.
Minska möjligheterna till mängdrabatt och förtidsfrigivning.
Återfallsförbrytare ska straffas hårdare.
Män som begår våldsbrott mot kvinnor ska straffas hårdare.
Utsatta barn
De som behöver hjälp mest är ofta de som hörs minst.
Det är därför vi i Folkpartiet ofta använder uttrycket ”det glömda Sverige”.
I det glömda Sverige finns barn och ungdomar som far illa hemma och behöver skydd och stöd.
När föräldrarna inte räcker till måste samhället säkerställa att barnet får den trygghet, det skydd och den omsorg som varje barn har rätt till.
I dag finns det allvarliga brister i det skyddsnätet.
I det glömda Sverige finns också ungdomar som står långt från arbetsmarknaden och där ordinarie utbildningssystem eller arbetsmarknadsinsatser inte räcker till.
Gör FN:s barnkonvention till lagstiftning.
Det finns fortfarande brister i svensk lagstiftning som skulle rättas till om barnkonventionen gjordes till svensk lag.
Det gäller till exempel alla barns rätt att komma till tals.
Bättre samordning av resurserna till utsatta barn.
Alltför många ungdomar som far illa eller har psykiska problem drabbas ännu en gång på grund av bristande samordning av kommunala och regionala insatser.
En ökad samordning av socialtjänst, skolhälsovård och barnpsykiatri behövs för att fler ska få rätt stöd.
Snabbare reaktion om omhändertagna barn rymmer.
Barn som samhället har tagit över ansvaret för måste få ett aktivare stöd och hjälp om barnet avviker från den placering socialtjänsten beslutat om.
Socialtjänsten och polisen måste ta ett större och framförallt aktivt ansvar för att de snabbt skall återföras till socialtjänsten.
Kortare vårdnadstvister.
Vid vårdnadstvister är det inte ovanligt med flera års utredningar om vem och vilka former som ska gälla för var barnet vistelse och ansvar skall ligga.
Det är orimligt lång tid för ett barn när föräldrarna inte enas.
Ett krav är att en vårdnadsutredning skall vara klar inom 6 månader.
Stärk familjehemmen.
Stödet och utbildningen till de familjer som tar emot barn som inte längre kan bo kvar hemma måste förbättras.
Fler familjehemsplacerade barn bör kunna få sina familjehemsföräldrar som vårdnadshavare.
Låt socialtjänsten ställa krav.
När ett barn misstänks fara illa, ska socialtjänsten ha rätt att kräva att familjen tar emot hjälp och stöd, även om föräldrarna inte vill.
Det ska inte som idag behöva gå så långt att barnet behöver tvångsomhändertas.
Skolan är viktig.
För placerade och omhändertagna barn är skolgången ofta avgörande för hur det går senare i livet.
De ska garanteras allt det stöd som behövs för att klara utbildningen.
Skräddarsydda insatser och specialpedagogiskt stöd är viktiga investeringar i barnets framtid.
Kommunala sommarjobb till fler unga.
Kommunerna bör erbjuda alla ungdomar över 15 år ett sommarjobb för att de ska få pröva på arbetslivets villkor.
Särskilt angeläget är detta i utsatta områden med stort utanförskap samt för unga som riskerar att lämna gymnasieskolan utan fullständiga betyg.
Ett levande kulturliv
Tankens och ordets frihet är grunden i liberal kulturpolitik
Ett öppet samhälle behöver litteratur, konst och andra kulturella uttryck som provocerar och utmanar.
Den konstnärliga friheten ska värnas.
Den liberala kulturpolitikens uppgift är inte att styra kulturen, utan att förbättra förutsättningarna för det konstnärliga skapandet och för individens bildning.
Det är ett klassiskt liberalt uppdrag att stärka individens förmåga att ta makt över sitt eget liv.
Kulturen i dess olika uttrycksformer innebär att man lär känna såväl sig själv, andra som samhället.
Därför är kultur en demokratisk rättighet.
Det räcker inte med att veta var man kan hitta information,
man måste också ha en egen ryggrad av kunskap som gör att man kan orientera sig i en värld av påståenden, bildning helt enkelt.
Läsning i fokus.
Att stimulera till läsning handlar om kultur, demokrati och jämställdhet.
Läsklyftorna måste minska och läsning prioriteras i skolans alla stadier.
Alla elever ska ha tillgång till ett skolbibliotek.
Mer kultur till barn och unga.
Kultursatsningen Skapande skola ska värnas.
Förutsättningarna för att musik- och kulturskolan får ett nationellt kunskapscentrum ska prövas.
Tillväxt i kulturen.
Kulturens plats i samhället stärks och dess oberoende från politiska beslut ökar när den bärs av många.
Det bör utredas om extern finansiering till kulturen kan stimuleras genom avdragsrätt för gåvor på samma sätt som idag gäller för vissa ideella organisationer och forskning.
Kulturpolitiken ska syfta till att fler tar del av den kultur som har offentlig finansiering.
TV-licensen i dess nuvarande form bör avskaffas.
En ny finansiering av public service-medierna ska slå vakt om bolagens oberoende.
Fler fristadsförfattare.
Ett utökat antal fristadsförfattare och fristadsbostäder behövs över hela landet.
Andra konstarter ska också inkluderas i fristadssystemet.
Gör kulturarvet tillgängligt.
Det kulturarv som finns i Sverige är en del av mänsklighetens gemensamma kulturarv och ska hållas tillgängligt för kommande generationer.
Museernas roll som bildningsinstitutioner och deras forskningsanknytning ska stärkas.
Föräldrarna är viktiga för sina barn
och trygga familjer är en styrka för samhället
Barn och familjer är olika.
En stressad vardag för att klara familj och arbete måste därför mötas med valfrihet och mångfald.
Familjepolitiken ska präglas av valfrihet
, rättvisa mellan olika barnomsorgsformer
och ge förutsättningar för mer tid för barnen
Vårdnadsbidrag ska införas som gör det ekonomiskt möjligt att korta arbetstiden eller att vara hemma med barnen längre tid än nuvarande föräldraförsäkring medger.
Föräldraförsäkringen ska inte kvoteras.
Äktenskapet, som är den stabilaste samlevnadsformen, ska bevaras i nuvarande form.
Ett tak för barngruppernas storlek ska finnas i förskolan.
Det ska också finnas förskolor med olika huvudmän.
Familjecentraler, med flexibelt och lättillgängligt stöd till föräldrar, ska finnas i varje kommun.
Många människor känner idag en oro inför det egna åldrandet och kvaliteten inom vård och omsorg.
Vi vill slå vakt om en trygg, medmänsklig och gemensamt finansierad omsorg.
Bemötandet inom äldreomsorgen måste förbättras
och fler ska vara nöjda med äldreomsorgens insatser.
Äldre människor ska ha rätt att stanna längre i arbetslivet.
Det ska vara ekonomiskt lönsamt att arbeta – även när man är pensionär.
Garantipensionen ska höjas rejält
och skatten sänkas för alla pensionärer.
Boendegaranti med rätt till anpassat boende införs för alla över 85 år.
En värdighetsgaranti införs,
vilken tydliggör och följer upp vad som utlovas inom äldreomsorgen.
Eget val ska finnas inom hemtjänsten.
Anhöriga ska ha lagstadgad rätt till stöd och avlösning.
En patienträttighetslag införs
med bland annat rätt till fast läkarkontakt för alla.
Vårdgivare ska ha skyldighet att upplysa patient om var i landet det är kortast kö
och erbjuda vård där.
Alternativa utförare inom sjukvården ska släppas fram
bland annat genom att stopplagen avskaffas.
En rejäl satsning på psykiatrin genomförs.
På toppen av högkonjunkturen står över en miljon människor utanför den ordinarie arbetsmarknaden
Medan allt fler stressar för att hinna med ställs allt fler utanför arbetsgemenskapen.
Nya jobb skapas när enskilda människor finner det mödan värt att starta och utveckla ett företag.
Hindrande trösklar måste bort.
Det är dags att minska krånglet för företag och företagande.
Skatten på arbete sänks, främst för låg- och medelinkomsttagare,
så att det lönar sig bättre att arbeta och utbilda sig.
Företag, främst de mindre, måste ges bättre villkor så att de kan växa och nyanställa.
För att skapa en arbetsmarknad där alla ryms
måste arbetsgivarens skyldighet att medfinansiera sjukförsäkringen avskaffas
, liksom den andra sjuklöneveckan
Tillgången till riskkapital ska öka, inte minst i det tidiga skedet av företagande.
Förmögenhetsskatten avskaffas
och riskkapitalavdrag införs.
Regelkrånglet för mindre företag ska minskas med 25 procent.
De gröna näringarna – jord- och skogsbruk samt trädgårdsnäringen - ska få bättre villkor
bland annat genom att möjligheterna till säsongsanställning återinförs.
AMS måste förändras och fler aktörer tillåtas förmedla jobb
Ungdomsarbetslösheten ska bekämpas med kraft,
bland annat genom ett utvecklat lärlingssystem.
De anställdas möjlighet till kompetensutveckling ska främjas genom införande av individuella kompetenskonton.
Kristdemokraterna värnar om den svenska modellen, där relationerna mellan arbetstagare och arbetsgivare i första hand löses genom kollektivavtal mellan arbetsmarknadens parter.
Arbetsrätten bör ses över
för att underlätta för små företag
och öka möjligheterna för ungdomar
och invandrare
att komma in på arbetsmarknaden. Den danska flexicurity-modellen kan tjäna som förebild.
En god infrastruktur är en nödvändighet i vårt vidsträckta land.
Skatten på drivmedel ska sänkas inte minst för att möjliggöra boende på landsbygden.
Skolan ska ge varje elev hållbara kunskaper och värderingar
Skollagen måste ge lärare och skolledare de verktyg de behöver
för att kunna skapa en trygg miljö där kunskapen står i centrum.
Skolans värdegrund, som hämtat sin inspiration från kristen tradition och västerländsk humanism, ska genomsyra arbetet i varenda skola.
En färdighetsgaranti införs som säkrar att alla barn kan läsa, räkna och skriva när de lämnar grundskolan.
Fristående skolor ska ges likvärdiga villkor som de kommunala.
Kunskapskontroller ska genomföras tidigt för att stöd ska kunna sättas in.
Betyg ska ges från och med årskurs 6.
Ordning och uppförande ska skrivas in i betyget.
Kamratskap och engagemang ska uppmuntras.
Varje elev måste bli sedd och behandlad utifrån sina förutsättningar.
Nolltolerans ska råda mot mobbning och kränkande språk.
Ett ansvarskontrakt mellan eleven, föräldrarna och läraren som tydliggör vars och ens uppdrag och ansvar, ska införas.
Välutbildade lärare krävs för att undervisningen ska ge alla elever tillräckliga kunskaper.
Eleven ska ha rätt att träffa en skolsköterska/kurator samma dag som hon eller han behöver det.
Elevvårdspersonal ska finnas i tillräcklig omfattning.
Ett varmt och omtänksamt samhälle förutsätter idealitet
och att dygder som personligt ansvar, solidaritet och empati främjas.
Detaljstyrningen av den ideella sektorn – föreningsliv, hjälporganisationer, kyrkor och samfund ska upphöra.
Avdragsrätt ska införas för gåvor till ideella organisationer.
En civilkuragelag införs, vilken gör var och en skyldig att efter sin förmåga bistå en medmänniska i nöd.
Statusen för medborgarskap ska höjas,
bland annat genom en ceremoni när medborgarskap erhålls.
Alla som blir myndiga och som beviljas svenskt medborgarskap ska få en medborgarbok, som beskriver våra rättigheter, skyldigheter och vårt ansvar.
En värdekommission tillsätts,
som syftar till att stimulera till ett fördjupat samtal kring etik, människosyn, hederlighet, personligt ansvar och jämställdhet.
För att öka tryggheten ska fler polistjänster inrättas.
En hederlighetsdelegation inrättas
för kontinuerlig granskning av lagar, skatte- och bidragsregler utifrån hur de främjar eller motverkar ett hederligt beteende
Vänskap(s)korruptionen stoppas
bland annat genom att utnämningspolitiken förändras.
Att äga sin bostad ökar människors makt över sitt liv.
Rätten till ägande måste tillgodoses,
samtidigt som samhället behöver garantera en solidarisk bostadspolitik där även den som inte är köpstark har rätt till ett gott och tryggt boende.
Den orättfärdiga fastighetsskatten ska avskaffas.
En låg kommunal avgift införs.
Schablonbeskattningen av bostadsrätter slopas.
Kommunerna får ökad möjlighet att besluta om strandskyddet, vilket gör att fler bostäder kan byggas på lämpliga platser
Boende i våra storstäders förorter ges möjlighet att köpa loss sina lägenheter.
En lånegaranti införs för att de med små ekonomiska möjligheter ska kunna köpa en egen bostad.
Ett bosparande införs för att underlätta för unga att köpa sig en bostad.
För att minska byggkostnader måste plan- och byggprocessen förenklas.
Utsläpp av ämnen som skadar luft, mark, vatten och oss människor måste minska.
De klimatförändringar som hotar vår och kommande generationers livsbetingelser måste kraftfullt motverkas.
Att rädda Östersjön och stoppa giftalgerna måste ha hög prioritet kommande år.
Internationell samverkan är nödvändig.
Sverige måste också tydligare agera för frihandel,
öppnare gränser
och fattigdomsbekämpning.
Energisparandet ska öka inom alla sektorer.
Alla kommuner ska energieffektivisera sin verksamhet med 20 procent.
Disk- och tvättmedel som innehåller fosfater ska förbjudas
för att minska utsläppen i bland annat Östersjön.
Vid all offentlig upphandling av fordon ska miljöfordon vara regel.
Sverige måste bli bättre på att använda förnybara energikällor.
Genom att skapa en stark marknad på hemmaplan för ny miljövänlig teknik
kan vi skapa förutsättningar för ökad export.
Sverige måste vara aktivt och ha en sammanhållen politik för att främja mänskliga rättigheter
och motverka fattigdom.
Enprocentsnivån i biståndet ska upprätthållas.
Svenskens stora engagemang för medmänniskor uppmuntras
genom att avdragsrätt för gåvor till ideella organisationer och biståndsändamål införs.
Vi kristdemokrater har de senaste fyra åren åstadkommit mycket som vi är stolta över. Den personliga friheten har ökat inom skola, vård och omsorg. Vårdköerna har kortats kraftigt. Löntagare, pensionärer och företagare har fått skattelättnader och större ekonomiskt utrymme. Kvaliteten har ökat inom äldreomsorgen. Familjerna har fått större möjlighet att styra över sin egen vardag. Statistiskt sett har vi i Sverige – trots krisen – faktiskt aldrig haft det bättre än i dag. Aldrig varit friskare, rikare, eller haft mer att säga till om i våra egna liv.Ska vi vara nöjda då? Jag tycker inte det. Att folk i genomsnitt har fått det bättre betyder inte att alla har det bra. Och här är vi Kristdemokrater bekymrade. För även om vi står för ett samhälle med större frihet i vardagen så betyder inte det att vi står för djungelns lag.Vi tycker inte att den starke ska ha större rättigheter än den svage. Vi tycker inte att politiker ska öka kontrollen över människors vardag med hjälp av kvotering, reglering och styrande bidrag.Vi kan inte se mellan fingrarna när det kommer till orättvisor. Vi vill bryta utanförskapet för dem som saknar arbete. Vi vill göra något åt återvändsgränden för de långtidssjuka. Vi vill ge människor på flykt möjlighet till ett liv i frihet och säkerhet. Vi vill bekämpa rofferi och egoism. Vi vill stoppa översitteri, hänsynslöshet och likgiltighet. Jag tror att det finns många som precis som vi kristdemokrater tycker att Sverige måste bli mänskligare. Nu hoppas jag på din hjälp den 19 september.Göran HägglundPartiledare för Kristdemokraterna
För att Sverige ska fungera är det nödvändigt att familjerna fungerar.
Vi vill göra det lättare för familjer att själva planera sin vardag.
Vi tror på färre pekpinnar och mer valfrihet.
Vi vill att rätt till vårdnadsbidrag ska finnas i hela Sverige.
Och att alla familjer ska få stöd i den utsträckning som behövs för att klara vardagen.
Barn mår bra av att vara med sina föräldrar.
En trygg uppväxt ökar chanserna till ett bra liv.
Det är i familjen vi kommer allra närmast varandra.
I familjen får vi stöd och kan utvecklas som människor.
I familjen kan vi känna oss trygga med att vi har ett värde bortom hur vi ser ut och vad vi åstadkommer.
Alla familjer är olika
och alla barn är olika.
De allra flesta föräldrar vet vad som är bäst för deras barn.
Märkligt nog är detta något av det mest radikala som går att påstå i dagens Sverige.
Det finns nämligen många politiker som menar att föräldrar borde få mindre att säga till om,
att de som politiker vet bättre än familjerna.
Att politiska beslut ska förhindra att familjer väljer ”fel”.
Det tycker inte Kristdemokraterna  – vi vill istället ge familjer mer utrymme och större frihet att bestämma själva.
Det ska gå att välja barnomsorg
och skola.
Föräldrar som vill vara hemma längre med sina barn ska ha möjlighet att vara det.
De pappor och mammor som vill dela lika på föräldraförsäkringen ska uppmuntras att göra det. De som inte vill dela lika ska få låta bli.
Alla som vill vara hemma med sina små barn ska ha tillgång till vårdnadsbidrag.
För kristdemokrater är familjepolitik och frihet för familjer samma sak.
Vi vill göra föräldraförsäkringen mer flexibel.
I dag kan föräldrarna vara hemma tillsammans med sitt nyfödda barn i tio dagar. Vi tycker att de som vill ska kunna vara hemma samtidigt under längre tid.
Vi vill höja lägstanivån i föräldraförsäkringen
för att stödja de föräldrar som har de lägsta inkomsterna.
Den sjukpenninggrundade inkomsten ska skyddas under längre tid än idag
så att inte ekonomin styr när man försöker bli med barn igen.
Vi vill att föräldraförsäkringen ska kunna användas under hela barndomen och inte som idag frysa inne när barnet fyller åtta år.
Barn behöver tid med sina föräldrar under hela uppväxten.
Många tonåringar och skolbarn mår dåligt.
Depressioner, skolk och drogmissbruk innebär stora problem för många.
Att vuxna har tid och kraft att tidigt göra något åt situationen är ofta helt avgörande.
Eftersom alla familjer är olika ska familjepolitiken stödja alla familjer.
Det finns familjer med problem, och föräldrar som från tid till annan inte förmår att ta sitt ansvar. Självklart har samhället ett ansvar att gripa in när barn far illa.
Men det kan inte innebära att familjer som sådana ska dömas ut.
Istället ska politiken utformas så att varje familj, oavsett hur den ser ut eller vilka svårigheter den står inför, får det stöd den behöver.
För att leva värdiga liv behöver äldre människor bemötas med respekt.
Vi vill öka valfriheten
och införa fler boendeformer.
Mat och mediciner är självklart viktigt, men en pratstund eller en promenad kan betyda enormt mycket.
Pensionärerna måste få större skattesänkningar.
Och den som vill trappa ner på jobbet lite tidigare,
eller fortsätta jobba längre, ska få göra det.
Kristdemokraterna har alltid kämpat för de äldre och deras villkor.
Det handlar om rätten att få den omsorg man vill ha och behöver,
men också om allt annat som hör åldrandet till.
Alla äldre behöver inte vård – vi har fler friska och aktiva pensionärer i Sverige än någonsin tidigare, och antalet kommer att fortsätta stiga.
Det vore galenskap att inte förvalta den resurs som äldres energi, erfarenheter och kompetens kan tillföra samhället.
Vi tycker att Sveriges äldre förtjänar mer respekt.
Tack vare Kristdemokraterna
har pensionärer fått sänkt skatt både 2009 och 2010.
Beslut om sänkt skatt har också fattats för 2011.
Särskilt pensionärer med låga pensioner har fått förbättringar.
Vi vill fortsätta sänka skatten för pensionärer.
Det är tryggt att veta att pengarna räcker för ett innehållsrikt liv, även när man blir äldre.
Alla medborgare ska kunna åldras med värdighet.
Det innebär att service, vård och omsorg ska vara tillgänglig
och ges utifrån en helhetssyn på den enskilde,
där hänsyn tas till själsliga, andliga och materiella behov.
Äldreomsorgen måste vara väl utbyggd med hemtjänst och hemsjukvård,
olika former av dagverksamhet samt ett varierat utbud av boendeformer.
Vården och omsorgen av demenssjuka är en oerhört angelägen fråga.
Antalet demenssjuka kommer att fortsätta att öka under de närmaste åren. Alla med misstänkt demenssjukdom skall ha rätt till utredning, diagnos och behandling.
Vi vill införa en lokal värdighetsgaranti för äldreomsorgen.
Varje kommun ska veta och kunna berätta för medborgarna vilken syn på äldre som präglar omsorgen
och vad de äldre har rätt till.
Äldre ska känna välbefinnande och kunna påverka sin situation.
Kan kommunen inte leva upp till garantin så ska den betala ut en ersättning.
Vår grundsyn på äldreomsorgen är att den måste vara så personligt anpassad som möjlig.
Människor blir inte mer lika bara för att de blir äldre.
Det som känns som det bästa alternativet för en person kan vara otänkbart för någon annan.
För Kristdemokraterna är det självklart att vi gemensamt ska betala för äldreomsorgen via skatten,
men lika självklart att du själv ska få välja var du vill bo eller vem som ska hjälpa dig hemma.
Äldreomsorgen ska garantera en grundläggande trygghet, personlig omsorg och värdighet.
Ingen ska behöva vara rädd för att inte få det boende eller den omsorg man behöver.
Köer hör inte hemma i sjukvården.
Kristdemokraternahar halverat vårdköerna, men vi nöjer oss inte med det.
Vi kommer aldrig att kompromissa med säkerheten eller kvaliteten inom vården.
Den som behöver vård ska känna sig trygg
och veta att vården betalas gemensamt.
Men trygghet är också att kunna välja var och av vem man ska vårdas.
Under allt för många år har vi betalat höga skatter för en vård vi inte fått.
Istället för hjälp har vi fått en kölapp med ett skyhögt nummer.
Inga jämförelser i övrigt, men nog är det helt orimligt att det går snabbare att få in bilen på verkstaden än att träffa en läkare?
Det första vi tog tag i när vi kom till makten var tillgängligheten i vården.
Vi har anslagit en miljard kronor mot villkor om kraftiga förbättringar hos landstingen
och har därigenom halverat vårdköerna för planerade insatser.
Det är ett stort steg framåt, men vi nöjer oss inte med det.
Trots det ägnar sig de rödgröna vänsterpartierna mest åt att klaga på att vi har fått fler sjukhus och vårdcentraler som drivs av företag och frivilligorganisationer.
Som om det vore företagen och frivilligorganisationerna som var problemet.
När tusentals människor i ovisshet och lidande tvingas vänta månad efter månad på starroperationen eller en ny höftled, och när småbarnsfamiljer tillbringar hela dagar på akuten eller i telefonkö till vårdcentralen, då är det köerna som är problemet,
inte att vi fått fler utförare
och en bättre mångfald i vården.
De rödgröna vänsterpartierna går till val på att avskaffa eller begränsa företags och frivilligorganisationers möjlighet att bedriva vård.
Vi går till val på att få bort köerna i sjukvården.
En skillnad värd att fundera på.
Vårdvalet har inneburit att det blivit enklare och går snabbare att komma till en doktor.
Antalet vårdcentraler ökar i hela landet
och därmed valfriheten för patienten.
Men även akutsjukvården måste börja leva upp till sitt namn.
Valfrihet, kvalitet och säkerhet är bra för alla som kommer i kontakt med vården,
oavsett om det handlar om enstaka tillfällen eller vid mer konstanta vårdbehov.
Den pågående reformeringen av psykiatrin ska förstärkas ytterligare.
Att vården finansieras solidariskt är viktigt.
Vi är för ett system där alla som blir sjuka eller skadade ska få samma kvalitet på vården
oavsett i vilken del av landet de bor,
och oavsett hur mycket pengar de har.
Man ska inte behöva höja rösten för att få rätt vård i tid. 
Alla måste få känna sig behövda.
Att sänka arbetslösheten handlar inte bara om samhällsekonomi,
det är lika mycket en fråga om en meningsfull tillvaro och egen försörjning.
Vi vill ha ett samhälle som tar vara på människors möjligheter och inneboende förmåga.
Vi vill ha trygghetssystem som med rätt insatser och stöd
hjälper fler att gå från arbetslöshet till jobb.
Den som saknar förutsättningar att jobba ska ges en trygg försörjning.
Människor kan inte alltid vara starka.
Vem som helst kan drabbas av sjukdom, förlora jobbet, eller råka ut för andra saker som gör att man behöver stöd.
Kristdemokraterna menar att ett mänskligt samhälle måste bygga på en solidaritetsprincip som ser till att alla människor kan känna sig trygga.
Sjukförsäkringen
och a-kassan
ska finnas där för den som blivit sjuk eller arbetslös och därför inte kan försörja sig och sin familj.
Den som saknar förutsättningar att jobba ska ges en trygg försörjning.
Motsatsen är ett samhälle byggt på principen om den starkes överlevnad, och det är allt annat än mänskligt.
Socialförsäkringssystemen ska ge ekonomisk trygghet under den tid vi inte kan arbeta,
men också vara inriktade på att människor så snart som möjligt ska kunna återvända till ett arbete.
Alltför länge var Sveriges sociala skyddsnät så mjuka att det var omöjligt att studsa upp igen.
Vi vill ha trygghetssystem som omfattar alla
och som hjälper fler att gå från arbetslöshet till att ha ett jobb.
Som ger möjligheter att förverkliga drömmar,
utbilda sig,
satsa på en ny karriär.
Som, med hjälp av rätt rehabiliteringsinsatser och stöd, ger fler chansen att gå till jobbet igen.
De förändringar av socialförsäkringsreglerna som vi har genomfört har väckt mycket debatt. Stora förändringar leder alltid till oro och fara för att enskilda hamnar i kläm – något man måste vara ödmjuk inför.
Trots farhågor om att människor skulle slås ut så har förändringarna visat sig vara ett kliv i rätt riktning.
Människor som tidigare skulle ha slussats ut i förtidspension har nu fått jobb och klarar av att stå på egna ben.
Samtidigt är det viktigt att komma ihåg att de som faktiskt saknar möjligheter att försörja sig själva även i fortsättningen får stöd från samhället.
Ovanligt många personer kommer att gå i pension under de närmaste åren. Det kommer att innebära en stor efterfrågan på arbetskraft
och då är det viktigt att vi hittar fler vägar in för dem som i dag står längst bort från arbetsmarknaden.
Lågutbildade ungdomar
och nyanlända invandrare
måste genom smidiga regler, skräddarsydda kurser och bra coachning ges bättre möjligheter att få jobb.
Vi vill göra det enklare för människor med funktionshinder att kunna ta ett arbete
. Genom att satsa på såväl akademisk
som yrkesinriktad utbildning
och ett utökat lärlingssystem
vill vi skapa större möjligheter för dem som i dag har svårt att få ett jobb. 
Nya och växande företag skapar arbetstillfällen,
bättre ekonomi
och mer välfärd.
Därför vill vi att fler ska våga satsa på sina idéer och starta eget.
Arbetslösheten kan bara bekämpas med hjälp av fler och växande företag.
Vi har infört RUT - och ROT -avdrag,
sänkt skatter och avgifter
och förenklat regler.
Vi vill fortsätta att förbättra företagsklimatet
så att Sverige ska kunna fortsätta utveckla välfärden.
Vad kan vara värre än att väckarklockan ringer klockan halv sju en mörk och regnig måndagsmorgon i november? Kanske att den inte gör det. Arbetslöshet är ett slöseri med mänskliga resurser
Att ha ett arbete handlar om pengar, naturligtvis, men också om gemenskap, om vänner, om att vara behövd, om tillfredställelsen i att göra ett bra jobb.
Därför måste arbetslösheten bekämpas.
Nya jobb kan inte kommenderas fram av politiker.
Fler utbildningsplatser,
pengar till kommunerna
och bättre hjälp med att hitta de jobb som finns är ett viktigt stöd.
Men det räcker inte.
På sikt kan arbetslösheten bara bekämpas med hjälp av fler och växande företag i hela landet.
Det kräver människor som vågar satsa på att förverkliga sina idéer.
Då krävs också en politik som förstår sig på företagens förutsättningar.
En politik som ger goda villkor till både små och stora företag
och som förstår vikten av rimliga skatter
och stabila, enkla regler.
Beskattningen av företag måste fortsätta att minska.
Det finns goda anledningar till att politiken ska främja näringslivet.
Välfärd och företagande hänger ihop.
Går det dåligt för företagen går det också dåligt för Sverige,
och då blir det svårare att få råd med satsningar på skola,
vård
och omsorg.
Företagande handlar om jobben.
Sveriges framtid hänger på att vi lyckas upprätthålla ett bra företagarklimat,
så att entreprenörer vågar satsa långsiktigt.
Det är viktigt att lägga resurser på forskning
och infrastruktur
för att klara den internationella konkurrensen.
De rödgröna vänsterpartierna vill slopa rut- och rot-avdragen, trots att de underlättar människors vardag
och är helt nödvändiga för många mindre företag som ofta möter orättvis konkurrens från den ”svarta” sektorn.
För Kristdemokraterna är det självklart att dessa skattlättnader ska behållas.
En utvecklad tjänstesektor har visat sig gynna kvinnors företagande
och därmed ökat förutsättningarna för jämställdhet.
Lagen om valfrihetssystem inom äldreomsorgen – lov – är ett bra exempel på hur reformer som ökar välfärden
också kan stimulera människor inom traditionellt kvinnodominerade yrken att starta och driva egna företag.
Ett lärlingssystem
och andra särskilda insatser behövs för att fler unga ska få en chans att etablera sig på arbetsmarknaden.
Vi behöver också bli bättre på att ta till vara alla människors förmåga, även de som står längst från ett jobb idag.
En viktig del av detta arbete är att bekämpa den orättfärdiga diskriminering som hindrar många invandrare från att få jobb. 
Ett Sverige där folk känner sig trygga är ett mänskligare Sverige.
Vi vill att folk griper in om något är på väg att gå snett.
Vi jobbar för att samhället ska bli bättre på att förebygga brott.
Då krävs också en familje- och skolpolitik som ser till att barn kan växa upp i trygghet
Brott ska få påföljder,
och samma regler ska gälla för alla oavsett bakgrund.
Vi vill ha fler närpoliser,
och tidiga insatser för att fånga upp ungdomar som är på väg att hamna fel.
Hederlighet kan inte ersättas av övervakningskameror.
Ett tryggt samhälle kan inte lagstiftas fram.
Trygghet kräver modiga människor – människor som vågar säga ifrån, som orkar hålla ordning på rätt och fel och agera ärefter.
Kristdemokraterna vill se ett samhälle där det är enklare att följa reglerna än att bryta mot dem. Där regler respekteras och där gemensamma normer stärks.
Alla ska ha samma rättigheter, men alla har också samma skyldigheter.
Vi vill ha ett samhälle där de som begår brott blir straffade
och brottsoffer får upprättelse.
Där likhet inför lagen är en självklarhet
och folk inte behandlas olika beroende på social ställning,
etnisk härkomst
eller ekonomiska förutsättningar.
Men också ett samhälle med tid för förlåtelse och försoning där alla får en andra chans.
När rädslan ökar och tryggheten minskar är det lätt att ropa på politiska åtgärder. Fler poliser! Hårdare straff ! Nästan alla håller med. Och till viss del är det rätt.
Vi behöver bli bättre på att se till att brott inte lönar sig.
Att kriminella handlingar får konsekvenser.
Att rättvisa straff utdöms
– för att brottsoffret ska få upprättelse,
men också för att brottslingen ska kunna sona sitt brott och få möjlighet till en andra chans.
Det behövs poliser som har tid att utreda även inbrott och cykelstölder.
Det krävs ökade resurser till åklagare,
domstolar,
och kriminalvård.
Hatbrott och organiserad brottslighet måste bemötas med effektiv lagstiftning.
Därför anser vi att deltagande i och stöd till rasistiska, kriminella och terroriststämplade organisationer ska vara olagligt.
Men framför allt krävs tidiga insatser
för att fånga upp ungdomar som är på väg att hamna snett.
Fler poliser
och bättre domstolsprocesser är viktigt, men det räcker inte.
Vi vill att kommunerna ska utveckla det lokala brottsförebyggande arbetet.
Och framför allt behövs stöd till familjer
och en bra och fungerande skola.
En trygg miljö för barnen att växa upp i,
där de kan få möta kärlek, förståelse, ställas inför krav, ta ansvar för sina handlingar och lära sig respektera och värna om andra. 
Skolan ska handla om kunskap.
Det behövs tydliga mål och undervisning som passar varje elev.
Vi vet att barn är olika och lär sig på olika sätt.
Därför måste skolan tidigt uppmärksamma de barn som har behov av särskilt stöd.
Skolan ska ha en tydlig värdegrund som baseras på respekt för att människor är olika, men lika mycket värda.
Barnen förtjänar trivsamma lokaler, bra mat och lärare som har tid för en pratstund.
Och som tar krafttag mot mobbning.
Alldeles för många barn går till skolan med en klump i magen varje morgon.
För många är skolan en källa till oro, frustration och nervositet. Så ska det inte vara.
Vi kristdemokrater vill se till att skolmiljön blir bättre,
vi vill arbeta hårdare mot mobbning,
och vi vill hjälpa varje barn att nå de uppsatta målen för utbildningen.
Alla barn är värda en bra skolgång.
Kristdemokraterna vill att skolan ska handla om kunskap.
Vi vill ha tydligare mål,
tidigare betyg och ordentlig uppföljning,
så att fler elever når målen.
Skolan måste bli bättre på att tidigt uppmärksamma vilka barn som behöver extra stöd för att inte halka efter.
Men samtidigt som barnen lär sig matematik eller geografi behövs tid för att prata om hur vi lever tillsammans.
Vi tycker att skolan har ett ansvar att förmedla grundläggande etiska värden som människolivets okränkbarhet och solidaritet med den som är svagare.
Det kräver en tydlig värdegrund som baseras på respekt för att alla människor är olika, men ändå har samma värde.
Det kräver också att lärare har tid att prata med sina elever.
I det ingår att arbeta aktivt mot mobbning och kränkande beteende.
Det borde vara en självklarhet att alla elever ska kunna känna sig trygga och uppskattade men så är det inte idag. Könsdiskriminering och rasism i skolan måste bekämpas.
Sveriges elever förtjänar trivsamma klassrum, matsalar som serverar god mat och toaletter som är städade.
En bra skolmiljö skapar den trygghet som krävs för att barn ska kunna ta till sig kunskap.
En elev som beter sig illa måste få ett tydligt besked om att hans eller hennes uppförande inte accepteras i skolan.
En elev som anstränger sig, är aktiv på lektionerna och omtänksam ska uppmuntras i sitt beteende.
Vi vill att skolk ska skrivas in i betyget
och att ett skriftligt omdöme om elevens uppträdande och engagemang i skolan ska bifogas till betyget.
En förutsättning för att skolan ska bli tryggare är att ha fler vuxna på plats, inte enbart lärare utan även elevhälsovård,
kuratorer
och annan personal.
Dessutom är det nödvändigt med engagerade föräldrar som stöttar och uppmuntrar, skapar förutsättningar för att läxorna blir gjorda och bryr sig om vad som händer i skolan.
Utan en fungerande ekonomi är det svårt att känna sig trygg.
Bara den som aldrig har haft tomt i hushållskassan skulle kunna hävda något annat.
Mindre pengar betyder mindre trygghet, därför säger vi nej till höjd skatt.
Vi vill att alla ska kunna spara en slant på banken.
Tusen kronor extra kan avgöra om man har något kvar i slutet av månaden.
Vi vill sänka skatten för pensionärerna.
Trygghet handlar i stor utsträckning om pengar. Om att lönen ska räcka månaden ut.
Ändå vill en del politiker höja skatterna.
Höjda skatter betyder mindre pengar i plånboken,
mindre trygghet
och mindre möjlighet att bestämma själv.
När man lyssnar på de rödgröna vänsterpartierna så låter det ibland som om höjda skatter per automatik skulle innebära bättre välfärd.
Men hur kan mindre pengar för vanligt folk innebära annat än mindre trygghet?
Vi tror på generös, allmän välfärd,
och vi kommer aldrig att kompromissa med kvaliteten på skola,
äldreomsorg
eller vård.
Men samtidigt tycker vi att det är oerhört viktigt att hushålla med statliga och kommunala medel, för det är pengar som tillhör skattebetalarna.
Målet för Kristdemokraternas ekonomiska politik är uthållig tillväxt
och en bättre välfärdsutveckling.
För att åstadkomma detta anser vi att Sverige behöver fortsatta reformer med skattesänkningar på arbete,
sparande
och företagande.
Den ekonomiska krisen lämnar ingen oberörd. Sverige är ett litet land med en stor export som är beroende av den ekonomiska utvecklingen i världen.
När ekonomin dalar i vår omvärld påverkar det Sverige mer än många andra länder.
Ingen vet i dag hur lång tid det kommer att ta för världsekonomin att hämta sig. Därför krävs ansvarsfullhet och långsiktighet för att inte riskera de offentliga finanserna.
Brist på ansvarstagande slår direkt mot välfärdens kärna,
mot sjukvård,
skola
och äldreomsorg.
Det riskerar att leda till skattehöjningar
som skulle öka arbetslösheten.
Det skulle framför allt drabba dem med små ekonomiska marginaler.
För vanliga människor spelar det roll om skatten är tusen kronor lägre per månad, eller några hundralappar för den delen.
Något är fel om människor som jobbar inte kan klara sig på sin lön.
Därför vill Kristdemokraterna fortsätta att sänka skatten,
både för de som jobbar
och för pensionärer.
Vi vill att människor ska kunna leva på sin lön och ha litet pengar över att spara varje månad. Med pengar på banken kan du sova lugnare alldeles oavsett hur räntan förändras.
Med pengar på banken är det ingen katastrof om kylskåpet går sönder eller vinterskorna slits ut.
Med pengar på banken styr du mer över din egen tid.
Du får frihet men också förmåga att hantera det oväntade.
När fler människor har det så, har vi fått ett tryggare samhälle. 
Kristdemokraterna är emot främlingsfientlighet i alla former.
Sverige ska vara ett öppet land för människor som flyr från förtryck och förföljelse.
Möten mellan människor med olika bakgrund gör Sverige bättre.
I ett mänskligare Sverige har alla samma rättigheter, skyldigheter och möjligheter.
Jobb och språk är nycklarna till integration.
Vi vill att alla som kommer till Sverige ska få börja jobba direkt.
Alla ska redan från början ta ansvar för, och påverka, sin vardag.
Varje dag fattar människor världen över det ofattbart svåra beslutet att fly. För att det inte går att vara kvar där hemma längre. För att kriget och förtrycket gått för långt. För att barnen inte är säkra
För att det har blivit omöjligt att utöva sin religion,
omöjligt att ha en politisk åsikt.
De söker efter en möjlighet att skapa trygghet för den egna familjen, att ta ansvar. En möjlighet att försörja sig och äta sig mätta.
Många av de problem som människor kopplar ihop med invandring handlar i själva verket om bristande integration.
Vi vill göra samhället mer integrerat,
främja en gemensam värdegrund
och se till att människor med olika bakgrund och förutsättningar kan mötas och ingå i gemensamma sammanhang.
En kraftfull åtgärd för att motverka segregation är att se till att alla bostadsområden har en blandad bebyggelse.
För detta behövs fler bostäder, inte minst fler hyresrätter.
Tidigare socialdemokratiska regeringar har inte lyckats stimulera det byggande av hyresrätter som krävs för en rörlig bostadsmarknad.
Skatter, regler och bestämmelser som hindrar byggföretag att bygga nya bostäder till rimliga priser måste förändras.
Det finns de som vill sluta leden och stänga Sveriges gränser. Som tycker att vi är oss själva nog. Som påstår att Sverige inte har något att erbjuda alla dem som söker en bättre framtid. Som ställer grupper mot varandra. Kristdemokraterna håller inte med – tvärtom.
För att göra Sverige mänskligare måste vi säga att vi har fått nog av de krafter som försöker sprida rädsla och otrygghet.
Vi ska inte anpassa oss efter deras världsbild. Främlingsfientlighet ska inte ha någon plats i Sverige.
Vi vill att Sverige ska vara ett öppet och medmänskligt land där folk känner sig välkomna.
Varje människa ingår i flera olika gemenskaper. Den viktigaste är familjen.
Men livet vore fattigt utan vännerna, kören, fackföreningen, idrottslaget, församlingen och pensionärsföreningen.
Vi vet hur viktiga ideella krafter är för utvecklingen.
De skapar ett mänskligare Sverige där människor tar ansvar gemensamt.
Vi vill öka möjligheterna för människor att engagera sig,
bland annat genom att skattebefria gåvor till ideella organisationer.
Samhället består av mycket mer än staten. Många olika och starka gemenskaper skapar trygghet, mångfald och vitalitet.
De skapar ett mänskligare Sverige.
Vi vill ge familjer mer vardagstid tillsammans.
Vi vill uppmuntra människor att mötas – över generationsgränser, oberoende av ursprung.
Ett sådant samhälle kräver att människor får större frihet
och större ansvar.
Att vi sätter en gräns för vad som beslutas av politiker.
Det ligger i den mänskliga naturen att bilda gemenskaper och sociala nätverk för att sträva mot gemensamma mål.
Ett levande föreningsliv är också viktigt eftersom det engagemang som skapas innebär att demokratin stärks.
Dessutom är föreningslivet en mötesplats där kontakter skapas och det leder till ett välstånd i samhället.
Vi tycker att ideell verksamhet ska gå före kommersiella intressen vid utformningen av fritidspolitik.
Gåvor till ideella organisationer bör vara avdragsgilla.
Biståndsorganisationer, socialt engagerade föreningar och trossamfund tillhör det civila samhället och måste få utvecklas i frihet utan statlig styrning och i enlighet med sin särart.
Det offentliga ska komplettera istället för att konkurrera med denna verksamhet.
Uppgiften för det offentliga är således inte att ersätta utan snarare att uppmuntra, samarbeta med och ta vara på till exempel det sociala arbete som många föreningar och samfund bedriver såväl inom som utom landets gränser.
Idrottsrörelsen bidrar till god livskvalitet för många människor.
Elitidrotten är en inspirationskälla för den breda idrottsverksamheten
men grunden för idrotten som folkrörelse utgörs av många enskilda tränares och ledares ideella insatser för att skapa en bra fritid för barn och ungdomar.
Barn- och ungdomsverksamhet måste få ett ordentligt stöd.
Flickor och pojkar ska ha likvärdiga förutsättningar för olika aktiviteter. 
Kultur är opera och dokusåpa. Hårdrockskonserter och författarträffar. Elfriede Jelinek och Bananer i pyjamas.
Underhållande förströelse och outhärdliga provokationer.
Ett mänskligare Sverige kräver diskussioner om etik och om vad som är rätt och fel.
Sådana samtal kräver ett sammanhang, utan kultur blir det omöjligt.
Kultur är en förutsättning för att vi ska kunna ha ett civiliserat samhälle.
Därför vill vi se till att Sveriges kulturliv blomstrar.
För att få ett tryggare och mänskligare samhälle behöver vi prata mer om hur vi lever tillsammans.
Sådana samtal kräver en känsla av sammanhang,
ett sammanhang som skapas och synliggörs av olika sorters kultur.
Kulturen ger oss en historisk förankring
och verktyg för att möta livets svåra frågor och moraliska avvägningar.
Vi får ta del av andras livsvillkor och drömmar.
Dessutom handlar kultur om kunskap och om bildning.
Utan kultur är ett samhälle varken civiliserat, demokratiskt eller mänskligt.
Kultur skapar förståelse för att vi alla är olika, men samtidigt ganska lika.
Det finns de som hävdar att vissa former av kultur är värda mer än andra
. Att det som är folkligt också är banalt,
att kultur måste vara experimentell och utmanande för att vara meningsfull.
Vi tycker att det är en snobbig syn på kultur.
Kultur handlar inte bara om balett och konstmuseer. Det handlar också om popmusik, om fotboll, om tidningar, om film.
Självklart ska kultur kunna vara både svårtillgänglig och nyskapande, men även bred och populär underhållning är kultur.
Vi tycker att det är viktigt att låta alla komma till tals i debatten,
och att det är bra om så många som möjligt är kulturkonsumenter.
Kulturen frodas bäst bland de människor som utgör dess kärna.
Därför ska kulturen i mindre utsträckning styras av beslut uppifrån.
Politikens uppgift är att ge kulturen möjlighet att växa fritt – både på amatörnivå och på professionell nivå.
Det handlar om att ge rimliga ekonomiska villkor
och fria händer att använda resurserna på bästa sätt.
Det är också nödvändigt att vara långsiktig.
Kristdemokraterna vill förvalta arvet av tankar, värderingar och idéer som lämnats till oss från tidigare generationer.
Religiösa samfund är viktiga bärare av kultur och värderingar.
Här finns kulturella yttringar i många olika former och historiska byggnader att vårda.
Arkiv, bibliotek och museer har ett särskilt ansvar för att bevara kulturarvet
. De måste få tillräckligt med resurser för att klara denna uppgift.
Vi vill också slå ett slag för barnkulturen.
Kulturen måste få en plats i skolans vardag,
den kan inte bestå av tillfälliga evenemang utan koppling till den övriga verksamheten.
Därför vill Kristdemokraterna att satsningen ”Skapande skola”
ska gälla alla barn och elever i förskola och grundskola.
Dessutom ska tillgång till skolbibliotek vara en självklarhet. 
Sveriges bistånd ska vara generöst.
Vi kämpar för rättvis och hållbar global utveckling,
jämställdhet
och demokrati.
Men att bekämpa fattigdom handlar om mer än bistånd.
Vi ska ha jordens fattiga, förföljda och förtryckta för ögonen när vi formar vår politik på alla områden.
Vi vill riva ner EU:s handelshinder.
Vi ska arbeta för att EU blir en fredsskapande kraft,
inte enbart i Europa utan globalt.
Utvecklingspolitik
och miljöpolitik ska gå hand i hand.
Mer än en miljard människor lever i yttersta fattigdom. Många saknar mat för dagen och har inte tillgång till rent vatten. De flesta lever långt bort och vi känner dem inte. Ändå tycker Kristdemokraterna att vi, som land och som enskilda personer, har ett ansvar.
Vi måste välja medmänsklighetens politik istället för egoismens politik.
Vi har ett ansvar att öka våra ansträngningar för att tränga undan fattigdomen från jordens yta.
Fattigdom hör inte hemma här.
Sverige har en viktig uppgift att underlätta för ökad handel
och hållbar ekonomisk tillväxt
som kommer fattiga länder och människor till del,
inte minst genom att riva ner eu:s handelshinder.
Miljö- och klimatpolitiken
ska samverka med utvecklingspolitiken.
Fattiga länder ska inte behöva betala för att vi i den rika världen smutsar ner.
Vi ska driva på eu att bli en fredsskapande kraft,
inte enbart i Europa utan globalt. För att behålla goda internationella kontakter måste Sverige finnas representerat på fler håll i världen.
För att främja världsfreden,
minska de globala klyftorna
och miljöförstöringen
krävs ökat internationellt samarbete bland annat i fn.
Vi värnar enprocentmålet för det svenska biståndet,
ett generöst bistånd är en moralisk skyldighet för oss i den rika delen av världen.
Vi vill att långsiktig fattigdomsbekämpning ska prioriteras
och att pengarna ska gå till de fattigaste människorna och länderna, inte minst i Afrika.
De ideella organisationerna ska spela en ökad roll i biståndet.
Vi behöver bli bättre på att fokusera på mänskliga rättigheter i utrikesarbetet.
Vi kan aldrig tolerera kränkningar av de mänskliga rättigheterna, var de än sker.
Vi har ett särskilt ansvar att verka mot förtryck i alla länder Sverige har politiska eller ekonomiska förbindelser med.
Genom vårt engagemang i internationella forum ska vi stå upp för dem som förtrycks för sin strävan att nå demokrati eller straffas för att de har en tro.
Dödstraffet måste avskaffas i hela världen. 
Vi måste minska påverkan på klimatet och satsa på miljön – för framtidens skull.
Ekonomisk utveckling
och miljöarbete måste gå hand i hand.
Det ska vara dyrt att förorena miljön
samtidigt som det ska finnas goda möjligheter att leva, resa, tillverka och transportera på ett klimatsmart sätt.
Så att det blir jobbigt att vara miljöovänlig,
men enkelt att vara miljövän.
Alltför länge har vi utgått från att jordens resurser är oändliga. Att rent vatten och frisk luft inte kan ta slut. Att den biologiska mångfalden är en självklarhet. Idag vet vi bättre.
Kristdemokraternas miljöpolitik bygger på insikten om att vi har ett ansvar både för människor som lever i fattiga länder
och förkommande generationer.
Vi vill rädda miljön
och ändå skapa tillväxt.
Det är ingen omöjlighet. Utveckling och miljöarbete är inte storheter som måste ställas mot varandra.
Saker kan produceras på ett mycket mer miljövänligt sätt.
Energi kan användas effektivare och dessutom komma från annat än kolkraft och olja.
Mat måste odlas utan skadliga bekämpningsmedel.
Vi kan fundera över hur vi använder våra resurser. Är det fler prylar vi vill ha, eller är det tid med familjen, mer kultur och mer tid i löpspåret?
Att lägga resurser på annat än energikrävande konsumtion gör vår livsstil mer hållbar.
Miljöpolitiken var länge enbart en nationell angelägenhet. Men miljöproblemen stannar inte vid nationsgränserna.
Klimatförändring, luftföroreningar, kemikalier och avloppsvatten är internationella problem.
Havens känsliga ekosystem belastas av många olika länder.
Det är därför självklart att miljöfrågorna ska hanteras internationellt.
Många problem kan lösas på eu-nivå
medan andra frågor kräver globala lösningar.
Klimatfrågan kan bara lösas genom internationellt samarbete.
Vi arbetar för att eu- ska minska sina utsläpp av växthusgaser med minst 30 procent till år 2020.
Men det är viktigt att de internationella klimatförhandlingarna också har ett längre perspektiv.
För att begränsa den globala uppvärmningen
måste de industrialiserade ländernas utsläpp minska med 80–95 procent under de närmsta fyrtio åren, det är en enorm utmaning!
För att klara en så stor utsläppsminskning krävs att vi tar krafttag redan nu.
Det gäller att åstadkomma mångfald i energiproduktionen.
Biobränsle, vindkraftverk, solenergi och småskalig vattenkraft måste utvecklas.
Istället för att avveckla vill vi kunna förnya kärnkraften.
Ny teknik för både små- och storskalig förnybar energiproduktion ska främjas.
Sverige behöver ett system för energiskatter och miljöavgifter som i högre grad stimulerar till ett mer miljövänligt beteende.
Självklart måste det ske med hänsyn till hushållens och näringslivets förutsättningar.
Vi är för en grön skatteväxling som innebär att andra skatter sänks. 
Frihet och gemenskap
Kristdemokraterna vill verka för ett samhälle där varje person ges förutsättningar att forma sitt eget liv och förverkliga sin fulla potential.
Det är inget man gör i ensamhet, vi är alla beroende av gemenskap för att utvecklas som personer.
Friheten och möjligheten att forma våra egna liv är alltid värd att försvara.
Men i en tid som ofta präglas av kortsiktighet och egoism är det värt att påminna om att friheten förutsätter ansvar - för våra egna liv, men också för andras.
Tillit, sammanhållning och gemensamma värden är vårt samhälles stora dolda tillgångar.
Det är tillgångar som inte kan dikteras fram genom politiska beslut, de växer fram och förvaltas i familjer, i möten mellan människor, i kyrkor och samfund, i idrottsföreningar, på arbetsplatser - ja, där människor möts och tillsammans arbetar för gemensamma mål.
En utmaning som nu tonar fram är att olika grupper lever sina liv allt mer åtskilda från varandra.
Kilar sprängs in i samhällsgemenskapen.
Värdegemenskapen hotas och polariseringen riskerar att öka,
vilket främjar politiska krafter som ställer grupp mot grupp.
Vi vill bygga ett Sverige som håller samman.
Där inte grupp ställs mot grupp.
För att hålla samman Sverige är det civila samhället oumbärligt.
Vi tror på människors kraft.
Därför behövs mötesplatser för människor med olika bakgrund och det behövs tid för gemenskap.
Det behövs mindre av politisk misstro mot människors,
Familjers
och det civila samhällets egen förmåga.
Friheten, välståndet och tryggheten i Sverige är oss inte givna av naturen, och kan inte tas för givna.
Det bygger på gemensamt arbete, på förkovran, företagsamhet, ansträngning, ansvarstagande och förvaltarskap.
Att fostra och sörja för omsorgen om den uppväxande generationen är ett långsiktigt arbete för att bygga ett tryggt, välmående och fritt samhälle, även i framtiden.
Ett gott samhälle byggs inte enbart på arbete.
Det behövs en insikt om de grundläggande värdenas betydelse och om politikens uppdrag att värna liv, hälsa, kunskap, sanning, frihet och en hållbar miljö.
Det behövs också tid för relationer och tid för gemenskap.
Vi vill verka för ett samhälle som förenar frihet
med gemenskap och socialt ansvarstagande.
Ett samhälle byggt på en etik och på värderingar som håller över tid - ansvarsfullhet, förvaltarskap, hederlighet, måttfullhet och medmänsklighet.
Familjens röst
Familjen är en grundläggande gemenskap som när den fungerar bra skänker trygghet och stabilitet i en ständigt föränderlig omvärld.
Familjer ser olika ut, alla har de - oavsett form - samma betydelsefulla roll.
Är familjerna trygga ger de barn goda förutsättningar att klara livets olika utmaningar.
Barnens uppväxt påverkar hela landets utveckling - både ekonomiskt och socialt.
En viktig förutsättning för att en familj ska fungera är att alla respekterar vissa grundläggande värden som jämställdhet
och respekt för varje människas integritet.
En annan är att familjen inte fungerar som en sluten enhet utan snarare som en bas för ett vidare samhällsengagemang.
Även om utvecklingen i Sverige på de flesta områden går i rätt riktning så mår våra barn och unga inte så bra som de på ytan och materiellt har det.
Ekonomiskt får de flesta barn det bättre,
men rotlöshet, ångest, psykisk ohälsa och bristande framtidstro är vardag för alltför många.
Skolresultaten sjunker
och många unga har svårt att få jobb.
Vi anser att barns och ungas behov och rättigheter ska vara grunden för hur familjepolitiken och barnomsorgen utformas.
Barn behöver tid och bli sedda.
Förskolan och barnomsorgen ska möta varje barns behov av trygg omsorg, stimulans, lek, gemenskap och utveckling.
Föräldrarna ska kunna välja den barnomsorg som är bäst för deras barn,
och kunna hitta en balans mellan arbete och familjeliv.
I allt för hög grad saknas ett barnperspektiv i det politiska beslutsfattandet.
Mot vår syn på familjen och dess grundläggande funktion i samhället finns politiska krafter som vill styra föräldrarnas val och förkväva familjens frihet genom att göra den beroende av det offentliga.
Vi är en motvikt mot detta.
Vi vill göra barnkonventionen till svensk lag,
familjesäkra politiken,
stödja - inte styra - föräldrarna och
förenkla i familjernas vardag.
Våra förslag för ett barn- och familjevänligare Sverige:
Förbättra stödet till ekonomiskt svaga barnfamiljer
Vi vill fortsätta att prioritera de familjer som lever i ekonomisk utsatthet genom att höja barndelen i bostadsbidraget.
Minska barngruppernas storlek i förskolan - max 12 barn i småbarnsgrupperna
Småbarnsgrupperna i förskolan är i dag allt för stora.
Kristdemokraterna kommer i landets kommuner verka för att inga småbarnsgrupper ska vara större än 12 barn per grupp.
För att få mer resurser till förskolan i syfte att minska barngrupperna vill vi därför göra det tillåtet för kommuner att höja maxtaxan med max 100 kr för första barnet för hushåll med inkomster över 42 000 kronor per månad.
Därtill vill vi att kommunerna och staten bidrar så att totalt 1,4 miljarder kronor kan satsas för att minska barngruppernas storlek.
Taket i maxtaxan bör också indexeras så att förskolan inte urholkas på resurser över tid.
Minska barngruppernas storlek i fritidsverksamheten
Barngrupperna på fritids har vuxit kraftigt och personaltätheten minskat avsevärt.
Från ca 18 barn i början av 1980-talet till 40,4 barn år 2013.
Vi vill tillämpa samma modell som vårt förslag för förskolan och låta kommuner som har en konkret plan för att minska barngrupperna höja maxtaxan för fritidsverksamheten med max 100 kr för första barnet för hushåll med inkomster över 42 000 kronor per månad.
Taket i maxtaxan bör också indexeras så att fritidsverksamheten inte urholkas på resurser över tid.
Flexiblare föräldraförsäkring för mer tid för de små barnen
De onödiga begränsningar som idag finns i regelverket bör tas bort
och skyddet av den föräldrapenninggrundande inkomsten bör förlängas till tre år.
Rätten till tjänstledighet på heltid för att vara hemma med barnen bör utvidgas så att båda föräldrarna har rätt till tjänstledighet på heltid tills barnet fyller 3 år.
Detta skulle särskilt gynna pappors uttag, då de ofta är hemma när barnet blivit lite äldre.
Alla dagar ska fritt kunna överlåtas mellan föräldrarna - vi säger bestämt nej till kvotering i föräldraförsäkringen.
Större frihet att välja barnomsorg – barnomsorgspeng
Vi vill att föräldrar också ska kunna få barnomsorgspeng för omsorg om enbart egna barn i hemmet.
Även närstående ska kunna stå för omsorgen.
Barnomsorgspengen för egna barn bör vara skattepliktig och uppgå till 90 procent av kommunens kostnad för en plats i pedagogisk omsorg, vilket motsvarar drygt 7 000 kronor per månad och barn före skatt.
Förbättrat stöd till föräldrar med tonåringar
Det finns en efterfrågan bland föräldrar om att kunna få prata och rådgöra med någon om föräldrarollen och barnets utveckling, inte minst under tonårstiden.
Vi vill därför öka tillgången till föräldrastöd genom att göra det obligatoriskt för kommunerna att erbjuda utbildning och hjälp till nätverksbyggande.
Sverige som kunskapsland
Även om många nödvändiga och lyckade reformer genomförs för den svenska skolan så visar flera nationella och internationella undersökningar att vi alltjämt står inför stora utmaningar.
Elevernas resultat sjunker på flera områden som mäts.
För att vända utvecklingen måste vi fullfölja arbetet för en skola som bygger på arbetsro och kunskap.
En skola i toppklass är en förutsättning för att Sverige ska stå sig väl i framtiden.
Mot oss står en vänster som ägnat årtionden till att kasta de fasta värdeskalorna över bord.
Krav på kvalitet, kunskaper och förståelse har avvisats
och i samma anda ifrågasätter de nu läxor och vill avskaffa betyg.
Vår bildningstradition - med begrepp som rötter och kulturarv - har de avvisat som en borgerlig fördom som skulle vädras ut.
Det är av största vikt att vi inte låter detta synsätt åter styra över den svenska skolan.
Vi behöver återupprätta en utbildningstradition som bygger på tillit och förtroende mellan elever, lärare och föräldrar
där lärare får vara lärare och där skolan förmedlar kunskap och stimulerar elevernas intellektuella utveckling.
Våra förslag för en bättre skola:
Uppvärdera läraryrket
Duktiga lärare är den enskilt viktigaste faktorn för elevernas resultat.
Skickliga lärare ska därför ha en god löneutveckling under yrkeskarriären.
Vi vill också fortsätta arbetet med att prioritera bland lärares uppgifter och ansvar för att frigöra tid för mer lärarledd ämnesundervisning.
Satsa på läsning - mer lärarledd undervisningstid
God läsförståelse är nyckeln till framgång i de flesta av skolans ämnen och grunden för ett livslångt lärande och ett aktivt liv som samhällsmedborgare.
Vi vill satsa på mer lärarledd tid och särskilt prioritera svenska och läsning.
Uppvärdera bildning - inför en klassikerlista
Inför en klassikerlista med litterära verk - romaner, noveller, essäer, sagor, dikter, - men också filmer och musik, som alla elever ska ha tagit del av under sin skolgång.
Det är särskilt viktigt för barn som växer upp i hem utan böcker och utan lästradition.
Fler timmar idrott
Fysisk aktivitet har en positiv effekt, inte bara på hälsan, utan också på skolresultaten i övrigt.
Vi vill därför att antalet idrottstimmar i ett första steg utökas från dagens 500 till 600 i grundskolan och att det preciseras hur fördelningen ska se ut mellan årskurserna.
För att möjliggöra detta vill vi minska på timmarna för elevens val.
Vårt mål är att det ska vara idrott med fysisk aktivitet på schemat varje dag.
Mindre klasser i skolan
Klassernas elevantal behöver minska för att få en lugnare inlärningsmiljö, för att lärare ska få mer tid för varje elev och att varje elev känner att de får det stöd de behöver av sin lärare.
Århundradets sjukvårdsreform för en jämlik vård
Kristdemokratisk hälso- och sjukvårdspolitik utgår från varje människas absoluta och okränkbara värde
och att den som har störst behov ska ges företräde till hälso- och sjukvården.
I regeringsställning har vi prioriterat insatser för de mest utsatta patienterna.
Vi har genomfört historiska satsningar på psykiatrin,
cancervården
och vården av kroniskt sjuka.
Vårdgarantin och kömiljarden har bidragit till kortare vårdköer.
Vi satsar nu dubbelt så mycket på tandvården jämfört med 2006.
Antalet apotek har ökat med 40 procent
och öppettiderna har blivit bättre.
Receptfria läkemedel går numera att köpa i vanliga affärer.
Våra initiativ verkar i riktning mot en bättre och mer tillgänglig och jämlik vård.
Men vi är inte nöjda !
Vården är inte jämlik
och det finns fortsatta problem med överbeläggningar, brister i patientsäkerhet och vårdköer.
Framtiden ställer sjukvården inför ytterligare utmaningar.
Den blir alltmer högspecialiserad och högteknologisk,
mer beroende av avancerad utrustning och specialistutbildad personal.
21 olika landsting med olika ekonomiska och demografiska förutsättningar har redan svårt, och får framöver ännu svårare, att leverera jämlik vård till hela befolkningen.
Allt talar för att Sveriges nuvarande modell måste stöpas om för att möta morgondagens utmaningar.
Våra förslag för en mer jämlik sjukvård:
Öka statens ansvar för sjukvården
Staten bör ges ett ökat ansvar för att säkra en god, effektiv och jämlik sjukvård i hela landet.
Vi värnar patientens rätt till bra och jämlik vård,
inte dagens sätt att organisera vården.
Staten bör ta över ansvaret för sjukhusvården.
Kortare vårdköer mindre överbeläggningar - vassare vårdgaranti
Den nationella vårdgarantin har varit starkt bidragande till att korta väntetider i vården.
Den bör fortsätta att utvecklas.
Vi anser att vårdgarantins nuvarande tidsgränser 0-7-90-90 i ett första steg ska ersättas av en yttre tidsgräns på 120 dagar som omfattar hela vårdkedjan, d.v.s. tiden från första kontakt, specialistbedömning, diagnos, provtagning, röntgen, etc. till genomförd åtgärd.
Vi vill också att landstingen inrättar en vårdplatsgaranti som ger varje patient rätt till vård på rätt klinik med rätt kompetens.
Korta väntetiderna i cancervården
Väntetiderna inom cancervården är långa
och det finns stora skillnader mellan landsting i överlevnad och tid till behandling för vissa cancerformer.
Under perioden 2015-2018 vill vi satsa totalt två miljarder kronor på att förkorta väntetiderna inom cancervården
och minska de regionala skillnaderna.
Utveckla tandvårdsstödet så att fler kan få del av det
Tandvårdsstödet har reformerats och blivit mer generöst.
Fortfarande är kunskapen om förmånerna dock bristande hos många.
Reformen bör utvecklas för att öka kunskapen om möjligheten till tandvårdsstöd.
Beloppsgränser och regelverk bör också ses över.
Allt för att fler ska kunna få del av tandvårdsstödet.
Korta köerna till barn- och ungdomspsykiatrin
Vi vill fortsätta att korta väntetiderna till den specialiserade barn- och ungdomspsykiatrin.
Inför en elevhälsogaranti
Den psykiska ohälsan bland ungdomar har ökat.
Den nya skollagen ställer krav på en samlad elevhälsa med tillgång till skolläkare, skolsköterska, psykolog och kurator samt personal med specialpedagogisk kompetens.
Vi vill skärpa kraven ytterligare och införa en elevhälsogaranti som ger en elev rätt att inom ett dygn få kontakt med elevhälsovården.
Välbefinnande och värdighet för äldre
Rätten att bestämma över sin vardag upphör inte vid en viss ålder.
En äldre person har, precis som yngre, individuella behov som inte kan tillgodoses i en mall, i ett standardbeslut.
Vård och omsorg måste därför utformas utifrån den enskilda människans behov.
Mycket har åstadkommits - vi har stärkt äldres rätt till värdighet,  självbestämmande
och kvalitet i vård och omsorg.
Men mer behöver göras för att utveckla den gemensamt finansierade äldreomsorgen.
Kristdemokraterna har varit drivande för att sänka skatten för pensionärerna.
I fem steg har vi sänkt skatten på pensioner vilket, tillsammans med höjningarna av bostadstillägget, har inneburit att en garantipensionär har cirka 1 900 kronor mer i plånboken varje månad, jämfört med den skattenivå som gällde 2006.
Vi anser att skatten på pensioner ska ligga på samma nivå som skatten på förvärvsinkomster.
Den helt avgörande faktorn både för att skapa resurser till äldreomsorgen och till en gynnsam utveckling av pensionerna är en fortsatt gynnsam sysselsättningsutveckling.
Fler jobb ger mer resurser till välfärden.
En tillväxtfientlig politik kommer slå hårt mot äldreomsorg och pensioner.
Vi vill förhindra att så sker.
Våra förslag för ett värdigt åldrande:
Låt äldre bestämma själva
Inför ett krav i lag på kommunerna att tillhandahålla frihet att välja inom äldreomsorgen.
Låt även hemsänd mat och färdtjänst ingå i rätten att välja utförare.
Rätt till äldreboende för personer över 85 år utan biståndsbedömning
Vi vill ge alla personer över 85 år rätt till plats i särskilt boende om de så önskar, utan att det görs en biståndsbedömning.
Syftet är att öka självbestämmandet och delaktigheten för den enskilde.
Det är också viktigt för känslan av trygghet att veta att man har rätt till särskilt boende, även om man inte väljer att nyttja den möjligheten.
Bra tillgång till trygghetsboenden och liknande minskar behovet av särskilda boenden visar erfarenheterna.
Kvalitet på mat
Maten och måltidssituationen behöver utvecklas inom äldreomsorgen.
Under nästa mandatperiod vill vi att mat och måltider vara ett prioriterat område för de kommunala insatserna inom äldreomsorgen.
För att ytterligare driva på utvecklingen bör staten införa stimulansbidrag.
En nationell strategi för idéburen vård och omsorg
Vi vill förenkla för idéburna företag och organisationer att verka i välfärden.
Både nya och redan etablerade företag ska kunna få relevant information om förutsättningarna att bedriva verksamhet inom ramen för valfrihetssystem
och få det stöd som behövs för att bedriva verksamhet i ett längre perspektiv.
Handlingsplan mot demenssjukdomar
Kristdemokraterna vill att en nationell demensplan tas fram för att utveckla ny kunskap och tidig diagnostik
samt förbättra vården och omsorgen för demenssjuka.
Förbättrad demensvård är en nyckelfaktor för att klara framtidens demografiska utmaning.
Sänkt skatt på pensioner
Vi vill sänka skatten för pensionärer så att den hamnar på samma nivå som för löntagare.
Vi har tagit fem viktiga steg på vägen mot detta mål.
Vi vill fortsätta på denna väg när den ekonomiska utvecklingen så medger.
Jämställdhet utan kvotering
Kristdemokraterna är ett parti för jämställdhet mellan män och kvinnor.
Där är samhället inte idag.
Hårda könsroller präglar samtidskulturen om hur kvinnor och män ska vara.
Utseendefixering och hårda prestationskrav skapar stress
och driver många unga kvinnor mot psykisk ohälsa.
Kvinnor tjänar fortfarande mindre än män och
når inte i samma utsträckning toppjobben och styrelserummen.
Mäns våld mot kvinnor är ett utbrett och allvarligt samhällsproblem.
Skillnaden i skolresultat mellan pojkar och flickor oroar och riskerar leda till utslagning av unga män med ofullständig skolgång.
Våra behov, möjligheter och livsbetingelser måste mätas efter de unika människor vi är, inte som representanter för kön,
läggning,
ursprung
eller funktionsnedsättning.
Att vi människor är unika innebär också att varje människa gör olika val i livet, och dessa val måste respekteras.
I ett samhällsklimat som vårt, där de högljudda önskar kvotering och konflikt, är det särskilt viktigt att slå vakt om olikheter.
Jämställdhet är en fråga om mänskliga fri- och rättigheter, inte om likriktning, tvång och kvotering.
För de som önskar strikt likhet är det instrumentella tvånget det mest effektiva medlet.
Vårt mål nås via en annan väg.
För oss kristdemokrater är ett jämställt samhälle detsamma som att alla ska ha lika förutsättningar,
att undanröja hinder för att kunna göra fria val , att respekteras för sina livsval
och att diskriminering inte förekommer, inte på något område.
Våra förslag för ett mer jämställt Sverige:
Jämställda löner i offentlig verksamhet
Vi vill se till att offentliga verksamheter har jämställda löner. Det arbetet ska ske i såväl stat, kommun som landsting/region.
Nej till kvotering
Tillsättningar av tjänster och uppdrag ska ske utifrån kompetens - Inte utifrån kön, ursprung eller ålder.
Att politiskt besluta om kvotering till styrelser i bolag strider mot äganderätten.
När det gäller kvotering av föräldraförsäkringen anser vi att alla dagar fritt ska kunna överlåtas mellan föräldrarna,
vi säger bestämt nej till kvotering i föräldraförsäkringen.
Främja kvinnors företagande
Frihet att välja och etableringsfrihet i välfärden underlättar för entreprenörer i traditionellt kvinnodominerade yrken att starta och driva företag.
Vänsterns företagarfientliga politik skulle vara ett dråpslag mot dessa företagare.
Vi vill öka satsningarna på affärsrådgivning för kvinnor och göra det lättare för kvinnor att få tag på riskvilligt startkapital.
Hindra våldet i nära relationer
Vi vill trygga stödet till kvinno- och mansjourerna
och öka resurserna till utbildning kring våld i nära relationer och hedersrelaterat våld bland  personal inom stat, kommun och landsting.
För att skydda de utsatta vill vi förbättra tillgången till rehabilitering för dem som utövar våld.
Lagen bör förändras så att ett krav på samtycke införs vid sexuella handlingar.
Delade premiepensionspoäng
Vi vill att för makar med gemensamma barn, som inte fyllt tolv år, ska den totala intjänade premiepensionen fördelas lika dem emellan, om de inte aktivt begär något annat.
Det skulle minska skillnaden i pension mellan män och kvinnor.
Gemenskap och sammanhållning
Samhället är så mycket större än staten.
Små nära gemenskaper och ett ömsesidigt beroende är en central del av att vara människa.
Det är i samspelet med andra som vi människor utvecklas som personer.
Därför är civilsamhället så viktigt.
Det är här grunden läggs för demokrati, medmänsklighet och ett Sverige som håller samman.
Det är där människor av egen fri vilja engagerar sig och tar ansvar.
Kristdemokraternas politik strävar därför efter att stärka det civila samhället
och möjliggöra möten mellan människor med olika bakgrund.
En politik som leder till att de mellanmänskliga banden försvagas kan aldrig kompenseras med en ny myndighet och mer byråkrati eller ytterligare ett bidrag.
Om politiken går in och tar över eller reglerar frivilligorganisationers verksamhet kan viktiga värden gå förlorade - värden som tillit, gemenskap, medmänsklighet, personligt ansvar och engagemang.
Våra förslag för frivillighet och gemenskap:
Utveckla gåvoavdraget
Den 1 januari 2012 införde alliansregeringen en skattereduktion för gåvor till vissa ideella organisationer.
Under år 2013 gav över 761 000 personer tillsammans bort 1,3 miljarder kronor, vilket är en ökning med nästan 36 procent jämfört med 2012.
Men maxbeloppet för den enskilde givaren är för lågt och regelverket är onödigt krångligt.
Kristdemokraterna vill höja maxbeloppet från 6 000 till 12 000 kronor per person och år för de gåvor som är avdragsgilla
samt ta bort såväl registreringsavgiften på 10 000 kronor som årsavgiften på 7 000 kronor för de organisationer som vill bli godkända gåvomottagare.
Vi vill också utvidga skattereduktionen för gåvor till att gälla för fler allmännyttiga ändamål.
Förenkla regelverket för det civila samhällets organisationer
Vi vill att civilsamhället ska fortsätta att utvecklas och därför ska onödiga regler och lagar som i första hand försvårar för organisationer tas bort eller förenklas.
Det kan exempelvis handla om revisionsplikt
eller att olika kommuner har olika krav och regelverk vid ansökningar om stöd för likartad verksamhet.
Detta behöver göras på varje politisk nivå.
Värna momsbefrielsen för föreningar och samfund
I Sverige behöver inte ideella föreningar och religiösa samfund betala moms på handel där överskottet går till välgörenhet, t.ex. second hand-butiker.
Våra regler har dock fått EU- kommissionen att kritisera svensk lagstiftning för att ge ideella organisationer konkurrensfördelar.
Om de här organisationerna skulle tvingas betala 25 procent moms, hotas deras sociala hjälpverksamhet.
Detta är en utveckling vi vill förhindra.
Varmare företagsklimat för fler jobb
De senaste årens ekonomiska och finansiella kriser har drabbat många människor i en lång rad länder mycket hårt - inte minst i Europa.
Den svenska ekonomin har vid jämförelse klarat sig bra.
Under alliansregeringen har det blivit mer än 250 000 fler i arbete och 200 000 färre i utanförskap.
Men arbetslösheten, speciellt ungdomsarbetslösheten, är fortfarande ett gissel.
Alliansen har presenterat ett nytt jobbmål: över fem miljoner människor ska ha ett arbete år 2020 genom att sysselsättningen ökar med 350 000 under perioden 2014-2020.
De närmaste åren tilltar därtill utmaningen när det gäller välfärdens finansiering.
Allt fler äldre ska försörjas av en minskande andel i arbetsför ålder.
Vi och Alliansen vill genomföra den stora satsning som kallas Sverigebygget, som innebär omfattande satsningar på infrastruktur i form av regional kollektivtrafik,
höghastighetståg och
100 000 nya bostäder.
Det är genom framgångsrika, välmående företag de resurser skapas som gör det möjligt för oss att möta framtidsutmaningarna
och finansiera vår gemensamma välfärd.
Det kräver en näringspolitik som skapar fler jobb i växande företag.
Vänsteroppositionens skattehöjarpolitik kommer inte leda till detta, tvärtom.
Förutsättningarna för företagande behöver bli ännu bättre.
Skatter och avgifter, kapitalbrist, risker kopplade till arbetsgivaransvar, regelkrångel, långa myndighetshandläggningstider, undermålig infrastruktur och kompetensbrist är några exempel på problem som företagare i Sverige brottas med.
Våra förslag för fler företag och fler jobb:
Inför en lärlingsanställningsform
För att förenkla steget in på arbetsmarknaden för ungdomar vill vi införa en ny lärlingsanställningsform.
Arbetsgivare som anställer en lärling ska få ekonomiskt stöd för att kompensera handledarkostnader.
Minska företagens sjuklönekostnader
För att minska riskerna med att anställa och förbättra villkoren för inte minst de små företagen vill vi sänka sjuklönekostnaderna genom ett förbättrat och förenklat högkostnadsskydd.
Värna och utveckla RUT- och ROT-avdragen
RUT- och ROT-avdragen öppnar nya marknader och skapar förutsättningar för nya företag och jobb.
Avdragen skapar förutsättningar för barnfamiljer och äldre att få avlastning med olika sysslor i hemmet.
Vi vill värna avdragen, undanröja dagens gränsdragningsproblem och att avdragen omfattar även IT-tjänster i hemmet.
Vänsteroppositionens förslag till försämringar måste stoppas.
Nej till höjda arbetsgivaravgifter för unga, höjd restaurangmoms och höjd skatt på arbete
Höjda skatter på tjänster och arbete leder inte till fler tjänster och mer arbete.
Tvärtom.
Om Sveriges positiva sysselsättningsutveckling ska fortsätta måste vänsterns skattehöjarpolitik stoppas.
Fler vägar in på arbetsmarknaden för den med liten erfarenhet måste skapas - inte färre.
Säkra stabil tillgång till energi
En stabil och säker elförsörjning är omistlig för vårt moderna samhälle.
Trygghet och långsiktighet är avgörande för industriella investeringar.
En blocköverskridande uppgörelse på energiområdet bör eftersträvas där det förnybara kan öka men där också nya kärnkraftsreaktorer tillåts.
Ökad trygghet vid arbetslöshet
En viktig del av en fungerande arbetsmarknad är en grundläggande trygghet vid arbetslöshet.
Alla på arbetsmarknaden bör omfattas av en sådan trygghet.
Vi vill därför att arbetslöshetsförsäkringen, precis som sjukförsäkringen, ska bli allmän och obligatorisk.
I samband med en sådan reform vill vi höja och indexreglera taket.
Ett hem åt alla
En bra boendemiljö är grundläggande för att skapa trygga uppväxtvillkor för barn och unga.
Under tjugo års tid har Sverige byggt mindre än hälften så många bostäder som våra nordiska grannländer gjort per capita och långt under snittet inom OECD.
Priset betalar vi nu.
Större ungdomskullar kombinerat med en av de starkaste urbaniseringstrenderna i Europa gör att vi i dag har en akut bostadsbrist i tillväxtregionerna.
Under kristdemokratisk ledning bedriver regeringen en omfattande reformagenda för att undanröja hinder för ökat byggande.
Förenklade regelverk för att bygga ungdoms- och studentbostäder, planprocessen har blivit tydligare och kortare, andrahandsuthyrning har underlättats, fler bygglovsbefriade åtgärder har införts och skatter har sänkts för att underlätta byggande och boende.
Denna politik måste fullföljas.
Vänstersidan i politiken motsätter sig många reformer och har framförallt ingen drivkraft att fortsätta förenklingsarbetet.
De har inget samlat alternativ förutom att de vill tillbaka till mer av subventioner och regleringar.
Den politiken har prövats med förödande resultat.
Våra förslag för fler bostäder:
Aldrig mer fastighetsskatt - avskaffa taxeringsvärdena
Den statliga fastighetsskatten var oförutsägbar och beskattade värden som inte motsvarades av några löpande inkomster.
Men det kostnadskrävande taxeringsvärdessystemet finns fortfarande kvar, bidrar till krångel för enskilda småhusägare
och skulle kunna användas för att återinföra det gamla fastighetsskattesystemet.
Vi vill slutligt avskaffa taxeringsvärdessystemet.
Ökade drivkrafter för att bygga nya bostadsområden och student- och ungdomsbostäder
För att förbättra de ekonomiska förutsättningarna för kommuner att investera i nya bostadsområden bör någon form av ekonomiskt stimulans införas till kommuner som bygger nya bostäder.
Vi vill också att regelverket ytterligare förenklas,
bland annat när det gäller bullerregler,
i syfte att erbjuda fler ungdoms- och studentbostäder till rimliga kostnader
samt att universitet, högskolor och Försvarsmakten ges permanent rätt att tillhandahålla bostäder för studenter, forskare och tillfälligt försvarsanställda.
Skattesituationen behöver ses över för hyresrätten, framförallt med inriktning på att underlätta för nyproduktion.
Gör strandskyddet mer flexibelt
Strandskyddsreglerna ska säkra allmänhetens tillgång till stränder och värna unika naturvärden.
Men reglerna är krångliga och otydliga.
Regelverket måste nu reformeras i grunden så att glest befolkade områden kan bebyggas, förutom i områden som genom beslut pekas ut som skyddsvärda.
Men även i exploaterade delar av landet innebär dagens regelverk att äganderätten ibland får en allt för svag ställning.
Fortsätt regelförenklingsarbetet - fler bygglovsbefriade åtgärder
Reformeringen av Plan- och bygglagen måste fortsätta i syfte att underlätta för bostadsproduktion.
Instansordningen vid överklagande måste effektiviseras.
Riksintressesystemet behöver förtydligas och förenklas.
Listan på bygglovsbefriade åtgärder bör ökas.
Åtgärder som inte innebär någon inskränkning för grannar eller medför någon allvarlig risk för fukt eller annan skada på huset om de utförs icke fackmässigt bör befrias från bygglov.
Undantag bör ske i områden som klassas som kulturhistoriskt värdefulla.
Om kommuner inte håller tidsgränser för bygglov bör avgiften reduceras.
Tidsgräns för att ge startbesked vid anmälan till byggnadsnämnden ska införas.
Motverka hemlöshet
Kristdemokraterna vill att alla kommuner där det finns hemlöshet arbetar utifrån modellen "Bostad först".
Metoden utgår från att se på bostaden som ett grundläggande behov för alla, oavsett problem som personen ifråga brottas med.
Utifrån detta erbjuds personen frivilliga och individuellt anpassade stödinsatser.
Vräkningar av barnfamiljer måste förebyggas.
Rättspolitik för trygghet och tillit
Sverige ska vara ett tryggt land att leva i, oavsett om man bor på landsbygden, i en stad eller i en förort.
En av statens viktigaste uppgifter är att genom ett väl fungerande rättsväsende ge medborgarna trygghet.
Att förebygga brott och
att ungdomar hamnar i brottsliga aktiviteter
och att tidigt reagera mot, och bryta, kriminellt beteende är av största vikt.
För att lyckas med detta behövs en politik med ett helhetsperspektiv på barn och ungdomar.
Det behövs en stödjande familjepolitik, en bra skola, satsningar på ungas uppväxtmiljö och en offensiv kriminalpolitik.
Mot oss står en oenig opposition med olika förslag på kraftiga nedskärningar på polis och rättsväsende och nedsättningar av straff.
Det är inte rätt väg att gå.
Det skulle minska risken för upptäckt och lindra konsekvenserna av att begå en brottslig handling och kränka andra människor.
Så bygger vi inte ett tryggare samhälle.
Våra förslag för färre brott:
Fler synliga poliser i brottsutsatta områden
Internationell forskning visar att ökad direkt patrullering i områden med hög brottslighet fungerar brottsförebyggande.
Fler synliga poliser är mycket viktigt för att ungdomsgäng inte ska få känslan av att ha kontroll över vissa bostadsområden
och för att öka tryggheten för övriga boende i området.
Social Impact Bonds för att förebygga brott
En försöksverksamhet med s.k. Social Impact Bonds ska prövas i exempelvis utsatta områden i samarbete mellan offentliga, privata och ideella aktörer för att minska risken att unga personer som dömts för brott återfaller till brottslig verksamhet.
Kriminalisera medverkan i terrorstämplade organisationer
Vi vill kriminalisera förberedelse inför, deltagande i träning inför och deltagande i väpnad strid för organisationer som är terrorstämplade enligt EU:s eller FN:s klassifikationer.
Bekämpa den organiserade brottsligheten - pröva anonyma vittnen
Prioritera bekämpningen av den organiserade brottsligheten
Detta gäller såväl lokalt baserade kriminella gäng som mobila ligor med internationell koppling.
Möjligheten att vittna anonymt i vissa specifika typer av brottmål bör prövas i Sverige.
Det kan exempelvis vara när det finns allvarliga hot från gäng.
Prioritera kampen mot bostadsinbrott
Bostadsinbrott bedöms i regel som grov stöld.
I många fall leder det till ett fängelsestraff på mellan 6¬8 månader, vilket i praktiken ofta innebär villkorlig dom och böter.
Eftersom inbrott i bostaden innebär en stor integritetskränkning för den som drabbas vill vi skärpa straffen för inbrott genom att införa en ny brottsrubricering, inbrottsstöld, med en högre straffskala än den som gäller för grov stöld.
Det skulle medföra att fler tvingas avtjäna fängelsestraff för inbrott än vad som är fallet idag.
Skärp straffen för seriebrott
Skillnaden mellan att begå ett brott eller många likartade brott är för liten idag och behöver öka.
Det ska ske genom skärpta straff för seriebrott.
Ansvar för miljö och klimat
Det finns skäl att oroa sig för framtidens miljö.
Klimatförändring, miljögifter, övergödning och hotad biologisk mångfald är alla exempel på en utveckling som inte är hållbar.
Samtidigt visar erfarenheter att det går att bryta en negativ trend.
Det allvarligaste miljöhotet människan står inför är klimatförändringen.
Effekterna av den alltför snabba uppvärmningen av jorden slår hårdast mot den fattiga delen av jordens befolkning som har svårast att anpassa sig.
Risken ökar för att olika ekologiska system kollapsar.
Stora ansträngningar måste göras för att skapa internationella överenskommelser som effektivt möter detta hot.
En ansvarsfull miljöpolitik motverkas av den kortsiktighet som i alltför hög grad präglar politik och ekonomi.
Men också från krafter som vill använda miljöhoten som förevändning för en tillväxtfientlig politik som skulle få förödande konsekvenser för välfärden och människors frihet.
Våra förslag för en bättre miljö:
Minska utsläppen av växthusgaser
Kristdemokraterna står bakom ett EU-mål om 40 procent minskade koldioxidutsläpp inom unionen till 2030 i jämförelse med år 1990.
Utöver detta vill vi se ett mål om ytterligare 10 procent minskning som inkluderar handel med internationella krediter, det vill säga investeringar i projekt för att minska utsläppen i andra länder utanför EU.
Vi stödjer också ett gemensamt EU-mål om 27 procent förnybar energi i unionen till år 2030.
Effektivare reningsverk
Kristdemokraterna vill att avloppsreningsverk ska utrustas med avancerade reningsmetoder som klarar av att reducera läkemedelsrester och andra föroreningar som inte reningsverken är kapabla till i nuvarande processer.
Ge barn rätt till en giftfri vardag
En offentlig aktör, som bedriver verksamhet för barn, bör vid en upphandling ha rätt att själv ange vilka miljö- och hälsokrav som ska gälla, såvida motparten inte kan bevisa att kraven är obefogade.
Detta skulle gälla allt ifrån leksaker och nappflaskor till mat och dryck som i första hand konsumeras av barn i verksamheterna.
Vi vill ha giftfria förskolor.
Vi vill också att alla varianter av bisfenoler förbjuds i produkter som riktar sig till barn,
samt i livsmedelsförpackningar och kassakvitton.
Stoppa övergödningen av Östersjön
Östersjön är ett världsunikt bräckvattenhav med ett särskilt ekosystem.
Vi vill minska övergödningen genom att pröva ett system med överlåtelsebara utsläppsrätter för kväve och fosfor.
Vi vill också förbjuda oljeborrning i Östersjön och
att olja som transporteras till havs ska märkas så att det går att spåra från vilket fartyg ett oljeutsläpp skett.
Den tekniska utvecklingen har gjort detta möjligt.
Vi vill också att bötesbeloppen för oljeutsläpp i havet höjs rejält.
Säkerhet i en osäker tid
Sverige behöver ett fungerande nationellt försvar.
Inte minst utvecklingen i Ukraina visar att hotbilden förändras och då behöver också försvarsförmågan förändras.
I nuläget kan vi se tendenser mot ny upprustning samt att antalet väpnade konflikter inte minskar på samma sätt som tidigare.
Vi ser också nya hotbilder, i form av exempelvis naturkatastrofer, terrorangrepp, pandemier eller cyberattacker.
Förmågan till nationellt försvar och operationer i närområdet måste ges en avsevärt högre prioritet.
Sverige är beroende av fungerande förbindelser med resten av världen.
Klimat, miljö, demografi, energiberoenden, kärnvapenspridning, terrorism, bristande respekt för mänskliga rättigheter och internationell organiserad brottslighet är globala företeelser som kan påverka vår säkerhet.
Vi måste där vara beredda att, efter vår förmåga, bidra till en säkrare och bättre värld.
Försvarets huvuduppgift är att värna människors liv och frihet.
Våra förslag för ökad nationell säkerhet:
Öka successivt resurserna till försvaret
Anslaget till försvaret ska successivt höjas för att åstadkomma förbättrad försvarsförmåga.
Utred svenskt medlemskap i NATO
Vi anser att det är dags att göra en förutsättningslös parlamentarisk utredning om för- och nackdelar med ett svenskt medlemskap i NATO.
Säkra personalförsörjningen
Helt centralt för att skapa en fungerande organisation är att rekrytering, utbildning, anställning och veteranpolitik utgör en prioriterad del av Försvarsmaktens verksamhet.
Avgörande för att nuvarande system ska fungera och kostnaderna ska bli de planerade är att det löpande sker en tillräcklig rekrytering.
Vi vill införa en incitamentsstruktur, olika typer av premier, för att säkerställa såväl rekrytering som att redan anställd personal stannar kontraktstiden ut.
Det krävs också en utökad övningsverksamhet för att säkerställa samtliga personalkategoriers kompetens.
Inrätta ett centrum för veteranfrågor
Inom Försvarsmakten bör det finnas ett tydligt utpekat ansvar - ett Centrum för veteranfrågor - för att ge stöd och hjälp efter avslutad tjänstgöring i exempelvis internationell insats.
Det är viktigt att stödet inte bara finns på nationell nivå utan också på lokal nivå.
Ansvarig personal för dessa frågor bör också kunna stödja anställda i övergång till civilt arbete.
Sammanhållning över gränserna
Vår solidaritet och medmänsklighet får inte göra halt vid nationsgränsen - vi har ett ansvar att göra vad vi kan för en bättre värld för alla.
Därför förespråkar vi kristdemokrater ett generöst bistånd som når fram, en flyktingpolitik som präglas av humanism och medmänsklighet och en politik som främjar handel och ökade möjligheter till rörlighet över gränserna.
En värld som mår bättre - där fler får del av välstånd, demokrati och mänskliga rättigheter - är också en säkrare värld.
Mot oss står de som vill hindra dem som flyr undan krig, tortyr och förföljelse att komma till vårt land och som samtidigt vill skära ned biståndet kraftigt.
Mot oss står också de som - om de vinner valet - vill lägga en extra skatt på gåvor till social hjälpverksamhet både i Sverige och internationellt.
De som tycker att det är viktigare med ett likformigt skattesystem än att uppmuntra enskilda att ge till ändamål där deras hjärta finns.
Vi vill istället utvidga skattereduktionen för gåvor till ideella organisationer till fler ändamål och med högre belopp.
Mot oss står också de som vill försvåra för människor att komma till Sverige för att arbeta - och därmed minska människors möjligheter att få ett bättre liv
, försämra för svenska företags möjligheter att få rätt personal och skada Sveriges tillväxtmöjligheter.
Våra förslag för solidaritet över gränser:
1%-målet i biståndet ska upprätthållas
En större andel av biståndet bör gå via ideella organisationer.
Biståndet bör tydligare inriktas på att främja mänskliga rättigheter, inte minst religions- och yttrandefrihet.
Stoppa förföljelsen av kristna minoriteter
Sverige ska i internationella sammanhang arbeta för att värna utsatta minoriteter, oavsett vilken minoritet.
Just nu är de kristna minoriteterna så utsatta att deras situation kräver särskild uppmärksamhet, inte minst i Mellanöstern.
Svensk utrikespolitik ska verka för att stödja en demokratisk utveckling i Mellanösterns länder
och för att minoriteterna i regionen ska ha samma grundlagsrättigheter som majoritetsbefolkningen.
Fortsätta och fördjupa en human flyktingpolitik
Sverige ska fortsätta att stå upp för och ha en generös flyktingpolitik
och vara en fristad för människor på flykt undan krig och förföljelse, exempelvis på grund av tro, övertygelse eller sexualitet.
Vi vill inrätta en inspektion för migrationsfrågor för att följa upp att arbetsmetoder, rutiner, förkunskaper och samarbete mellan olika aktörer ger varje asylsökande den rättssäkra prövning man enligt lag har rätt till.
Fler länder måste ta sitt ansvar.
Vi vill skapa möjligheter för flyktingar att legalt kunna ta sig till Europa med nödvisum.
De Europeiska länder som bryter mot gemensamma asylregler ska påföras kännbara sanktioner.
Utveckla arbetskraftsinvandringen
Vi vill se fler vägar in till Sverige för den som vill komma hit och arbeta.
Arbetskraftsinvandringen är viktig för att möta utmaningen med Sveriges och Europas åldrande befolkning.
Studenter som studerat i Sverige bör ges möjlighet att stanna minst sex månader för att söka arbete eller starta företag här.
Samtidigt behöver vi förbättra arbetet med att stävja att systemet med arbetskraftsinvandring missbrukas och utnyttjas i fel syfte.
Allians för Sverige vill skapa ett nytt hopp för Sverige. Tillsammans med andra vill vi återskapa tron på framtiden och på Sverige som ett framgångsrikt land.
Sverige ska vara öppet för förändringar men präglas av sammanhållning och trygghet i förändringen.
Våra partier står för delvis skilda traditioner, men förenas av gemensamma värderingar på centrala områden, som bildar en stabil grund för en ny regering.
Vi vill lägga grunden för en långsiktigt sund ekonomisk utveckling,
skapa utrymme för ökad välfärd,
och öka makten för enskilda och familjer i deras egen vardag,
inte minst genom större möjligheter för människor med låga eller normala inkomster att påverka sin situation genom eget arbete.
Människor ska ges möjligheter och förväntas ta ansvar, för sig själv och för andra.
I vårt Sverige står enskilda individer och familjer starka, och har mer att säga till om.
Varje människas inneboende kraft tas till vara genom att var och en får större möjligheter att påverka och förbättra sin livssituation.
Föräldrar ska ha den avgörande makten över det som rör deras barn,
och de som vill ska kunna tillbringa mer tid med sina barn.
Unga ska tas till vara som en välkommen kraft i skola och arbetsliv
Äldre ska känna sig välkomna att jobba så länge lusten och viljan till arbete finns.
De människor som vill och kan bidra ska också vara välkomna att bidra.
Den solidaritet som uttrycks genom de offentliga välfärdssystemen behöver kompletteras med ett samhälle som i högre grad präglas av medmänsklighet, ansvarstagande och idealitet.
Avgörande för människans känsla av mening och trygghet är att det finns starka sociala band, inom familjen och till vänner, kollegor och människor i ens omgivning.
Ett livaktigt föreningsliv, forum för ideellt arbete,
gott om mötesplatser där människor kan samlas och föra samtal, utöva sin tro, förkovra sig tillsammans med andra
eller utöva sina fritidsintressen
spelar stor roll för värmen i ett samhälle, och för den tillit och trygghet som ger människor möjligheter att växa.
Sveriges utveckling bygger på att människors företagsamhet och förmåga att skapa tas till vara.
Det blir särskilt tydligt i vår syn på ekonomi och företagande,
men gäller lika mycket inom vården, skolan och den sociala omsorgen.
Människors möjligheter att ta egna initiativ och förändra sitt liv genom egna ansträngningar ska öka.
Vi vill främja initiativkraft i alla samhällssektorer, inte minst genom att uppmuntra entreprenörskap och företagsamhet.
Grunden för välfärden är ett klimat som uppmuntrar fler att omsätta sin idé i ett eget företagande.
Det grundläggande sambandet att företag ger jobb, och att jobb ger välfärd, måste förtydligas.
Ett meningsfullt arbete är viktigt för individens självbestämmande, vår upplevelse av livskvalitet och delaktighet
Att ha ett arbete handlar inte bara om att klara sin försörjning, utan handlar lika mycket om att kunna känna trygghet och vara del av en arbetsgemenskap.
Att känna sig behövd väver trådar av trygghet mellan människor, och gör att människor vågar ta eget ansvar och växa som människor.
I dagens Sverige får alltför många människor känslan av att deras insats inte efterfrågas.
Det ska löna sig att arbeta och fler ska ges möjlighet att försörja sig genom eget arbete.
Den enskilt viktigaste uppgiften för en ny regering är att skapa förutsättningar för fler jobb
så att fler människor kan gå från bidrag till eget arbete.
Arbetslinjen och arbetets värde ska återupprättas.
Människor måste få ökad makt över sitt eget arbete och sin egen tid.
Både kvinnor och män ska kunna förena yrkesliv med ansvar för barn och familj.
Det handlar om lagar och regler, men också om att förändra attityder och synsätt
för att ge människor möjlighet att påverka sin egen vardag och skapa helhet och balans i livet.
Bildning och utbildning är bland de viktigaste redskapen för att ge varje människa möjlighet att förverkliga sina drömmar.
Varje människa har rätt att få de kunskaper och värderingar som behövs för att kunna fungera som medborgare, bidra i arbetslivet och utvecklas genom ett livslångt lärande.
All utbildning måste utgå från tilltron till varje människas förmåga att lära.
Både den som lär bäst i teorin och den som lär bäst genom praktisk övning ska tas till vara.
En fri och obunden forskning och
ett levande kulturliv är grunden för det öppna samhället.
Kulturen utvecklar det civila samhället
och håller det demokratiska samtalet levande,
och bör präglas av mångfald, öppenhet mot omvärlden och respekt för varje människas värde.
Människor har rätt att känna trygghet i vardagen.
Unga kvinnor ska kunna gå hem om natten utan att behöva känna oro när de går på mörka vägar.
Unga invandrarkillar ska kunna känna sig lika välkomna som andra på krogar och uteställen.
Tidiga och tydliga insatser ska prägla rättssamhällets arbete
med unga människor
som riskerar att halka in på en kriminell bana.
Föräldrar ska stödjas och deras ansvar för att förmedla normer till sina barn tydliggöras.
Det ger tryggare barn och förebygger brott.
Ett aktivt brottsförebyggande arbete är avgörande för att långsiktigt öka tryggheten och minska brottsligheten i vårt samhälle.
Rättstryggheten för kvinnor och barn måste öka.
Att bekämpa vardagsbrotten – stölder, rån och misshandel – ska vara prioriterat.
En tillgänglig polis i hela landet är avgörande för att förhindra och utreda brott.
Allians för Sverige vill förnya välfärden,
och stärka den enskildes rätt till fria val i alla delar av vården och omsorgen.
Den som behöver vård och omsorg ska kunna vara trygg i att välfärden finns när man behöver den.
Personalens engagemang ska tas till vara,
och patienternas valfrihet öka.
Välfärden ska vara gemensamt finansierad och fördelas efter behov.
Mångfalden av välfärdsproducenter måste öka.
Trygghet, tillgänglighet och en helhetssyn på patientens behov ska prioriteras i vårdkedjans alla delar.
Individens möjligheter att göra egna fria val måste öka i alla delar av den offentligt finansierade välfärden.
Också den som är gammal eller sjuk har rätt till ett fritt val, ett värdigt bemötande och en värdig vård, inte minst i livets slutskede.
Jämställdhet och lika möjligheter är en angelägenhet för både kvinnor och män.
Målet är att alla ska ha samma möjligheter till fria livsval,
och delat ansvar för att få vardagspusslet att gå ihop.
Den yttersta utgångspunkten är den grundläggande principen om alla människors lika rätt och värde.
Ingen människa ska behandlas sämre än någon annan på grund av sitt kön.
Människan är beroende av en god fysisk miljö för att må bra.
Levande havsmiljö,
tillgång till storstädernas gröna lungor
liksom landsbygdens öppna landskap ökar livskvaliteten och förbättrar människors hälsa.
Vi har ett ansvar att bruka naturens rikedomar på ett sådant sätt att vi kan lämna över en värld som är i balans till våra barn och barnbarn.
Marknadsekonomins institutioner, ekonomiska styrmedel, forskning och ny teknik är verktyg för att styra mot en hållar utveckling
Sverige ska vara ett öppet samhälle, där olikheter och mångfald bejakas
och där människor själva får fatta de avgörande besluten om det som rör deras liv.
Den mångfald som finns i vårt land berikar vårt samhälle,
genom människor med olika erfarenheter, härkomst och kulturell och religiös identitet.
Ett fritt och öppet meningsutbyte, och respekt för den enskildes integritet är grundläggande värden i en demokrati.
En vitaliserad demokrati förutsätter att makten utgår från människor och att varje medborgare får ett avgörande inflytande över beslut som rör den egna vardagen.
De beslut som fattas gemensamt måste respektera den enskildes fri och rättigheter.
Ett förstärkt förtroende för de demokratiska institutionerna förutsätter att makten utövas på ett oväldigt sätt.
För att värna om de statliga tjänstemännens professionalitet och den unika svenska modellen, med självständiga myndigheter, reformeras utnämningspolitiken.
Öppenhet och tydlighet ska vara ledstjärnor i detta arbete.
Grundlagens krav på utnämningar efter ”förtjänst och skicklighet” ska vara utgångspunkten för en sådan reform.
Allians för Sverige tror på hela Sverige. Vårt land är ett land med rika möjligheter, som kan tas till vara bättre än idag.
Vi vill föra en aktiv förnyelsepolitik som ger alla delar av landet möjligheter att växa och utvecklas av egen kraft,
snarare än att behöva lita på tillfälliga stöd från statsmakten.
Genom att stärka den lokala och regionala konkurrenskraften i hela Sverige
kan vi förbättra och förstärka tillväxtpotentialen i hela landet.
Både den moderna landsbygden och dynamiska storstäder är viktiga för att ta till vara hela Sveriges möjligheter
Sverige ska föra en aktiv utrikespolitik som tar sig an de globala utmaningarna och väcker respekt i omvärlden.
Sverige ska aktivt arbeta för att centrala värden som ökad säkerhet,
demokrati,
frihet,
välstånd
och en hållbar utveckling
kommer alla till del i världen.
Allians för Sverige vill verka för ett fortsatt utvidgat EU
som är smalare men vassare och koncentrerar sig på färre och genuint gränsöverskridande frågor.
Vi ska bidra till att EU kan agera kraftfullt och samordnat på den internationella scenen
och ta sitt globala ansvar, inte minst i kampen mot fattigdom och miljöhot.
Vår ekonomiska politik bygger på våra gemensamma värderingar.
En fri ekonomi bygger på människors fria val och frivilliga samarbete.
Samhällets utveckling är beroende av människors vilja att arbeta, förmåga att ta ansvar,
att vara uppfinningsrika, företagsamma och deras vilja att investera i framtiden.
Människors möjligheter att ta egna initiativ och förändra sitt liv med egna ansträngningar ska öka.
Över en miljon människor står utanför arbetsmarknaden. Trots högkonjunktur råder det massarbetslöshet i Sverige. Inte i någon högkonjunktur i modern tid har så många människor stått utanför som idag.
För unga människor är situationen särskilt problematisk, ekonomiskt, socialt och hälsomässigt.
Deras utanförskap riskerar, inte minst eftersom det sker en uppgång bland förtidspensionärerna, att leda till ett livslångt utanförskap.
Den utmaning utanförskapet innebär förstärks av den demografiska utvecklingen. De närmaste decennierna kommer antalet äldre att öka medan antalet i yrkesaktiv ålder inte blir fler.
Att fler lever längre och får vara friska allt längre är en stor vinst för samhället.
Många kan nu leva ett rikt liv på ålderns höst och förverkliga livsdrömmar som var otänkbara för några decennier sedan.
Men allt fler äldre kommer att betyda att varje person i arbetsför ålder måste försörja allt fler.
Samtidigt kan efterfrågan på vård och omsorg komma att öka.
Ett program för fler jobb i hela Sverige måste göra det mer lönsamt att arbeta
och göra det enklare att anställa.
Trösklarna in på arbetsmarknaden måste sänkas och en ökad arbetsinsats eller ett större ansvarstagande belönas.
Matchningen mellan arbetssökande och lediga platser måste förbättras.
Det måste bli lättare att hitta rätt anställning och den som drabbas av arbetslöshet ska erbjudas breda vägar tillbaka till arbete.
Det måste också bli enklare att anställa.
Höga skatter, krångliga regler och omfattande åtaganden gör att arbetsgivare drar sig för att anställa.
Inte minst i den arbetskraftsintensiva tjänstesektorn är detta ett stort problem.
En politik för fler jobb måste bygga på att vi kan producera mer effektivt.
Det måste löna sig att utbilda sig,
kunskapen måste få en starkare ställning i skolan
och företagarklimatet förbättras om sysselsättningen ska öka.
Villkoren för små- och snabbväxande företag måste förbättras.
Bättre villkor för företagare och entreprenörer kan bidra till en snabb sysselsättningstillväxt.
Sverige ska upprätthålla sitt välstånd.
Vi ska inte konkurrera med låga löner, utan genom att producera varor och tjänster med ett allt högre värde.
Hela samhället behöver kraftsamla kring en politik för att utveckla ny kunskap.
Människors möjlighet att utveckla och stärka sin kompetens genom hela yrkeslivet
är avgörande för Sveriges möjligheter att hävda sig i den internationella konkurrensen.
Genom att stärka den lokala och regionala konkurrenskraften,
och skapa bättre förutsättningar för investeringar och innovationer,
kan vi förbättra och förstärka tillväxtpotentialen i hela landet.
Beslut som påverkar möjligheterna att bedriva näringsverksamhet och skapar tillväxt och nya jobb ska i betydligt högre grad fattas på lokal eller regional nivå.
Det behövs bl a ett ökat lokalt och regionalt ansvar för EU:s regionalstöd,
liksom en avbyråkratisering av beslutsprocessen kring hur EU:s strukturfonder ska användas.
Sverige måste på ett bättre sätt tillvarata de resurser som distribueras genom fonder. Dessa medel kan om de används rätt,
stärka utvecklingskraften, inte minst i länen i norra Sverige.
Tillgång till samhällsservice och väl fungerande kommunikationer över hela landet är viktigt.
Staten måste ta sitt ansvar för väl fungerande kommunikationer i alla delar av landet.
Utöver nyinvesteringar är det angeläget med ökade satsningar på underhåll av befintliga sträckningar för att inte riskera gjorda investeringar.
För att möjliggöra detta behöver nya finansieringslösningar utvecklas.
Ett fungerande skatteutjämningssystem är viktigt för den lokala och regionala nivåns möjligheter att erbjuda välfärd.
Allians för Sverige har presenterat ett brett program för att skapa fler jobb och fler företag.
Därmed säkras välfärden.
För det första föreslår vi reformer som gör det mer lönsamt att arbeta.
Det handlar om en stor inkomstskattereform, där tyngdpunkten ligger på att minska tröskel- och marginaleffekterna för låg- och medelinkomsttagare.
Ett särskilt jobbavdrag införs som innebär skattesänkningar på minst 45 miljarder kronor.
I ett första steg sänks inkomstskatterna med i storleksordningen 37 miljarder kronor under 2007.
Det första steget är finansierat inom ramen för alliansens gemensamma ekonomiska politik.
Resterande del, som uppgår till ca 8 miljarder, genomförs i ett andra steg.
Det andra steget är inte finansierat inom ramen för alliansens ekonomiska politik och genomförandet är således beroende av att ett ekonomiskt utrymme föreligger.
Det är vår uppfattning att de reformer en alliansregering avser att genomföra under 2007 kommer att påverka den ekonomiska tillväxten och utvecklingen av sysselsättningen.
Vår bedömning är att det, när dessa tillväxt- och sysselsättningseffekter får genomslag i de offentliga finanserna, kommer att finnas ett utrymme att genomföra det andra steget 2008.
Därmed är det mindre sannolikt att behöva ta i anspråk ytterligare åtgärder för att begränsa de offentliga utgifterna när det andra steget genomförs.
Det kan emellertid inte uteslutas att ytterligare åtgärder för att minska de offentliga utgifterna blir nödvändiga.
Det kan också bli nödvändigt att andra reformer, som inte är direkt inriktade på att stärka jobbprogrammet, genomförs i ett långsammare tempo.
De tillväxt- och sysselsättningseffekter som alliansens politik medför ska i första hand användas för att sänka inkomstskatterna för låg- och medelinkomsttagare.
Alliansens jobbavdrag bidrar främst till att minska trösklarna för människor att komma in på arbetsmarknaden.
Det är vår ambition att på sikt genomföra ytterligare skatteförändringar för låg- och medelinkomsttagare
som bidrar till att det lönar sig bättre för dem som redan arbetar att gå från deltid till heltid eller att ta på sig mer ansvarsfulla arbetsuppgifter.
Arbetslinjen ska tydliggöras i arbetsmarknadspolitiken, arbetslöshetsförsäkringen och sjukförsäkringen.
Det är nu vår bedömning att ersättningen i sjukförsäkringen också framgent kan bevaras på 80 procent av den tidigare inkomsten.
För det andra föreslår vi en rad reformer som gör det enklare och mindre kostsamt att anställa.
Vi vidgar möjligheterna till visstidsanställningar för att öppna bredare vägar in på arbetsmarknaden.
Arbetsmarknadspolitiken effektiviseras genom att arbetsförmedlingsuppdraget öppnas för fler aktörer och genom att matchningen mellan arbetssökande och lediga jobb förbättras.
Nystartsjobb införs för att ge en ny chans för dem som under lång tid varit arbetslösa, sjukskrivna, förtidspensionerade eller socialbidragsberoende.
Arbetsgivaravgifterna slopas för delar av tjänstesektorn och skattereduktion för hushållstjänster införs.
Svenska småföretagare är nyckeln till att klara välfärden framöver.
För det tredje föreslår vi en rad åtgärder som förbättrar Sveriges företagsklimat och gör det mer lönsamt att driva företag.
Beskattningen av fåmansbolag, de s.k. 3:12- reglerna, reformeras ytterligare.
Förmögenhetsskatten avskaffas.
Lättnader i form av uppskjuten reavinst och riskkapitalavdrag införs.
Arbetsgivarnas sjuklöneansvar efter andra sjukveckan avskaffas,
förmånsrätten förbättras
och ett statligt kreditgarantisystem för små och medelstora företag införs.
Den sociala tryggheten för företagare förbättras,
reglerna för skattetillägg görs mer rättssäkra
och kravet på flera uppdragsgivare för att få f-skattesedel avskaffas.
Regelbördan lättas.
Vi är övertygade om att de åtgärder vi föreslår för att förbättra företagsklimatet
kommer att stimulera sysselsättningen och tillväxten.
Därmed kommer också de offentliga finanserna att förstärkas.
Det är vår uppfattning att ytterligare åtgärder för att förbättra förutsättningarna för sysselsättning och tillväxt måste genomföras.
Därför är såväl ytterligare sänkningar av inkomstskatterna,
t.ex. att avskaffa värnskatten, som förbättringar av företagsbeskattningen och andra åtgärder för att stärka företagsklimatet angelägna.
Det är av avgörande vikt att upprätthålla uthålliga offentliga finanser.
Målet för finanspolitiken bör vara att minska den offentliga skuldsättningen.
Under kommande mandatperiod ska de offentliga finanserna visa ett överskott på 2 procent av BNP i genomsnitt över konjunkturcykeln.
I Bankerydsuppgörelsen presenterades huvuddragen i det program en Alliansregering avser att genomföra omedelbart efter ett regeringsskifte.
Programmet finansieras fullt ut med förändringar i olika utgifts- och intäktssystem.
Bryts den starka ekonomiska utvecklingen hotas jobben.
Därför ska överskottsmål och utgiftstak försvaras.
Därför kommer varje reform under den kommande mandatperioden att prövas mot vad samhällsekonomin tål och målet om full sysselsättning.
Det måste inskärpas att utrymmet för ekonomiska reformer under den kommande mandatperioden är beroende av den ekonomiska utvecklingen
och av hur många som kommer tillbaka i arbete.
Det kan bli nödvändigt att skjuta på reformer eller att tillföra ytterligare finansiering om den ekonomiska utvecklingen blir svagare än väntat.
De reformer som Allians för Sverige enats om i detta valmanifest uppgår, vid sidan av Bankerydsuppgörelsen såsom den presenterades i den gemensamma ekonomiska vårmotionen, sammantaget till 27 miljarder kronor.
Ungdomsarbetslösheten är hög i Sverige. Av alla länder i västvärlden har endast Italien högre ungdomsarbetslöshet, mätt med jämförbara mått.
Det betyder att mer än var tredje ung människa har ingen eller mycket svag anknytning till arbetsmarknaden.
Allians för Sverige satsar på ett jobbprogram som gör det lättare för ungdomar att komma in på arbetsmarknaden.
Därför minskar vi kostnaderna för att anställa ungdomar,
genom att halvera arbetsgivaravgifterna, exklusive ålderspensionsavgiften, för unga mellan 19-24 år.
Denna skatterabatt kan användas tillsammans med våra andra sänkningar av arbetsgivaravgifter i tjänstesektorn och nystartsjobben.
Unga utan arbetslivserfarenhet behöver särskild coachning.
Därför föreslår vi att varje arbetssökande får en personlig coach.
Så snart det är möjligt upprättas ett kontrakt, en individuell handlingsplan, mellan coachen och den arbetssökande.
Vi föreslår också en jobbgaranti för alla under 25 år efter 50 dagars arbetslöshet.
I jobbgarantin kan utbildning och praktik ingå.
Jobbgarantin ersätter dagens kommunala ungdomsprogram och ungdomsgarantin.
Ungdomar ska få bra förutsättningar i livet genom en god utbildning och yrkeserfarenhet.
Var tredje skolungdom avbryter sina studier utan godkända betyg.
Skolan måste bli bättre på att låta eleverna utvecklas utifrån sina förutsättningar och erbjuda fler utbildningsvägar.
Då är risken mindre att unga hamnar i utanförskap.
Vi föreslår en modern och flexibel lärlingsutbildning som kompletterar de studie- och
yrkesförberedande programmen på gymnasiet.
De yrkesförberedande programmen måste också förbättras genom en praktikpeng
som knyts till ungdomar i dessa program så att företag som tar emot elever kompenseras för handledning.
Sverige står inför stora framtidsutmaningar. Globaliseringens tuffare konkurrens innebär att risken för jobbflykt ökar.
Den demografiska utvecklingen innebär allt fler som behöver vård och omsorg,
och en allt mindre andel av befolkningen i arbetsför ålder.
Det politiska systemet måste förmå ta till sig och utveckla vårt land utifrån de nya förutsättningarna.
Ett globaliseringsråd bör tillsättas för att ta sig an denna uppgift.
Rådet ska bland annat bestå av företrädare för regeringen, statsförvaltningen, fackförbund, näringsliv, kultur och vetenskap.
Representanterna bjuds in att delta i arbetet för att trygga jobb och ge förutsättningar för fler nya jobb i Sverige.
Statsministern eller finansministern ska leda rådets arbete.
Uppdraget ska vara att ge underlag för en allsidig belysning och samhällsdebatt om de förändringar som Sverige möter,
och behovet av att forma en modern och flexibel arbetsmarknad som tryggar jobb och ger förutsättningar för nya jobb
och utvecklad välfärd i Sverige.
En avgörande faktor för att hantera globaliseringens och demografins utmaningar är att förbättra integrationen
och öka möjligheterna till rörlighet över gränserna.
I detta avseende bör rådet dra lärdomar av olika länders integrationsarbete utifrån ett brett perspektiv,
inrymmande även språkkunskapernas betydelse för medborgarskap och värdet av en blandad arbetskrafts- och flyktinginvandring
för att underlätta en fungerande integration i Sverige.
Ett förslag som ska värderas är att införa ett green card-system för arbetskraftsinvandring i Sverige.
Arbetet i globaliseringsrådet ska präglas av ett engagemang för Sverige som ligger bortom partipolitikens ibland konfliktorienterade och kortsiktiga hållning.
Allians för Sverige vill avskaffa den statliga fastighetsskatten.
Dess konstruktion gör att den stiger på ett sätt som är omöjligt att förutse och uppfattas som djupt orättvist.
I ett första steg, 2007, föreslår vi att taxeringsvärdena fryses.
Vidare införs ett tak i beskattningen för att kapa topparna i de områdena där taxeringsvärdena ökat mest de senaste åren.
Detta sker genom att skatten på markvärdet begränsas till två kronor per kvadratmeter eller maximalt 5000 kronor.
För flerbostadshus ska taxeringsvärdena frysas och skattesatsen sänkas med 0,1 procentenhet, från 0,5 % av taxeringsvärdet till 0,4 %.
Den särskilda schablonintäkt som belastar bostadsrättsföreningar tas bort.
Efter 2007 vill vi ersätta den statliga fastighetsskatten med en låg kommunal avgift.
En mindre höjning av reavinstskatten kan också bli aktuellt som en del av finansieringen.
Ambitionen är att reformen genomförs under 2008, men det kan komma att ta längre tid innan reformen är slutförd.
Ett slopande av den statliga fastighetsskatten förutsätter en ansvarsfull finansiering
och att ingen ska betala mer i avgift än man gör idag i fastighetsskatt.
Sverige framställs ofta som ett jämställt land, och jämfört med andra länder har möjligheterna för svenska kvinnor blivit bättre.
Men fortfarande återstår mycket innan kvinnor och män på allvar har lika möjligheter.
Inkomstskillnaderna mellan kvinnor och män är fortfarande stora, och har dessvärre ökat de senaste åren.
Låga löner tillsammans med höga skatter för människor med låga och normala inkomster gör att många kvinnor är beroende av bidrag för att få ekonomin att gå ihop.
Förmögenhetsskillnaderna mellan män och kvinnor är fortfarande mycket stora, vilket dels beror på att män i större grad än kvinnor äger och driver företag,
och dels på att kvinnor fortfarande har huvudansvaret när barnen är små,
och därmed yrkesarbetaren kortare tid av livet
Många kvinnor diskrimineras enbart på grund av sitt kön,
och mäns våld mot kvinnor visar inga tecken på att minska.
Bland dem som befinner sig allra längst från arbetsmarknaden finns många kvinnor med utländsk bakgrund.
Skillnaden i livslängd mellan fattiga och rika män utjämnas,
men inte bland kvinnor.
Ofta är det ensamstående kvinnor, som sitter fast i utanförskap, med små möjligheter att styra över sina egna liv.
Därför är det viktigt att arbete alltid lönar sig framför bidrag,
att drivkrafter för karriär skapas också för lågutbildade kvinnor
och att alla ges ökade möjligheter att påverka sin egen livssituation.
Både kvinnor och män måste ha möjlighet att leva på sin egen lön.
Ett välfärdssamhälle måste kännetecknas av goda levnadsvillkor för alla på jämlika premisser.
Kvinnor och män ska ha lika möjligheter att utvecklas,
vilket förutsätter frihet från system som konserverar fördelningen av makt och resurser ut ett könsperspektiv.
När män och kvinnor finns med och delar makt och inflytande i alla delar av samhällslivet, på alla nivåer, får vi ett bättre samhälle.
Den starka könssegregeringen av arbetsmarknaden måste brytas,
eftersom den innebär att kvinnors utvecklings- och karriärmöjligheter begränsas.
För att klara det måste attityder och värderingar förändras så att traditionellt kvinnliga arbetsplatser, t.ex. inom vården, och traditionellt manliga arbetsplatser, t.ex. inom teknik och naturvetenskap, öppnas upp för såväl män som kvinnor.
Både kvinnor och män ska kunna kombinera familjeliv med arbetsliv,
och få vardagspusslet att gå ihop.
Ingen ska tvingas välja bort barn och familj på grund av bristen på trygga anställningar, en stelbent familjepolitik,
eller risken att missgynnas under graviditet och föräldraledighet.
Föräldraskapet är en värdefull erfarenhet som bör värderas som en merit.
Lika villkor att kombinera yrkesliv och familjeliv förutsätter att familjerna själva får välja den barnomsorg som passar dem bäst,
Och att möjligheterna att köpa tjänster som underlättar vardagen förbättras genom sänkt skatt på hushållstjänster.
All diskriminering på grund av kön, etnisk eller religiös tillhörighet, sexuell läggning, ålder, social position eller funktionshinder måste bekämpas.
Mer än varannan kvinna är anställd i den offentliga sektorn. Genom att öka utrymmet för enskilda initiativ och eget företagande inom välfärdsområdet får fler kvinnor möjlighet att starta företag,
och fler får chansen att bidra till nya arbetsformer som kan leda till bättre kvalitet, både för patienter och anställda,
och därmed också ökad trivsel och lägre sjukskrivningstal bland kvinnor i offentlig sektor.
Med fler arbetsgivare att välja på läggs grunden för bättre arbetsvillkor och bättre löneutveckling i offentlig sektor.
Många kvinnor jobbar i den snabbväxande tjänstesektorn, som rymmer en stor potential för fler företagare.
För att ta till vara den potentialen vill vi riva de hinder som försvårar kvinnors företagande,
och ge tydliga förutsättningar som leder till att fler kvinnor tar steget att starta eget.
För tjänstesektorn som helhet är det viktigt att arbetskraftskostnaderna minskar.
Tillgången på kapital måste förbättras, inte minst för kvinnliga företagare.
Vi vill pröva möjligheten att införa kreditgarantier för lån till företag,
och inrätta etableringskonto
, mikrolån
och etableringsstipendier för att underlätta för kvinnoratt utveckla sin affärsidé.
Dessutom vill vi stärka affärsrådgivningen och
fortsatt satsa på forskning kring kvinnors företagande.
Hot, misshandel och övergrepp är den värsta formen av maktmissbruk och förtryck.
Att leva i rädsla för våld, eller i skuggan av våld, begränsar många kvinnors och barns liv.
Oavsett vem som hotar, misshandlar, eller våldtar måste kvinnors frihet och trygghet säkras.
Att bekämpa hedersrelaterat våld och ge stöd åt dem som utsätts för sådana brott är högprioriterat.
Kunskap hos polis, rättsväsende och sociala myndigheter måste öka kring dessa frågor så att insatser för de utsatta kan sättas in i tid.
Hotade kvinnor ska skyddas.
Den som bryter mot besöksförbud ska kunna åläggas bära elektronisk fotboja.
Utsatta kvinnor ska inte av kostnadsskäl gå miste om den hjälp de har rätt till.
Den som vänder sig till polis, åklagare och domstol ska få ett bra bemötande och en skyndsam prövning.
Möjligheterna att utkräva utdömt skadestånd ska förbättras.
Attityder och normer som låter mäns våld mot kvinnor fortgå måste bekämpas av oss alla, i vår egen vardag.
En Alliansregering kommer att lägga fram en handlingsplan för att minska våldet mot kvinnor.
Den ska bland annat omfatta förbättrat stöd till kvinnor som utsatts för våldsbrott, behandling för män som slår,
insatser för att öka kunskaperna i polis- och domarkåren kring de våldsbrott kvinnor utsätts för,
ökad forskning kring mäns våld mot kvinnor,
förslag som kortar rättsprocessen,
en översyn av stadsplaneringen för att öka kvinnors trygghet i sin närmiljö,
och en översyn av de regler som påverkar kvinnors utsatta ekonomiska situation.
Tidigare har Allians för Sverige presenterat ett framtidsprogram för att öka kvinnors företagande och välfärdsjobb,
med de insatser som nämns ovan som underlättar och förbättrar kvinnors möjlighet att starta och driva företag.
Detta program finansierades av Allians för Sveriges under våren 2006.
Var femte person som bor i Sverige har utländsk bakgrund. Vi vill leva i ett öppet samhälle som präglas av gemenskap och mångfald.
En genomgående linje i vår integrationspolitik är att riva hinder och öppna möjligheter.
Invandrare ska respekteras som individer och inte betraktas som ett homogent kollektiv.
Det behövs inte mer kontroll eller lägre bidrag för just invandrare,
utan en politik som frigör människors inneboende kraft.
Det är en politik för större frihet,
och för ett samhälle som präglas av gemenskap och samhörighet,
där ingen grupp ställs åt sidan eller diskrimineras.
Den svenska integrationspolitiken har misslyckats. Alltför många har alltför svårt att ta sig in i samhällslivet och på arbetsmarknaden.
Svenskundervisningen för nyanlända invandrare uppvisar dåliga resultat,
och många deltar inte i utbildningen.
Klyftorna vidgas socialt och ekonomiskt.
Sverige ska vara ett land av möjligheter för alla.
De bästa vägarna till integration är arbete och språkkunskaper.
Vi vill förbättra integrationen på arbetsmarknaden och motverka diskriminering.
Nystartsjobb ska gälla under de tre första åren i Sverige för dem som beviljats uppehållstillstånd.
Vi vill också öppna för ett system med lärlingsintroduktion.
Det är viktigt att invandrare erbjuds en god språkutbildning.
Vi vill öka valfriheten och ersätta dagens svenska för invandrare (SFI) med en utbildningspeng där var och en själv kan välja utbildare.
Idag får endast 25 procent av de nyanlända flyktingarna sin utbildning värderad och ännu färre har fått sin yrkeserfarenhet validerad efter två år i introduktion.
Vi vill att ett enklare och mer ändamålsenligt alternativ ska kunna erbjudas genom allmänna tester på de faktiska kunskaper som en viss person besitter.
Också bedömningen av praktiska yrkeskunskaper måste förbättras, t.ex. genom fristående yrkesprov.
Det ska löna sig bättre att arbeta.
Vi vill därför pröva möjligheten att ta bort inkomstavräkningen under introduktionsfasen i Sverige.
Vi vill också pröva möjligheterna att införa någon form av jobb- och utvecklingsgaranti
där samhällsnyttigt arbete och utvecklande aktiviteter ska garanteras alla som under viss tid sökt socialbidrag.
För att sprida ägandet till fler,
ge människor makt att förändra sin situation
och bryta boendesegregation behöver bostadsrättsombildning i storstädernas förorter underlättas
, inte minst för de med låga inkomster,
vilket ger lägre boendekostnader och bättre boendeförvaltning.
Vi ser hyresrätten som central för en flexibel bostadsmarknad och en väl fungerande arbetsmarknad och vill utveckla hyresboendet också i framtiden.
Det är viktigt att tydliggöra och uppvärdera medborgarskapets innebörd.
Många kommuner har under senare år infört så kallade medborgarskapsceremonier. Det är en utveckling som vi vill uppmuntra.
Krafttag måste tas i kampen mot den etniska bortsorteringen på den svenska arbetsmarknaden.
Därför krävs en tydlig, effektiv och samlad lagstiftning mot diskriminering.
En gemensam ombudsmannaorganisation införs.
En väg att minska risken för diskriminering i arbetslivet är att använda ett anonymiserat anställningsförfarande.
Vi vill därför initiera ett brett försök med anonymiserade ansökningar inom den offentliga sektorn.
Även om de allra flesta invandrare inte begår brott är andelen brottslingar bland utlandsfödda dubbelt så stor som bland inrikes födda.
Det är ett socialt problem, som behöver tas på större allvar.
Utlandsfödda är överrepresenterade bland brottsoffren varför en nedgång i brottsligheten har störst positiv effekt för invandrarna.
Huvudvägen att bekämpa brottslighet är alltid att undanröja sociala orsaker.
Den nuvarande tillämpningen av regelverket kring utvisning vid brott är vare sig enhetlig eller rättssäker.
Vid allvarliga brott bör huvudregeln vara att utländska medborgare ska dömas till utvisning.
Utbildning spelar en huvudroll för Sveriges framtid.
Skolan spelar en avgörande roll för varje barns möjligheter i livet.
Varje barn har rätt att lära sig läsa, skriva och räkna och ges de verktyg och värderingar som behövs för att utforska sin omvärld och möta samhällets krav.
Utbildningen ska utformas så att varje elevs förutsättningar kan tillgodoses
och ju äldre eleverna blir, i desto större utsträckning ska eleverna få fördjupa sig mot sina intresseområden.
Folkbildningen har historiskt spelat stor roll för Sverige.
Skolan ska ge elever och föräldrar stora möjligheter att välja en utbildning som passar elevens behov och önskemål.
Varje skola ska ha möjlighet att skapa en egen profil och tillämpa ett eget arbetssätt.
Fristående skolor är en självklar del av det svenska skolväsendet.
Villkoren för de kommunala och fristående skolorna ska vara lika och alla barn och föräldrar ska ha möjlighet att välja mellan olika skolformer.
Tätare och förbättrade statliga utvärderingar ska genomföras av varje skolas kvalitet.
Lärarna gör ett utomordentligt jobb. Men alla skolor och alla kommuner ger dem inte chansen att göra sitt bästa.
Läraryrkets status har tillåtits att sjunka, inte minst genom att många kommuner av ekonomiska skäl anställt personer utan rätt utbildning för att undervisa.
Lärarna har inte tillräckliga befogenheter för att kunna hålla ordning och respekteras i klassrummet.
Lärarutbildningen har försämrats kraftigt och speciallärarutbildningen har lagts ned.
Vi vill återinföra speciallärarutbildningen och ge resurser för fler speciallärare.
Därför är det inte förvånande att resultaten i svensk skola har försämrats, och att svenska elevers resultat, från att ha varit i topp internationellt, nu på sin höjd är medelmåttiga.
En fjärdedel av eleverna når inte grundskolans mål.
En tredjedel av 20- åringarna har inte nått gymnasiets mål.
Endast behöriga lärare ska få tillsvidareanställas och på sikt ska endast behöriga lärare få sätta betyg.
Lärare som har lärarutbildning och utbildning i det ämne och den åldersgrupp som undervisningen avser, ska räknas som behöriga lärare.
Föräldrars utbildningsnivå och utanförskap får inte tillåtas avgöra barnens chanser att klara skolan.
Det är en prioriterad uppgift att ge skolan tillräckliga verktyg och resurser för att på ett bättre sätt än i dag säkra att social bakgrund inte begränsar den enskildes livschanser.
Skolan måste satsa mer på läsning och skrivning under de första läsåren.
Dessa baskunskaper är nödvändiga för att kunna ta till sig kunskaper i andra skolämnen.
Nationella mål och ett nationellt prov i svenska ska införas i trean för att säkra att eleven får de kunskaper han eller hon har rätt till.
En särskild läsa-räkna-skrivasatsning ska genomföras under de första skolåren.
Elever ska ha rätt att ta del av Sveriges och världens litteraturskatt.
Tydliga mål och betygskriterier i kursplanen i svenska bör införas, som betonar vikten av en god läsförmåga.
Att ta del av litteraturskatten vidgar människors perspektiv.
Mot bakgrund av de utvärderingar som gjorts av elevers kunskapsutveckling i matematik och NO-ämnen behövs en särskild kraftsamling i just dessa ämnen.
Ingen elev ska kunna halka efter utan att det uppmärksammas av skolan.
Därför ska betyg ges från år sex och skriftliga omdömen vara tillåtna från första årskursen.
Betyg bör ges i fler steg än idag för att ge en mer rättvis bild av elevens kunskaper.
Varje elev har rätt till stöd så tidigt som möjligt, för att utvecklas utifrån sina förutsättningar.
Kraven på att skolan erbjuder individanpassat stöd i form av t ex speciallärare, sommarskola eller extra undervisningstid i ett ämne ska skärpas.
Den extra undervisningstiden kan bestå av ett extra skolår.
Ingen elev ska få lämna grundskolan utan godkända kunskaper.
En särskilt utsatt grupp elever som sällan uppmärksammas är de drygt 1 500 ungdomar som lämnar grundskolan utan betyg i något ämne.
Två av tre av dessa har svensk bakgrund, en av tre utländsk.
Ungdomar som inte avslutar grundskolan hamnar ofta i långvarigt utanförskap.
Därför måste varje ansträngning göras för att hjälpa elever som saknar motivation, vill hoppa av skolan eller är allvarligt skoltrötta.
Det kan handla om hjälp att finna motivation, hjälp att stärka sitt självförtroende eller om att forma individuellt anpassade lösningar.
Vi vill öppna möjligheten för grundskoleelever som riskerar att hoppa av skolan att påbörja en introduktion för lärlingsutbildning redan i den senare delen av grundskolan.
Eleven får möjlighet att gå en företagsförlagd praktisk yrkesutbildning i kombination med att eleven läser in grundskolans ämnen i sin egen takt.
Alla har rätt till en trygg skolmiljö. Kränkningar ska aldrig accepteras.
Lärare och rektorer ska ha tydliga befogenheter i skollagen för att åstadkomma ordning och reda – t ex att omhänderta störande föremål, visa ut en störande elev ut klassrummet, ge stökiga elever kvarsittning, stänga av en elev tillfälligt eller flytta en stökig elev permanent till en annan skola.
Skolk bör anmälas hem samma dag och ska skrivas in i elevernas betyg.
I utvecklingssamtal ska elevernas uppförande beröras.
Sådan information kan också ske i form av skriftliga omdömen.
Arbetet med skolans fastslagna värdegrund måste utvecklas och stärkas.
Lärare och skolledare ska ges verktyg och kunskap så att kvaliteten i arbetet med värdegrunden kan stärkas och ge resultat i form av en god skolmiljö.
Skolans uppgift är att tillsammans med föräldrarna få eleverna att förstå och respektera de etiska och moraliska koder som gäller i samhället.
Samarbetet mellan hem och skola är viktigt.
Såväl skolans arbete med att ge eleverna kunskaper som arbetet med värdegrunden ska utvärderas.
Gymnasiet ska innehålla tre inriktningar.
Studieförberedande program ska premiera fördjupning i teoretiska ämnen och ge grundläggande högskolebehörighet. På yrkesförberedande program och lärlingsutbildningar ska man fokusera på karaktärs- och yrkesämnen och eleverna ska inte behöva läsa de kurser som krävs för grundläggande högskolebehörighet – om de inte vill.
Kärnämnena ska ha tydlig inriktning mot det yrke utbildningen avser.
Elevernas valfrihet att läsa ämnen och fördjupningskurser som är relevanta för utbildningen ska öka.
En modern och flexibel lärlingsutbildning ska införas.
Mer än var tredje elev vid de yrkesförberedande programmen får inte de 15 veckors arbetsplatsförlagt lärande som de har rätt till.
För att öka denna andel och göra det mer attraktivt för företag att ta emot elever föreslår vi att företag som tar emot elever får en praktikpeng som ska kompensera för den handledning som eleverna ska erhålla.
Universitet och högskolor måste ges bättre möjligheter att utvecklas.
Lärartätheten och andelen disputerade lärare behöver öka.
Resurstilldelningssystemet ska premiera kvalitet i stället för kvantitet.
Resurserna ska inte i lika hög utsträckning som idag delas ut på grundval av hur många studenter som godkänts.
Det ska inte löna sig att erbjuda kurser med låga krav.
Kurser i högskolan ska hålla akademisk nivå.
Vi avser att göra en bred satsning på att förstärka kvaliteten i den högre utbildningen.
Vår prioritering är således högre kvalitet framför att enbart bygga ut antalet platser.
Förkunskaperna ska höjas och betyg i gymnasieämnen som är relevanta för den sökta utbildningen ska ges högre vikt än andra vid antagningen till högskolan.
De bästa forskarmiljöerna ska premieras,
och universiteten ges större frihet för att minska den politiska styrningen av forskningsanslagen.
Satsningar på forskning är investeringar i framtida välfärd.
De offentliga anslagen till forskning ska öka till 1 procent av BNP.
Därmed kan de direkta statliga anslagen till lärosätenas forskning öka.
Dessutom tar vi bort den statliga avgiften på externa anslag, den s.k. ”högskolemomsen”,
vilket frigör resurser till lärosätenas forskning.
Vi vill stimulera donationer från privatpersoner och företag till ideella organisationer och forskning.
Därför vill vi pröva möjligheten till avdragsrätt för detta.
Tidigare har Allians för Sverige presenterat följande satsningar; nationella mål i svenska från år tre, en översyn av grundskolans mål,
att betyg ska ges tidigare och i fler steg,
en översyn av betygskriterierna,
en kvalitetsgranskning av varje skola vart tredje år,
förbättrade möjligheter till akademisk fortbildning för lärare,
utökade möjligheter för lärare att forska inom tjänsten,
att underlätta och komplettera utbildning för obehöriga lärare,
införandet av en statligt sanktionerad lärarauktorisation,
ökade resurser till rektorsutbildningen,
kunskapsspridning till alla skolor om forskningsbaserade åtgärdsprogram mot mobbning och annan kränkande behandling,
att återge Hällboskolan och Ekeskolan status som specialskolor, ett statligt ansvar för finansiering av elever med behov av specialskola,
samt att skapa ett riksgymnasium för elever med synskador och ytterligare funktionshinder.
Samtliga dessa reformer finansierades våren 2006.
Sverige står inför flera välfärdsutmaningar. Allt fler revor blottas och välfärdens viktigaste områden urholkas.
Hälso- och sjukvården kämpar med långa köer,
otillräckliga resurser
och svårigheter att rekrytera och behålla vårdpersonal.
Patienter har små möjligheter att välja vård,
och välja bort vård som inte fungerar,
och hävda sin rätt till en god vård.
Rehabilitering och förebyggande åtgärder brister, vilket orsakar lidande, vårdköer och stora kostnader.
Vården och omsorgen brister särskilt i att värna dem med störst behov och dem som inte alltid kan föra sin egen talan – multisjuka, kroniskt sjuka, missbrukare, funktionshindrade, psykiskt sjuka och personer i behov av vård i livets slutskede.
Kombinationen av fler äldre och färre äldreboendeplatser innebär att också mycket gamla personer och personer med stort omsorgsbehov blir utan tillräcklig omsorg.
Ensamhet och isolering bland dem som nekas plats på äldreboende tilltar.
Förändringar som stärker patientens ställning och ökar tillgängligheten till vård och omsorg ska prioriteras.
En förbättrad välfärd kräver både kvalitetsförbättrande nytänkande, en mångfald av aktörer,
stor frihet för den enskilde
i kombination med ett ekonomiskt resurstillskott
– i första hand till äldreomsorgen och psykiatrin.
En ny samlad patienträttighetslag är nödvändig och kommer att införas.
Flera av förslagen som presenteras nedan föreslogs och finansierades redan i Allians för Sveriges gemensamma ekonomiska motion, våren 2006.
Det gäller förslag om förstärkt vårdgaranti,
en fritt valreform för äldre,
kvalitetshöjande och mångfaldsskapande insatser i vården
, psykiatrisatsningen,
och den förbättrade rehabiliteringen.
Till detta för vi nu ett antal nya reformer för att förstärka tryggheten och tillgängligheten i vården och omsorgen.
Patienten ska ha rätt att välja såväl läkare eller annan vårdgivare, vårdenhet som tidpunkt för behandling.
Vårdgivare ska ha en skyldighet att upplysa patienten om var i landet det är kortast kö och erbjuda vård där.
Om det fria vårdvalet utnyttjas innan vårdgarantitiden löpt ut får patienten själv stå för extrakostnader i form av resekostnader etc.
Skyldigheten att informera om rätten till det fria vårdvalet är särskilt viktigt för patienter som har svårigheter att inhämta information på egen hand.
Ett fritt vårdval sätter tryck på det egna landstinget att korta kötiderna samtidigt som hela landets vårdkapacitet kan användas bättre.
För att få till stånd en vårdgaranti värd namnet tillför Allians för Sverige mer resurser än regeringen till den nationella vårdgarantin.
Den ”puckel” som vårdköerna utgör bör betas av med hjälp av detta resurstillskott.
Patienterna ska ges laglig rätt att gå till alternativ vårdgivare om garantitiden inte kan hållas, så länge behandlingen omfattas av det offentliga vårdåtagandet.
Landstinget ska då stå för extra kostnader i form av kostnader för resor och liknande.
Med fler alternativa vårdgivare kommer det att
finnas verkliga valmöjligheter för de patienter som står i kö.
En nyckelfaktor för mer tillgänglig och bättre vård är att förbättra primärvården och öka läkarnas tid att vårda patienter .
Kvaliteten måste höjas genom att hälso- och sjukvården jämför sina prestationer och systematiskt drar lärdom av misstag och framgångar.
Öppna kvalitetsjämförelser med rapportskyldighet införs för vårdenheter och äldreboenden.
En oberoende granskningsmyndighet inrättas
och vårdens ersättningssystem utvecklas så att de premierar god vård, effektivitet och en helhetssyn på patientens behov.
En åtgärdsplan för mätning av kvalitet och rankning inom hälso- och sjukvården behöver utformas i samarbete mellan stat och landsting.
Vårdens IT-infrastruktur ska förbättras och en nationell standard för informationsöverföring inom vård och omsorg utvecklas.
För äldre och multisjuka med ett stort och sammansatt vårdbehov behövs mer av helhetssyn och patientfokus.
I dag hamnar många patienter mellan stolarna, eftersom ingen enskild aktör förmår ta helhetsansvar för patienternas behov.
Allians för Sverige vill ge patienten möjlighet att välja en fast vårdkontakt som vårdar
eller vid behov lotsar patienten genom vårdkedjan.
Ersättningssystemen ska premiera läkare, eller annan vårdpersonal, som tar helhetsansvar.
Fler aktörer ska uppmuntras att bidra till en utveckling av vårdkvalitet och effektivitet.
Vårdpersonalens kompetens och hängivenhet ska tas till vara.
Anställda i vården ska kunna ta över en verksamhet och ha rätt att förbereda avknoppning på arbetstid.
I ett första skede bör en personalgrupp kunna ta över driften av en verksamhet utan föregående upphandling.
Därför inrättas ett avknoppningsstöd och en startlag för mångfald i vården stiftas.
Lika villkor ska gälla för privata, ideella, kooperativa och offentliga aktörer.
Möjligheten att komma tillbaka till arbetslivet måste öka genom aktiva, snabba och sammansatta rehabiliteringsinsatser.
Rätten till rehabilitering ska lagfästas och skyldigheten att delta preciseras.
Försäkringskassan ska erbjuda alla sjukskrivna en personlig koordinator
och ha en skyldighet att genomföra en rehabiliteringsutredning inom fyra veckor.
Samtidigt tas arbetsgivarnas ansvar att genomföra rehabiliteringsutredningen bort.
Samarbetet mellan olika huvudmän måste förbättras
och den finansiella samordningen göras flexibel och kunna anpassas efter lokala förhållanden.
Alla ska garanteras en trygg och värdig äldreomsorg.
Därför tillför vi resurser till kommunerna för att förbättra det medicinska omhändertagandet och det sociala innehållet i äldreomsorgen.
Brukarna ska ges mer inflytande,
vilket ger en mer lyhörd offentligt finansierad äldreomsorg.
Ett Fritt Val, efter biståndsbedömning, ska införas för särskilt boende och hemtjänstinsatser.
Hälso- och sjukvården för äldre måste utvecklas och specialistkunskaper i geriatrik stärkas.
Samarbetet mellan olika huvudmän måste utökas så att inte fler ramlar mellan stolarna.
De anhöriga – som idag tar ett allt större ansvar för de äldres behov av vård och omsorg – ska få bättre stöd,
tydliggjort i lag.
Äldreomsorgen måste bedrivas på ett sätt som visar respekt för människovärdet.
Ingen ska behöva dö i ensamhet.
Att få komma ut i friska luften och få en grundläggande personlig hygien måste vara en självklarhet.
Vi vill att miniminivåer införs, som aldrig får underskridas, för de insatser som ges inom äldreomsorgen.
Därför införs en värdighetsgaranti, som tydliggör och gör det lättare att följa upp vad som utlovas inom äldreomsorgen.
Värdighetsgarantin ska bestå av enkla och konkreta punkter som redovisar för den vårdbehövande, personalen, anhöriga och beslutsfattare vad som ska gälla.
När äldreboendeplatser försvunnit under den senaste mandatperioden har vi fått en situation där allt fler saknar ett fullgott medicinskt omhändertagande
och allt fler känner sig ensamma och isolerade i ett otryggt boende.
För att öka tryggheten satsar vi därför på att öka platserna i särskilt boende för äldre genom ett investeringsstöd.
Också för att Fritt Valreformen för äldre,
som innebär att äldre efter biståndsbedömning ska få välja äldreboende
och vem som ska ge hemtjänsten,
ska fungera fullt ut och ge reella valmöjligheter förutsätts fler platser i särskilt boende.
På sikt införs en boendegaranti där den enskilde själv, över en viss ålder, kan få möjlighet att avgöra när det är dags att flytta till ett äldreboende.
Idag finns olika former av anhörigstöd, men stödet är ojämnt fördelat och de allra flesta anhörigvårdare blir utan stöd, hjälp och utbildning.
Därför bör socialtjänsten ges en skyldighet att ge stöd och avlösning åt personer som vårdar närstående.
För att klara sitt uppdrag behöver den psykiatriska vården och omsorgen en omfattande organisationsöversyn och en resursförstärkning med minst fem miljarder kronor de närmaste tio åren.
En särskild engångssatsning behövs under 2007.
Ett flertal åtgärder, bland annat förstärkning av den psykiatriska kompetensen i primärvården, ska konkretiseras i en handlingsplan under 2007.
Barn- och ungdomspsykiatrin ska prioriteras
och en vårdgaranti på en månad för utredning införs.
Missbruksenheter och psykiatriska akutmottagningar ska inte ha rätt att neka patienter med dubbeldiagnoser vård.
Genom fler platser i sluten vård
och olika boendeformer med stödinsatser säkras att ingen nekas hjälp på grund av platsbrist.
Vi vill även införa en möjlighet till tvång i öppenvården.
Patienter som kan bli farliga - för sig själva eller andra - ska snabbt kunna flyttas till sluten tvångsvård om de inte följer ordinerad behandling.
För Allians för Sverige är det en självklarhet att en tandvårdsreform i första hand måste rikta sig till dem med störst behov
och genomföras på ett sätt som inte leder till köer, byråkrati och skenande kostnader.
Insatserna för att stärka konkurrens och prispress inom tandvården ska intensifieras.
Vår tandvårdsreform omfattar tre delar: För det första ett högkostnadsskydd för alla som inte omfattas av den avgiftsfria barn- och ungdomstandvården.
Kostnader för behandlingar över 3000 kronor subventioneras med 50 procent, över 15 000 med 85 procent.
Ett högkostnadsskydd införs den 1 juli 2007.
För det andra en tandvårdscheck på 300 kronor som kan användas som delbetalning för abonnemangstandvård eller ett förebyggande tandvårdsbesök vartannat år.
Med denna utformning bevaras priskonkurrensen i tandvården.
För det tredje en satsning på grupper som på grund av långvarig sjukdom eller funktionshinder inte själva kan påverka sin tandstatus.
Det innebär en förbättring av dagens stöd
samt att nya patientgrupper, bland annat diabetiker
och personer med ätstörningar, inkluderas.
Stödet har formen av ett förbättrat högkostnadsskydd.
Möjligheten för funktionshindrade att välja boende och hjälpmedel ska öka.
Hinder för deltagande i arbetslivet ska identifieras och undanröjas.
Arbetsgivarnas medfinansiering av sjuklönen avskaffas
och en möjlighet att få lönebidrag på grund av nedsatt arbetsfunktion också i eget företag införs.
De som inte kan delta på den reguljära arbetsmarknaden ska erbjudas meningsfull sysselsättning med stor valfrihet
. Fler ges möjlighet att jobba genom förbättrat lönebidrag,
möjlighet till lönebidrag för eget företagande,
konkurrerande arbetsförmedlingar som specialiserar sig på funktionshinder
och ”one-stop-shops” som integrerar arbetsförmedling, socialtjänst och Försäkringskassa införs.
Hälsopolitiken ska ta till vara individens egen förmåga att ta ansvar för sitt hälsotillstånd.
Förbättrade möjligheter till egenvård,
ökade kunskaper och ökad forskning om psykisk ohälsa bland barn och ungdomar, förstärkt skolhälsovård
och en utbyggd vårdgaranti
är viktiga delar i en ny nationell hälsopolitisk strategi.
Kvinnors och mäns sjukdomar och symptom skiljer sig åt och bemöts och behandlas olika i vården. De skillnader som finns när det gäller bemötande, förskrivning av mediciner och behandlingsmetoder måste upphöra.
Utprovning av läkemedel ska ske på både kvinnor och män, och
nya behandlingsmetoder, läkemedel och diagnostik anpassas utifrån kvinnors villkor.
Genusperspektivet ska genomsyra alltifrån vård och omsorg till forskning och medicinsk utveckling.
Att ge förutsättningar för en god fysisk och psykisk hälsa är angeläget för barn och unga.
Föräldrastöd ska erbjudas kontinuerligt under barnets hela uppväxt.
Elevhälsan ska stärkas med tydliga krav i skollagen
om att förebygga fysisk och psykisk ohälsa och alkoholkonsumtion bland barn och ungdomar.
Alkohol och alkoholmissbruk är ett stort folkhälsoproblem,
och bidrar ofta till att utlösa grova brott och övergrepp
En minskad alkoholkonsumtion förbättrar folkhälsan och minskar många sociala problem.
Allians för Sverige arbetar för en mer restriktiv syn på alkohol inom EU.
Våldsbrotten ökar stadigt. Antalet anmälda våldtäkter och misshandelsfall har blivit fler och bidrar till bilden av ett allt råare samhälle.
Den grova organiserade brottsligheten är ett allvarligt hot mot vårt öppna samhälle och mot enskilda.
Mängdbrotten, som till exempel stöld, skadegörelse och misshandel, gör människors vardag otrygg, och en väldigt låg andel av dessa brott klaras upp.
Över huvud taget klaras bara ett av fyra brott upp,
vilket gör att människors motivation att anmäla brott minskar.
Rättsväsendet måste komma närmare människorna.
En synlig och närvarande polis i hela landet är viktigt för människors känsla av trygghet.
Det behövs fler poliser, och fler poliser på gator och torg.
Till en början ska satsningarna fokuseras på de mest brottsutsatta områdena,
som finns både i storstäderna och i glesbygden.
Polisbrist, långa avstånd och begränsad bemanning under kvällar och helger sätter tryggheten på undantag på många håll i vårt land.
Polisen ska bättre förebygga, utreda och klara upp brott och stå till medborgarnas tjänst.
Samhället ska se allvarligt på organiserad brottslighet.
Straffen för vapenbrott, väpnade rån och människohandel kan därför komma att skärpas.
Brottsoffer ska mötas med medkännande och professionalism av myndigheter.
Varje polismyndighet ska ha en brottsofferhandläggare som kan ge brottsoffer information dygnet runt.
Ett tryggt samhälle förutsätter att vi tar ansvar för varandra.
Vi vill utreda möjligheten att införa en lagstadgad skyldighet för var och en att efter förmåga ingripa när någon är i nöd, ibland kallat en civilkuragelag.
Tidigare har Allians för Sverige presenterat förslag om att öka polisnärvaron,
öka polisens utredningskapacitet
och öka antalet poliser i yttre tjänst,
bland annat genom att till år 2010 öka antalet poliser till 20 000.
Dessa reformer har redan finansierats av Allians för Sverige våren 2006.
Om reaktionerna uteblir när en ung människa begår sina första brott är risken stor att hon eller han fastnar i en livslång kriminell karriär.
Med tidiga och tydliga åtgärder mot ungdomsbrottslighet idag motverkas grov brottslighet imorgon.
Föräldrar har ansvar för att förmedla normer och värderingar till sina barn.
En trygg uppväxt är den mest effektiva brottsförebyggande insatsen.
Stöd från mödra- och barnavårdscentraler,
skolhälsovård och barn- och ungdomspsykiatri
ska finnas till hands för den som behöver det.
Förskolan och skolan ska bidra i fostran,
men inte överta föräldrarnas ansvar.
Föräldrar har det främsta ansvaret för att barn inte begår brott.
Föräldrar är och ska vara skadeståndsskyldiga om de avsiktligt eller av oaktsamhet brustit i sin uppsikt över barnet,
eller brustit i sin skyldighet att agera för att hindra skador.
Föräldrarnas skadeståndsansvar bör markeras ytterligare,
vilket skulle kunna ske genom att vårdnadshavare görs ekonomiskt ansvariga, upp till ett maxbelopp, för skador barnen orsakar.
Om barn orsakar skador ska kostnaderna inte enbart lastas på brottsoffer, näringsidkare och försäkringsbolag.
Parallellt med ett förtydligat ansvar för föräldrarna
ska stödinsatser i skolan och från socialtjänsten förstärkas.
Allians för Sverige vill reformera påföljdssystemet i syfte att öka rättssäkerheten och stärka rättstryggheten för allmänheten.
En straffutredning bör se över tillämpningen av existerande straffskalor.
Vid grova brott och återfall ska straffen i större utsträckning ligga i den övre delen,
medan det ter sig naturligt att straffen vid mildrande omständigheter ligger i den nedre.
Utgångspunkten ska vara att samhället ser mycket allvarligt på grova våldsbrott.
Vi vill skärpa straffen för misshandel och grov misshandel,
våldtäkt och grov våldtäkt,
rån och grovt rån
samt grov kvinnofridskränkning.
Kriminalvården står inför stora utmaningar.
Tiden på anstalt har allt mindre kommit att handla om fokus på arbete, behandling och utbildning,
vilket inte ger intagna förutsättningar att komma tillbaka till samhället,
fria från kriminalitet och missbruk.
Många av de dömda återfaller i brott inom tre år efter frigivning.
Därför krävs en ny kriminalvårdslagstiftning som tydliggör drivkrafter och möjligheter för intagna att förändra sina liv.
Alla intagna ska från början få en egen handlingsplan.
Verkställighet av påföljder i frivård och fängelse måste hålla hög kvalitet
och ska användas för att ge de intagna möjlighet att avbryta en kriminell livsstil och drogmissbruk.
Män som misshandlar kvinnor ska få hjälp att bryta destruktiva beteenden, genom adekvat vård och behandling.
Intagna som är psykiskt sjuka, skyldiga till sexualbrott eller missbrukare av droger och alkohol ska ges bättre behandling och rehabilitering.
Insatserna för behandling, utbildning och arbete ska öka.
Sverige ska ta sitt ansvar för att bekämpa grov, gränsöverskridande kriminell verksamhet som handel med människor, vapen och narkotika
liksom terrorism.
Den brottslighet som riktar sig mot viktiga samhällsfunktioner ska bekämpas.
Den personliga integriteten ska skyddas, och oskyldigas rätt värnas.
När brottsligheten blir grövre ökar kraven på polisens arbets- och spaningsmetoder.
För att komma åt den avancerade kriminaliteten bör polisen få möjlighet till buggning.
Ett beslut om buggning ska föregås av omsorgsfulla överväganden,
och stor hänsyn ska tas till den personliga integriteten eftersom buggning är ett betydande ingrepp i den privata sfären.
Polisens möjlighet att använda sig av bevisprovokation ska förtydligas och lagregleras.
Samtidigt ska rättssäkerheten värnas och medborgarna skyddas från rättsövergrepp från staten.
Sverige har mer än många andra länder utsatts för nationella kriser.
Ändå har vi ingen effektiv krisorganisation.
Utvecklingen i omvärlden visar att vi måste vara förberedda på det otänkbara.
Vi ska förebygga terrorism och göra vårt yttersta för att förhindra att attentat genomförs i Sverige.
Vi ska fördjupa samarbetet inom EU
och samverka globalt för att bekämpa terrorismen.
Sverige behöver en bättre fungerande samordning mellan brottsbekämpande myndigheter.
Det är viktigt att stärka krishanteringen och underrättelsearbetet.
De globala miljöutmaningarna, i synnerhet klimatförändringarna, påverkar livsbetingelserna i hela världen och måste ges större uppmärksamhet.
Utsläpp i luft och vatten är några av de största hot mänskligheten står inför.
Vi har ett ansvar gentemot kommande generationer att bruka naturens rikedomar på ett sådant sätt att vi kan lämna över en värld som är i balans till våra barn och barnbarn.
Energi- och klimatfrågorna utvecklas snabbt till avgörande utmaningar.
Problemen sågs länge enbart som miljöproblem,
men alla sektorer i samhället berörs av snabbt stigande priser, ökande otrygghet i försörjningen samt konsekvenserna av ett mer instabilt klimat.
Energisäkerheten blir allt mer viktig för Europa,
som världens största importör av olja och gas.
Miljöutmaningarna kan bli en ekonomisk hävstång.
Grön teknik kommer att efterfrågas vid omställningen av energi- och transportsystem.
När många fattiga människor närmar sig vår levnadsstandard kommer konsumtion och energiförbrukning att öka.
Den press på miljön som det innebär kommer att påverka våra livsförutsättningar.
Därför är behovet av teknik med minimal miljöpåverkan stort,
vilket innebär stora möjligheter till ökad export av miljöteknik.
Allians för Sverige är överens om de miljömål och klimatmål som ska vägleda Sveriges miljöarbete.
Klimatförändringarna kräver kraftfulla åtgärder,
inom såväl transport-,
bostads-
som industrisektorn.
Klimatmålen måste sättas högt och följas av tydliga handlingsplaner.
Vi går till val på en gemensam energipolitik, som lägger grunden för långsiktiga spelregler för energimarknadens aktörer.
Svenska företag och konsumenter ska kunna lita på att det finns energi till internationellt konkurrenskraftiga priser i framtiden.
Energipolitiken ska stödja enskilda och företag som tar sitt miljöansvar.
Miljö- och energibeskattning ska utformas så att det lönar sig att ta miljöansvar.
Politiken ska stimulera införandet av nya miljövänliga alternativ.
Inom givna ramar ska valet mellan olika former av energiproduktion styras av de beslut som fattas av energiproducenter och energianvändare.
Att säkerställa goda konkurrensförhållanden på energimarknaderna är en viktig politisk uppgift.
Elcertifikat är ett styrsystem för att snabbare klara omställningen till miljövänlig energiproduktion.
Förnybar elproduktion kommer att kunna tillföras det svenska systemet under kommande år, men utvecklingen har ännu bara börjat.
Allians för Sverige bedömer att den samlade energi- och effekttillgången inte kommer att vara tillräcklig under överskådlig tid.
En Alliansregering kommer under mandatperioden 2006-2010 inte medverka till några politiska beslut om avveckling av kärnreaktorer.
Inte heller kommer vi att ge förnyade driftstillstånd till de två reaktorer som stängts.
Förbudet att uppföra nya reaktorer kommer inte att upphävas under mandatperioden.
Allians för Sverige kommer i regeringsställning att pröva begäran om effekthöjningar enligt gällande lagar och bevilja erforderliga tillstånd om och när gällande krav uppfylls.
Användningen av fossila bränslen som kol och olja har varit avgörande för den ekonomiska utvecklingen i världen. Men baksidan är att det ständigt ökande bruket av ändliga resurser orsakar den växthuseffekt som är ett direkt hot mot klimatet på jorden.
Allians för Sverige sätter klimatpolitiken högt på dagordningen och prioriterar åtgärder som minskar utsläppen av koldioxid och andra klimatpåverkande gaser.
Utsläppen från energianvändning måste minska av klimat- och hälsoskäl,
särskilt inom transportsektorn.
Det kan ske genom energieffektivare motorer och genom övergång till nya bränslen.
EU-länderna bör ställa upp tydliga mål för att minska användningen av fossil energi.
Handeln med utsläppsrätter bör utökas vad gäller omfattning och ämnen.
Fungerade transporter och infrastruktur är en nödvändighet för hela samhället.
Samtidigt är trafiken en starkt bidragande källa till luftföroreningar och koldioxidutsläpp.
För att bilen även i framtiden ska kunna användas utan att äventyra klimatet är det viktigt att utveckla bränslen som ersätter de fossila.
Därför vill vi ge tillverkare och konsumenter incitament att satsa på bränslesnåla fordon och fordon drivna med miljövänliga bränslen,
bland annat genom att införa en Miljöbilspremie i form av en skattesubvention för privatpersoner som köper nya miljöbilar.
Premien innebär 10 000 kronor i skattereduktion oavsett inköpspris.
Vi vill dessutom förändra miljöklassningen av fordon och bränslen.
Dessutom ska fordon som upphandlas offentligt som regel vara miljöbilar,
med undantag för fordon med krav på viss prestanda eller där miljöalternativ saknas, t.ex. vissa utryckningsfordon.
En omställning till ett miljövänligare transportsystem kräver forskning och utveckling,
såväl traditionell forskning som stöd till näringslivets teknikutveckling.
Svenskt kunnande på energiområdet
i kombination med stora skogsresurser,
ett effektivt och modernt jordbruk
och en stark fordonsindustri
ger oss stora möjligheter att vara ledande i utvecklingen av förnybara bränslen.
Därför satsar vi på klimatrelaterad forskning och utveckling,
och på investeringsstöd.
Denna satsning kommer att skapa tillväxt,
nya jobb
och miljönytta i Sverige.
Energisparande åtgärder ska främjas i svensk industri
och ett energieffektiviseringsprogram genomföras inom det svenska bostadsbeståndet.
Utbyggnad av kraftvärme i Sverige skall stimuleras.
En ny regering bör ha som målsättning att möjliggöra att ”göra mer med mindre”
och bryta sambandet mellan ekonomisk tillväxt och ökad användning av viktiga råvaror, inte minst energi.
Energibesparande investeringar ska premieras och inte straffas,
som sker idag genom fastighetstaxeringens utformning.
Klimathotet måste mötas på global nivå.
Den rika världen, vars utsläpp av växthusgaser är förhållandevis mycket stora, har ett särskilt ansvar för att en omställning kommer igång.
EU har redan betytt mycket för en bättre miljö
men mer kan göras.
Ett av EU:s viktigaste uppdrag är att åstadkomma ett energisystem som minskar koldioxidutsläppen och hejdar växthuseffekten.
Det europeiska systemet med utsläppsrätter är det hittills viktigaste styrmedlet för att minska utsläppen av växthusgaser.
Sverige ska aktivt bidra till att nå de gemensamma mål som EU ställer upp,
och aktivt verka för att Kyotoavtalet snarast får en fortsättning.
Sverige ska vara pådrivande för att ett strategiskt energisamarbete kommer till stånd
mellan EU, Kina och Indien för att stödja deras ansträngningar att begränsa sina utsläpp av växthusgaser.
Krav på varors energiförbrukning bör ställas på EU-nivå.
Sverige ska verka för obligatoriska regler för maxutsläpp per kilometer för nytillverkade fordon i EU.
Systemet med utsläppsrätter ska utvecklas och ansträngningar för att få med fler länder i systemet göras.
Handel med utsläppsrätter ska på sikt ersätta de ekonomiska styrmedel som har samma syfte.
Transportsektorn bör omfattas av EU:s handelssystem med utsläppsrätter.
Ett aktivt jordbruk spelar stor roll för långsiktig tillväxt på landsbygden,
och för att säkra allas möjligheter att kunna dra nytta av den moderna landsbygden och av öppna landskap.
Därför måste svenskt jordbruk ha stabila konkurrensförhållanden.
Det är ett nationellt intresse att Sverige tar till vara de möjligheter som EU:s landsbygdsprogram ger.
Därför krävs goda grundförutsättningar i form av en sund näringspolitik
och god infrastruktur.
Även framöver finns potential i att bidra till att bryta beroendet av fossila bränslen,
och bidra med kunnande och råvaror till ny förnybar energi.
En ny regering ska ta fram en nationell strategi för att stärka utvecklingskraften på landsbygden.
Situationen för Östersjön och Västerhavet är bekymmersam. Övergödning, hårt fisketryck och utsläpp av miljögifter har fått alarmerande konsekvenser.
Om Östersjöns och Västerhavets marina miljö ska kunna räddas krävs det att alla länder runt detta innanhav samverkar.
Östersjön bör, inom ramen för de möjligheter EU:s regelverk ger, bli ett pilotområde för en ny gemensam förvaltningsstrategi
där länderna samverkar och finner institutionella former för att säkra efterlevnaden av ett gemensamt regelverk.
Ryssland måste förmås att fullt ut ansluta sig till samarbetet kring värnandet av Östersjöns marina miljö.
Alla länder runt Östersjön bör ha krav på dubbelskrov
och öppet redovisa miljökonsekvens-beskrivningar för all planerad verksamhet som kan ha negativ miljöpåverkan.
En Alliansregering kommer att presentera en samlad Havsmiljöstrategi som bl.a. ska omfatta ett förbud mot fosfater i tvättmedel,
ett system för utsläppsrätter för kväve och fosfor till Östersjön,
en övergång till fiskedagar istället för fiskekvoter,
ökat stöd till arbetet för att minska jordbrukets näringsläckage,
miljöbistånd till länder som står för stora utsläpp från avloppsreningsverk,
ökade insatser för att identifiera och sanera källor till kadmium och PCB,
förbättrad sjösäkerhet på Östersjön
och stärkt beredskap för oljeutsläpp
och skärpta straff vid avsiktliga oljeutsläpp.
Tidigare har Allians för Sverige presenterat en gemensam forskningspolitik.  I den ingår bland annat en kraftsamling kring ett antal forskningsområden, däribland miljöteknik.
Denna reform finansierades av Allians för Sverige våren 2006.
Aldrig tidigare har så många människor lyfts ur fattigdom.
Stora delar av världen präglas av ökad demokratisering,
globalisering av ekonomin
och en revolutionerande teknologisk utveckling.
Globaliseringen förtydligar vårt moraliska ansvar för våra medmänniskor,
konsekvenserna av vårt agerande och vårt ömsesidiga beroende med vår omvärld.
Sverige har allt att vinna på globaliseringen.
Men vi får inte blunda för utmaningar i form av transnationella hot som internationell terrorism,
massförstörelsevapen,
organiserad brottslighet,
miljöförstöring
och pandemier.
Utrikespolitiken ska förena hängivenheten för internationellt samarbete med en tydlig röst för demokrati
och de mänskliga rättigheterna.
Ambitionen skall vara klar: Sverige ska bättre kunna bidra till frihet,
säkerhet
demokrati
Och välstånd i världen
Den säkerhetspolitiska linjen från år 2002 konstaterar att Sverige är militärt alliansfritt
och att vårt lands framtida säkerhet bygger på gemenskap och samarbete med andra länder.
EU:s säkerhetsstrategi fastställer grundläggande principer för europeisk säkerhetspolitik.
Europas roll är avgörande för att hantera internationella utmaningar.
Vi vill se ett starkare Europa som träder fram som en fredens, frihetens och försoningens röst också i de delar av världen som präglas av krig och konflikter.
Här ska Sverige vara pådrivande.
Att bidra till att överbrygga konflikterna i Mellanöstern måste vara en av den Europeiska unionens viktigaste uppgifter under de kommande åren.
Vi vill omgående inleda diskussioner och förberedelser inför Sveriges ordförandeskap i den Europeiska unionen andra halvåret 2009.
Europadebatten måste handla mer om frågor som berör människors vardag.
Utvidgningen är en av EU-samarbetets största framgångar.
Vi tror på en fortsatt utvidgning.
EU ska vara en öppen, dynamisk och effektiv union som står öppen för europeiska länder som uppfyller kriterierna för medlemskap.
Norden och Östersjöregionen ska vara Europas starkaste tillväxtområde.
Vi vill utnyttja alla möjligheter att stärka samarbetet.
FN behöver förbättras och förstärkas
och Sverige ska aktivt bidra i denna process.
Den svenska rösten ska höras tydligare i FN-samarbetet.
Utan fred och säkerhet kan utveckling inte nås.
Behovet av internationella insatser på olika håll i världen växer.
Sverige måste ta ett större ansvar i fredsfrämjande operationer.
Det svenska ledningsansvaret för en nordisk-baltisk stridsgrupp inom EU ger oss ett särskilt ansvar.
Målet bör vara att Sverige skall ha 2000 kvinnor och män i utlandstjänst.
Det kräver reell kapacitet samt en försvarsbudget som rymmer både nationella och internationella uppgifter.
Sveriges satsningar på konfliktförebyggande arbete bör öka.
Kopplingen mellan civila och militära insatser behöver bli tydligare.
Demokratifrågorna är centrala.
Demokratier krigar inte med varandra och hungersnöd förekommer sällan i demokratiska stater.
Det är oacceptabelt att tre miljarder människor lever på mindre än två dollar om dagen.
Det internationella samfundet kan utrota fattigdomen,
men då krävs det att fattigdomsbekämpningen organiseras på ett långt bredare sätt
, att den samlade internationella biståndsnivån höjs,
att biståndet effektiviseras
och att skadlig protektionism undanröjs.
Sverige bör ta internationella initiativ som höjer ambitionen när det gäller fattigdomsbekämpningen.
Sverige skall ta sitt ansvar för att främja demokrati
och de mänskliga rättigheterna
samt tränga undan fattigdom
och epidemier som HIV/aids.
Som medel bör Sverige ha en utvecklingspolitik som kombinerar ett bistånd
med en samlad politik för global utveckling som inkluderar alla politikområden.
Sverige ska inom EU driva på för en bättre samordning av utvecklingssamarbetet,
att jordbrukspolitiken reformeras
samt för ökad frihandel.
Miljöfrågorna
och energifrågorna måste lyftas i utvecklingssamarbetet.
Skogsförstöring,  jorderosion och brist på vatten är växande problem för hundratals miljoner fattiga i Afrika, Asien och Latinamerika.
Klimatförändringarna riskerar att ytterligare förvärra dessa problem.
Internationell rätt och respekt för de mänskliga rättigheterna skall vara hörnstenar i svensk utrikespolitik.
Säkerhet och utveckling ska gå hand i hand och det internationella samfundets skyldighet att skydda människor från massiva övergrepp förtydligas.
I stora delar av världen utsätts HBT-personer för brutalt förtryck. Det är angeläget att stärka FN:s arbete mot detta.
Respekten för de mänskliga rättigheterna skall vara universella.
Moderata Samlingspartiet, Centerpartiet, Folkpartiet liberalerna och Kristdemokraterna söker gemensamt väljarnas förtroende i valet 2010.
Alliansen är vårt erbjudande till väljarna.
Gemensamt söker vi fortsatt stöd för en regering som ser till hela landets bästa.
Vårt löfte är att fortsätta arbetet med att göra Sverige till ett bättre land för alla.
Alliansen bärs av en idé om Sverige. Vi vill ta ansvar för vårt land
och skapa goda förutsättningar för arbete
och välfärd.
Vi vill lägga grunden för ett rättvist samhälle
som håller ihop,
där människor kan känna trygghet,
ta egna initiativ och förverkliga sina ambitioner
och där familjen
och det civila samhället står starka.
En ansvarsfull politik slår inte bara vakt om det goda i dagens Sverige,
utan öppnar också för förnyelse.
Vårt Sverige börjar med människan.
Vi tror på hennes inneboende kraft och vilja att ta ansvar.
Vår utgångspunkt är att alla människor är olika men har samma människovärde.
Oavsett bakgrund ska alla ha möjligheter att växa och utvecklas.
Alla människor har samma rätt till ett värdigt liv.
Alla vill och kan inte leva likadant,
men alla ska ha möjligheter att utvecklas som självständiga människor
och i gemenskap med andra.
Mycket har uträttats under de år som Alliansen burit regeringsansvar.
Valet 2010 söker vi väljarnas förtroende för att fortsätta det arbetet.
Sverige är ett bra land att leva i,
men allt i Sverige är inte bra. Det finns mycket mer att göra.
Tillsammans vill vi ta fortsatt ansvar för att det är ordning och reda i Sveriges ekonomi.
Vi vill att fler människor ska kunna stå på egna ben och känna glädjen i att försörja sig genom eget arbete.
Bland annat därigenom kan ekonomiska klyftor i samhället minska.
Fler företag ska starta, växa och stanna i Sverige.
Vi vill att alla barn ska ha en trygg uppväxt
och kunna gå i en skola där de får chans att utvecklas.
Sjukvården och omsorgen ska kännetecknas av tillgänglighet,
kvalitet
och valfrihet.
Vår högre utbildning och forskning ska hålla världsklass.
Människor ska inte känna oro för att utsättas för våld och brott.
Sverige ska ta ansvar för att bekämpa fattigdom
och miljö- och klimathot
globalt.
Alliansen vet också att det finns gränser för politiken.
Vi har ambitionen att friheten för enskilda, familjer och gemenskaper i det civila samhället ska öka.
Alliansen vilar på värden som frihet,
ansvar
och rättvisa.
Vi söker gemensamt väljarnas stöd
med en vilja att söka breda lösningar som kan samla Sverige för framtiden.
Alliansens löfte till väljarna 2006 var att återupprätta arbetets värde
och bryta med en utveckling där allt fler fastnat i utanförskap.
Under mandatperioden har vi gjort det mer lönsamt att arbeta.
Det har blivit lönsammare och enklare att starta och driva företag
liksom att anställa.
En politik som sorterade bort människor från arbetsmarknaden genom långtidssjukskrivningar och förtidspensioneringar har ersatts
med en politik som ser till varje människas förmåga
och som syftar till att alla som kan och vill arbeta också ska kunna försörja sig på eget arbete.
Alliansen har värnat denna politiska inriktning samtidigt som vi tagit ansvar för Sverige genom en djup ekonomisk kris.
Krisen orsakades av en global finansiell krasch där giriga spekulanter tog orimliga risker.
Bristerna i de finansiella regelverken blev tydliga.
Kraftiga insatser har gjorts för att möta krisen
och bekämpa arbetslösheten som följt i dess spår.
Denna aktiva krispolitik har varit möjlig tack vare en ansvarsfull politik som värnat offentliga finanser
och satt jobben först.
Sverige är nu på väg ur krisen.
Återhämtningen är dock bräcklig och kräver fortsatt ansvarstagande.
Vi måste åter bygga upp överskott i de offentliga finanserna.
Den avgörande utmaningen inför nästa mandatperiod är att säkerställa den ekonomiska återhämtningen
och att göra allt för att krisens negativa effekter på arbetslöshet och sysselsättning inte ska bli permanenta.
Då kan vi hålla ihop Sverige
och fortsatt värna välfärden.
Med en annan politik
hotar nedskärningar i viktiga välfärdsområden,
höjda skatter
och försämrade tillväxtmöjligheter.
Därtill riskerar bristande ansvar för ekonomin att innebära högre räntor som urholkar hushållens marginaler
och negativt inverkar på företagens investeringar
och nyanställningar.
Sverige har inte råd med några experiment som riskerar att hota vår unikt starka position.
Att genomföra omfattande och ofinansierade utgiftsökningar skulle snabbt urholka de offentliga finanserna.
Att genomföra kraftiga utbyggnader av ersättnings- och bidragssystem skulle innebära färre jobb
och att arbetslösheten fastnade på en hög nivå.
Skattehöjningar på arbete eller företagande skulle hota såväl tillväxten
som jobben,
de offentliga finanserna
och slutligen välfärden.
De som drabbas värst om man slarvar med ekonomin är de mest utsatta
– de som bäst behöver en väl fungerande barnomsorg,
skola
eller sjukvård
och de som är beroende av att trygghetssystemen fungerar vid sjukdom eller arbetslöshet.
Alliansen kommer därför inte att kompromissa med ansvaret för de offentliga finanserna.
Alliansens valmanifest måste ses mot denna bakgrund.
Medan många länder i vår omvärld nu diskuterar vilka nedskärningar och skattehöjningar som krävs för att bekämpa växande underskott och ekonomiska obalanser bedömer vi att det för 2011 finns ett begränsat reformutrymme.
Mot slutet av mandatperioden är vår bedömning att detta reformutrymme växer.
Prognoserna är dock osäkra. Ett osäkert framtida reformutrymme som dessutom uppstår först mot slutet av nästa mandatperiod bör inte intecknas för snabbt.
Förslagen i valmanifestet presenteras därför dels som konkreta och detaljerade förslag för 2011, dels som reformambitioner som gäller för mandatperioden, som bara genomförs i den takt överskott kan säkras.
Reformutrymmet ska främst användas till att värna och utveckla välfärden
och för att ytterligare förbättra villkoren för arbete
och företagande.
Möjligheterna att genomföra förslagen villkoras dock strikt av att de offentliga finanserna inte äventyras.
Det kan bli nödvändigt att avstå från att genomföra eller skjuta på reformer eller tillföra ytterligare finansiering om de offentliga finanserna blir sämre än väntat.
Alliansen har gjort det mer lönsamt att arbeta.
Inkomstskatterna har sänkts genom jobbskatteavdraget.
Trygghetssystemen har reformerats så att de främjar återgång till arbete.
A-kassan har reformerats.
Bättre drivkrafter och ökat stöd har minskat ohälsan.
Färre är idag sjuka.
Våra utbildningssatsningar
har inneburit att fler fått bättre möjligheter till anställning.
Villkoren för företagande har förbättrats bl.a. genom sänkta skatter
och enklare regler.
I efterverkningarna av krisen är det viktigt att arbetslösheten inte, som efter krisen på 1990-talet, tillåts fastna på en hög nivå.
De som har förlorat jobbet i krisens spår måste snabbt komma tillbaka i arbete.
Sverige ska vara ett land där det lönar sig att arbeta,
fler vill anställa
och fler företag kan starta och växa.
Det lägger grunden för ett Sverige som står starkt när ekonomin tar fart.
Vi prioriterar därför förslag som säkrar att återhämtningen fortsätter,
att jobben
och företagen blir fler
samt att arbetslösheten sjunker.
Det kommer också att krävas riktade insatser mot dem med svag förankring på arbetsmarknaden.
Det gäller äldre arbetslösa,
funktionshindrade
och utrikes födda som löper risk att bli lämnade utanför när konjunkturen i övrigt vänder.
Det gäller också unga människor,
som måste få förbättrade möjligheter till tidig kontakt med arbetsmarknaden.
Ungdomar ska inte behöva gå arbetslösa in i vuxenvärlden.
Vi avvisar därför alla tankar på att kraftigt fördyra ungas anställningar
och vill istället fortsätta att underlätta på alla sätt för unga att få jobb.
Vi tänker inte ge oss innan alla som kan och vill arbeta också ges möjlighet att få ett jobb.
Arbete ger människor möjlighet till egen lön,
arbetsgemenskap
och möjlighet att forma den egna vardagen.
Fler i arbete behövs om vi ska kunna förstärka välfärden
och utforma en politik till stöd för dem som inte arbetar.
Även den demografiska utvecklingen med allt fler äldre understryker vikten av en politik för arbete.
Arbete är grunden för vår gemensamma välfärd.
En förutsättning för att säkra tillväxt
och välfärd
på längre sikt är att Sverige rustas med kunskap.
Sverige ska ha en skola och utbildning i världsklass.
En god utbildning förbättrar människors kunskaper,
färdigheter
och självkänsla.
Genom att ge alla barn och unga möjlighet till en god utbildning
förbättras livschanser,
ökar rättvisan
och ökar deras framtida möjligheter.
Det ökar chanserna att få arbete,
en bra lön att leva på
och stärker möjligheterna till delaktighet i samhället.
Alliansen är garanten för förstärkta satsningar på skola och utbildning.
Det är vår övertygelse att när varje barn får stöd och stimulans att växa utifrån just sina förutsättningar
skapas inte bara ett mer rättvist samhälle
– det gör också att Sverige kan fortsätta hävda sig i den allt tuffare internationella konkurrensen.
Vår gemensamma välfärd,
våra företags konkurrenskraft
och vår tids stora utmaningar
möts bäst av ökad kunskap.
Sverige ska vara ett bra välfärdsland.
Välfärden ska hålla högsta möjliga kvalitet
och komma alla till del.
Grunden för att nå dit är en solidarisk och offentlig finansiering.
Välfärdens verksamheter och tjänster ska rikta sig till enskilda människor efter behov
, oavsett inkomst
och bakgrund.
Genom en bra och offentligt finansierad vård och omsorg
utjämnas livsvillkoren mellan människor.
Under den gångna mandatperioden har Alliansregeringen genomfört många reformer för höjd kvalitet,
mer valfrihet
och ökad tillgänglighet i den svenska välfärden.
Viktiga steg har tagits för en skola som bättre ser varje elev,
en säker vård
utan köer
och en värdig
och trygg omsorg.
Vi har samtidigt värnat välfärden i krisen.
Då andra länder tvingats och tvingas till stora nedskärningar har vi tack vare en ansvarsfull politik
kunnat tillföra välfärden historiskt höga tillskott.
En utvecklad välfärd
är för Alliansen en fråga om rättvisa.
Alla barn och unga ska ges en bra start i livet.
Det kräver en familjepolitik för valfrihet
och en skola som ger kunskaper och möjlighet för alla elever att utvecklas.
Bostadsort,
kön
eller tjockleken på plånboken ska inte spela någon roll när vi behöver vård och omsorg.
Det kräver ytterligare insatser för en sjukvård och omsorg
med jämlikhet,
kvalitet
och värdighet.
Framtiden kommer att kräva fortsatta reformer för höjd kvalitet i den offentligt finansierade välfärden.
Inflytandet över den svenska välfärden måste öka för såväl medborgare
som medarbetare.
Genom nya möjligheter att starta och driva välfärdsföretag
ges inte minst kvinnor nya karriärvägar och möjligheter
samtidigt som mångfalden
och kvaliteten ökar för medborgarna.
Välfärden ska fortsatt stärkas.
Genom att prioritera välfärdens verksamheter
vill vi skapa förutsättningar för alla, oavsett livsvillkor, att forma sina liv.
Genom att stödja dem som särskilt drabbats av krisen
håller vi ihop Sverige.
Genom ett ökat utrymme för enskilda, familjer och föreningar ges människor ökad makt över den egna tillvaron.
Det kan skapas genom sänkta skatter,
enklare regler
och ökad valfrihet.
Vårt mål är en välfärd som kan erbjuda alla medborgare en bra service
utifrån envars behov.
Där vi ger välfärdens medarbetare de verktyg de behöver för att kunna göra ett bra jobb.
Där vi steg för steg genomför reformer som förbättrar och förstärker sjukvården,
äldreomsorgen
och andra viktiga välfärdsverksamheter.
Vi vill ta tillvara kvaliteten i den svenska välfärden.
Vi vill värna välfärdens verksamheter.
Detta är viktigare än höjd ersättningsnivå i socialförsäkringssystemen
och arbetslöshetsförsäkringen.
För att överbrygga den svaga inkomstutvecklingen 2011 vill vi, utöver den permanenta höjningen på 5 miljarder kronor, tillföra kommunsektorn ett tillfälligt statsbidrag på 3 miljarder kronor 2011.
Sammantaget innebär det att kommunsektorn tillförts 32 miljarder kronor i nivå 2011 i förhållande till 2006.
Det är resurser vi vill ska gå till att värna kommunala kärnverksamheter, såsom sjukvård,
omsorg
och verksamhet som riktar sig till barn och unga.
Sverige ska vara ett rättvist samhälle
som håller ihop.
Oavsett bakgrund ska alla ha möjligheter att växa och utvecklas som självständiga människor.
Bakgrund,
etnicitet
eller kön ska inte avgöra vilka vägval var och en kan göra i livet.
Sverige ska vara ett land där det är viktigare vart du är på väg, än varifrån du kommer.
För att alla ska ha likvärdiga livschanser
måste skolan ge alla elever förutsättningar och verktyg för framtiden.
Genom att se varje barns unika möjligheter
och utmana varje elev till att nå nya mål
ska skolan väcka nyfikenheten och lusten till lärande.
Det ska tidigt finnas signalsystem för dem som inte hänger med och som behöver stöd och hjälp för att nå skolans mål;
oavslutad skolgång är en av de viktigaste orsakerna bakom framtida utanförskap.
Våra socialförsäkringssystem ska ge ett gott inkomstskydd vid sjukdom
och arbetslöshet.
De finns till för att ge trygghet och erbjuda sociala broar,
men vi ska inte gå tillbaka till de tidigare systemen som drev bort och aktivt mönstrade ut människor från arbetsmarknaden
och utgjorde en grogrund för utanförskap och växande klyftor.
Därför ska det övergripande målet – att alla som kan arbeta också ska kunna få ett jobb – vara tydligt.
De som behöver hjälp för att komma tillbaks till arbetsmarknaden ska också kunna få det stöd de behöver.
De ideella insatserna har en oersättlig betydelse för ett samhälle som håller ihop.
Gemenskap och tillit i samhället uppstår i familjen,
bland vännerna,
arbetskamraterna
och i civilsamhället i övrigt
. Hos föreningar, församlingar och sammanslutningar skapas mötesplatser som gör Sverige till ett tryggare land
där människor blir sedda och delaktiga.
Vår vision om Sverige är ett rättvist samhälle
som håller ihop.
Människor ska känna trygghet,
kunna ta egna initiativ
och förverkliga sina livsdrömmar.
Sverige har i dag starkare ekonomi än nära nog något annat land i Europa.
Den positionen ska vi slå vakt om av flera skäl.
Starka offentliga finanser är en förutsättning för en stabil återhämtning.
Det skapar utrymme för viktiga reformer under kommande år
. Därtill är långsiktigt ansvarstagande för svensk ekonomi avgörande för vår förmåga att rusta oss för framtiden.
Sveriges offentliga finanser är och ska fortsatt vara långsiktigt hållbara.
Ett lagstiftat överskottsmål för det offentliga sparandet är ett centralt verktyg för att upprätthålla detta
. Budgetreglerna med utgiftstak ska värnas – inte luckras upp.
Den offentliga skuldsättningen ska fortsätta minska som andel av BNP.
Vi ska inte riskera att försätta oss i en situation där vi inte har resurser att hantera kriser
eller gör oss själva och vår välfärd beroende av de internationella lånemarknaderna.
Inriktningen i politiken under kommande mandatperiod är att de offentliga finanserna ska uppvisa balans och överskott på 1 procent av BNP.
Detta är i linje med överskottsmålet, som innebär att den offentliga sektorns finansiella sparande ska uppgå till i genomsnitt 1 procent av BNP över en konjunkturcykel.
Det finanspolitiska ramverket ska fortsatt vårdas och stärkas.
Det kommunala balanskravet ska ses över så att välskötta kommuner och landsting i kristider får lättare att använda sig av sparade tidigare överskott.
Som ett led i en ansvarsfull ekonomisk politik ska alla reformer prövas mot reformutrymmet.
Det kan bli nödvändigt att avstå från att genomföra eller skjuta på reformer
eller tillföra ytterligare finansiering
om den ekonomiska utvecklingen blir svagare än väntat,
eller för att säkra samhällsekonomisk balans.
De offentliga finanserna ska uppnå balans och överskott på 1 procent av BNP så att överskottsmålet upprätthålls.
Utgiftstaken ska värnas och hållas.
Det kommunala balanskravet ses över så att välskötta kommuner och landsting i kristider får lättare att använda sig av sparade tidigare överskott.
Alla reformer prövas mot reformutrymmet.
Alliansens främsta mål är att föra Sverige mot full sysselsättning.
Vi vill att alla som kan arbeta också ska kunna få ett jobb.
Få klyftor är så stora som mellan den som har arbete och den som står utanför arbetsmarknaden.
Att ge fler möjlighet till jobb
är därför den mest grundläggande rättvisefrågan.
Alliansregeringen har därför sänkt inkomstskatterna kraftigt för låg
- och medelinkomsttagare
så att människor med vanliga inkomster märker att egna ansträngningar lönar sig.
Detta har lett till högre sysselsättning och minskat utanförskap.
Arbete,
arbetsgemenskap
och en egen lön som går att leva på
innebär makt över den egna vardagen.
Alla människors kompetens och vilja att arbeta ska tillvaratas.
Alla ska ha möjlighet att delta i arbetslivet utifrån sina förmågor och förutsättningar.
Arbete är inte bara grunden till människors makt över det egna livet,
utan också grunden för Sveriges välstånd.
Vägen mot full sysselsättning handlar om att återupprätta arbetslinjen
och bryta med det utanförskap från arbetsmarknaden som växte fram under lång tid.
Vi vill att det ska löna sig bättre att utbilda sig
och arbeta,
att det ska bli lättare och billigare att anställa
samt att fler företag ska startas, stanna och växa i Sverige.
Sverige ska vara ett land där det lönar sig att arbeta.
Sänkta inkomstskatter,
för framför allt låg
- och medelinkomsttagare,
är ett verkningsfullt instrument för att minska utanförskapet,
öka den varaktiga sysselsättningen
och göra företagande mer attraktivt.
Det ökar också människors makt över den egna vardagen.
Med jobbskatteavdraget har ett vårdbiträde fått sänkt skatt med nästan 1 500 kronor per månad, en metallarbetare med nästan 1 700 kronor och en sjuksköterska med närmare 1 750 kronor. För undersköterskan innebär jobbskatteavdraget en hel extra månadslön efter skatt varje år.
Jobbskatteavdraget motverkar att arbetslösheten biter sig fast.
Ökade drivkrafter för arbete ökar arbetsutbudet.
Det gör att fler stannar kvar och förblir aktiva på arbetsmarknaden.
Genom att fler är kvar i arbetskraften
ökar förutsättningarna för att ekonomin snabbt kan förbättras.
Lägre skatt för låg
- och medelinkomsttagare ger mer pengar i plånboken,
ökad trygghet
och stimulerar hushållens efterfrågan på varor och tjänster.
Jobbskatteavdraget stärker även rörligheten på arbetsmarknaden,
vilket även det ökar förutsättningarna för att ekonomin snabbt ska kunna återhämta sig.
Ett förstärkt jobbskatteavdrag bidrar därmed till en högre sysselsättning inte bara 2010 utan också framgent.
Ovanpå den kommunala inkomstskatten betalas därtill statlig inkomstskatt i dag av lärare, sjuksköterskor och poliser. Nära nog var tredje heltidsarbetande TCO-medlem beräknas betala statlig inkomstskatt 2011. Bland Saco-medlemmar är det fler än hälften. Totalt beräknas nästan 30 procent av alla heltidsarbetande betala statlig inkomstskatt. Detta visar att den statliga inkomstskatten i allt högre grad slår mot högst normala löntagare,
utöver att den riskerar skapa negativa effekter för utbildning.
Det gäller även efter alliansregeringens höjning 2009 av gränsen för när statlig skatt ska betalas.
Ytterligare sänkta inkomstskatter inom ramen för jobbskatteavdraget
och den statliga inkomstskatten
är effektiva åtgärder för att öka arbetsutbudet.
När det lönar sig att arbeta vill fler arbeta
och därmed stiger arbetsutbudet och sysselsättningen,
vilket ökar svensk ekonomis möjligheter att växa långsiktigt.
Därmed skapas mer resurser till den offentliga välfärden.
Ytterligare sänkningar av inkomstskatterna för främst låg
- och medelinkomsttagare i form av ett femte steg i jobbskatteavdraget bör genomföras
när de offentliga finanserna och ekonomin så tillåter.
Ytterligare höjd skiktgräns för statlig inkomstskatt ska genomföras
när de offentliga finanserna och ekonomin så tillåter.
Även den särskilda inkomstskatten för utomlands bosatta bör sänkas när en ytterligare förstärkning av jobbskatteavdraget genomförs.
Sverige behöver fler företag och företagare.
Ett attraktivt entreprenörsklimat är centralt för sysselsättningen,
produktiviteten
och tillväxten i ekonomin
och utgör därmed grunden för en positiv utveckling i alla delar av landet.
Genom att vi skapar ett dynamiskt näringslivsklimat
och förbättrade förutsättningar för innovationer
vågar fler människor satsa på att bli företagare
och fler entreprenörer ser Sverige som det mest intressanta landet att starta och driva företag i.
En rad viktiga reformer har genomförts under mandatperioden som förbättrat näringsklimatet och stärkt Sverige som företagarnation.
Ytterligare steg behöver tas under kommande år.
I Alliansens Sverige ska nyfikenhet, drömmar och idéer få chansen att växa och bli affärsidéer och företag.
Ett livskraftigt och dynamiskt näringsliv
är en central förutsättning för ökad sysselsättning.
Fler och växande företag i hela landet
behövs för jobben,
utvecklingen
och välfärden.
Entreprenörskap och företagande måste uppmuntras.
Alliansen avser att tillsätta en bred utredning av företagsbeskattningen, som syftar till att utforma beskattningen så att investeringar och sysselsättning gynnas.
Utredningen kommer att analysera hur olika skatteförändringar bör rangordnas.
Därtill är värnskatten skadlig för tillväxten,
inte minst för att den straffskattar utbildning
och entreprenörskap.
Dessa skatteförändringar ryms inte inom de ekonomiska ramar för skarpa vallöften och reformambitioner som föreslås i valmanifestet.
Om ytterligare ekonomiskt utrymme uppstår är det motiverat att genomföra ytterligare lättnader
för att stärka tillväxten.
Det gäller bl.a. bolagsskatten,
arbetsgivaravgifter,
värnskatten,
riskkapitalavdrag,
FoU-avdrag
och expertskatt.
Vår samlade bedömning är att det inte finns ekonomiskt utrymme att sänka dessa tillväxtskadliga skatter under nästa mandatperiod.
Alliansregeringen har målmedvetet sänkt skatterna för företagare och på företagande,
sänkt kostnaderna för att anställa,
minskat regelbördan för företagen och öppnat fler delar av ekonomin för entreprenörer,
framför allt inom välfärdsområdet.
Det arbetet ska fortsätta.
Företagen är beroende av den stabilitet som ordning i de offentliga finanserna ger.
Tillsammans utgör detta grunden för att göra Sverige mer konkurrenskraftigt
och för att få fler och växande företag.
Alliansregeringen har vidtagit omfattande åtgärder för att stabilisera den svenska finansmarknaden
och därmed trygga företagens kapitalförsörjning.
Dessa insatser har varit avgörande för svenskt näringsliv.
Vi vill fortsätta arbetet med att minska regelbördan för de små företagen.
Regelrådet ska fortsätta sitt arbete med att minska företagens regelbörda.
En satsning på lokal och regional regelförenkling genomförs
för att skapa en märkbar förändring i företagens vardag.
Vi vill fortsätta arbetet mot målet att företagen ska ha ett enda rapporteringstillfälle.
Innovationer och kunskapsintensivt företagande är avgörande
för vår internationella konkurrenskraft,
liksom för företagens utvecklingskraft och omställningsförmåga.
Därför vill vi under mandatperioden göra en långsiktig satsning på bland annat tjänsteinnovationer,
inkubatorer
och ungas innovationer.
Företag inom nya sektorer och näringar som startas och drivs av både män och kvinnor ska uppmuntras.
Tjänstesektorn är arbetsintensiv. Lägre moms på restaurang- och cateringtjänster skapar många nya jobb,
inte minst för ungdomar.
Tiotusentals nya jobb har skapats genom RUT- och ROT-avdragen.
Många arbetslösa har fått jobb,
andra har kunnat arbeta mer
samtidigt som vardagen har blivit enklare inte minst för familjer
och äldre i hela landet.
RUT-avdragets utformning ska utvärderas.
Sveriges ambitiösa klimat- och energipolitik
skapar goda förutsättningar för miljödriven näringslivsutveckling
och för säker energitillförsel till landets företag.
Denna utveckling måste fortsätta.
RUT- och
ROT-avdragen ska finnas kvar.
Satsningen på kvinnors företagande fortsätter.
Insatser för exportfrämjande förstärks
och inriktas mot små och medelstora företag.
Regelförenklingsarbetet fortsätter.
Innovationsinsatserna förstärks.
Rådgivning och mentorskap för företagare,
bland andra invandrare, förstärks.
En halvering av momsen på restaurang- och cateringtjänster ska genomföras
när de offentliga finanserna och ekonomin så tillåter.
Alliansen anser att statens uppgift normalt bör vara att ange de ramar och regler som ska gälla för näringslivet och företagen,
inte att äga och driva företag.
Därför bör staten i princip inte äga bolag som verkar på kommersiella marknader med fungerande konkurrens
– såvida inte bolaget har ett särskilt samhällsuppdrag som är svårt att klara av på något annat sätt.
Vår bedömning är att det statliga ägandet under kommande mandatperiod bör minska eller avvecklas i Nordea,
TeliaSonera
och SBAB.
Detta ska ske så att skattebetalarnas intressen värnas på bästa sätt.
Försäljningsintäkter ska användas för att minska statsskulden.
LKAB bör även under kommande mandatperiod vara ett av staten helägt bolag.
Apoteksreformen har varit lyckosam.
Inga förändringar av statens ägande i Apoteket AB är aktuella under kommande mandatperiod.
Vattenfall är det i särklass största statliga företaget och verkar på en internationell marknad.
Regeringen har genomfört ett arbete kring Vattenfalls framtida inriktning som resulterat i propositionen om förtydligat uppdrag.
På den grunden bygger staten sitt långsiktiga ägaransvar och kommer fortsatt att vara majoritetsägare i företaget.
Andra delägare kan dock övervägas, i form av t.ex. AP-fonderna
eller andra långsiktigt ansvarsfulla ägare.
Alliansen tror på ett Sverige där alla delar av landet ges möjlighet att utvecklas utifrån sina styrkor och förutsättningar.
Att låta hela Sverige växa handlar om att bejaka förutsättningarna för boende,
arbete
och företagande
i hela landet.
Våra kommunikationer, såväl fysiska som elektroniska,
är av stor betydelse för att människor ska kunna verka i hela landet
och är samtidigt grundläggande för näringslivets konkurrenskraft och för investeringsklimatet.
Vidgade arbetsmarknadsregioner ökar rörligheten,
konkurrensen
och därmed sysselsättningen.
Vår ambitiösa energi- och klimatpolitik
skapar investeringar och företagande
på landsbygden.
De gröna näringarna är betydelsefulla i Sveriges energiproduktion.
Genom en fortsatt och utbyggd satsning på Sverige som Europas nya matland
skapar vi goda förutsättningar för bra mat,
entreprenörskap
samt en växande turistnäring i hela landet.
En utredning prövar möjligheten att tillåta gårdsförsäljning av alkoholhaltiga drycker inom ramen för den svenska alkoholpolitiken.
Många barn, ungdomar och äldre serveras varje dag mat från de offentliga köken.
Den maten ska vara sund och säker och fri från onödiga tillsatser.
Mjölk, kött och ägg ska komma ifrån djur som har haft det bra.
För att säkerställa att hela landet ska kunna växa
ska offentlig och kommersiell service finnas i hela landet.
Genom Alliansens landsbygdsstrategi och det landsbygdsprogram som har utarbetats
ska landsbygdens villkor ytterligare förbättras under kommande mandatperiod.
En särskild satsning görs för att stärka utvecklingskraften i Norrlands inland.
Ökat entreprenörskap och utvecklad innovationsförmåga
ska bidra till förnyelse av ekonomin.
En statlig fond för riskkapital – Inlandsinnovation – inrättas
och ska arbeta tillsammans med privata och offentliga aktörer.
Våra städers möjligheter att vara motorer för tillväxt
förutsätter järnvägsspår
och vägar i ett väl fungerande transportsystem
med bland annat en attraktiv kollektivtrafik.
Omfattande insatser görs och kommer att göras för att öka framkomligheten på väg
och järnväg.
Bra kommunikationer är viktiga också för att knyta ihop stad och land.
Många vill bo på landet och jobba i stan, vilket leder till att arbetsmarknadsregionerna blir större,
vilket i sin tur ställer nya krav på infrastrukturen.
Därför kommer ett antal viktiga investeringsprojekt runt om i landet att genomföras.
Det gäller inte minst Förbifart Stockholm och det västsvenska infrastrukturpaketet.
Alliansregeringen har nyligen beslutat om en historisk infrastruktursatsning över hela landet,
främst på vägar
och järnvägar
men också på flyg
och sjöfart, som uppgår till närmare 500 miljarder kronor fram till 2021.
Infrastrukturplaneringen ska ha ett transportslagsövergripande perspektiv där väg
järnväg,
flyg
och sjöfart ska fungera tillsammans.
För att hela Sverige ska växa
krävs också stärkta förutsättningar för företagande
utanför våra större städer och på landsbygden.
Inte minst måste beskattningen av näringslivets transporter vara rimlig.
Därför ska någon kilometerskatt inte införas.
Norra Sverige bidrar med viktig råvaruexport till stora delar av Europa
vilket kräver effektiva och tillförlitliga väg-,
järnvägs-
och sjötransporter.
Sverige har idag bredband i världsklass. Goda elektroniska kommunikationer underlättar vardagslivet
och är en förutsättning för att företagare
ska kunna bedriva verksamhet i hela landet.
Förutsättningarna och kostnaderna för höghastighetsbanor i Sverige behöver ytterligare utredas.
Vidare bör behovet av och möjligheterna för en ny fast Öresundsförbindelse för väg och järnväg undersökas.
Ett antal infrastrukturprojekt genomförs för att få ett sammanhållet och väl fungerande transportsystem.
Underhållsinsatser av väg
och järnväg
ska fortsätta att förbättra transportsystemets tillgänglighet och kvalitet.
Insatser görs för att möjliggöra en utveckling av bra kollektivtrafiklösningar.
Dispenserna från pumplagens fjärde steg ska permanentas.
En statlig fond för investeringar i Norrlands inland – Inlandsinnovation – kommer att inrättas.
Bland annat genom initiativet Matlandet, tillvaratas de gröna näringarnas möjligheter att skapa investeringar och företagande
på landsbygden.
Tillgången till god service i hela landet stärks.
Tillgången till goda elektroniska kommunikationer i hela landet förbättras.
En aktiv arbetsmarknadspolitik upprätthåller människors kontakt med arbetsmarknaden.
Därför vill vi fortsätta med ökat fokus på coachning,
arbetspraktik,
praktisk kompetensutveckling,
arbetsmarknadsutbildning
och reguljär utbildning.
Nystartsjobben, instegsjobben för utrikesfödda
och rehabiliteringskedjan för dem som är sjukskrivna
utgör andra viktiga delar av en aktiv arbetsmarknadspolitik till stöd och uppmuntran för människor att söka sig tillbaka till arbetsmarknaden,
jobb
och egen lön.
De betonar arbetsgivarens sociala ansvar
och möjlighet att anställa också dem som stått utanför en längre tid.
Reformeringen av Arbetsförmedlingen har bidragit till en bättre fungerande arbetsmarknad.
Särskilt viktigt har det varit att Arbetsförmedlingen fokuserat på huvudmålet – att förmedla jobb.
Fler och kompletterande aktörer har släppts in inom arbetsförmedling och coachning av arbetslösa.
Denna utveckling bör fortsätta.
Alliansregeringen har under mandatperioden genomfört förändringar i arbetsrätten för att öka flexibiliteten på arbetsmarknaden
samtidigt som en rimlig balans mellan arbetsmarknadens parter upprätthållits
och med god trygghet för den anställde.
Reformerna har bidragit till att utveckla den svenska modellen.
Alliansen anser att den svenska modellen utgör en god grund för en väl fungerande arbetsmarknad.
För att ytterligare öka möjligheten för vissa grupper som har svårt att etablera sig på arbetsmarknaden
och för att göra så att fler små företag ska våga anställa, kommer vissa förändringar att genomföras
Alliansen föreslår att en särskild lärlingsprovanställningsform införs.
För personer yngre än 23 år bör det vara möjligt att delta i en lärlingsprovanställning upp till 18 månader inom dagens regelverk för provanställningar och med en dispositiv inriktning.
Villkoren ska regleras som på sedvanligt sätt på den svenska arbetsmarknaden genom kollektivavtal.
Arbetsgivaren ansvarar för att anställningen ges ett utbildningsinnehåll.
Alliansen avser också att begränsa arbetsgivarens kostnader vid tvist om uppsägning.
En särskild arbetsrättslig reglering kommer att införas för gymnasielärlingar.
Behoven på den framtida arbetsmarknaden är flera. Förutom att stimulera fler människor att arbeta högre upp i åldrarna
ska trösklarna för ungas inträde i arbetslivet minskas.
En ökad rörlighet, såväl geografiskt som kompetensmässigt, behöver uppmuntras
och flaskhalsproblem motverkas.
En snabbare integration i arbetslivet för människor med utländsk bakgrund ska uppnås
. Alliansen anser att parterna på arbetsmarknaden har ett huvudansvar för att utveckla regelverket i sådan riktning.
Alliansen kommer noga följa utvecklingen på arbetsmarknaden för att en flexibel arbetsmarknad
ska kunna kombineras med trygghet för den enskilde.
Det finns nu tydliga tecken på att arbetsmarknaden återhämtar sig under 2010.
De ljusare utsikterna innebär att åtgärderna för att mildra krisens konsekvenser på arbetsmarknaden successivt bör anpassas efter det nya arbetsmarknadsläget.
Under 2011 finns fortfarande ett behov av aktiva insatser för att stödja korttidsarbetslösa
. Arbetspraktik och coachning är två insatser
som möjliggör för människor som drabbats av arbetslöshet att snabbt få stöd tillbaka till arbete.
Därigenom minskar risken för förlorat fotfäste på arbetsmarknaden och långtidsarbetslöshet.
Lärlingsprovanställning införs.
Medlingsinstitutet ges ett tydligare uppdrag att informera företagare om rådande regler om arbetsrätt och kollektivavtal.
Arbetsgivares kostnader vid tvist om uppsägning begränsas.
Folkhögskolesatsningen till stöd för dem som behöver mer av grundläggande utbildning
för att förbättra sina möjligheter på arbetsmarknaden förlängs med ett år
och utvidgas till samtliga arbetslösa ungdomar under 25 år.
Ungdomar mellan 20-24 år som senast 1/7 2010 lämnat grund- eller gymnasieskolan utan fullständiga betyg och som är inskriva i någon av garantierna från 2011
ska kunna beviljas det s.k. högre studiebidraget,
för att de ska kunna komplettera sina betyg vid komvux.
Kvalificeringstiden i jobbgarantin för ungdomar förändras genom att ungdomar ska kunna kvalificera sig till garantin genom att under totalt tre månader under en ramtid om fyra månader ha varit arbetslös och anmäld som arbetssökande hos Arbetsförmedlingen.
Arbetsförmedlingen tillförs ytterligare resurser för att kunna bibehålla kvaliteten i verksamheten.
Socialförsäkringarna
och arbetslöshetsförsäkringen fyller en viktig trygghetsfunktion
och ska vara utformade så att sysselsättning, aktivitet och arbete uppmuntras
och bidragsfusk motverkas.
De ska bygga på aktiva insatser för att ge alla med möjlighet att kunna återgå till arbete stöd och hjälp.
Insatser bör göras för att utbetalningarna från Försäkringskassan och andra myndigheter ska göras i tid.
Ett omfattande reformarbete har pågått inom trygghetssystemen under mandatperioden.
Den passivitet som tidigare präglade processen har ersatts med aktiva åtgärder.
Stora förändringar leder alltid till oro för att enskilda hamnar i kläm, något man måste vara ödmjuk inför. Kommande mandatperiod är den politiska uppgiften framförallt att vårda de reformer som genomförts och se till att de får avsedd effekt, och inte oönskade effekter.
Alliansregeringen har under våren 2010 tillsatt en parlamentarisk utredning för att se över hur sjuk- och arbetslöshetsförsäkringarna långsiktigt kan förbättras
för att bli sammanhållna, balanserade och hållbara,
samt bidra till långsiktigt högre sysselsättning.
Alliansen vill införa en allmän inkomstförsäkring vid arbetslöshet.
Hur en sådan ska utformas utan att få negativa effekter på arbetsmarknadens funktionssätt är dock komplicerat och frågan utreds av den parlamentariska socialförsäkringsutredningen.
När utredningen lämnat sitt förslag kommer Alliansen att ta ställning till när och hur en obligatorisk a-kassa kan införas.
Många personer med funktionsnedsättning står långt ifrån arbetsmarknaden.
Den grundläggande utgångspunkten för oss är att alla människors kompetens och vilja att arbeta ska tas till vara.
Alla ska ha möjlighet att delta i arbetslivet utifrån sina förmågor och förutsättningar
. Förutsättningarna för personer med funktionsnedsättning att kunna finna, få och behålla ett arbete inom såväl stat, kommun och landsting som näringsliv måste förbättras.
Detta är nödvändigt för att bättre kunna tillvarata den kompetens och de resurser som finns i samhället.
Arbetet med att identifiera och undanröja de hinder som idag finns på arbetsmarknaden för personer med funktionsnedsättning som medför nedsatt arbetsförmåga måste fortsätta och stärkas,
inte minst gäller detta kvinnor med funktionsnedsättning.
Förstärkta insatser görs för att personer som länge stått långt från arbetsmarknaden, exempelvis på grund av funktionsnedsättning, ska erbjudas arbete.
Taket i det särskilda anställningsstödet höjs
och kvalifikationstiden förlängs
för att bättre stödja personer som står långt från arbetsmarknaden.
Arbetsförmedlingen ska tydligare prioritera personer med funktionsnedsättning.
Ungdomsarbetslösheten är fortsatt för hög i Sverige.
Samtidigt heltidsstuderar nästan hälften av de ungdomar som i statistiken räknas som arbetslösa, även om de själva oftast betraktar sig framför allt som studerande.
Vidare är ungdomar i lägre grad än äldre långtidsarbetslösa.
Deras arbetslöshet varvas ofta med kortare jobbperioder.
Samtidigt löper den grupp som inte avslutat sina gymnasiestudier en högre risk att fastna i långvarigt utanförskap.
Det är också allvarligt att det finns en relativt stor grupp unga som varken studerar, arbetar eller söker jobb.
När en ung person hamnar i långvarigt utanförskap är förlusten både för individen och samhället stor.
Arbetet för att undvika att ungdomar ska fastna i passiv aktivitetsersättning ska fortsätta.
Alliansregeringen har genom olika åtgärder underlättat ungdomars väg in i arbetslivet.
Möjligheter till tillfälliga anställningar utökades tidigt under mandatperioden
och arbetsgivaravgifterna har halverats för unga under 26 år,
vilket gör det betydligt billigare att anställa unga.
Nystartsjobb har införts som ger arbetsgivare som anställer en ungdom som varit arbetslös i mer än sex månader en skattesänkning motsvarande hela arbetsgivaravgiften.
Det finns ett tydligt positivt samband mellan en färdig gymnasieutbildning och chansen att få jobb.
Det är därför centralt att utbildningssystemet kan höja andelen som går ut gymnasieskolan med fullständiga betyg.
Med den nya gymnasieskolan, som ska träda i kraft 2011, finns stora möjligheter att förbättra resultaten.
Det är också viktigt att unga som av olika skäl hoppat av skolan kan komma tillbaka och slutföra sina studier.
Skolan har också en viktig roll att stimulera unga.
att i högre utsträckning våga starta och driva företag.
En utredning har nyligen föreslagit en ny form av tidsbegränsad anställning för gymnasieelever i lärlingsutbildning.
En särskild arbetsrättslig reglering för gymnasieelever, som bygger på utredningens förslag, kommer att införas av Alliansen.
Förslaget syftar till att underlätta för ungdomar att etablera sig på arbetsmarknaden,
i synnerhet unga med låg studiemotivation.
Införandet av lärlingsprovanställning kommer också att underlätta för ungdomar att få arbete.
Lägre moms på restaurang-  och cateringtjänster
ger fler unga chansen att få jobb inom tjänstesektorn.
Den halverade arbetsgivaravgiften
för ungdomar bibehålls.
En särskild arbetsrättslig reglering
för gymnasielärlingar införs.
Den svenska befolkningen lever glädjande nog allt längre och behåller hälsan längre upp i åldrarna. Det innebär att förutsättningarna för ett längre arbetsliv ökar.
Alliansregeringen har genom ett förenklat och utökat jobbskatteavdrag för äldre
ökat drivkrafterna att arbeta efter normal pensionsålder.
Vi har också tagit bort den särskilda löneskatten för personer över 65 år,
vilket gör att kostnaderna att anställa äldre personer nu är betydligt lägre än tidigare.
Det är gynnsamt för den enskilde, men också för samhällsekonomin, att äldre kan delta längre i arbetslivet.
Denna utveckling bör förstärkas.
En allt större andel av våra äldre väljer att jobba även efter fyllda 65 år. Att göra det möjligt för äldre att stanna kvar i arbetslivet innebär att värdefull kompetens kan tas tillvara,
samtidigt som det skapar vinster både för den enskilde och samhället.
Även sett utifrån Sveriges demografiska utveckling med en åldrande befolkning, som innebär utmaningar för ekonomin
och välfärden,
är fler äldre i arbetslivet värdefullt.
Kampen mot åldersdiskriminering på arbetsmarknaden ska förbättras.
Rätten att kvarstå i anställning ska gälla till 69 år istället för, som idag, till 67 år.
Arbetslösheten är ungefär dubbelt så hög och andelen sysselsatta är ungefär tio procentenheter lägre bland utrikes födda jämfört med inrikes födda
Den utrikes födda befolkningen i Sverige har ungefär samma utbildningnivå som den övriga befolkningen.
Men däremot ger utbildning som är anskaffad utomlands inte samma avkastning på arbetsmarknaden som motsvarande svensk utbildning.
Alliansregeringen har genomfört flera reformer för att förbättra integrationen.
Vi vill fortsätta att utveckla detta arbete.
Arbetet för fortbildning och kompetensutveckling av SFI-lärarna fortsätter.
Möjligheten att införa en SFI-peng utreds,
med syfte att öka möjligheten för den som ska gå utbildningen att välja den anordnare som bäst uppfyller de egna behoven.
En utredning tillsätts som ska se över möjligheten att införa ett system med skattelättnader inom särskilt utsatta områden, s.k. nystartszoner.
Verksamheten med nystartskontor fortsätter.
Instegsjobben utvecklas genom en höjning av subventionsgraden
och täckningen för företagens kostnader för handledning.
En politik för jobb
och tillväxt
är beroende av väl fungerande bostads- och hyresmarknader.
På flera håll i landet, särskilt i storstadsområdena, utgör bostadsbristen
ett hinder för rörligheten på arbetsmarknaden.
Valfriheten och mångfalden på bostadsmarknaden har under mandatperioden stärkts
bl.a. genom avskaffandet av den statliga fastighetsskatten,
införande av den nya upplåtelseformen ägarlägenheter,
slopad tillståndsplikt vid bostadsrättsombildningar
och skattelättnad vid uthyrning av den egna bostaden.
Alliansen vill utreda hur fastighetstaxeringssystemet kan avskaffas eller avsevärt förenklas.
Att hyra ut sin privatbostad ska bli mer förmånligt,
för att vi på så sätt ska skapa ökade bostadsmöjligheter,
inte minst för unga.
Det måste byggas fler bostäder.
Det behövs en bättre fungerande konkurrens på byggmarknaden
och det måste bli mer attraktivt att äga och förvalta hyresfastigheter.
Regeringen har lagt en första grund för detta genom reformeringen av hyressättningssystemet i bred enighet med parterna .Den ligger fast.
Möjligheten att också på andra sätt stärka hyresrättens ställning på den svenska bostadsmarknaden kommer att prövas.
En del i regeringens politik för att skapa långsiktigt förbättrade villkor för bostadsbyggande
har varit att avveckla snedvridande och kostnadsdrivande subventioner.
Prognoserna för kommande års bostadsbyggande visar på en kraftig ökning, om än från låga nivåer.
För att investeringarna i nya bostäder framöver ska ligga på en nivå som är långsiktigt hållbar krävs fortsatt fasta spelregler.
Frågan om hur fastighetstaxeringssystemet kan avskaffas eller avsevärt förenklas ska utredas.
Fler bostadstillfällen skapas genom att uthyrningen av privatbostad görs mer förmånlig.
Schablonavdraget för sådana hyresintäkter höjs.
Alla människor har förmågan att lära sig och ständigt nå ny kunskap.
Att ge varje människa möjlighet att utvecklas och inhämta kunskap – såväl teoretisk som praktisk – är en av samhällets viktigaste uppgifter.
Genom att ta till vara varje människas möjligheter och vilja att lära
lägger vi grunden för framtidens Sverige.
När varje människa får stöd och stimulans att utvecklas utifrån sina förutsättningar
skapas ett mer rättvist samhälle.
En bra skola kompenserar för skillnader i elevernas livsvillkor och förutsättningar
samt utgör grunden för människors framtida möjligheter.
Vi vill se en skola där alla elever kommer till sin rätt och där alla, oavsett bakgrund
och kön,
får goda livschanser och kan utvecklas.
En skola med ökat fokus på studiero och kunskap
leder till ökad rättvisa.
Kunskap är den nyckel som ger alla elever möjlighet att lyckas.
En skola som däremot inte sätter kunskap i centrum
drabbar framför allt elever med föräldrar utan egen högre utbildning eller med svagt stöd hemifrån.
Därigenom förstärks orättvisor och klyftor vidgas.
Trygga barn lär sig mer.
Därför krävs en välkomnande skolmiljö, arbete mot mobbning
och att elevers problem tas på allvar.
Betydelsen av ett väl fungerande, högkvalitativt utbildningssystem kan inte nog betonas.
Utbildning förbättrar människors självkänsla, kunskaper och förmågor
och förbättrar därmed möjligheten till jobb.
Den bidrar till ett kunskapssamhälle
som ger lika möjligheter till alla människor.
Den stärker grupper som har svårt att etablera sig på arbetsmarknaden och minskar utanförskapet,
underlättar integrationen
och ökar jämställdheten.
Den ger insikter i de värden som samhället bärs av och förutsättningar för delaktighet och ett aktivt medborgarskap.
Dessutom är den en förutsättning för ett konkurrenskraftigt näringsliv.
Skolan är viktig för att Sverige ska bli mer entreprenöriellt.
En god utbildning är grunden
för att var och en ska kunna forma sin egen framtid och göra sina egna livsval.
Ett bildningsideal som uppmuntrar människor att upptäcka ny kunskap och uppnå nya insikter
berikar den enskilde lika väl
som samhället i stort.
Om Sverige ska kunna hävda sig i den allt tuffare internationella konkurrensen
är det avgörande att våra skolor och utbildningar tillhör världens främsta.
För att möta framtidens utmaningar krävs att varje elev och varje student får möjlighet att tillägna sig ny kunskap, nya kompetenser och förmågor.
Häri ligger lärarnas oersättliga värde.
Genom sin undervisning ska de inte bara visa vägen till ny kunskap
utan även entusiasmera och ge eleverna nycklar för att tillägna sig den.
Tillsammans med föräldrarna ska skolan bidra till att fostra trygga barn och ungdomar.
Ett aktivt värdegrundsarbete ska stödja elevernas utveckling av deras empatiska förmåga
och deras respekt för alla människors lika och okränkbara människovärde.
Trygga elever är mer mottagliga för lärande.
Studiero är en förutsättning för kunskap.
En utredning bör tillsättas för att förbättra ordning och reda i klassrummet.
Samverkan mellan skolan och föräldrar måste bli bättre
och föräldrar ska kunna närvara i skolan om en elev är stökig eller har problem.
En stor utmaning är att motverka psykisk ohälsa bland ungdomar.
Bristen på skolsköterskor, kuratorer och psykologer är stor.
Tiden för undervisning krymper
när lärarna tvingas ta ett allt större ansvar för elevernas psykiska hälsa.
Detta behöver mötas med förstärkta åtgärder.
Skolsköterskor och en fungerande elevhälsa är centralt
för att kunna hjälpa de elever som på olika sätt mår dåligt.
En välfungerande elevhälsa är också central
för att lärare ska kunna få vara lärare
och för att öka tryggheten i skolan.
Därför ska en satsning ske på elevhälsan under nästa mandatperiod.
Erfarenheterna från framgångsrika skolor visar hur bland annat ett tydligt ledarskap,
höga förväntningar på varje elev,
kontinuerlig uppföljning och utvärdering
och ett positivt klimat mellan lärare och elever
kan främja mycket goda resultat.
Inom ramen för Alliansens utbildningspolitik pågår ett omfattande reformarbete för att stärka Sverige som kunskapsnation.
Lärarlyftet,
bättre lärarutbildning,
införande av lärlingsutbildningar,
nya och tydliga mål i skolan,
obligatoriska skriftliga omdömen,
en ny skollag,
tidigare betyg
och en ny betygsskala är några exempel.
Till detta ska läggas läsa-skriva-räkna-satsning,
mer stöd till elever som behöver extra stöd,
satsning på matematik,
vassare skolinspektion,
ökade resurser till forskning
, yrkeshögskola
och ny gymnasieskola.
En försöksverksamhet med flexibel skolstart ska inledas.
En utredning ser över möjligheterna att införa ett system där elever ska kunna begära omprövning av betyg.
Praktiska utbildningar ska uppvärderas.
Yrkes- och lärlingsutbildningar inom gymnasieskolan ska utvecklas.
Vårt arbete syftar till att förbättra kunskapsresultaten
och säkra en likvärdig kvalitet i utbildningen
för alla barn och unga, oavsett förutsättningar.
Satsningar i låg ålder är viktiga eftersom misstag som sker tidigt är svåra att rätta till.
Mycket tyder på att senare decenniers resultatförsämringar i den svenska skolan kan förklaras av att den faktiska lärarledda undervisningen minskat.
Av central betydelse är att genomföra förändringar som gör det möjligt att öka den tid lärare ägnar åt att faktiskt undervisa.
Vi går mot ett allt mer kunskapsintensivt samhälle, som ställer höga krav på medborgarnas utbildningsnivå.
En framsynt utbildningspolitik
utgår ifrån människors olikheter
och syftar till att erbjuda vuxna möjligheter att lära genom hela livet,
att byta karriär
eller att utvecklas inom sitt yrke.
En flexiblare vuxenutbildning ger bland annat redan yrkesverksamma möjlighet att studera mer anpassat utifrån yrkeslivet.
Alliansen vill pröva möjligheterna att förverkliga en valfrihetsmodell för vuxenutbildningen.
Under de senaste åren har resurserna till svensk högre utbildning förstärkts väsentligt.
Men resurserna är fortfarande inte tillräckliga för att garantera att utbildningen håller tillräckligt hög kvalitet överallt.
En ytterligare förstärkning genomförs,
med tyngdpunkt på de humanistiska och samhällsvetenskapliga ämnesområdena
. Ett väl utbyggt offentligt studiestöd
är ett väsentligt inslag i en ambitiös och framsynt utbildningspolitik.
Det är en fråga om att ge alla människor likvärdiga chanser
att genom egen ansträngning förverkliga sina ambitioner.
Sverige har ett av världens mest generösa studiestöd.
Ändå har många studenter svårt att få ekonomin att gå ihop.
Studiemedlen kommer att höjas med 500 kr per månad.
En ny lärarutbildning med fokus på kunskap införs.
Gymnasieskolan reformeras
och de yrkesinriktade utbildningarna fördjupas och förstärks.
En ny tydligare och kunskapsinriktad läroplan för skolan beslutas.
En ny läroplan för förskolan med ett ökat pedagogiskt innehåll beslutas.
Ett nytt betygssystem och betyg från årskurs sex introduceras.
Eleverna i sexan ska genomföra nationella prov i SO- och NO-ämnena.
Kopplingen mellan studieliv och arbetsliv ska stärkas.
En skyldighet att anmäla missförhållanden i skolor, förskolor och fritidshem införs, en lex Sarah i skolan.
En utredning tillsätts för att förbättra ordning och reda i klassrummet.
Förändringen av huvudmannaskapet för skolan som skedde 1991 utvärderas.
Alliansen kommer inte att vidta någon förändring av huvudmannaskapet under mandatperioden.
Studiemedlen höjs genom att lånedelen ökar med 500 kr per månad.
Satsningarna på entreprenörskap i skolan ska utvecklas.
Antalet undervisningstimmar i skolans lägre årskurser ska öka.
En satsning sker på elevhälsan.
Satsningarna på yrkesutbildning ska fortsätta och yrkeshögskolan utvecklas.
Varje elev ska ha rätt att gå i en skola där verksamheten präglas av respekt och arbetsro.
Insatser mot mobbing
och för att stärka värdegrundsarbetet är viktiga byggstenar för att förbättra skolan.
En kvalitetssatsning på högre utbildning genomförs.
Forskningen har en viktig roll som en kreativ och förbättrande kraft för samhällsutveckling.
Våra forskare flyttar ständigt gränserna för det mänskligt möjliga.
Svåra sjukdomar,
klimatet
och energifrågan utgör några av de många utmaningar som bara kan hanteras med ökad kunskap.
Få, om några, investeringar ger större avkastning på sikt än utbildning,
forskning
och innovation.
Forskningen måste kontinuerligt förbättras
då svensk konkurrenskraft i en globaliserad värld är beroende av ett högt kunskapsinnehåll i våra produkter.
Aktiva åtgärder behövs för att Sverige ska kunna ligga kvar i täten på det vetenskapliga området
och att jobben ska bli kvar i Sverige.
Vi vill att Sverige ska förbli en forskningsnation av högsta rang.
Att stärka innovationskraften i hela samhället
är avgörande för att jobben ska bli fler,
konkurrenskraften öka,
produktionen av varor och tjänster bli effektivare
och mer miljövänlig.
Sverige behöver bli ännu bättre på att dra nytta av nya rön och omsätta dem i nya tjänster och produkter.
En särskild innovationsstrategi kommer därför att tas fram under nästa mandatperiod för att effektivisera och samordna insatserna.
Alliansregeringens satsningar på forskning och innovation har redan inneburit det största resurstillskottet till svensk forskning någonsin.
De offentliga och privata satsningarna på forskning och utveckling i Sverige når nu nästan 4 procent av BNP, vilket placerar oss i toppen.
Samtidigt kan vi inte vila på lagrarna.
Vi måste även framgent säkra att vi är en framstående kunskapsnation.
Det kan bara ske genom fortsatta satsningar på forskning och innovation.
Universitetens och högskolornas självständighet ska öka.
Frågan om avdragsrätt för donationer till forskning har utretts, men utredningens förslag har fått kritik.
Vi avser att återkomma till denna fråga i samband med forsknings- och innovationspropositionen.
Sverige har en mycket bra sjukvård jämfört med många andra länder.
Medarbetarnas kunnande, medicinsk standard och den tekniska utvecklingen ligger på många områden i framkant.
Åtskilliga undersökningar visar att förtroendet för sjukvården är högt
och en allt större andel av befolkningen anser sig få den vård de är i behov av.
Alliansen har under senare år också genomfört flera reformer för förbättrad kvalitet
och tillgänglighet,
liksom för att förstärka patientens valfrihet i vården.
Kömiljarden, som premierat landsting som uppnått goda resultat, har kraftigt kortat köerna.
Psykiatrisatsningen har förbättrat den psykiatriska vården runt om i landet.
Genom apoteksomregleringen har tillgängligheten till läkemedel ökat.
Vårdval i primärvården har påtagligt ökat tillgängligheten
och möjligheten att välja vårdcentral.
Antalet vårdcentraler har ökat markant.
Även om svensk sjukvård på många sätt är bra finns det mer att göra.
Vården ska vara tillgänglig,
säker och ges efter behov.
Möjligheten att få god vård i tid ska inte vara beroende av om du är man eller kvinna,
ung eller gammal,
infödd eller inflyttad till Sverige,
har högre eller lägre utbildning
eller inkomst
och inte heller av var i landet du bor.
Vård måste ges på lika villkor.
En av de viktigaste utmaningarna är att säkerställa en rättvis
och jämlik vård.
För att förbättra förutsättningarna för en rättvis vård ska vi införa en patientlag.
Lagen ska samla och tydliggöra de skyldigheter vårdgivarna har gentemot sina patienter.
Lagen bör också anvisa en väg för patienten att snabbt och enkelt få invändningar mot vården prövade
. Den utredning som tar fram lagförslaget ska belysa de direkta kostnaderna
och de långsiktiga offentligfinansiella konsekvenserna av sådana lagändringar.
Hälso- och sjukvården blir allt bättre på att behandla sjukdomar som är förknippade med hög ålder.
Samtidigt finns strukturella problem i vården och omsorgen.
Det drabbar främst äldre personer med de allra största behoven,
de som har svårast att göra sin röst hörd.
Under nästa mandatperiod måste det vara en huvuduppgift att förbättra vården och omsorgen
för de mest sjuka äldre.
En god vård på lika villkor för denna grupp kräver särskilda åtgärder.
En väg att pröva är om primärvården kan få ett preciserat äldreuppdrag.
Alliansen vill fortsätta arbetet för en köfri,
säker
och jämlik hälso- och sjukvård.
med ökat fokus på hälsa.
Tryggheten för patienter att inte felbehandlas eller felmedicineras måste öka.
Ett förbättrat och mer aktivt patientsäkerhetsarbete är bra för patienten
och ger dessutom vinster för samhället i form av minskat lidande för patienterna
och minskat vårdbehov.
Genom förbättrad patientsäkerhet
kan viktiga resurser frigöras inom vården,
vilket förbättrar tillgängligheten och tillgången till vårdplatser.
En helt ny patientsäkerhetslag träder i kraft den 1 januari 2011 för att få ned antalet vårdskador.
Alliansen vill nu därutöver ta ytterligare steg i det viktiga patientsäkerhetsarbetet genom en nationell satsning.
Ett årligt stimulansbidrag ges till landstingen för att förbättra patientsäkerheten.
Pengarna bör fördelas till landstingen utifrån de resultat respektive landsting uppvisar.
Arbetet med att få bort köerna ska fortsätta och tillgängligheten ytterligare förbättras.
Patientens ställning bör stärkas ytterligare genom en förstärkt vårdgaranti
som stegvis skärps inom ramen för kömiljarden.
Ett särskild insats görs för att få ned väntetiderna på landets akutmottagningar.
Psykiatrin har under den gångna mandatperioden varit högt prioriterad.
Kommuner och landsting har bland annat fått resurser för att förbättra tillgängligheten i barn- och ungdomspsykiatrin
och vidareutbilda personal.
För att åstadkomma en långsiktigt positiv utveckling permanentas satsningen.
Alliansen har genomfört en betydelsefull reform för förbättrad tandhälsa
som inneburit en fördubbling av det statliga tandvårdsstödet.
Särskilt för dem med stora tandvårdsbehov har kostnaderna sjunkit kraftigt.
Det finns dock en grupp patienter som på grund av sjukdom
eller funktionsnedsättning
får en särskilt försämrad tandhälsa. För den gruppen vill vi komplettera det generella stödet med särskilt riktade insatser.
Alkoholens sociala och medicinska skadeverkningar måste bekämpas.
En minskad alkoholkonsumtion förbättrar hälsan
och minskar många sociala problem.
Systembolaget ska kvarstå i statlig ägo.
Försäljningsmonopolet och en aktiv prispolitik utgör centrala verktyg i detta arbete,
men mer behöver göras.
Vår politik syftar till ett samhälle fritt från narkotika och dopning
och ett minskat tobaksbruk.
Barn och unga är en särskilt angelägen grupp.
Skatten höjs på alkohol och tobak
i syfte att minska dessas skadeverkningar.
En nationell satsning för ökad patientsäkerhet genomförs.
Tandvårdsreformen fullföljs
genom särskilda insatser till personer som på grund av sjukdom
eller funktionsnedsättning har en försämrad tandhälsa.
Den pågående psykiatrisatsningen permanentas
i syfte att skapa förutsättningar för en långsiktig utveckling mot en kraftigt förbättrad psykiatri.
Kömiljarden ska vidareutvecklas
i syfte att skapa drivkrafter och möjligheter för landstingen att leva upp till en skärpt vårdgaranti.
En satsning genomförs för en bättre fungerande akutsjukvård
med kortare väntetider.
En patientlag
för att förbättra förutsättningarna för en rättvis vård införs.
Vårdvalet ska utvecklas
med målet att alla medborgare i hela landet ska ha möjlighet att välja vårdgivare i primärvården.
Vården i livets slutskede förbättras.
Den förebyggande satsningen för att minska alkoholkonsumtionen,
stoppa narkotikan och dopningen
samt minska tobaksbruket fortsätter under mandatperioden.
Alla har rätt att åldras med värdighet.
Det innebär inte bara att äldre ska ha en rimlig ekonomisk situation
utan även att de ska känna trygghet,
gemenskap och delaktighet i samhället.
Äldre människor ska bemötas med respekt.
Deras kunskap och kompetens ska tas tillvara.
Äldre personer är en resurs på arbetsmarknaden
och i vårt samhälle i stort.
Politiken behöver riva hinder för äldres deltagande i samhällsliv
och arbetsliv.
Diskriminering på grund av ålder ska inte vara tillåtet inom någon del av samhället.
För att säkra en god äldreomsorg och hälso- och sjukvård
är nyckeln en politik för fler människor i arbete.
Med människors arbetsinsatser följer tillväxt
och skatteintäkter
som säkrar den generella välfärden.
Delaktighet,
välbefinnande
och valfrihet
ska vara ledord i äldrepolitikens utveckling framöver.
Välfärdspolitiken har med Alliansen tagit viktiga steg framåt när det gäller kvalitet,
valfrihet
och delaktighet för den enskilde.
Bland annat har en ny lag om valfrihetssystem (LOV) införts.
En kommun kan nu enkelt erbjuda möjligheter för medborgaren att själv välja fritt vilken hemtjänst,
äldreservice
och äldreboende han eller hon vill ha
. Valfriheten
kombineras med en tydlig tillsyn.
Större resurser än någonsin tidigare har satsats på vården
och omsorgen för äldre.
Stimulansmedlen för att förbättra äldreomsorgen i kommunerna ska framöver i större utsträckning kopplas till prestationsbaserade mål.
För en äldre person med många olika symtom och diagnoser kan kontakterna med olika huvudmän, verksamheter och personalkategorier vara svåra att överskåda.
Anhöriga och närstående får rycka in
– en hjälp som inte alla äldre har.
Vi vill göra en satsning på att få omsorgen och vården i form av hemsjukvård,
äldreomsorg,
vårdcentral
och sjukhusvård att samverka på nya sätt för att samla sina insatser
kring den äldre
för ett bättre omhändertagande.
Kvaliteten i vården och omsorgen uppstår i det enskilda mötet mellan människor.
Medarbetarna är den viktigaste resursen i äldreomsorgen.
Det finns ett stort behov av såväl grundläggande som fördjupad utbildning för äldreomsorgens personal
för att förbättra kvaliteten i äldreomsorgen.
Vi föreslår därför särskilda utbildningssatsningar - ett omvårdnadslyft - för äldreomsorgens medarbetare
samt satsningar på att öka den geriatriska kompetensen
och kunskaperna om demens i både sjukvården och äldreomsorgen.
Särskilda kompetensmål för omvårdnadslyftet bör utarbetas.
Boendet för äldre är en viktig trygghetsfråga.
Under 2000-talet har antalet särskilda boenden minskat kraftigt.
Regeringen har därför satsat stora resurser för att öka tillgången till särskilt boende
och under det senaste året har den negativa trenden brutits.
Att själv ha möjlighet att bestämma hur man ska bo är en central del av äldres självbestämmande.
Ambitionen bör på sikt vara att ge äldre möjlighet att själva välja
när det är dags att flytta till ett anpassat boende.
Vi vill fortsatt bidra till fler platser i särskilt boende och i trygghetsboende,
men också bidra till utvecklingen av andra boendeformer för äldre,
så att fler äldre får möjlighet att välja ett anpassat boende.
Vi vill också göra insatser för att äldre par som vill ska kunna bo ihop, även om deras omsorgsbehov skiljer sig åt.
Äldre ska ha rätt att, så långt möjligt, välja hur de vill ordna sin ålderdom i såväl stort som i smått.
Alliansens grunduppfattning är att omsorgen om de äldre ska utformas med människovärdet i centrum.
Äldres personliga behov, rätt att vara olika och göra olika val, måste därför tillgodoses.
Regeringen har därför lämnat en proposition med förslag om en nationell värdegrund inom äldreomsorgen
som utgör en grund för de lokala värdighetsgarantier vi vill se komma på plats i alla kommuner.
En värdighetsgaranti ska innehålla en konkret beskrivning av vad äldre personer och deras anhöriga kan förvänta sig av äldreomsorgen i kommunen.
Ekonomisk trygghet är viktigt när vi blir äldre.
Den tryggheten handlar om att kunna leva på sin pension efter skatt.
Alliansen har därför i två steg sänkt skatten för Sveriges pensionärer,
framför allt för dem med låg pension.
En tredje skattelättnad för pensionärer ska genomföras den 1 januari 2011.
Vår ambition är dessutom att, om ekonomin tillåter,
genomföra ytterligare skattesänkningar för pensionärer under mandatperioden.
En bred satsning genomförs för att omsorgen
och vården
om de mest sjuka äldre ska kunna bli mer sammanhållen.
Ett omvårdnadslyft för äldreomsorgens medarbetare genomförs.
Ett starta-eget-bidrag för äldreomsorgens medarbetare införs
och en statlig satsning på en ledarskapsutbildning för chefer inom äldreomsorgen genomförs.
Det nuvarande stödet för byggande av särskilda boenden och trygghetsboenden växlas över i en bredare satsning
där medel också kan lämnas för insatser för andra typer av boendeformer för äldre.
Inom ramen för boendesatsningen avsätts stimulansmedel för att kommunerna ska kunna säkerställa att de äldre par som vill får möjlighet att bo tillsammans.
Lokala värdighetsgarantier bör finnas i landets alla kommuner.
En satsning görs gentemot kommunerna för att främja införandet av sådana garantier.
En satsning görs för att fler kommuner ska införa fritt val för äldre inom äldreomsorgen.
Senast 2014 bör alla kommuner i landet ha beslutat om valfrihet för den enskilde enligt LOV,
annars bör tvingande lagstiftning övervägas.
Landstingen får stöd att införa fritt val av hjälpmedel för äldre och andra med funktionsnedsättning,
vilket ökar den enskildes möjlighet att få hjälpmedel efter behov.
Skatten för pensionärer sänks med 2,5 miljarder kronor vid kommande årsskifte, utöver vad som aviserades i 2010 års ekonomiska vårproposition.
Sammanlagt uppgår det tredje steget i pensionärsskattesänkningen därmed till 7,5 miljarder kronor 2011.
Skatten för pensionärer bör sänkas med ytterligare 2,3 miljarder kronor
när de offentliga finanserna och ekonomin så tillåter.
Få saker kan vara så hämmande på människors vardag som rädslan för att utsättas för brott.
Att utsättas för brott innebär en kränkning av liv och egendom
som utmanar några av de mest grundläggande värdena som det svenska samhället vilar på.
I ett tryggt samhälle gäller svensk lag lika för alla i Sverige.
Ett välfungerande rättsväsende
utgör kärnan i såväl en fungerande demokrati
som ett utvecklat välfärdssamhälle.
Vi vill ha ett samhälle där de som begår brott blir straffade
och brottsoffer får upprättelse.
Där brott inte lönar sig
och där kriminella handlingar får konsekvenser.
Där rättvisa straff utdöms så att brottsoffret får upprättelse,
men också så att brottslingen ska kunna sona sitt brott och få möjlighet till en ny chans.
När någon begår ett brott är det viktigt att det straff som döms ut är rättvist och rimligt både i förhållande till gärningen och i förhållande till andra gärningar.
Den som återfaller i brott ska få ett strängare straff.
Alliansregeringen har skärpt konsekvenserna av återfall i brott vad gäller grova våldsbrott.
Under kommande mandatperiod vill vi skärpa konsekvenserna vid återfall i brott även för övriga brott.
Vi vill också att flera brott som lagförs vid samma tillfälle ska resultera i strängare straff än idag.
Människohandel är vår tids slaveri,
och merparten av dem som faller offer för människohandel utnyttjas sexuellt.
Människohandlarna utnyttjar utsatta och fattiga människor från andra länder.
I många situationer framgår det av omständigheterna att kvinnan som säljer sin kropp gör det under utövande av tvång från en annan person.
Arbetet mot människohandeln måste bedrivas även här i Sverige
genom att minska efterfrågan.
Vi vill skärpa straffen för den som köper sex av en person som är utsatt för människohandel eller på annat sätt är särskilt utsatt.
Ett tryggt samhälle bygger inte endast på hur lagstiftningen utformas.
Trygghet kräver människor som vågar säga ifrån,
som förmår skilja på rätt och fel och agera därefter.
Vårt ansvar både för oss själva och för våra medmänniskor är centralt.
En lagstadgad skyldighet för var och en att efter förmåga ingripa när någon är i nöd – ibland kallat en civilkuragelag – utreds.
Familjen är en viktig brottsförebyggande resurs.
Goda förutsättningar för barn att växa upp i en trygg miljö,
där de kan få möta kärlek, förståelse, ställas inför krav, ta ansvar för sina handlingar och lära sig respektera och värna om andra
är en grundläggande förutsättning för trygghet i samhället.
Därför är det viktigt att från samhällets sida tidigt och tydligt bemöta alla brott.
Det gäller inte minst för att fånga upp ungdomar som är på väg att hamna snett.
Här behövs ökad samverkan mellan polis,
socialtjänst,
skola
och föräldrar. Ett stort problem idag är att rättsväsendets myndigheter tar alldeles för lång tid på sig för att utreda brott
där ungdomar är inblandade.
Samhället har inte råd – varken ekonomiskt eller mänskligt – att vända bort blicken när det går snett i tillvaron för ungdomar.
Kommunernas arbete med unga lagöverträdare behöver ges en fastare form.
En särskild nämnd med bred kompetens kan vara ett alternativ.
Genom att ställa krav på snabb handläggning hos domstolarna
vill vi säkerställa att unga som begår brott får tidigare och tydligare reaktioner från samhället.
Att känna sig fri och trygg i vardagen skall vara en självklarhet för alla.
Kvinnor
och barn är extra utsatta.
Vi måste därför stärka skyddet för kvinnor som lever med skyddad identitet,
ha ett särskilt fokus på våld i nära relationer,
sexualbrott och trakasserier
och se till att hjälpa barn som far illa.
Kunskapen hos polis,
rättsväsende
och socialtjänst
måste fördjupas.
De ideella kvinnojourerna är en viktig resurs i kampen mot våldet.
Sambandet mellan alkohol och våldsbrott är starkt. Insatser för att minska konsumtionen av alkohol och narkotika samt motverka missbruk
är en betydelsefull del av det brottsförebyggande
och brottsbekämpande arbetet.
Under den gångna mandatperioden har alliansregeringen gjort den största satsningen någonsin på det svenska rättsväsendet.
Antalet poliser har ökat med över 2 800
och i idag finns det 20 000 poliser som arbetar synligt och i människors vardag för att öka tryggheten.
Målet är att skapa ett tryggare Sverige för alla,
oavsett vem man är eller var man bor.
Det arbetet vill vi fortsätta under de kommande fyra åren.
Under nästa mandatperiod behöver polisens och rättsväsendets arbete effektiviseras
och moderniseras.
Fler brott ska förebyggas
och fler brott som begås ska klaras upp och lagföras.
Polisen behöver bli bättre på att använda modern teknik och IT-stöd i sitt arbete,
dels för att bli effektivare,
men också för att bekämpa den växande brottsligheten på Internet.
Uppdelningen av svensk polis i 21 länspolismyndigheter och en central förvaltningsmyndighet (Rikspolisstyrelsen) medför risk för samordningsproblem
och dåligt resursutnyttjande.
Alliansregeringen har därför tillsatt en parlamentarisk utredning om polisens framtida organisation
. Vi vill förtydliga ansvarsfördelningen inom Polisen
och förbättra metoderna att styra Polisen.
Polisens förmåga att samverka med andra myndigheter, både statliga och kommunala, måste stärkas.
Konsekvenserna vid återfall i brott skärps.
Flera brott som lagförs vid samma tillfälle ska resultera i strängare straff än idag.
Straffen skärps för den som köper sex av en person som är utsatt för människohandel eller på annat sätt är särskilt utsatt.
Kraven på snabbare handläggning av ungdomars brottslighet hos domstolarna skärps.
Utredningstiderna kortas
där barn och ungdomar är brottsoffer.
En effektiv och modern polis ska finnas i hela landet.
Skyddet stärks för kvinnor som lever med skyddad identitet.
Utslussningen från sluten ungdomsvård ska förbättras
och kommunernas uppföljning av vad som sker med den unge efter frigivning säkras.
Resurser tillförs för att stärka alla delar av rättskedjan.
Alla människors lika värde
och alla människors möjlighet att göra sina egna val är grundläggande värden för oss.
Vi nöjer oss inte med mindre än att det gäller alla.
Kvinnor som män.
Oavsett om vi är födda i Sverige eller har kommit till Sverige från någon annan del av världen.
Oavsett ursprung,
uppväxt,
religion,
funktionshinder
eller sexuell läggning.
Vägen till ett jämlikt Sverige handlar om att behandla alla människor med samma respekt utifrån varje enskild persons förutsättningar och självständiga val.
Ytterst handlar det om att respekteras för den man är.
Vi har inte råd att mista kompetens och förmågor
på det sätt som sker i ett samhälle där människor inte får vara med på samma villkor.
Det lägger grunden för utanförskap och en känsla av att inte vara behövd,
något som i sin förlängning klyver hela samhället.
Kampen för ökad jämlikhet
är därför en viktig frihetsfråga.
Det är vår övertygelse att ett jämlikt Sverige
är ett mer dynamiskt och sammanhållet Sverige.
Varje människa ska ha möjlighet att påverka beslut som rör det egna livet.
Diskriminering ska bekämpas
och barn, ungdomar och vuxna med funktionsnedsättning
ska ges förutsättningar för självständighet och självbestämmande.
Sverige är ett land som har en tradition av öppenhet mot omvärlden.
Nya influenser har berikat Sverige kulturellt,
ekonomiskt
och kunskapsmässigt genom alla tider.
Samtidigt finns det stora brister avseende systemen för invandrares etablering i samhället.
Dessa återspeglas i hög arbetslöshet
och sociala problem i storstädernas förorter.
Vi ser dem också i bristande skolresultat
och diskriminering på arbetsmarknaden.
Det är dåligt fungerande system och strukturer som skapat dessa problem,
inte de människor som kommit hit.
Det svenska samhället har varit för dåligt på att ta tillvara den kunskap och de förmågor som finns hos dem som kommit till vårt land från andra länder.
Arbetslösheten är ungefär dubbelt så hög och andelen sysselsatta är ungefär tio procentenheter lägre bland utrikes födda jämfört med inrikes födda
. Särskilt stor är skillnaden i sysselsättning mellan utrikes och inrikes födda kvinnor.
Att vi inte bättre ser och tar tillvara utrikes födda är ett slöseri med människors förmågor och kunskaper.
Alliansens nya ansats för nyanländas etablering syftar till att möta dessa problem och att underlätta för nyanlända
genom att sätta arbete
och språkkunskaper i centrum.
Också möjligheterna att ta del av de värden som ligger till grund för vårt samhälle ska öka.
Fler insatser behöver dock göras för att ytterligare stärka möjligheterna för utrikes födda
att tidigare etablera sig på arbetsmarknaden.
Etableringen handlar om att nyanlända får ett jobb, att de får kunskaper i svenska
och om hur samhället fungerar,
att det finns en bra skola för barnen
och en bostad där man trivs och känner trygghet.
Utgångspunkten för Alliansen inom integrationspolitiken, liksom på alla andra områden, är att människor som kan ska kunna försörja sig själva.
Alliansen anser att Sverige ska ha en human, rättssäker och ordnad migrationspolitik.
Sverige ska vara en fristad för människor som flyr undan förföljelse och förtryck.
Alliansregeringen har vidgat möjligheterna för dem som vill komma till Sverige för att skapa sig en bättre framtid genom arbete.
De nya reglerna för arbetskraftsinvandring är en mycket betydelsefull reform
som innebär att Sverige tagit ledningen i utvecklingen mot öppnare gränser och ökad rörlighet.
Världens migranter bidrar med sina erfarenheter och kunskaper i mottagarländerna
men också genom att behålla starka band, skicka pengar till anhöriga, och eventuellt återvända till sina ursprungsländer.
Alliansen vill se över möjligheterna att sänka kostnaderna för dem som vill skicka hem pengar till sina familjer i ursprungslandet.
Medborgarskap har en viktig praktisk innebörd men har också ett stort symboliskt värde.
Ett svenskt medborgarskap medför både rättigheter och skyldigheter.
Vi vill signalera medborgarskapets tyngd och betydelse genom att detta bekräftas vid en ceremoni.
I Sverige har jämställdheten mellan kvinnor och män nått långt.
Samtidigt finns mycket kvar att göra för att kvinnor och män ska ha samma självklara möjligheter att förverkliga sina livsdrömmar.
Vi vill att kvinnor och män ska ha samma möjligheter att leva på sin lön
göra karriär
och vara aktiva i familjelivet,
utvecklas i jobbet,
driva företag
och känna trygghet.
Det är en fråga om frihet
och rättvisa.
Alliansen har genomfört en rad reformer för att öka jämställdheten på arbetsmarknaden.
Jobbskatteavdraget gör att särskilt kvinnor ökar sin arbetstid.
Jämställdhetsbonusen uppmuntrar föräldrar till ett jämställt uttag av föräldraledighet
. Lagstiftningen mot diskriminering har skärpts.
Ett stort antal satsningar har gjorts för att öka kunskapen om och underlätta kvinnors företagande.
Möjligheterna till företagande inom flera kvinnodominerade branscher
har förbättrats genom valfrihetsreformer inom välfärdsområdet
och skattereduktion för hushållstjänster.
RUT-avdraget ger också möjlighet till avlastning i vardagen
samtidigt som svarta jobb har blivit vita
och företagandet i servicesektorn har ökat,
vilket till stor del gynnat kvinnor.
Dessa satsningar kommer att fortsätta.
Alliansen jobbar också aktivt med att öka jämställdheten
när det gäller chefspositioner,
representation i statliga styrelser och i statligt ägda bolag.
Resultaten visar att politiken varit effektiv.
Efter att vi ändrat anställningsförfarandet har av samtliga nyanställda myndighetschefer under mandatperioden hälften varit kvinnor.
Vi tänker fortsätta vara tydliga med att dagens situation inte är godtagbar
och att fler kvinnor behövs på ledande befattningar.
Det finns dock fortfarande oacceptabla skillnader mellan mäns och kvinnors möjligheter på svensk arbetsmarknad.
Kvinnor uttrycker oftare än män att de tvingas acceptera deltid
eller tvingas ta ett större ansvar för oavlönat hemarbete
. Kvinnor löper högre risk att drabbas av långvarig sjukfrånvaro.
Alliansens initiativ för förstärkt forskning om kvinnors hälsa är en viktig och konkret åtgärd för att på sikt kunna råda bot på detta.
Därtill har kvinnor en kortare tid på arbetsmarknaden.
Det beror bland annat på en lägre faktisk pensionsålder.
Det bidrar till att kvinnor också får lägre pensionsinkomster när de blir äldre.
Den positiva utvecklingen när det gäller kvinnors andel av de nystartade företagen behöver fortsätta.
Det måste bli lika naturligt och attraktivt för kvinnor som män att vara företagare.
Med jobbskatteavdraget
och andra reformer gynnas särskilt löntagare med låga inkomster,
som ofta är kvinnor.
Möjligheten att leva på sin egen lön ökar.
I takt med att kvinnors arbetstid och sysselsättningsgrad ökar,
skapas också ökade förutsättningar för att hemarbetet kan fördelas mer jämlikt
och därmed kan viktiga steg tas mot ett mer jämställt samhälle.
Att öppna offentliga och kvinnodominerade verksamheter för flera olika arbetsgivare
förbättrar kvinnors valmöjligheter på arbetsmarknaden.
Det ger också fler karriärvägar för kvinnor,
såväl medarbetare som chefer, samt möjligheter för kvinnor att skapa och driva företag inom t.ex. vård och omsorg.
Män och kvinnor behandlas och bemöts olika inom vården.
Kvinnor blir oftare feldiagnostiserade och felopererade än män.
De får ofta vänta längre på läkartid.
De har sämre tillgång till vård
och de är också sjukare när de väl får vård.
Ökad jämställdhet
och kvalitet inom vård och omsorg är i hög grad en kunskapsfråga.
Ohälsan bland unga kvinnor är ett stort problem.
Det handlar både om en försämrad fysisk och psykisk hälsa.
En god tillgång till ungdomsmottagningar är nödvändigt,
liksom en förstärkt skolhälsovård.
Den omfattande handlingsplanen mot våld i nära relationer har betytt att det arbetet fått en mer tydlig inriktning. Detta arbete fortsätter.
Regeringens satsning på jämställdhet fortsätter.
Jämställdhetsarbetet i skolor,
insatserna mot våldsutsatta kvinnor
och kampen mot prostitution är några viktiga inslag.
Alliansens familjepolitik tar sin utgångspunkt i barnens möjlighet att utvecklas tillsammans med sina föräldrar.
Då barnens familjesituation ser väldigt olika ut
är det viktigt att familjepolitiken utgår från familjens egen situation.
Barnen i centrum,
valfrihet,
ett ökat ansvarstagande,
mångfald inom förskolan och barnomsorgen
och båda föräldrarnas ansvar för barnen
är nyckelord som sammanfattar Alliansens syn på familjepolitiken.
Sverige har en ambitiös familjepolitik.
Målet är att skapa goda och trygga uppväxtvillkor för barn och ungdomar,
förutsättningar för familjer att få tid tillsammans
och att uppmuntra jämställda familjer.
Alla barn ska ha samma rättigheter
och ges samma chanser att fullt ut forma sina egna liv som vuxna.
Alliansen är övertygad om att föräldrarna själva bäst fattar beslut om den egna vardagen.
Vår tids familjepolitiska utmaningar handlar om att skapa tid för både familjeliv och yrkesliv på lika villkor för både män och kvinnor,
om att ge familjer förutsättningar för tid tillsammans,
och om att ge alla barn ekonomisk
och social trygghet
och förutsättningar för en god relation till båda sina föräldrar.
Därtill måste de offentliga systemen utformas på ett sådant sätt att samhället i första hand stöttar och hjälper
, inte styr och hindrar.
Detta vill vi göra genom att utgå från föräldrarnas centrala betydelse för barnets trygghet
samt behovet av ökad jämställdhet
och större valfrihet för familjerna.
Vi tar nu ytterligare steg för att skapa mer självbestämmande för familjerna
genom stöd
och genom att förenkla familjepolitiken,
göra den mer flexibel
och användbar
för föräldrarna
och inte minst för att förstärka de ekonomiska marginalerna för de föräldrar och barn som har de lägsta ekonomiska marginalerna.
Alliansen vill att föräldrar som är ensamma i sitt föräldraskap ska kunna överlåta en del av föräldrapenningen.
För den som i praktiken är ensamstående,
bör möjligheten att ta del av alla föräldraförsäkringens dagar också införas
. Vi vill också utreda möjligheten för studenter
att låta någon som avstår arbete ta hand om studentens sjuka barn genom att överlåta dagar i den tillfälliga föräldrapenningen.
Dessutom vill vi pröva förutsättningarna för att ge kompensation till föräldrarna om barnomsorgsgarantin inte infrias.
Många barnfamiljer har en utsatt ekonomisk situation;
det gäller inte minst många ensamstående med barn
. Med lite större marginaler kan föräldrars oro för den egna familjens situation minska
och barnens trygghet stärkas.
Plikten att anmäla vård av sjukt barn samma dag som barnet insjuknar tas bort.
Olikbehandlingen av kvinnors graviditetsrelaterade besvär i trygghetssystemen ska analyseras och brister åtgärdas.
Föräldrar ska kunna vara föräldralediga samtidigt, med föräldrapenning, i 30 dagar under barnets första levnadsår.
Nuvarande 10 pappadagar kvarstår.
Det särskilda bidraget för barn inom ramen för bostadsbidraget höjs.
Jämställdhetsbonusen förenklas och förtydligas.
Vårdnadsbidraget görs mer flexibelt
genom att karenstiden förkortas.
Alla föräldrar som separerar ska erbjudas ett samarbetssamtal.
Sverige ska vara ett föregångsland för god miljö
och hållbar utveckling,
både nationellt
och internationellt.
Vi ser allvaret och den globala dimensionen av miljöproblem som klimatutmaningen,
minskande biodiversitet,
miljöfarliga utsläpp
och hotade hav.
Vi måste agera nationellt för att ta vårt ansvar,
men också förstå att globala problem kräver globala svar.
Miljö- och klimatutmaningarna är inte bara hot,
utan kan även användas som en hävstång för tillväxt.
Vår utveckling mot en grönare ekonomi,
med en allt större tjänstesektor
och växande företag inom miljöteknik,
bidrar till miljöarbetet i Sverige
och bidrar genom export till det globala arbetet för världens miljö.
Vi har också ett stort politiskt och folkligt engagemang för en bättre miljö.
Farliga kemikalier och gifter behöver avlägsnas från vår vardag
och vår miljö.
Sverige har framgångsrikt förbjudit kvicksilver.
EU:s kemikalielagstiftning bör skärpas
och EU bör gå före med att förbjuda kvicksilver i produkter som steg på vägen mot en internationell utfasning av kvicksilver.
Sverige ska driva på för en mer effektiv kemikaliepolitik i EU.
Ett aktivt svenskt arbete för giftfria livsmedel
och livsmedel utan hälsofarliga tillsatser ska prioriteras.
En svensk handlingsplan för att identifiera,
begränsa
och fasa ut farliga kemikalier utarbetas.
Alliansens klimatpolitik innebär att Sverige ska visa ledarskap både för vad vi gör hemma
och internationellt.
Med nationella åtgärder
kan Sverige visa väg för den omställning som är nödvändig runt om i världen.
Vi har kraftigt höjt ambitionen för att minska utsläppen i Sverige
Redan till år 2020 ska utsläppen för Sverige ha minskat med 40 procent.
Det är det mest ambitiösa målet inom EU.
Klimatutmaningen är global och måste därför mötas globalt.
Med 99,8 procent av koldioxidutsläppen utanför Sveriges gränser är samarbete över gränserna helt avgörande för att på allvar minska utsläppen.
Därför krävs ett ambitiöst och bindande globalt klimatavtal.
Köpenhamnsmötet 2009 var en besvikelse.
Sverige ska dock fortsätta att driva på för att få ett klimatavtal till stånd som klarar målet om att begränsa temperaturökningen till två grader jämfört med förindustriell nivå.
Den nya överenskommelsen behöver ange mer kraftfulla utsläppsminskningar,
omfatta fler växthusgaser
och fler länder än nuvarande överenskommelse.
EU har beslutat att gå från 20 till 30 procent som en del av en internationell överenskommelse.
EU bör utveckla en plan för hur 30procentsmålet ska nås
som gäller alla medlemsländer.
Sverige ska verka för att EU:s alla medlemsländer inför en nationell koldioxidskatt
genom att sprida det goda svenska exemplet.
De rika länderna behöver gå före.
Sverige och EU skall fortsatt vara pådrivande
för ett sådant klimatavtal.
Samtidigt ska vi söka samarbete både för att inspirera andra länder att i samarbete
minska klimatpåverkan
och initiera långsiktigt strategiskt arbete
med utvecklingsländer
för överföring av grön teknik,
investeringar,
anpassningsåtgärder
och skydd av skog.
Sveriges klimatbistånd ska utvecklas
och arbetet med att klimatsäkra biståndet fortsätter.
Stödet till klimatinvesteringar
och tekniköverföring till utvecklingsländerna utökas.
De rika länderna har ett särskilt ansvar
för att finansiera anpassningsåtgärder
. Särskilt stöd behöver ges till de utvecklingsländer som minst av alla har orsakat problemen,
men drabbas hårdast.
Det behövs länder som går före
och visar att det går att minska utsläppen
samtidigt som goda förutsättningar skapas för tillväxt
och välfärd.
Endast om vi vidtar åtgärder på hemmaplan
blir vi trovärdiga som engagerad aktör i internationella förhandlingar.
Vi har tekniskt kunnande
och företag som är vana vid miljötänkande.
Sverige visar ledarskap genom en ambitiös klimat-
och energipolitik
med klimatmål som är högre än vad som följer av internationella överenskommelser.
Dessa mål ska förverkligas genom kostnadseffektiva åtgärder för att minska utsläppen både nationellt
och internationellt.
Sverige ska fortsätta driva på för att få ett klimatavtal till stånd
som klarar målet om att begränsa temperaturökningen till två grader jämfört med förindustriell nivå.
Klimatinvesteringarna i andra länder utökas.
Sverige behöver bra,
billig
och klimatvänlig energi.
För det krävs långsiktiga spelregler för energiproduktionen.
Alliansen har presenterat en offensiv och ambitiös samlad klimat-
och energipolitik
som förenar ekologisk hållbarhet,
konkurrenskraft
och försörjningstrygghet.
Våra mål till 2020 är, utöver att minska utsläppen av klimatgaser med 40 procent,
att hälften av energiproduktionen ska vara förnybar,
att vi ska ha 10 procent förnybar energi i transportsektorn
och att energianvändningen ska effektiviseras med 20 procent.
För att minska sårbarheten
och öka försörjningstryggheten
vill Alliansen att ett tredje ben utvecklas för elförsörjningen
och därigenom minska beroendet av kärnkraft
och vattenkraft.
För att åstadkomma detta måste kraftvärme,
vindkraft
och övrig förnybar kraftproduktion
tillsammans svara för en betydande del av elproduktionen.
Kärnkraften medför mycket låga utsläpp av växthusgaser
och kommer att vara en viktig del av svensk elproduktion under överskådlig tid.
Därför ska befintliga reaktorer kunna effekthöjas
och ersättas av nya,
men några statliga subventioner kommer inte att ges.
Vattenkraften kommer även fortsättningsvis att svara för en bärande del den svenska elproduktionen.
Koldioxidskatter
och energiskatter är fortsatt viktiga styrmedel.
Det är viktigt att ökade intäkter från klimatskatter och avgifter inte leder till ett totalt högre skattetryck.
Under mandatperioden har regeringen sänkt skatten på arbete
och höjt skatter inom miljöområdet.
Alliansregeringen har i klimatpropositionen presenterat en samlad strategi för skatteändringar på energi- och miljöområdet som träder i kraft 2011, 2013 och 2015.
Dessa aviserade skatteändringar ligger fast.
En kontrollstation för att analysera energibalans,
kostnader
och klimatpåverkan ska genomföras 2015.
Vår bedömning är att redan vidtagna och beslutade åtgärder räcker de närmaste åren för att nå klimatmålen.
Därför anser Alliansen att koldioxidskatten inte behöver höjas den kommande mandatperioden
utöver den årliga justeringen med konsumentprisindex.
Arbetet med effektivare energianvändning fortsätter.
Alla transportslag, såväl flyget
som sjöfarten,
bör bära sina kostnader för koldioxidutsläpp.
EU har beslutat att flyget ska in i EU:s utsläppshandel.
Vi vill att även sjöfartens utsläpp inkluderas i en framtida internationell klimatregim.
En bärande del i Alliansens politik för att öka andelen förnybar elproduktion är den höjda ambitionsnivån i elcertifikatsystemet.
Ett nytt mål om 25 TWh har satts för 2020.
Samtidigt är det viktigt att kontinuerligt analysera den framtida kostnadsutvecklingen för elcertifikaten
och utformningen av insatser för att motverka risken för eventuellt kraftigt höjda kostnader.
Alliansen kommer om det behövs att vidta lämpliga åtgärder för att hålla kostnaderna för konsumenterna nere.
Tillståndsprocesserna för både ny energiproduktion
och kraftnät måste fortsätta att förenklas och förkortas.
Med Alliansens politik kommer Sverige att få ett överskott av kolsnål el.
Det kommer att hålla nere de svenska elpriserna
samtidigt som ökad export av kolsnål el från Sverige till Europa ersätter kolkraft och minskar klimatutsläppen
. Vi vill skapa en gemensam nordisk
och europeisk elmarknad
där konsumenterna kan köpa el från flera producenter.
Det kräver fler förbindelser med omvärlden.
Alliansregeringen har också satt upp som en långsiktig prioritering att Sverige år 2030 bör ha en fordonsflotta som är oberoende av fossila bränslen.
Alliansens miljöbilspremie ledde till en rivstart för miljöbilsutvecklingen
och nya miljöbilar är även fortsatt skattebefriade under fem år.
Nu krävs ytterligare utvecklade ekonomiska styrmedel och andra stimulanser.
Sverige ska verka för ökade krav
och bindande EU-regler för personbilars utsläpp.
Den nationella miljöbilsdefinitionen ska skärpas.
Satsningar pågår på pilotanläggningar för nästa generations biodrivmedel.
Konsumenter bör stimuleras att teknikneutralt välja miljöalternativ.
Klimatarbetet handlar ofta om stora globala överenskommelser,
men även på lokal nivå kan viktiga insatser göras
. Stadsplanering kan underlätta de mest miljövänliga transportalternativen,
såsom cykel
och kollektivtrafik.
Nya stadsdelar bör planeras för hållbara transportlösningar baserade på modern kollektivtrafik.
För oss är enskilda människors möjlighet att bidra till en bättre miljö viktig;
det ska vara lätt att göra rätt.
Vår utveckling mot en grönare ekonomi,
med en allt större tjänstesektor
och växande företag inom miljöteknik,
minskar utsläppen nationellt
och bidrar genom export till att minska utsläppen globalt.
De statliga satsningarna på miljöteknik vidareutvecklas.
Sverige är en föregångare för ett mer miljöanpassat byggande
och boende.
Satsningen på hållbara städer har bidragit till detta.
För att stödja utvecklingen av nästa generations teknik,
som ännu inte är fullt ut konkurrenskraftig,
behövs kompletterande stöd
och ambitiös energiforskning.
Den svenska miljöbilsdefinitionen skärps stegvis.
Sverige ska verka för bindande utsläppskrav på personbilar i EU.
En ny supermiljöbilspremie om 40 000 kronor per bil införs för de bilar som släpper ut allra minst koldioxid.
Ett nationellt demonstrationsprogram för utveckling av elbilar
och laddhybrider genomförs.
Den högsta tillåtna inblandningen av etanol i bensin utökas till 10 procent
och av FAME i diesel till 7 procent.
Andelen skattebefriad låginblandad etanol
och FAME utökas till 6,5 procent respektive 5 procent.
De statliga satsningarna på energiforskning förlängs.
Ytterligare insatser görs för att stimulera utvecklingen av solceller
och solvärme.
Satsningen Hållbara städer fortsätter.
De statliga insatserna för miljödriven näringsutveckling vidareutvecklas
och en bred nationell miljöteknikstrategi tas fram.
Stimulansen med nedsatt förmånsvärde för elbilar,
laddhybrider
och gasfordon fortsätter.
Årtionden av överutnyttjande har inneburit att våra vatten är hårt pressade.
En framgångsrik miljöpolitik
behöver skydda och bevara de livsviktiga ekosystem som finns i hav, sjöar och vattendrag.
Östersjön är ett känsligt innanhav.
För att rädda Östersjöns, och även Västerhavets, marina miljö
krävs att alla berörda länder samverkar.
Genom samarbete kring stärkt beredskap till sjöss
och minskad övergödning
bidrar EU:s östersjöstrategi
till att rädda Östersjön.
Det är avgörande för Östersjöns framtid
att samarbetet inom EU välkomnas och utnyttjas av Sverige.
Östersjön ska bli ett pilotområde inom EU,
där länderna enas om en gemensam syn på förvaltningen av Östersjöns resurser.
Alliansregeringen har satsat en havsmiljömiljard under mandatperioden
Denna satsning fortsätter.
Alliansen vill också införa ekonomiska styrmedel s
om minskar utsläpp av fosfor och kväve.
För att värna haven
behöver också fler våtmarker anläggas
för att bidra till rening av vatten
och dessutom för att skapa viktiga artrika miljöer.
Alltför många fiskbestånd är överfiskade.
EU:s fiskepolitik måste förändras till att bygga på långsiktigt hållbara fiskebestånd.
Det är en förutsättning för att också ha en hållbar fiskenäring
som kan bidra till sysselsättning
och att hålla våra kuster levande.
Vi behöver stoppa otillåten bottentrålning i skyddade miljöer
genom ökad kontroll
och skärpta sanktioner.
Insatserna ska öka för att identifiera och sanera källor till kadmium och PCB,
förbättra sjösäkerheten på Östersjön
och stärka beredskapen för oljeutsläpp.
Trots förbud mot oljeutsläpp sker varje år flera hundra medvetna och illegala utsläpp i Östersjön.
Vi vill se skärpta straff
och tydliga ansvarsregler för oljeutsläpp.
Vi vill pröva möjligheten att märka olja med DNA, så att utsläppen kan spåras.
För att undvika stora miljökatastrofer säger vi nej till oljeborrning i Östersjön.
Incitamenten för fartyg att minska utsläppen av kväve och svaveloxider ska utvecklas.
Sverige ska driva på inom EU
så att den gemensamma jordbrukspolitiken uppmuntrar till ett mer miljövänligt jordbruk.
EU:s jordbruksbudget behöver i mycket större utsträckning inriktas på att uppmuntra miljövänligt jordbruk
och miljöförebyggande
åtgärder som exempelvis minskar övergödning.
Satsningen på havsmiljö fortsätter
genom att en havsmiljard avsätts för mandatperioden 2010-2014.
Väl fungerande nationalparker,
naturreservat
och biotopskyddsområden
utgör basen i det formella skyddet av värdefulla naturområden,
och kommer tillsammans med en ökad användning av naturvårdsavtal
vara en fortsatt viktig del av svensk naturvård.
Ytterligare värdefulla områden med hög kvalitet ska ges ett långsiktigt skydd och förvaltas väl.
Ambitionen är fortsatt att skydda olika slags skogstyper,
från fjällnära skog
och gammelskogar
till artrik ädellövskog i Syd- och Mellansverige.
Alliansregeringens beslut att överföra 100 000 hektar produktiv skogsmark från Sveaskog till staten
för att användas som ersättningsmark
bidrar kraftfullt till att vi ska nå miljökvalitetsmålet Levande skogar.
De jämställda skogspolitiska produktions-
och miljömålen ligger fast.
Vi vill därför samla skogsnäring, naturvårdsorganisationer och forskning till dialog med syftet att utveckla det hållbara brukandet
Arbetet ska ske i samarbete med markägare och andra berörda.
Statlig mark ska även fortsättningsvis kunna användas i skyddsarbetet enligt den metod som använts under mandatperioden.
Den tätortsnära naturen är viktig för den biologiska mångfalden
och friluftslivet.
Satsningen på lokala naturvårdsinsatser ska fortsätta.
Alliansens åtgärdsprogram för att skydda hotade arter fortsätter.
Jakt och viltvård har en viktig uppgift att fylla i förvaltningen av våra viltstammar.
Grunden är lokalt engagemang och delaktighet.
Jakten ska vara långsiktigt hållbar utifrån den resurs viltstammarna utgör.
Rovdjuren har en given plats i vår natur
och Alliansen vill fortsätta att utveckla en lokal förvaltning av rovdjuren
för att öka förtroendet för rovdjurspolitiken.
Älgförvaltningen ska förenklas
och utgå från lokal samverkan.
Ytterligare värdefulla skogsområden,
allt från fjällnära skog
och gammelskogar
till artrik ädellövskog i Syd- och Mellansverige, ges ett långsiktigt skydd och förvaltas väl.
Sverige ska vara en stark röst för fred,
frihet
och försoning
- både i Europa
och i världen i dess helhet.
Vi ska främja demokrati,
mänskliga rättigheter,
folkrätt
och hållbar utveckling
med målet att omvandla förtryck till frihet,
fattigdom till utveckling
och resursslöseri till hållbar utveckling.
Med en klar och tydlig utrikespolitik har Sveriges röst fått ny kraft.
Vi vill fortsätta att stärka samarbetet och samhörigheten med våra nordiska
och baltiska grannar.
Tillsammans är vi den nionde starkaste ekonomin i världen.
Vi står inför gemensamma utmaningar när det gäller såväl miljö
som säkerhet.
Den Europeiska Unionen är det viktigaste fredsprojektet i vår del av världen.
Vi får inte sväva på målet när det gäller det europeiska samarbetets avgörande betydelse
också för vår egen framtida fred
och välfärd.
Därför vill vi att Sverige ska tillhöra kärnan i det europeiska samarbetet.
Vi vill fortsätta ett aktivt svenskt engagemang varhelst de europeiska besluten fattas
Vi strävar efter en bred uppslutning i alla delar av vårt samhälle bakom en stark europeisk samarbetspolitik.
I vårt Europa skall besluten fattas så nära medborgarna som möjligt.
Vi vill ha ett öppet Europa som välkomnar nya medlemmar.
Genom att uppfylla kraven för medlemskap stärker de freden,
friheten
och försoningen i vår del av världen.
De blir en del av en öppen och demokratisk gemenskap
och bidrar till Europas utveckling.
Vi vill bygga ut grannskapspolitiken,
inte minst det Östliga Partnerskapet.
Vi vill stärka den gemensamma utrikes
- och säkerhetspolitiken.
Europa skall vara en stark kraft för fred
och en stark röst för frihet i världen.
Sverige skall fortsätta att aktivt vara med och forma denna politik.
Solidariteten mellan Europas länder blir allt viktigare
inför nya utmaningar och möjliga hot.
Samarbete ger säkerhet.
Samarbetet mellan Europas länder
gav stabilitet under finanskrisen.
Den ekonomiska situationen är nu bättre
men utmaningar kvarstår.
Bristande ansvar för offentliga finanser hotar återhämtningen i Europa.
Ett eventuellt framtida svenskt inträde i valutaunionen måste föregås av en folkomröstning
Tidpunkten för en sådan måste beslutas av riksdagen.
En folkomröstning bör genomföras först efter en bred diskussion
där för- och nackdelar på nytt prövas i ljuset av bland annat erfarenheter och utveckling i länderna i och utanför eurosamarbetet.
Vi vill att Sverige ska vara en stark röst för mänskliga rättigheter
och demokrati i utrikespolitiken.
Inte minst arbetet med att agera för yttrande-
och religionsfriheten behöver stärkas ytterligare.
En bättre värld måste vara en värld som ger kvinnor bättre möjligheter.
Kampen för ökad jämställdhet
är en av vår tids viktigaste demokratiska utmaningar.
Stödet för ett starkt och väl fungerande Förenta nationerna är en hörnsten i svensk utrikespolitik.
Det närmast universella medlemskapet i FN ger organisationen en stark legitimitet.
Vi vill både enskilt
och genom EU
arbeta för ett stärkt och reformerat FN
som kan hantera framtidens globala utmaningar.
Sverige ska vara pådrivande i de diskussioner som förs om reformeringen av såväl säkerhetsrådet
som FN i stort.
En av de viktigare frågorna framöver är att implementera den skyddsskyldighet som FN:s medlemsländer slog fast redan 2005.
Den folkrättsliga principen innebär att stater är skyldiga att skydda sin befolkning
och att omvärlden har en skyldighet att ingripa när stater brister i att uppfylla det.
Vi är övertygade om att en friare värld
också blir en fredligare värld.
Aktivt arbete mot förtryck och för frihet
är arbete också för fred och försoning.
Vårt Europa skall vara ett hopp om frihet för världens förtryckta.
Sverige ska vara en stark röst i arbetet för mänskliga rättigheter,
t.ex. genom att, när det krävs, förespråka s.k. smarta sanktioner som drabbar regimen men inte folket i auktoritära länder.
Vi vill att det nya ekonomiska samarbetet inom G20 bättre skall representera alla stater, både stora som små.
Öppna samhällen med öppna ekonomier ger möjligheter inte bara till individers frihet
utan också för fler människor att lämna fattigdom och underutveckling.
Vi vill ha ett Europa som står på globaliseringens sida
mot murar, restriktioner och fördomar.
Den fria handeln
och det öppna samarbetet måste få fortsätta att lyfta människor över hela världen mot en bättre framtid
och skapa en mer hållbar hushållning av resurser.
Alliansen kommer även framöver driva en ambitiös nedrustningspolitik
Vi vill fortsätta arbetet för en värld utan kärnvapen.
Att minska och på sikt få bort s k taktiska kärnvapen är speciellt viktigt också i vår del av Europa.
Vi vill diskutera insatser för öppenhet
och rustningskontroll också i Europa.
Vi måste aktivt motarbeta ytterligare spridning av massförstörelsevapen.
Internet är en allt viktigare del av vår värld.
Mobila kommunikationer har skapat revolutionerande nya möjligheter.
Vårt Sverige skall vara en ledande kraft för såväl friheten
på som säkerheten för nätet.
Utvecklingspolitiken ska bekämpa fattigdom
och främja frihet,
demokrati,
mänskliga rättigheter
och miljömässigt,
socialt
och ekonomiskt hållbar utveckling i samarbetsländerna.
Vi vill skapa ett generöst, effektivt och öppet bistånd.
Alliansen har koncentrerat Sveriges bilaterala utvecklingssamarbete
– från ett 70-tal samarbetsländer till cirka 30.
Det har skapat förutsättningar för mer fokuserade insatser
som kännetecknas av kvalitet och mätbara resultat.
Tydliga tematiska prioriteringar till stöd för demokrati
och mänskliga rättigheter,
miljö och klimat,
samt jämställdhet
och kvinnors roll i utvecklingen har slagits fast.
Varje år under mandatperioden har biståndet uppgått till 1 procent av BNI.
Under nästa mandatperiod vill vi ytterligare intensifiera vårt arbete för att Sverige bättre ska kunna bidra till att millenniemålen ska kunna nås 2015
Arbetet för en tryggad livsmedelsförsörjning för alla människor
och ansträngningarna för att bekämpa hunger måste fortsatt stå högt på utvecklingsagendan.
Ansträngningar för barns
och kvinnors hälsa och utveckling måste stärkas.
Sverige ska fortsätta ha en ambitiös utvecklingspolitik
och ett generöst bistånd.
Reformeringen av biståndet ska fortsätta,
för att möjliggöra en kraftsamling framförallt till jordens allra fattigaste.
Vi bör också höja effektiviteten
och transparensen
och öka fokuseringen inom det multilaterala biståndet.
Denna del av biståndet utvärderas utifrån de övergripande målen för biståndet.
En god samverkan bör ske mellan de insatser som görs på biståndsområdet
och våra fredsskapande och fredsbevarande internationella insatser,
inte minst i Afghanistan,
men det är viktigt att upprätthålla en ändamålsenlig uppdelning mellan säkerhetsfrämjande insatser
och utvecklingssamarbete,
så att de civila
och militära rollerna hålls isär.
Det civila samhällets organisationer har en viktig roll att spela inom biståndet.
Denna roll ska ytterligare tydliggöras.
Alliansen bibehåller 2011 fokus på de fattigaste länderna och människorna,
särskilt i Afrika.
De tematiska prioriteringarna klimat,
jämställdhet
och demokrati
mänskliga rättigheter ligger fast och förstärks.
Särskilda nya satsningar görs på minskad barnadödlighet,
ungas sysselsättning,
stärkt livsmedelstrygghet
och forskning kring fattigdomens sjukdomar,
för att stärka det svenska bidraget till millenniemålen.
Stödet via det civila samhällets organisationer
samt humanitära insatser för att bistå fattiga i världens kriser prioriteras
inom ramen för det växande utrymmet i biståndsbudgeten för 2011.
En politik för global utveckling
utvecklas på EU-nivå för att hindra att EU agerar på ett sätt som motverkar utveckling
EUs medlemsländer ska ta sitt ansvar för att nå milleniemålen
och leva upp till sina åtaganden.
Ett kontrakt skapas mellan staten och intresserade organisationer
för att markera och förtydliga de enskilda organisationernas roll i utvecklingsarbetet.
Biståndet för 2011 uppgår till 35 miljarder kronor, vilket motsvarar en procent av BNI.
En satsning genomförs för världens barn och unga,
med fokus bland annat på barns hälsa
och utbildning
samt ungas sysselsättning
och företagande.
Stödet till humanitära insatser för att bistå fattiga i världens kriser ökar.
Anslaget till det civila samhällets organisationer för biståndsinsatser ökar,
bland annat som en del av den riktade satsningen på barn och unga.
Sverige ska ha ett tillgängligt,
användbart
och flexibelt försvar
som enskilt
och tillsammans med andra kan trygga vårt lands frihet och oberoende.
Försvarets styrka måste utvecklas i takt med de krav som ställs i form av läget i vår omvärld
och arten och omfattningen av de internationella uppdrag som Sverige åtar sig,
inom ramen för Europeiska Unionens
och det internationella samfundets insatser
för fred
och stabilitet i världen.
För att åstadkomma detta har Alliansen genomfört en av de mest omfattande försvarsreformerna någonsin,
som höjer landets försvarsförmåga genom att skapa en försvarsmakt med kraftigt ökad tillgänglighet
och användbarhet.
Ett nytt närområdesperspektiv har tillförts försvarspolitiken.
En insatsorganisation med stående och kontrakterade förband skapas
för insatser i landet,
i närområdet
och internationellt.
Den nya insatsorganisationen om cirka 50 000 personer ska vara på plats under 2014.
Hemvärnet utvecklas till nationella skyddsstyrkor.
De har en central roll i det svenska försvaret
– deras roll och förmåga kommer att öka.
Försvarsmaktens personalförsörjning kommer att baseras på frivillig rekrytering
och göras könsneutral.
Värnpliktslagen tillämpas inte om inte försvarsberedskapen så kräver.
För att öka användbarheten
och flexibiliteten
överförs resurser från stöd och kringverksamheter till förbandsverksamhet.
Insatsorganisationens uppbyggnad sker i den takt som rationaliseringar frigör resurser.
En samlad politik införs till stöd för officerare, soldater och sjömän före, under och efter insats.
Försvarets framtida utveckling kommer att beslutas i nästa inriktningsbeslut, som gäller perioden efter 2015.
Försvarsberedningen ges ett nytt uppdrag som gäller perioden efter 2015.
Inför försvarsbeslutet kommer framtida behov att vägas av och de krav som utvecklingen i vår omvärld ställer studeras.
Omvärldsanalysen ska ta särskild hänsyn till dynamiken i vårt närområde
och Ryssland.
Sverige har ett ansvar för att bidra till fred,
säkerhet
och stabilitet i vår omvärld.
Det är en fråga om internationell solidaritet
och att stödja utsatta människor.
Alliansen har under mandatperioden fördubblat Sveriges förmåga att genomföra internationella insatser med militär personal.
Även de civila insatserna har stärkts.
Genom vår medverkan i Nordic Battle Group (NBG), en av EU:s två snabbinsatsstyrkor
, tar Sverige ansvar för fred
och säkerhet
i och utanför vårt närområde.
Sverige deltar med fredsbevarande styrkor i Afghanistan på den afghanska regeringens inbjudan
, tillsammans med över 40 länder och med mandat från FN.
Att lämna Afghanistan innan landet med egna resurser kan ansvara för säkerheten skulle medföra en kraftigt försämrad säkerhetssituation,
med risk för nya konflikter som snabbt skulle kunna sprida sig.
Det skulle riskera de civila insatserna i Afghanistan.
Det svenska engagemanget är långsiktigt och brett,
och handlar om såväl bistånd,
insatser för demokrati
och mänskliga rättigheter
som om militär närvaro.
Helheten är viktig för att göra skillnad.
I Afghanistan, liksom i andra konfliktområden, är kvinnors utsatthet särskilt stor
och deras medverkan extra nödvändig för att skapa långsiktig fred.
Sverige ska stödja nationella
och lokala organisationer, aktörer
samt åtgärder och initiativ som verkar för att genomföra FN:s resolution 1325
om kvinnors deltagande i alla delar i konfliktlösningens faser.
Omställningen till det nya försvaret prioriteras högt under nästa mandatperiod.
Sverige ska leda NBG 2011
och ska ha ambitionen att även åta sig ledarskapet för NBG 2014.
Vårt engagemang i Afghanistan ska vara långsiktigt.
Vi vill öka de civila ansträngningarna i Afghanistan.
Ett öppet och tolerant samhälle byggs på tydliga värden,
där vi skiljer rätt från fel,
visar tolerans för olikheter
och ger utrymme för människor att växa
och ställer upp för den som är utsatt och i nöd.
Styrkan i dessa goda värden uppstår inte i ett tomrum. Samhällsbyggandet utförs varje dag av de människor som deltar i och utgör civilsamhället,
med dess breda spektrum av frivilliga och ideella föreningar och verksamheter.
Dessutom är föreningslivet en mötesplats där kontakter främjas
och tillit skapas,
vilket är en av grunderna för välstånd i samhället.
Tack vare civilsamhällets frihet och egenvärde har denna tradition en stark ställning och stor betydelse i samhället.
Alliansen vill se en fortsatt uppmuntran av de ideella krafterna i det civila samhället
som grund för vår öppna och toleranta demokrati.
Samhället är större än staten.
Föreningar, idrottsklubbar, hjälporganisationer, socialt engagerade föreningar och trossamfund tillhör det civila samhället
och måste få utvecklas i frihet utan statlig styrning
och i enlighet med sin särart.
Det offentliga ska komplettera istället för att konkurrera med den ideella sektorn
och sträva efter att förenkla för engagemang.
Det offentliga ska också uppmuntra,
samarbeta med
och ta vara på till exempel det sociala arbete som många föreningar och samfund bedriver såväl inom
som utom landets gränser.
För att stärka det civila samhället
och för att uppmuntra medborgarnas engagemang
ska avdragsrätt för gåvor till ideella organisationer införas.
Avdragsrätten kommer främst att beröra hjälporganisationer.
Avdragsrätt införs för gåvor till vissa ideella organisationer.
Kulturen ska vara en dynamisk,
utmanande
och obunden kraft
med yttrandefriheten som grund.
Kulturen ger oss en historisk förankring
och verktyg för att möte livets svåra frågor
och moraliska avvägningar.
Med utgångspunkt i kulturens frihet
och egenvärde
vill Alliansen stärka kulturens
och kreativitetens betydelse i samhället.
De ideella krafter som bär upp kulturlivet runt om i landet
är av stor betydelse för kulturen.
Alla människor oavsett bakgrund
och förutsättningar
ska kunna få del av kulturens och skapandets möjligheter.
Ett levande kulturliv präglas såväl av en livaktig amatörkultur
som ett professionellt kulturskapande
i hela landet.
Små barn har ofta en självklar inställning till kultur och skapande.
Denna naturliga skaparlust måste tas till vara och stärkas.
Barns och ungas tillgång till skapande är därför ett särskilt ansvar för kulturpolitiken.
En prioritering för Alliansen är att öka läsandet.
En bred bokutredning tillsätts.
Kulturpolitiken har ett särskilt ansvar för barns och ungas rätt till kultur.
Konstnärer och kulturskapare ska ha rättvisa
och ändamålsenliga förutsättningar
som tar hänsyn till deras speciella arbetsvillkor
och livssituation.
Kulturella och kreativa näringar utvecklas snabbt och får en allt större betydelse.
Vi bär alla ett ansvar för att trygga våra gemensamma minnen.
Ett särskilt ansvar bär våra kulturarvsbärande institutioner,
arkiven,
biblioteken
och museerna.
De frivilliga insatser som görs,
exempelvis av Hembygdsrörelsen i projekt som Hus med historia, är av central betydelse för vården av kulturarvet.
Det kyrkliga kulturarvet utgör en väsentlig del av vår gemensamma historia med betydelse för alla medborgare.
Långsiktiga och tydliga villkor
är en förutsättning för ett fungerande kulturarvsarbete.
Skapande skola utökas till att omfatta hela grundskolan.
Resurser satsas på att renovera Operan
och bygga om Nationalmuseum.
Resurser tillförs för att digitalisera biografer.
Idrotten är vår största folkrörelse.
Över 20 000 föreningar är anslutna till Riksidrottsförbundet och tillsammans samlar de fler än 3,5 miljoner medlemmar.
Vi vill ha en idrottspolitik som syftar till att skapa möjligheter för fler att motionera och idrotta
för att främja en god folkhälsa.
Alliansens idrottspolitik betonar barnperspektivet
och ska bygga vidare på den svenska modellen
med en självständig idrottsrörelse.
Alliansen har tagit initiativ till satsningen ”Idrottslyftet”,
som innebär att svensk idrott tillförts 500 miljoner kronor per år
för att öppna dörrarna till idrotten för fler barn och ungdomar
och få dem att vilja fortsätta idrotta högre upp i åldrarna.
Människor med funktionsnedsättningar ska ges förbättrade möjligheter att idrotta.
Genom att till stora delar ersätta idrottens bidrag från AB Svenska Spel, med en fast finansiering över statsbudgeten,
har Alliansen mött idrottens önskan om ett stabilt och långsiktigt finansieringssystem.
Idrottsrörelsen är därmed inte beroende av tillfälliga upp- och nedgångar av Svenska Spels vinster.
Inom ramen för det ökade statsanslaget, som nu uppgår till drygt 1,2 miljarder kronor
, möjliggörs ökade satsningar på bland annat idrottens antidopningsverksamhet,
idrottsforskning
samt uppbyggnad av ett nationellt kompetenscentrum för internationella idrottsevenemang.
500 miljoner kronor per år tillförs svensk idrott.
Utgångspunkter för Alliansens politik
Alliansen sätter människan i centrum.
Vår politik syftar till att bygga ett samhälle som tar tillvara varje människas förmåga.
Där alla får förutsättningar att växa och skapa,
och där vi gemensamt skapar trygghet och sammanhållning.
Alla behövs i bygget av ett ännu bättre Sverige.
***
En politik som sätter människan i centrum måste fokusera på jobben.
Genom arbete får människor möjlighet att förverkliga sina drömmar och nå sina mål.
Ett jobb ger trygghet och makt över vardagen, men också gemenskap och en känsla av att vara behövd.
Utan fler som jobbar kan vi inte heller säkra vår gemensamma välfärd.
Sedan 2006 har 300 000 fler människor fått ett jobb att gå till.
Samtidigt har närmare 200 000 människor lämnat utanför skapet under Alliansregeringens tid.
Vi vill att ännu fler ska få vara en del av den samhörighet som ett jobb ger.
Alliansen har satt upp ett jobbmål.
Vi vill att över fem miljoner människor ska ha ett jobb att gå till år 2020.
Med en ambitiös politik för företagande och innovationer kan jobben bli fler och komma fler till del.
Jobb skapas av företag som startar, växer och anställer.
Det skapar också grunden för fler jobb i offentlig sektor.
Vi tar ansvar för att det är ordning och reda i ekonomin.
Det är en förutsättning för all vår politik, och för att Sverige ska fortsätta stå starkt.
Det finns länder i vår närhet som nu bär de tunga konsekvenserna av en politik som har lovat allt till alla.
Sverige är ett öppet och handelsberoende land.
Det betyder att också vi känt av den utdragna lågkonjunkturen i världen, men vi har inte drabbats i samma utsträckning som många andra.
Tack vare att vi hade sparat i ladorna och gick in i krisen med överskott i ekonomin har vi kunnat investera i jobben under krisåren.
Det har gjort att jobben har blivit fler
samtidigt som vi har kunnat öka resurserna till sjukvården, skolan och annat som är vårt gemensamma.
Stora utmaningar ligger framför oss inför nästa mandatperiod.
Vi ser att lågkonjunkturen håller i sig runt om i världen.
Sverige har begränsad draghjälp från omvärlden.
Många länders stora skulder ökar sårbarheten vid nedgångar i ekonomin eller en ny kris.
Konflikterna i Ukraina och Mellanöstern orsakar svåra lidanden för befolkningen i de länderna, men riskerar också att ytterligare försvaga den internationella ekonomin.
Sverige är och ska vara ett öppet land som tar stort humanitärt ansvar.
Många människor söker skydd hos oss från krig och förföljelser.
Det berikar vårt land både kulturellt och ekonomiskt.
I denna omvärldsmiljö för Alliansen Sverige framåt.
Vi kommer att fortsätta stärka våra ekonomiska skyddsvallar
och arbeta för att nå vårt jobbmål.
Vi rustar oss för att möta ett skärpt säkerhetspolitiskt läge.
Vi vill göra viktiga investeringar i bland annat mer kunskap i skolan
och bättre och utbyggd infrastruktur för att fortsätta knyta ihop vårt land.
Då krävs en ansvarsfull politik.
Alliansen står för ordning och reda och för fortsatt stabila of fentliga finanser.
Det är grunden för vår jobbpolitik.
Om det skulle skapas oro för att statens finanser inte är i ordning finns det risk att företag inte vågar investera och anställa.
Då stiger räntorna och jobben blir färre.
Och det är jobben som är grunden för hela vår välfärd.
Därför måste vi värna överskottsmålet, liksom det finanspolitiska ramverket i övrigt.
Under kommande mandatperiod måste alla reformer finansieras krona för krona.
Det kommer dessutom att krävas budgetförstärkningar, genom både skattehöjningar och utgiftsminskningar
– men vi kommer inte att höja skatterna på arbete
och företagande,
och vi kommer inte heller att göra besparingar i välfärden.
Jobben blir fler när fler människor vill arbeta,
när fler företag startar och växer och när arbetsgivare vågar anställa.
Utan idéer, innovationer och entreprenörer stannar Sverige.
Med goda villkor för företagande och entreprenörskap kan fler människor få ett jobb att gå till.
Alliansen har gjort det mer lönsamt att driva företag.
Vi har minskat krånglet för företagare och entreprenörer.
Under nästa mandatperiod vill vi fortsätta att stärka villkoren för entreprenörskap,
forskning och utveckling så att jobben fortsätter bli fler och vår starka reallöneutveckling kan fortsätta.
Drivkrafter för jobb och goda villkor för företagande kan aldrig ersättas av arbetsmarknadspolitik, platser och program.
Alliansen har satt upp ett jobbmål.
Över fem miljoner människor ska ha ett jobb att gå till år 2020.
När vi antog jobbmålet konstaterade vi att målet ska nås genom att jobben blir 350 000 fler.
Vårt mål går bara att nå genom att jobben blir fler – inte genom fler förtidspensioneringar och ökat utanförskap.
Fler jobb är grunden för att vår ekonomi kan fortsätta växa
och för att vi kan fortsätta ha hög kvalitet i välfärden.
Fler jobb för både kvinnor och män är också grunden för ett mer jämställt Sverige.
Utan fler jobb kan vi inte fortsätta investera i skolan
och infrastrukturen
För att Sverige ska stå starkt krävs en fortsatt Allianspolitik.
Vi vill hålla kvar Sverige på arbetslinjen.
Alliansen vill rivstarta Sverigebygget.
Det är våra samlade förslag för att knyta ihop Sverige och göra det möjligt för människor och företag att bo och verka i hela landet.
Stora satsningar på ny stambana för höghastighetståg, reformer för mindre byggkrångel, utbyggd kollektivtrafik och förbättrad infrastruktur i hela Sverige gör så att vårt land kan fortsätta växa.
Tack vare Alliansregeringens redan genomförda reformer har bostadsbyggandet tagit fart.
Sverigebygget förstärker bostadsbyggandet och skapar förutsättningar för ytterligare 50 000 bostäder till 2020 och lägger grund för uppåt 20 000 nya byggjobb varje år.
Därmed beräknas 300 000 nya bostäder byggas till 2020.
När det blir lättare att pendla eller flytta till ett nytt jobb kommer också arbetsmarknaden att fungera bättre.
En bra utbildning, med fokus på mer kunskap och lärande, ger våra barn en bra start i livet och hjälper till att utjämna livschanser.
Alliansen vill ytterligare stärka skolan.
Vi vill ha mer ordning och reda,
tidigare och tydligare uppföljning
och mer stöd till de barn och ungdomar som inte når målen så att de får en bättre chans att komma ikapp.
Alla elever ska få mer undervisningstid med sina lärare.
Så får varje barn bra förutsättningar att gå ut i vuxenlivet.
Vi fokuserar särskilt på de barn och ungdomar som kommit till Sverige från andra länder och som snabbt behöver lära sig svenska.
Det är viktigt att utbildningssystemet är anpassat till de behov som finns på arbetsmarknaden, genom både lärlingssystem, yrkesutbildningar och en högre utbildning av bra kvalitet.
Alliansens jobbmål kräver att vi fortsätter stärka arbetskraften och fortsätter hjälpa dem som står långt från arbetsmarknaden att få ett jobb.
Vi har sett till att de människor som tidigare gömdes undan i utanförskap nu får hjälp och stöd för att komma tillbaka.
Det arbetet måste fortsätta.
Fler som idag står långt från arbetsmarknaden ska få jobb, genom utbildningsinsatser, subventionerade anställningar och andra aktiva stöd.
Om jobben ska fortsätta bli fler måste vi fortsätta vara öppna gentemot vår omvärld.
Sveriges export motsvarar nästan hälften av vår BNP.
Alliansen vill underlätta för handel, riva fler handelshinder och
stärka företagens exportmöjligheter.
Vi vill också fortsätta vara öppna för att människor genom arbetskraftsinvandring kommer till Sverige och jobbar.
Det tillför kompetens till vårt land och det gör det enklare för företag att rekrytera.
Vi står emot de krafter som förespråkar protektionism och minskad öppenhet.
***
När fler jobbar blir det mer resurser till välfärden.
Vi har aldrig satsat mer på välfärden än vad vi gör i dag.
Med Alliansen har fler människor fått mer makt över sin vardag.
Vi har kortat köerna i sjukvården,
stärkt valfriheten
och infört en lagstadgad värdegrund i äldreomsorgen.
Under nästa mandatperiod vill vi fortsätta att säkra att människor över hela landet möter en trygg hälso-och sjukvård som håller bra kvalitet.
Vi vill stärka förutsättningarna för människor att leva ett rikt liv också på äldre dagar.
Kvinnor och män ska ha samma förutsättningar och makt att forma samhället och sina egna liv.
Alla barn ska ha trygga uppväxtvillkor.
Vi ska ha goda förutsättningar för familjers frihet och ekonomiska trygghet.
Sverige ska vara ett land som håller ihop.
Hela Sverige ska växa och människor ska kunna leva och jobba i hela vårt land.
Vi vill fortsätta förbättra miljön,
använda våra naturresurser på ett långsiktigt hållbart sätt,
skapa förutsättningar för hållbara transporter
och fortsätta kombinera en växande ekonomi med minskande utsläpp.
De människor som kommer hit från andra länder ska snabbt kunna hitta sin plats i vårt samhälle, genom arbete och språk.
Vi vill lyfta utanförskapsområden och säkerställa att även nya svenskar har förutsättningar att växa av egen kraft.
Vi motarbetar fördomar och hat.
Alla människor ska kunna känna sig delaktiga i vårt samhälle, oavsett religion, etnicitet, sexuell läggning eller kön.
I ett Sverige som håller ihop är människors ideella insatser viktiga.
Vi vill ge goda förutsättningar för frivilliga gemenskaper att genom engagemang och ansvarstagande bidra till samhällsutvecklingen och välfärden.
Människor i Sverige ska kunna känna sig trygga.
Samhället ska reagera mot våld och kränkningar.
De som begår brott ska straffas och
brottsoffer ska få hjälp och stöd.
Alliansen vill skärpa straffen för att markera allvaret i att skada andra människor eller annans egendom.
Vi vill också stärka det brottsförebyggande arbetet bland unga i riskzonen och för dem som riskerar att återfalla i brott.
Polisen ska ha rätt förutsättningar att arbeta med att skapa trygghet och bekämpa brott.
I en orolig omvärld vill vi också satsa på försvaret.
Tröskeln för att angripa Sverige ska vara hög och inget land ska tveka om vår förmåga.
Alliansen vill därför stärka försvaret under nästa mandatperiod.
Alliansen vill att Sverige ska ta ansvar i världen och bidra till att vända förtryck till frihet och fattigdom till framsteg.
***
Sverige står inför ett viktigt vägval.
Valet den 14 september är en folkomröstning om jobben.
Alliansen står för en tydlig arbetslinje som utgår från människan.
Som ger tillväxt,
Sammanhållning
och resurser till vår gemensamma välfärd.
Vi vill ha mer kunskap i skolan
och ett Sverigebygge som ger jobb,
hållbara framtidsinvesteringar
och fler bostäder.
Alliansen står för hög kvalitet och en trygg finansiering av den gemensamma välfärd som vi alla behöver i olika faser av livet.
Vår politik bygger broar till egen försörjning och ger människor frihet att växa av egen kraft och i gemenskap med andra.
Ansvar för ekonomin
Sveriges ekonomi har utvecklats positivt under mandatperioden, trots att de senaste sex åren präglats av den värsta internationella lågkonjunkturen sedan 1930-talet.
Sverige har haft tillväxt, sysselsättningen har fortsatt att öka och vi är det enda land i EU där statsskulden har minskat under krisen.
Den positiva utvecklingen beror på att Alliansregeringen har fört en politik som konsekvent har varit inriktad på att skapa jobb och på att ta långsiktigt ansvar för statens finanser.
Ansvar för statens finanser är en förutsättning för att vi själva ska kunna styra vår framtid.
I överskuldsatta länder över skuggar behovet av statsfinansiell sanering allt annat.
Då drabbas jobben och välfärden.
Tack vare våra starka statsfinanser har Alliansregeringen, till skillnad från de flesta andra länder i vår omvärld, kunnat motverka krisens effekter.
Vi har kunnat satsa på jobben genom sänkta skatter på arbete
och företagande,
genom satsningar på infrastruktur och forskning
och genom mer pengar till välfärden.
Den stimulanspolitik som Alliansregeringen har bedrivit,
tillsammans med våra reformer för att främja jobb,
utbildning och
företagande har varit avgörande för den goda utvecklingen på arbetsmarknaden.
I många länder i EU har jobben blivit färre.
I Sverige har mer än 300 000 nya jobb skapats.
Att slå vakt om, och vid behov stärka, det finanspolitiska ramverket och att vidta åtgärder för ökad ekonomisk stabilitet skapar förutsättningar för att stå emot kriser och för att ge långsiktig trovärdighet för den ekonomiska politiken.
Under den gångna mandatperioden har flera åtgärder vidtagits dels för att stärka det finanspolitiska ramverket, dels för att motverka att den finansiella sektorn blir en källa till ekonomisk instabilitet.
Alliansen står för ordning och reda i ekonomin
och för fort satt stabila offentliga finanser.
Det krävs ansvarstagande de kommande åren för att fortsatt säkra Sveriges starka position.
Det är nödvändigt att finansiera reformer krona för krona.
Under den kommande mandatperioden är bedömningen att det inte finns ett utrymme att sänka skatterna.
Alliansen utställer därför inga vallöften om ofinansierade skattesänkningar.
För att trygga goda skyddsvallar och möjligheten att värna jobb och välfärd när nästa kris kommer bör överskottet i of fentliga finanser nå 1 procent av BNP när resursutnyttjandet är i balans, vilket bedöms vara år 2018.
Den nu liggande prognosen visar att det kommer att krävas budgetförstärkningar på sammanlagt cirka 25 miljarder kronor under nästa mandatperiod.
Utformningen av finanspolitiken bör ta hänsyn till att resursutnyttjandet de närmaste åren är fortsatt lågt.
För att värna jobb och tillväxt bör finanspolitiken därför inte föras i en riktning som håller tillbaka återhämtningen i ekonomin 2014-2016.
Budgetförstärkningar bör genomföras 2017 och 2018 när ekonomin bedöms normaliseras.
Om en ny allvarlig störning drabbar svensk ekonomi och ekonomin hamnar längre från balans bör de budgetförstärkande åtgärderna förskjutas längre fram i tiden.
Omvänt kan budgetförstärkningarna behöva tidigareläggas om återhämtningen sker snabbare.
Alliansen är överens om att budgetförstärkningarna till övervägande del kommer att ske genom intäktsökningar, men det kommer också vara nödvändigt att begränsa utgiftsökningarna framöver.
En viktig utgångspunkt är att budgetförstärkningarna inte ska påverka välfärdens kärnverksamheter.
Inom sjukvård, utbildning och omsorg bör det i stället ske fullt finansierade reformer för att förbättra kvaliteten.
Det är också centralt att budgetförstärkningarna inte sker genom ökad beskattning som slår mot sysselsättningen
och företagsklimatet.
På inkomstsidan bör en rad åtgärder vidtas.
Skatteuttaget från den finansiella sektorn bör öka.
Idag är den finansiella sektorn undantagen från mervärdesskatt i EU-länderna, vilket bidrar till att beskattningen är lägre än för andra delar av näringslivet.
En utgångspunkt bör vara att, på samma sätt som i Danmark, utjämna skatteuttaget genom en viss höj ning av de sociala avgifterna inom den finansiella sektorn.
Det är viktigt att upprätthålla skattesystemets legitimitet.
Idag beskattas den kommersiella fastighetssektorn mindre än andra delar av näringslivet.
Skatteplanering genom paketering av fastigheter kan motverkas.
En utredning tillsätts.
För att ytterligare motverka fusk bör även nivåerna i skatte- och tulltilläggen höjas.
Omställningen av transportsektorn är en viktig del av miljöpolitiken.
Miljöstyrningen bör förstärkas genom en höjning av beskattningen för personbilar och fordon som har särskilt stora utsläpp av växthusgaser.
Ytterligare miljöskatter, såsom kemikalieskatt och skatt på fluorerande växthusgaser, bör införas.
Kväveoxidavgiften bör också göras om till en skatt.
Dessutom avser Alliansen höja skatten på alkohol och tobak i syfte att stärka folkhälsan.
Det är viktigt att föra en ansvarsfull politik som begränsar utgiftsökningarna framöver.
Sysselsättningen ökar för närvarande starkt och Finansdepartementets prognoser visar på en förbättring av arbetsmarknadsläget.
Därmed är det naturligt att anpassa omfattningen av arbetsmarknadsåtgärderna längre fram.
Det bör vidtas åtgärder som långsiktigt minskar ohälsa och sjukfrånvaro.
Det kan till exempel handla om åtgärder för att motverka kvinnors ohälsa och
stärka stödet i arbetet mot psykisk ohälsa.
Det är också centralt att upprätthålla god kostnadskontroll i olika ersättningssystem genom att motverka förekomsten av fusk och överutnyttjande.
Den statliga förvaltningen bör effektiviseras.
Det bör också framgent ske en begränsning av de årliga anslagsökningarna i pris- och löneomräkningssystemet.
För att inte motverka den förstärkning som nu sker av försvaret bör detta område undantas.
Kostnaderna kan också minskas genom att myndigheternas lokalkostnader och lokalisering prövas hårdare.
Jobbmålet – över 5 miljoner i arbete 2020
Sverige byggs starkt genom fler i arbete.
Vårt mål är att alla som vill och kan arbeta ska ha ett jobb att gå till.
Att ha ett arbete och en inkomst ger människor makt över sina liv, liksom en känsla av gemenskap och av att vara behövd.
När vi är många som jobbar hjälps vi åt att skapa mer resurser till det som är gemensamt.
Vi skapar förutsättningar för ett mer jämlikt och jämställt samhälle
och stärker sammanhållningen i vårt land.
Arbetsmarknaden ska rymma även dem som idag står långt ifrån att få ett jobb.
Jobben och kampen mot utanförskapet är fortsatt grunden för Alliansens politik.
När Alliansregeringen tillträdde var utanförskapet rekordstort.
Varje dag förtidspensionerades 140 personer.
Det växande utanförskapet bidrog till att inkomstskillnaderna ökade kraftigt fram till 2006.
Alliansen har återupprättat arbetslinjen.
Grundstenarna i Alliansens politik för fler jobb och mot utanförskapet har varit jobbskatteavdraget som gjort det mer lönsamt att arbeta,
en tydlig politik för ökat företagande
och lägre anställningskostnader,
reformerna av arbetslöshetsförsäkringen och sjukförsäkringen
och en aktiv arbetsmarknadspolitik.
Dessutom har vi, tack vare våra starka statsfinanser, kunnat satsa på bland annat infrastruktur,
forskning och utbildning
och på att hålla uppe hushållens konsumtion genom lågkonjunkturen.
Vi investerar också mer i skolan,
sjukvården och omsorgen än någonsin tidigare.
Den kom munfinansierade sysselsättningen väntas öka med drygt 30 000 personer mellan 2006 och 2014.
Sysselsättningsutvecklingen i välfärden för åren framöver bedöms bli stark.
Vår politik har varit framgångsrik.
Jämfört med 2006 har mer än 300 000 fler personer ett jobb att gå till.
Utanförskapet har minskat med närmare 200 000 personer sedan 2006.
Andelen ungdomar som varken jobbar eller studerar, liksom antalet sjukskrivna och förtidspensionerade har minskat.
Sysselsättningen bland utrikes födda och bland kvinnor har ökat.
Vi har idag högst sysselsättningsgrad och högst arbetskraftsdeltagande i hela EU.
Utmaningarna på svensk arbetsmarknad är dock alltjämt stora.
Arbetet för fler jobb och full sysselsättning behöver därför fortsätta med oförminskad kraft.
Jobben är Sveriges viktigaste framtidsfråga.
Alliansens mål är att över fem miljoner människor ska ha ett arbete år 2020.
.När vi antog jobbmålet konstaterade vi att målet ska nås genom att sysselsättningen ökar med 350 000 personer fram till 2020.
Med 350 000 fler sysselsatta 2020 uppskattas sysselsättningsgraden för personer mellan 20 och 64 år till 82 procent 2020.
Alliansens jobbmål är ambitiöst.
För att målet ska nås måste den jobbskapande politik som bedrivits sedan 2006 ligga fast och en förutsättning är att ingen ny allvarlig störning drabbar den svenska ekonomin.
En tydlig arbetslinje med drivkrafter att arbeta är grunden för en hög och hållbar sysselsättning.
Vi ska föra en fortsatt ansvarsfull politik och en bred kombination av reformer.
Villkoren för entreprenörskap och företagande behöver förbättras för att jobben ska bli fler eftersom det är i företagen – särskilt de små och medelstora företagen – som de nya jobben skapas.
Platser i olika sysselsättningsåtgärder, är viktiga komplement, men kan inte utgöra kärnan i en politik för fler jobb.
Däremot krävs ytterligare insatser och sänkta trösklar in på arbetsmarknaden för personer som idag står långt från arbetsmarknaden, såsom unga, utrikes födda och personer med funktionsnedsättning.
Jobbmålet kommer att vägleda Alliansens reformpolitik inför kommande mandatperiod och fram till 2020.v
VÄRNA ARBETSLINJEN OCH DRIVKRAFTER FÖR JOBB
När det lönar sig att arbeta blir jobben fler
och tillväxtförut sättningarna bättre.
Det är viktigt att de budgetförstärkningar som genomförs inte sker genom ökad beskattning som slår mot sysselsättning
och företagsklimat.
Att skatte- och bidragssystemen ger drivkrafter för att komma i jobb är avgörande för att pressa tillbaka utanförskapet och nå full sysselsättning.
Den viktigaste åtgärden för fler jobb är jobbskatteavdraget.
Många länder använder varianter av jobbskatteavdrag och effekterna är väldokumenterade i forskning.
De steg som tagits i jobbskatteavdraget beräknas ge 120 000 fler jobb.
Jobbskatteavdraget har också varit ett viktigt verktyg för att stötta ekonomin under krisen.
Jobbskatteavdrag ger mest för dem med små och vanliga inkomster.
Här har drivkrafterna att arbeta också störst bety delse för sysselsättningen.
En vanlig LO-familj har fått 4 000 kronor mer i månaden tack vare jobbskatteavdraget.
Jobbskatteavdraget fortsätter att stötta jobbtillväxten under åren framöver.
Vi kommer inte att försämra jobbskatteavdraget.
SVERIGEBYGGET FÖR JOBB OCH TILLVÄXT, INFRASTRUKTUR OCH BOSTÄDER
Sverige knyts samman av vägar och järnvägar.
Fungerande kommunikationer är viktiga för jobb och hållbar tillväxt i hela landet.
Alliansen vill göra historiska och långsiktiga satsningar på järnväg och väg,
på utbyggd kollektivtrafik och
minskat byggkrångel inom ramen för Sverigebygget.
Genom Sverigebygget tar vi ett samlat grepp kring infrastruktur och
bostadsbyggande och knyter ihop vårt land.
Sverigebygget bidrar till att det byggs 300 000 nya bostäder fram till och med år 2020.
Alliansregeringen har fördubblat anslagen till drift och underhåll av järnvägen sedan 2006.
Under åren 2014-2025 satsar vi totalt 522 miljarder kronor på infrastruktur.
Det möjliggör underhåll och stora investeringar i befintlig infrastruktur, liksom nysatsningar för att förbättra möjligheterna för såväl arbetspendling som godstransporter.
Vi genomför viktiga förbättringar för bland annat gruvnäringen och andra näringar som är beroende av transporter.
Anslaget till enskilda vägar har höjts väsentligt.
Genom hela Sverige pågår nu också väg- och järnvägsprojekt för att förbättra framkomligheten och transportmöjligheterna.
Effektivare transporter innebär också minskad miljöpåverkan och minskade klimatutsläpp.
Nya stambanor innebär en historisk satsning på hållbart resande som kraftigt ökar järnvägskapaciteten och är till nytta för hela Sverige.
Satsningen kommer att främja ett ökat tågresande och kan därigenom bidra till mindre koldioxidutsläpp från trafiken.
Det befintliga järnvägssystemet kan i högre utsträckning användas för gods och regional pendeltågstrafik.
Fler kan få jobb när det blir enklare att flytta och att pendla.
Restiderna mellan Stockholm-Malmö och Stockholm-Göteborg kommer att förkortas avsevärt.
Sammantaget skapas ett mer robust järnvägsnät.
En förhandlingsperson har tillsatts för att skapa förutsättningar för fler bostäder och järnvägs- och vägsatsningar i storstadsregionerna och andra berörda regioner genom överenskommelser mellan staten, kommuner och regioner.
Vi vill bygga nya stambanor för höghastighetståg på sträckorna mellan Stockholm-Göteborg och Stockholm-Malmö.
Vi vill pröva förutsättningarna för att bygga ytterligare en fast förbindelse mellan Sverige och Danmark.
Vi vill pröva förutsättningarna för att bygga ut järnvägen i norra Sverige med ett betydande inslag av med finansiering från näringsliv, kommuner och regioner.

Vi vill satsa på kollektivtrafik och annan infrastruktur i Stockholm, Göteborg och Skåne för att få fart på bostadsbyggandet.
Vi vill följa upp Stockholmsöverens kommelsen om utbyggd tunnelbana och fler bostäder genom att förhandla om ytterligare tunnelbanelinjer och annan spårbunden trafik.
Förbifart Stockholm ska byggas.
Vi vill också pröva förutsättningarna för en finansieringslösning av en östlig förbindelse som knyter samman trafikledsförbindelsen kring Stockholm och som inte inkräktar på nationalstadsparken.
Företag ska kunna verka i hela Sverige.
De ska kunna hitta rätt kompetens
och transportera sina varor och produkter.
Bromma flygplats trafikerar Ängelholm/Helsingborg, Degerfors, Göteborg, Halmstad, Kalmar, Kristianstad, Malmö, Östersund, Ronneby, Sundsvall, Trollhättan, Umeå, Växjö och Visby.
Skattesystemet måste utformas på ett sätt som inte slår särskilt hårt mot glesbygden.
Vi kommer inte att införa en kilometerskatt, vilken särskilt skulle drabba företag på landsbygden.
Vi vill tillåta en högre vikt på lastbilar för att på så vis förbättra möjligheterna för skogs- och gruvindustri att transportera sina varor.
Vi kommer inte att lägga ner Bromma flygplats.
För att minska bostadsbristen måste bostadsbyggandet öka.
Det måste gå snabbare att sätta spaden i marken och tillgången på mark där det går att bygga måste öka.
Alliansregeringen har genomfört en rad åtgärder för att förenkla de regler som lagt hinder i vägen för byggande.
Bland annat har kommunernas möjlighet att ställa krav i detaljplanerna begränsats.
Tack vare dessa åtgärder ser vi nu att bostadsbyggandet ökar och under det kommande året kommer 40 000 nya bostäder att påbörjas.
Med ett byggande i den takten får vi 250 000 nya bostäder till 2020.
Men det räcker inte.
Därför tog Alliansregeringen initiativ till Stockholmsförhandlingen, som resulterade i avtal om utbyggd tunnelbana och 78 000 nya bostäder fram till 2030 Alliansen vill fortsätta arbetet med att undanröja hinder, bland annat genom ytterligare regelförenklingar och kortare handläggningstider.
På så sätt, och genom att koordinera investeringar i infrastruktur och bostäder, möjliggör satsningarna inom Sverigebygget att det byggs ytterligare minst 150 000 nya bostäder runtom i landet till år 2035.
Sverigebygget och Stockholmsförhandlingen får positiva effekter på bostadsbyggandet redan på några års sikt, vilket bedöms leda till 50 000 nya bostäder fram till 2020.
Sverigebygget skapar alltså förutsättningar för 300 000 nya bostäder fram till 2020.
Våra framtidsinvesteringar sträcker sig ända fram till 2035 och bidrar till målet om över 5 miljoner jobb till 2020.
Vi utreder förutsättningarna för att skapa en regional planeringsnivå för bostadsbyggande för att förhindra att kommuner bortser från regionala behov i sin planering.
Kommunerna bör också bidra till att sänka byggkostnaderna, t.ex. genom sänkt parkeringsnorm.
Alliansregeringen ändrade strandskyddsreglerna 2009 och 2010.
Syftet var att främja utvecklingen i landsbygdsområden med god tillgång till stränder,
men också att öka det lo kala och regionala inflytandet.
Reglerna har dock inte fått det genomslag som det var tänkt.
Därför har Alliansregeringen tagit fram ny lagstiftning som ger möjlighet att upphäva strandskyddet vid små sjöar och vattendrag.
Vi vill nu gå längre för att förbättra förutsättningarna för byggande och boende i strandnära lägen.
Vi vill utreda åtgärder i syfte att korta processen till byggstart med upp till ett år.
Vi vill införa nya och kortade tidsgränser för kommunernas och länsstyrelsernas handläggning.
Vi vill öka tillgången på byggklar mark genom mer flexibla bullerregler.
Vi vill sänka byggkostnaderna genom bättre utnyttjande av stordriftsfördelar.
Vi vill snabba på byggprocessen, genom förändrade möjligheter att överklaga byggbeslut, en privat initiativrätt, möjlighet till jämförelser mellan kommuner och minskat obligatoriskt krav på detaljplan.
Vi vill även att fler detaljplaner ska kunna antas av byggnadsnämnden eller kommunstyrelsen.
Vi vill därtill se tidsbegränsade detaljplanebestämmelser om husens utseendemässiga utformning.
Vi vill bygglovsbefria fler åtgärder i syfte att underlätta för den enskilde fastighetsägaren.
Vi vill att ansökningsavgiften för bygglov ska reduceras om kommunerna inte håller tidsgränsen för handläggningen.
Vi vill att behovet av fler bostäder ska vara en viktig prioritering vid utformningen av reglerna för riksintressen.
Vi vill göra förändringar i kulturmiljökraven och reglerna för arkeologiska undersökningar för att underlätta för byggande.
Vi vill att bostadsbyggande, vid sidan av miljönytta, ska vara styrande vid prioritering av områden för sanering av mark.
Vi vill att strandskyddet görs mer ändamålsenligt i hela landet i syfte att förbättra förutsättningarna för byggande och boende i strandlägen, samt för jordbruksnäringarna och för annan näringsverksamhet.
Exempelvis bör förutsättningarna för att utöka dispensmöjligheterna vid landsbygdsutveckling i strandnära lägen ses över.
I de mest exploaterade områdena bör strandskyddet vara fortsatt starkt.
Bristen på studentbostäder kan i vissa fall göra att studenter tvingas tacka nej till en utbildningsplats.
Alliansregeringen genomför nu omfattande förenklingar för studentlägenheter och mindre lägenheter upp till 35 kvm.
Det kommer göra det enklare och billigare att bygga mindre lägenheter.
Utöver dessa förenklingsregler som gäller lika för dessa boendeformer så kommer studentlägenheter att ha större möjligheter till avsteg från bullerreglerna.
Det har också blivit enklare och mer lönsamt att hyra ut i andra hand eller att hyra ut ett rum i den egna bostaden.
Men fortfarande är det alltför svårt att hitta ett studentboende.
Ingen student ska behöva avstå från sin studieplats på grund av bostadsbrist.
Alliansen har därför satt ett mål om 20 000 nya studentbostäder till 2020.
Bostadsbristen för studenter är som störst i Stockholm.
Vi vill att arbetet med att bygga en ny tunnelbanestation i campusområdet mellan Kungliga Tekniska Högskolan och Stockholms Universitet inleds under mandatperioden.
Vi vill utse en studentbostadsförhandlare för att möjliggöra att ett stort antal studentbostäder byggs snabbt.
Vi vill utreda ytterligare anpassningar av tillgänglighetskrav och pröva andra lättnader i byggregler för studentbostäder.
Vi vill, utöver de förenklingar som redan genomförs, utreda en egen boendeform för unga med begränsad hyrestid där syftet är att öka utbudet av lägenheter som är överkomliga för unga.
På samma sätt som i studentbostäder ska i dessa lägenheter större avsteg från bullerreglerna kunna göras.
Ytterligare regelförenklingar i syfte att kunna bygga mindre och mer flexibla lägenheter utreds också.
Vi vill att Akademiska hus ska bidra till fler studentbostäder genom att det tydliggörs att bolagets inriktning omfattar byggande och förvaltande av studentbostäder.
Vi vill ge lärosätena en permanent möjlighet att förmedla bostäder.
ETT FÖRETAGSKLIMAT I VÄRLDSKLASS
Jobb skapas av företag som växer och anställer.
Fler jobb i växande företag betyder ökade skatteintäkter, vilket i sin tur finansierar vår gemensamma välfärd.
Det är genom öppenhet och handel vi bygger vårt välstånd.
Samtidigt utmanas företag och jobb i Sverige ständigt av entreprenörer och innovationer från hela världen.
För att kunna konkurrera på den globala marknaden behöver vi förbättra villkoren för företagsamhet och entreprenörskap.
En ambitiös politik för företagande, entreprenörskap och innovationer är en förutsättning för att nå jobbmålet.
Sedan Alliansregeringen tillträdde har bolagsskatten och socialavgifterna sänkts och de ekonomiska drivkrafterna för att driva företag har förbättrats.
Regelbördan har minskat med 7 miljarder kronor, bland annat genom avskaffad revisionsplikt och förenklade redovisningsregler.
Det har blivit möjligt att driva företag inom fler områden, inte minst inom branscher som domineras av kvinnor.
Det finns idag 200 000 fler företag än när Alliansregeringen tillträdde.
Sverige rankas högt i internationella jämförelser när det gäller företagsklimatet, men vi kan fortfarande bli bättre.
Bland annat är skatterna på företagande högre än i många andra jämförbara länder.
Många företag upplever att regelverken fortsatt är krångliga och att mycket tid går åt till administration.
Det kan vara såväl ett konkurrenskraftsproblem som en tröskel för företag att starta eller växa.
Det är angeläget att skapa långsiktiga förutsättningar för ett mer innovativt och kreativt svenskt näringsliv.
I syfte att stärka näringslivsklimatet, främja entreprenörskap och innovationer, underlätta kompetensförsörjningen och förbättra möjligheterna för företagande har regeringen tagit initiativ till en bred översyn av förutsättningarna för att starta, driva, utveckla och äga företag i Sverige.
Vi vill fortsätta sänka kostnader och lätta på regelbördan.
Alliansregeringen har därtill tillsatt ett antal specifika utredningar i syfte att förbättra företagsklimatet.
Familjeföretag och ägarledda företag bidrar till långsiktighet.
Många gånger erbjuder de ett engagemang i staden eller bygden och ger därför stora värden utöver de jobb de skapar.
Vi har ambitionen att förbättra förutsättningarna för generationsskiften så att den som säljer sitt företag till sina barn inte missgynnas.
Ibland är det svårt för entreprenörer i tidiga stadier att attrahera nödvändig kompetens.
I många andra länder löser man detta problem genom olika incitamentsprogram där personer med nyckelkomptens får optioner, dvs. rätt att köpa aktier i företaget för ett i förhand bestämt pris.
För att skapa fler ägarledda företag och ge fler företag möjlighet att locka rätt kompetens vill vi se över hur regelverket för personaloptioner kan förbättras.
Idag är de minsta företagen undantagna från revisionsplikt.
I samband med den utvärdering som ska äga rum vill vi pröva förutsättningarna för att fler företag ska undantas från kravet på revisionsplikt.
Vi kommer också att tillsätta en utredning om det skatterättsliga företrädaransvaret i syfte att förbättra reglerna, öka förutsägbarheten och minska riskerna för att livskraftiga företag avvecklas.
Vi vill stärka företagsklimatet och har ambitionen att förbättra regelverket för personaloptioner och gene rationsskiften
samt pröva förutsättningarna för att fler företag ska slippa revisionsplikt.
Vi vill mer än halvera den tid det tar att starta ett företag i Sverige.
Vi vill sänka kravet på aktiekapital för att sänka trösklarna för att starta aktiebolag.
Vi vill skapa en digital tjänst ”en dörr in” för företagens uppgiftslämning och därigenom förenkla företags kontakter med det offentliga och begränsa antalet myndighetskontakter.
Vi vill ge Skatteverket i uppdrag att mäta och kartlägga den tid företag ägnar åt skatteadministration och
att föreslå åtgärder för att minska skatteadministrationen.
Vi vill höja beloppsgränsen för förenklad faktura för att underlätta företagens hantering av mervärdesskatten.
Vi vill stärka företagens affärsstrategiska hantering av immateriella tillgångar genom ett fortsatt uppdrag till Patentverket och Vinnova.
Vi vill ställa krav på att alla myndigheter och kommuner sätter en tydlig tidsgräns för handläggningstider.
Vi vill att fler livskraftiga företag med betalningssvårigheter ska få möjlighet till en andra chans.
Vi vill därför göra en översyn av Lagen om företagsrekonstruktion.
Vi vill korta handläggningstiderna för tvistemål.
Vi vill effektivisera tvistelösningsmekanismerna genom en översyn av lagen om skiljeförfarande.
En majoritet av jobben skapas idag i de små företagen.
För små företag är kostnaderna när anställda blir sjuka särskilt betungande.
Med ett högkostnadsskydd som gäller redan för de första dagarna när medarbetarna är sjuka minskar vi risken för små företag att nyanställa och gör det lättare för människor som står långt från arbetsmarknaden att få ett jobb.
Vi vill sänka företagens kostnader för sjuklöner genom ett nytt högkostnadsskydd som är särskilt förmånligt för de små och medelstora företagen.
BREDARE VÄGAR TILL JOBB
Genom att jobben kommer alla till del värnar vi varaktigt sammanhållningen.
För att alla som kan och vill jobba ska kunna få ett jobb krävs en mer inkluderande arbetsmarknad.
Som ett resultat av Alliansregeringens reformer finns idag en rad incitament för arbetsgivare att anställa den som står längre ifrån arbetsmarknaden.
Denna politik måste fortsätta.
Under nästa mandatperiod behövs ytterligare insatser för att bredda vägarna till jobben, med en politik för fler jobb i kombination med ytterligare stöd till de grupper som har svårast att etablera sig på arbetsmarknaden.
Vi vill införa så kallade matchningsanställningar, i syfte att hjälpa personer som varit arbetslösa en längre tid in på arbetsmarknaden.
Den arbetssökande får en anställning hos ett rekryteringsföretag och stöd genom en kombination av handledning och kompetensutveckling.
Rekryteringsföretaget har arbetsgivaransvaret men ska samtidigt aktivt verka för att den arbetssökande får anställning hos en annan arbetsgivare.
Vi vill införa matchningsanställning som komplement till sysselsättningsfasen i jobb- och utvecklingsgarantin.
Vi har inlett en bred översyn av Arbetsförmedlingen för att förbättra matchningen och förmedlingen av jobb.
Utredaren ser bland annat över Arbetsförmedlingens organisation, ansvarsfördelning och användning av kompletterande aktörer.
Arbetsförmedlingens och andra aktörers förmåga att förmedla jobb behöver förbättras.
Vi vill renodla bland och vässa stödsystemen för att göra dem mer lättanvända för både arbetsgivare och arbetsförmedlare.
Stödet till dem som står långt från arbetsmarknaden behöver stärkas genom tidiga och utvecklade rehabiliteringsinsatser.
Det gäller inte minst personer med psykisk ohälsa.
Vi värnar och vill utveckla den hjälp som finns för personer med olika funktionsnedsättningar och vill ytterligare underlätta för ungdomar med särskilda behov att komma i jobb.
Sjukförsäkringen ska ge trygghet vid sjukdom.
Återupprättandet av arbetslinjen har bidragit till att göra den hållbar och förenlig med målet om att alla som vill och kan arbeta ska ha ett jobb.
Nu ser vi dock hur framförallt de kortare sjukskrivningarna ökar, och den utvecklingen behöver mötas.
Vi vill öka möjligheten till omställning genom att personer med a-kassa ska kunna delta i kortare utbildning med bibehållen ersättning.
Vi vill förlänga provanställningstiden från 6 till 12 månader
Vi vill tillföra Arbetsförmedlingen resurser för att motverka långtidsarbetslöshet och för förstärkt matchning med utökade arbetsgivarkontakter.
Vi vill genomföra regelförenklingar i det arbetsmarknadspolitiska regelverket i syfte att effektivisera och på sikt minska kostnaderna.
Vi vill ge yrkesintroduktionsstöd för personer som varit arbetslösa en längre tid, vilket gör att en arbetsgivare får ekonomiskt stöd för att anställa en långtidsarbetslös, dvs införa yrkesintroduktionsanställningar för långtidsarbetslösa.
Vi vill ge Samhall möjlighet att erbjuda tillfälliga anställningar för att kunna ge framförallt unga stöd för att bli anställda hos en annan arbetsgivare, utan att försämra anställningstryggheten för dem som nu är anställda i Samhall.
Vi vill ge unga utan grundläggande högskolebehörighet eller gymnasieexamen och som har en funktionsnedsättning som medför nedsatt arbetsförmåga möjlighet att delta i studiemotiverande kurser vid folkhögskola i upp till fem månader.
Vi vill göra det möjligt för personer som övergår från Jobb- och utvecklingsgarantin till reguljära studier, i syfte att fullfölja grund och/eller gymnasiestudier, att efter avslutade studier återinträda i Jobb- och utvecklingsgarantin, med samma ersättningsnivå på aktivitetsstödet som tidigare.
Vi vill att fler som bedöms löpa stor risk att bli långtidsarbetslösa ska kunna få programinsatser tidigt hos Arbetsförmedlingen, t.ex. praktik och förstärkt förmedlingsstöd.
Vi vill avsätta medel till en utvidgad forskningssatsning för att utveckla och sprida nya och bättre behandlingsmetoder för personer med psykisk ohälsa.
Frågan om en allmän arbetslöshetsförsäkring utreds av den parlamentariska socialförsäkringskommittén.
När kommittén lämnar sitt förslag kommer Alliansen att ta ställning till det.
ETT JÄMSTÄLLT ARBETSLIV
Jämställdhet mellan kvinnor och män ska vara en självklarhet.
Målet är att kvinnor och män ska ha samma förutsättningar och makt att forma samhället och sina egna liv.
Arbete är en hörnsten i ett jämställt samhälle.
Genom jobbskatteavdraget som gynnar kvinnor mer än män,
genom RUT-avdraget
och genom rekordstora jämställdhetssatsningar på nästan 2,6 miljarder sedan 2006 har vi under Alliansregeringens tid nått konkreta resultat för ökad jämställdhet.
Sverige har högst arbetskraftsdeltagande bland kvinnor i EU och aldrig förr har en så stor andel av kvinnorna arbetat heltid.
Jämställdheten gynnas av en politik som värnar jobben och som stärker drivkrafterna för att arbeta.
Vi vill slå vakt om de re former Alliansregeringen genomfört och som ger fler kvinnor möjlighet att starta eget eller arbeta till bättre villkor.
Utan RUT-avdraget förpassas många tillbaka till svarta jobb utan sociala skyddsnät.
Det ska löna sig att utbilda sig, förkovra sig och utvecklas i yrket även i offentlig sektor.
Alliansregeringen har infört bättre möjligheter till karriär och löneutveckling inom ett av de mest kvinnodominerade yrkena, läraryrket.
Kvinnor i offentlig sektor arbetar i större utsträckning än män ofrivilligt deltid.
Kommuner och landsting bör erbjuda dem som vill jobba heltid.
Delade turer i vård och omsorg bör undvikas.
Vi kommer att behålla RUT-avdraget.
Kvinnor tar fortsatt ett större ansvar för det oavlönade hushållsarbetet och för barnen med högre uttag av föräldraförsäkring och VAB-dagar.
Kvinnor har varit överrepresenterade bland de sjukskrivna och förtidspensionerade i snart 30 år och lämnar också arbetslivet tidigare än män.
Allt detta bidrar till ojämställdhet – i vardagen och i plånboken.
Vi vill att jämställdhetsbonusen för de föräldrar som delar jämnt på föräldraledigheten förstärks.
Vi vill utveckla ett verktyg som arbetsgivare kan använda för att kartlägga om och hur kvinnor och män exponeras i olika grad på arbetsplatsen för riskfaktorer för sjukskrivning.
Vi vill att Arbetsmiljöverket ska fortsätta arbetet för att förebygga att kvinnor tvingas lämna arbetslivet i förtid på grund av arbetsmiljörelaterade problem.
En konsekvens av att kvinnor i genomsnitt har lägre livsinkomst än män är att kvinnor ofta har lägre pensioner än män.
Det är en följd av att kvinnor i genomsnitt har lägre lön än män och skillnader i arbetstid, vilket i sin tur ofta beror på en ojämställd fördelning av arbetet i hemmet.
Kvinnor är föräldralediga längre än män och arbetar oftare deltid för att kunna förena arbetsliv med att ta hand om hem och barn.
Inte minst efter en skilsmässa eller om maken avlider kan en kvinnas lägre pension leda till låg ekonomisk standard.
Samtidigt har det svenska pensionssystemets utformning sannolikt bidragit till att inte bara öka kvinnors möjligheter till egen försörjning utan också ökat kvinnors arbetskraftsdeltagande överlag.
Det har i sin tur ökat både jämställdheten och
den ekonomiska tillväxten i Sverige.
Vi vill utreda om det, inom ramen för pensionsöverenskommelsen, går att förändra pensionssystemet så att mer av den intjänade pensionen, eller delar av den, fördelas lika mellan makar om de inte aktivt begär något annat.
Eventuella förändringar måste ske så att den totala pensionen för kvinnor och män inte påverkas orimligt mycket eller att kvinnors arbetsmarknadsdeltagande påverkas negativt.
Kvinnor ska i högre utsträckning än idag ha inflytande i samhället.
Det gäller inte minst i näringslivet.
Alliansregeringen har gått före och ökat andelen kvinnor i styrelserna för statliga bolag så att andelen kvinnor i de statligt helägda bolagen idag uppgår till 50 procent.
Andelen kvinnliga ordförande i de statligt helägda bolagen har ökat från 23 procent 2006 till 41 procent idag.
Därigenom finns idag fler kvinnor med erfarenhet av sådana positioner.
Likaså behöver fördelningen mellan män och kvinnor i de kommunala och landstingsägda bolagen bli betydligt bättre.
Alliansen välkomnar det arbete som näringslivet gjort för att nå en jämnare könsfördelning i styrelser och ledningar, men mer behöver göras.
FLER JOBB FÖR UNGA
Det första jobbet är det viktigaste jobbet.
Vi har lyckats dämpa ungdomsarbetslösheten medan den har ökat mer än dubbelt så mycket i övriga EU.
Sverige är ett av de länder i EU där andelen ungdomar som varken jobbar eller studerar har minskat mest sedan 2006.
Detta är effekten av en offensiv politik för att skapa jobb till unga.
Halverad restaurangmoms och nedsatt socialavgift för unga ger närmare 20 000 unga jobb.
Samtidigt har vi kvarvarande utmaningar.
Kostnaderna för att anställa unga och ett starkt anställningsskydd leder till att unga har en svagare ställning jämfört med den etablerade arbetskraften.
Hårdast drabbas de ungdomar som inte har en avslutad utbildning.
Att sänka kostnaderna för och osäkerheten med att anställa unga med begränsad erfarenhet minskar arbetsgivarens risktagande.
Nedsättningen av socialavgiften, lärlingssystem och yrkesintroduktionsanställningar kommer att vara viktiga verktyg i det arbetet och sänker trösklarna in på arbetsmarknaden.
Alliansen vill att lärlingsutbildningen utvecklas vidare med sikte på att skapa ett lärlingssystem enligt europeisk modell, där arbetsgivarna tar ett större ansvar för yrkesutbildningarna.
Vi vill sänka socialavgifterna ytterligare för ungdomar under 23 år ned till 10,21 procent och slopa nedsättningen för personer som fyllt 25 år.
På så sätt ökar effektiviteten av nedsättningen.
Vi vill öka arbetsgivarnas ansvar för lärlingsutbildningarna så att de ännu bättre kan anpassas till arbetsmarknadens behov.
Ett första steg är att genomföra en försöksverksamhet kring gymnasial lärlingsutbildning där branscher och arbetsgivare har ökat inflytande och ansvar, så kallade branschlärlingar.
Vi vill införa arbetsträning och förstärkt arbetsträning som insatser inom jobbgarantin för ungdomar.
Vi vill höja lärlingsersättningen i syfte att ytterligare öka lärlingsutbildningens attraktionskraft.
I de fall lärlingen har en lärlingsanställning ska det prövas om ersättningen ska gå till arbetsgivaren.
Vi vill att fler ungdomar ska slutföra sin gymnasieutbildning och vill därför förlänga möjligheten för unga att få den högre bidragsnivån inom studiemedlet.
Unga som vill starta eget ska uppmuntras.
På så sätt kan de skapa jobb både åt sig själva och åt andra.
Vi vill att även arbetslösa under 20 år ska kunna erhålla Starta-Eget-bidrag.
Vi vill öka och permanenta stödet till dem som arbetar för att främja entreprenörskap i skolan, högskolan och yrkeshögskolan genom Ung Företagsamhet och Drivhuset.
På så sätt främjas nyföretagandet bland Sveriges elever och studenter.
Vi vill att Drivhusets verksamhet även ska omfatta studenterna i Yrkeshögskolan.
STÄRK FÖRUTSÄTTNINGARNA FÖR ATT JOBBA LÄNGRE
I takt med att människor lever allt längre är det för många naturligt att jobba högre upp i åldrarna, såväl för lönen det ger som för att man trivs på en arbetsplats och för att man känner att man fortsatt kan göra en värdefull insats.
Att fler äldre är kvar på arbetsmarknaden bidrar också till högre tillväxt och till att finansiera välfärden.
Arbetsmarknaden behöver anpassas för att ge fler möjlighet att stanna kvar på arbetsplatsen lite längre.
Sedan 2006 är det 90 000 fler personer över 65 år som arbetar.
Att fler äldre väljer att jobba är ett resultat av en aktiv politik.
Det har blivit billigare att anställa personer över 65 år
och det förstärkta jobbskatteavdraget för äldre har ökat drivkrafterna för att jobba längre.
Möjligheten att jobba längre bör omfatta så många som möjligt.
Stärka drivkrafter för arbete högre upp i åldrarna,
en anpassad arbetsmiljö och
en väl fungerande arbetsmarknadspolitik stärker förutsättningarna för ett längre arbetsliv.
Inom Pensionsgruppen pågår diskussioner som bl.a. syftar till att möjliggöra för fler personer att arbeta längre.
För att orka jobba längre behöver det också bli lättare att byta karriär mitt i livet.
Alliansegeringen har lagt flera förslag som syftar till att förbättra möjligheterna för kompetensutveckling under arbetslivet genom bland annat ändringar i studiemedelssystemet.
Det är också viktigt att stärka omställningsförmågan genom ett väl fungerande utbildningssystem.
Vi vill slå vakt om pensionsöverenskommelsen mellan Moderaterna, Folkpartiet liberalerna, Centerpartiet, Kristdemokraterna och Socialdemokraterna.
Alla förändring som rör denna överenskommelse måste ske i samförstånd mellan de partier som slutit överenskommelsen.
Vi vill, inom ramen för pensionsöverenskommelsen, öka drivkrafterna för ett längre yrkesliv, bl.a. genom att se över gränserna för uttag av inkomstgrundad allmän pension, för tidigaste uttag av garantipension och äldreförsörjningsstöd samt
för uttag av pension som grundas på avdragsgill avgift.
Vi vill att rätten att kvarstå i anställning ska gälla till 69 år istället för, som idag, till 67 år.
STÄRKT FORSKNING OCH INNOVATION FÖR ÖKAD KUNSKAP OCH KONKURRENSKRAFT
Sverige tillhör världens mest innovativa länder och är bland dem som satsar mest på forskning och utveckling.
Fram till 2016 kommer Alliansen ha ökat resurserna till forskningen så att 9 miljarder mer satsas varje år jämfört med 2008.
Antalet internationella patentansökningar från Sverige har ökat kraftigt.
Ett antal reformer och åtgärder har genomförts som syftar till att skapa bättre förutsättningar för nyttiggörande av forskningsbaserad kunskap.
Miljardsatsningar görs på infrastruktur för forskning och högteknologisk industri genom bl.a. Max IV i Lund och SciLifeLab i Stockholm.
Byggnationen av ESS-anläggningen i Lund har påbörjats.
Den kommer att vara av mycket stor betydelse för svensk och europeisk forskning liksom för utvecklingen i den högteknologiska industrin.
Alliansen kommer att göra fortsatta insatser för att svensk forskning ska kunna ligga i internationell framkant.
Särskilt kommer insatser att behöva göras för att förbättra möjligheterna för yngre forskare.
Vi vill under nästa mandatperiod lägga en forskningsproposition som ytterligare stärker svensk forskningskvalitet.
Vi vill satsa 800 miljoner kronor under en tioårspe riod på mer forskning och fler utbildningsplatser inom produktion och logistik i Södertälje tillsammans med AstraZeneca och Scania.
Vi vill under nästa mandatperiod anta en strategi för Life-Science och fortsätta att öka stödet till svensk forskning på detta område, både genom resurser och genom ett tydligt statligt engagemang.
Vi vill analysera behovet av en patentpool i anslutning till Patentverket för att effektivisera utlicensieringen av patent.
TRYGG ENERGIFÖRSÖRJNING ÄR VIKTIG FÖR JOBBEN
Svenska företag och konsumenter ska kunna lita på att det finns en trygg elförsörjning.
Långsiktiga spelregler och stabila villkor på elmarknaden är av stor vikt för svenska jobb och svensk konkurrenskraft.
Alliansens energiöverenskommelse ligger fast.
Den skapar långsiktighet om inriktningen och ger trygg energiförsörjning med god konkurrenskraft och ekologisk hållbarhet.
Tack vare vattenkraften, kärnkraften och investeringar i förnybar el har Sverige idag en säker, effektiv elproduktion med små utsläpp av växthusgaser.
Sedan 2006 har andelen förnybar energi ökat med över 8 procentenheter
och vi är det land i EU som har högst andel förnybar energi.
Vi ser nu även över hur elintensiv tjänsteindustri, till exempel serverhallar, ska kunna få skattemässigt bättre villkor inom ramen för fortsatt goda villkor för basindustrin.
Vi står fast vid Alliansens energiöverenskommelse, som ger konsumenter och industri en trygg energiförsörjning, ekologisk hållbarhet och god konkurrenskraft.
Vi vill säkerställa långsiktiga spelregler i energipolitiken genom att bygga ut den förnybara energiproduktionen, fasa ut fossila bränslen och
ge förutsättningar för kontrollerade generationsskiften i den svenska kärnkraften.
STATLIGA BOLAG
Alliansen anser att statens uppgift normalt bör vara att ange de ramar och regler som ska gälla för näringslivet och företagen, inte att äga och driva företag.
Staten är dock en stor företagsägare, och kommer så att förbli under överskådlig tid.
Det ställer höga krav på tydliga principer.
De statliga bolagen bör drivas långsiktigt och ansvarsfullt och, där bolaget verkar på en konkurrensutsatt marknad, enligt marknadsmässiga krav för att säkerställa en effektiv konkurrens.
Statens roll som lagstiftare och ägare bör hållas isär och skötas på ett professionellt sätt.
De statliga bolagen ska präglas av öppenhet och föredömlighet samt vara föregångare avseende hållbarhetsfrågor som till exempel jämställdhet, miljö och socialt ansvarstagande.
Vissa statliga företag har ett särskilt samhällsuppdrag.
Det är viktigt dessa tydligt redovisas och är styrande för bolagens verksamhet.
Alliansen avser att under kommande mandatperiod fortsätta utveckla förvaltningen av de statligt ägda bolagen.
Om förändringar av det statliga ägandet leder till bättre fungerande marknader eller en mer effektiv samhällsservice bör staten minska eller avveckla sitt ägande.
Exempelvis gäller detta bolag som SBAB och TeliaSonera.
Eventuella försäljningsintäkter ska användas för att minska statsskulden.
Det är dock inte aktuellt med försäljning av LKAB, Apoteket eller Vattenfalls nordiska verksamhet.
Detaljmonopolet för alkohol ska värnas och Systembolaget behållas i statlig ägo.
Ökad sammanhållning
Alliansen arbetar för ett Sverige som håller samman.
Alla människor ska ha utrymme att växa och sträva efter att förverkliga sina drömmar.
Alla människor ska ha samma möjlighet att förverkliga sin potential.
En huvuduppgift för politiken är att skapa förutsättningar för egen försörjning och stödja dem som riskerar att hamna efter.
Det görs genom utbildning och jobb, men också genom att vi tillsammans bär dem som inte för stunden eller inte längre orkar av egen kraft.
Återupprättandet av arbetslinjen, kampen mot utanförskapet och en fördelningspolitik som riktar in sig på de ekonomiskt mest utsatta hushållen har gett resultat och Sverige är ett av världens mest sammanhållna länder.
Från det år Alliansregeringen tillträdde har andelen ekonomiskt utsatta hushåll minskat med cirka 30 procent.
Andelen i utanförskap är idag lägre än 2006.
Att fortsätta med en politik som öppnar arbetsmarknaden för fler och riktar stöd till dem med störst behov är avgörande.
ETT NYTT MÅTT PÅ UTVECKLING
BNP-måttet och andra ekonomiska mått är helt centrala för att följa utvecklingen och få ramar för vad som är ekonomiskt möjligt.
Ett mått som BNP exkluderar dock faktorer som en ligt forskningen är avgörande för vårt välbefinnande, såsom relationer, trygghet, hälsa, livsmiljö, och inflytande.
Genom indikatorer och index som ger bättre kunskaper om människors livskvalitet förbättras möjligheterna att analysera hur politiska åtgärder kan påverka.
Skillnaden mellan olika gruppers livskvalitet kan följas på ett bättre sätt och livskvalitetsindex kan också bidra till att mer svårgripbara aspekter av samhällslivet än de materiella inte försummas.
Alliansregeringen har tillsatt en utredning för att kartlägga, analysera samt föreslå kompletterande mått till BNP.
Sådana mått ska komma i praktiskanvändning under nästa mandatperiod.
Liknande initiativ har tagits av OECD, FN, Världsbanken och EU.
Framtidskommissionen belyste också dessa frågor.
Vi vill ta fram ett livskvalitetsindex för att bredare kunna följa utvecklingen i Sverige.
STÄRKTA INSATSER FÖR DE EKONOMISKT MEST UTSATTA HUSHÅLLEN
Vissa grupper löper en större risk att hamna i ekonomisk utsatthet.
Det gäller till exempel ungdomar som inte kommit i jobb, människor som flytt till Sverige och inte fullt ut kommit in i samhället eller barnfamiljer med en ensam förälder.
Därför behövs en jobbpolitik och en aktiv fördelningspolitik som stöttar.
Alliansregeringen har förbättrat levnadsstandarden för dessa grupper med till exempel höjt flerbarnstillägg, höjt bostadsbidrag för barnfamiljer och unga utan barn samt höjd grundnivå i föräldraförsäkringen.
Under nästa mandatperiod vill vi fortsätta stötta människor för att komma i jobb.
Vi kommer också löpande pröva behovet av att göra förstärkningar för hushållen med lägst marginaler.
Bland de ekonomiskt och socialt mest utsatta finns också de hemlösa.
Alliansen har arbetat målmedvetet med att stärka kunskapen om och hjälpinsatserna till hemlösa och de som ligger i riskzonen för hemlöshet.
Bland annat har en hemlöshetssamordnare arbetat för att främja ett mer aktivt arbete och sprida fungerande metoder mot hemlöshet i kommuner-na.
En slutsats från arbetet är att alla kommuner i vilka det finns hemlöshet bör arbeta utifrån modellen ”Bostad först”.
Metoden utgår från att se bostaden som ett grundläggande behov för alla, oavsett problem som personen ifråga brottas med.
Utifrån detta erbjuds personen frivilliga och individuellt anpassade stödåtgärder.
Alliansen kommer fortsätta arbetet mot hemlöshet.
Inte minst måste vräkningar av barnfamiljer förebyggas så långt det går.
FÖRSTÄRKTA INSATSER I UTSATTA OMRÅDEN
På platser runt om i våra städer ser vi ett koncentrerat utanförskap där alltför få jobbar, där alltför många är beroende av försörjningsstöd och där skolresultaten är svaga.
Dessa områden präglas också ofta av otrygghet.
Alliansregeringens arbete mot utanförskapet, med jobb och utbildning i centrum, är det enda sättet att bryta trenden också i dessa områden.
Skolan ska ge alla elever, oavsett var de bor och oavsett sociala och ekonomiska förhållanden, lika tillgång till en högkvalitativ utbildning.
Att ge dagens unga möjlighet att undkomma ett långsiktigt utanförskap skapar också bättre utsikter för kommande generationer.
Alliansen vill ha ett Sverige där utanförskapet inte går i arv.
Vi vill fördubbla lönetillägget för förstelärartjänster i utanförskapsområden (Urban 15-områden) till 10 000 kronor per månad.
Vi vill öronmärka ytterligare karriärtjänster för utanförskapsområdena, vilket möjliggör en dubblering av antalet förstelärare.
För att skapa attraktiva livs- och boendemiljöer i alla delar av städerna behövs bostäder av alla typer.
Det ökar också rörligheten och möjligheter att finna en bostad som passar den egna livssituationen.
Att lyfta utanförskapsområden med nya bostäder och förbättrade kommunikationer ska vara en del av arbetet inom satsningarna i Sverigebygget.
Vi vill utlokalisera myndigheter och därigenom skapa fler arbetstillfällen och höja områdenas status.
STÄRKT SKYDD FÖR UTSATTA BARN
Alla barn har rätt till en trygg uppväxt.
För de flesta barn i vårt land utgör föräldrarna och familjen tryggheten i tillvaron.
Alliansregeringen har tagit fram en nationell strategi för föräldrastöd med syftet att via föräldrar främja barns hälsa och positiva utveckling och maximera barnets skydd mot ohälsa och sociala problem.
Men det finns också föräldrar som inte förmår ta sitt föräldraansvar eller som behöver mer omfattande stöd i sitt föräldraskap.
När omsorgen sviktar och familjens nätverk inte räcker till har kommunernas socialtjänst det yttersta ansvaret för att se till att barn som far illa får en så trygg uppväxt som möjligt.
Alliansregeringen har genomfört flera omfattande reformer för att stärka stödet och skyddet för barn som far illa.
Detta arbete måste fortsätta och genomsyras av ett barnrättsperspektiv i enlighet med Barnkonventionen.
Svensk socialtjänst och dess medarbetare utför ett viktigare och svårare arbete än de ibland får erkännande för.
Att ytterligare stärka professionens ställning, kompetens och auktoritet i det arbetet är därför en viktig politisk uppgift.
Genom stöd och handledning och möjligheter till specialist- och vidareutbildning stärks kompetensen hos personalen i den sociala barn- och ungdomsvården.
För att barn och unga som behöver hjälp snabbt ska få stöd, behövs väl fungerande samordning mellan olika aktörer.
Skola, socialtjänst, polis och barn- och ungdomspsykiatri har ett gemensamt ansvar.
Även de ideella organisationerna har en viktig roll och kompletterar det stöd som kommuner och olika myndigheter ger.
Vi vill utse en nationell samordnare för den sociala barn- och ungdomsvården.
Samordnaren ska stödja socialtjänsten genom att bland annat sprida goda exempel.
Socialtjänstens insatser bör bygga på frivillighet, men när ett barn misstänks fara illa och föräldrarna inte vill ta emot stöd, behövs fler möjligheter.
När det gäller våld mot barn bör ytterligare insatser ske för att förebygga, upptäcka och motverka att barn utsätts för våld.
Det offentligas ansvar är särskilt stort för barn som har placerats utanför sin egen familj.
Det är angeläget att stabilitet och långsiktighet kan säkerställas för placerade barn.
Vårdnadsöverflyttning och möjligheten till adoption ska övervägas när placeringen pågått en viss tid.
Vid alla sociala insatser som berör barn ska barnet ha rätt att framföra sin åsikt och det ska vara en del av beslutsunderlaget.
Ytterligare reformer behövs för att säkerställa att familjehem och hem för vård och boende håller högsta möjliga kvalitet.
Vi vill inrätta ett kunskapscentrum för kunskap om våld och andra övergrepp mot barn.
Vi vill att socialtjänsten oftare bör väcka frågan om huruvida familjehemsplacerade barn bör bli föremål för vårdnadsöverflyttning eller adoption.
Vi vill göra en översyn i syfte att stärka skyddet mot umgängessabotage.
SATSNING MOT BARNS OCH UNGAS PSYKISKA OHÄLSA
Allt fler 15-åringar besväras av nedstämdhet och sömnproblem.
Oro och ängslan är vanligast bland flickor och unga kvinnor.
Alliansen vill genomföra en bred utredning och satsning för att kartlägga och undersöka orsakerna till den ökande psykiska ohälsan samt komma med förslag till åtgärder.
Vi vill ta fram en handlingsplan med bland annat förebyggande åtgärder.
Väntetiderna till barn- och ungdomspsykiatrin (BUP) är generellt sett relativt korta.
Till detta har bland annat överenskommelser med SKL och prestationsbaserade medel bidragit.
Fokus framöver bör ligga på att öka tillgängligheten till förebyggande arbete och den så kallade första linjen (primärvården, elevhälsan, ungdomsmottagningar).
Större och mer samordnade insatser krävs.
Föräldrar, socialtjänst, skola/elevhälsa, BUP och övrig sjukvård behöver samarbeta bättre.
Målsättningen är sammanhållna förebyggande insatser som de aktörer som är involverade i barnets vardag deltar i och bidrar till.
Föräldrar spelar en stor roll i barnens liv och kan vara i be hov av stöd i sin viktiga roll.
Alliansregeringens PRIO-projekt pekar på föräldrastöd som en metod som har god evidens.
En stor del av dagens föräldrastödinsatser fokuserar på de mindre barnen och nyblivna föräldrar.
Detta är bra eftersom forskning talar till förmån för tidiga insatser.
Samtidigt ser vi ökande problem med psykisk ohälsa och oro bland våra ton åringar.
Det finns goda förutsättningar att bygga vidare på de erfarenheter som gjort genom den nationella strategin på området.
Det finns också en efterfrågan bland föräldrar om att kunna få prata och rådgöra med någon om föräldrarollen och barnets utveckling.
Föräldrastödsprogram har visat sig ha god effekt och tillgången till föräldrastöd behöver öka.
Vi vill satsa totalt en miljard kronor mellan 2016-2018 för att förebygga och minska psykisk ohälsa bland barn och unga.
Denna satsning ska bidra till att öka kunskaperna om barns och ungas psykiska ohälsa, öka tillgängligheten till stöd och vård, samt öka samverkan mellan skola, sjukvård och socialtjänst när det gäller barn och unga med psykisk ohälsa.
Vi vill införa ett krav på kommunerna att erbjuda föräldrar deltagande i minst ett föräldrastödsprogram un-der barnets uppväxt.
Ett öppet Sverige
Vi lever i en orolig tid, där människor tvingas fly för sina liv från krig och förtryck.
Inte sedan Andra världskriget har så många människor varit på flykt.
Från militanta islamister i Irak och från ett Syrien i rasande inbördeskrig.
Många människor väljer att söka sig till vårt land.
Alliansregeringen har, tillsammans med Miljöpartiet, valt en annan väg än den som många andra europeiska länder har valt.
Istället för att sluta oss mot omvärlden har vi sagt att Sverige ska föra en human asylpolitik och vara en fristad för dem som flyr undan förföljelse och förtryck.
Vi har visat att det är möjligt att sätta medmänskligheten i första hand och att öppna dörren för dem som behöver skydd.
Alliansen tycker att Sverige ska fortsätta vara ett land som tar ansvar för världens mest utsatta.
Det har Sverige och övriga europeiska länder möjlighet till, trots lågkonjunkturer och andra inhemska utmaningar.
Alliansen ser det svenska flyktingmottagandet som en moralisk skyldighet, men också som en investering i framtiden.
Vi anser att det behövs fler legala vägar in i EU.
Sverige tar ett stort ansvar inom det eu ropeiska flyktingmottagandet och
vi anser att fler EU-länder måste ta ett större ansvar.
Tyvärr är efterlevnaden av EU:s gemensamma migrationspolitik alltför svag i många länder, vilket drabbar asylsökande.
Alliansen kommer att arbeta för att EU:s asylpolitik genomförs bättre och
att fler europeiska länder ska ta ansvar .
Vi vill att de länder som bryter mot EU:s gemensamma asylregler ska dras inför domstol av Kommissionen.
Det vi ser i vår omvärld kräver ett stort åtagande och kraftsamlande också av oss.
Sverige kan vara en humanitär stormakt genom att erbjuda människor en fristad från våld och förföljelser.
Detta är inget nytt.
Sverige har varit en fristad för människor som flytt, t.ex. under kriget på Balkan, och de är idag en del av samhället och arbetar och bidrar till vår gemensamma välfärd.
På samma sätt har de som kommer till Sverige idag kunskaper och erfarenheter som är värdefulla för oss.
Vi är förberedda för att kunna ge de människor som kommer idag samma möjlighet att bidra med arbete och nyföretagande.
Långsiktigt stärker detta Sverige.
Under de kommande åren kommer det behövas resurstillskott med anledning av det ökade flyktingmottagandet.
Resursbehovet uppstår först i själva mottagandet, dvs huvudsakligen för Migrationsverket.
Därefter behövs resurser för etableringen ute i kommunerna och till Arbetsförmedlingen.
Stora delar av resurstillskotten sker genom den schablonersättning som betalas till kommuner som tar emot personer som beviljats uppehållstillstånd och den etableringsersättning som betalas till den enskilde.
Alliansregeringen satsar dessutom på ytterligare integrationsinsatser.
Alliansen kommer att säkerställa att staten tar sitt ekonomiska ansvar för det ökade flyktingmottagandet.
Berörda myndigheter måste tillföras resurser.
Redan i år behövs tillskott och dessa kan komma att behöva stärkas ytterligare efter hand.
Alliansens etableringsreform har underlättat invandrares etablering på arbetsmarknaden.
Betydande insatser har gjorts för att förbättra och snabba på asylprövningsprocessen.
Mer måste dock göras för att på olika sätt effektivisera processen ytterligare och för att förkorta den tid det tar för den enskilde att etablera sig på arbetsmarknaden.
Många personer med beviljade uppehållstillstånd blir idag kvar i Migrationsverkets anläggningsboenden då det saknas platser för kommunplacering, vilket fördröjer etableringen i samhället.
Detta är negativt för den enskilde och skapar ekonomiska förluster för samhället.
Vi vill överväga hur planeringsförutsättningarna för kommunerna att ta emot asylsökande kan förbättras.
Vi vill pröva åtgärder för att få en jämnare mottagning av nyanlända bland landets kommuner samtidigt som anknytningen till arbetsmarknaden värnas.
Fler kommuner måste ta sitt ansvar.
Vi vill ge Migrationsverket möjlighet att driva anläggningsboende i egen regi.
Vi vill se över och förenkla systemet för statlig ersättning till kommunerna för kostnader för asylsökande respektive mottagande av nyanlända för att öka systemets effektivitet och transparens.
Vi vill förbättra hela kedjan från mottagande till etablering på arbetsmarknaden.
En utredning ska tillsättas med syftet att säkerställa ett hållbart och flexibelt system för mottagande av asylsökande och nyanlända som främjar en snabb etablering på arbetsmarknaden för dem som beviljats uppehållstillstånd.
Utredningen ska bland annat se över bosättningen under tiden före uppehållstillstånd liksom bosättningen av nyanlända.
Alliansen anser att Sverige blir bättre om fler flyttar hit för att bygga en bättre framtid och jobba.
Vi har därför öppnat för arbetskraftsinvandring.
Alliansens och Miljöpartiets överenskommelse har inneburit steg mot en ökad rörlighet och en ökad öppenhet mot omvärlden.
Reformen har skapat fler vägar in i Sverige och underlättat rekryteringen för företag.
Arbetskraftsinvandring leder till att ännu fler nya jobb kan skapas i Sverige.
Arbetsgivare har hela världen som rekryteringsområde.
Vi vill utveckla arbetet med att attrahera utländsk kompetens genom att korta handläggningstiden för att anställa utländsk arbetskraft.

Aldrig har så många utrikes födda gått till jobbet som nu.
Av dem som fått som jobb sedan 2006 är 200 000 utrikes födda.
Gemensamt för dem alla är att de är med och bidrar till vår gemensamma välfärd, inte minst genom att tre av tio läkare, var fjärde tandläkare och var fjärde universitetslärare är utrikes född.
Vägen in i det svenska samhället går genom arbete, egen försörjning och språkkunskaper.
Alliansregeringen har lagt om integrationspolitiken, med fokus på jobb och språk, för en snabbare etablering i samhället.
Ju snabbare i jobb desto bättre.
Med tidiga individuella insatser kan de som invandrar till Sverige så fort som möjligt komma i arbete och skapa sig en ny framtid här.
Den omhändertagandementalitet som förut dominerade har brutits och den som kommer till Sverige möts numera av frågan vad de kan bidra med istället för vilket bidragssystem de ska in i.
Det kvarstår dock utmaningar och fortsatta reformer behövs.
Det tar fortfarande alltför lång tid för en nyanländ invandrare att komma i jobb
och vi måste bli bättre på att ta tillvara all den kompetens som människor har med sig till Sverige.
Jobb och språk är fortsatt nyckeln till integration.
En rörlig arbetsmarknad med låga trösklar till det första jobbet är extra viktigt för den som är ny i Sverige.
Det måste bli lättare att kombinera jobb och utbildning.
Utländska betyg och meriter behöver snabbare valideras.
Vi vill stärka arbetet med flyktingguider för att på ett mer framgångsrikt sätt involvera det civila samhället i integrationsprocessen.
Vi vill ge flyktingar med uppehållstillstånd möjlighet att läsa svenska redan under tiden i anläggningsboende.
Vi vill att det ska vara möjligt att läsa på Komvux parallellt med ett instegsjobb.
Vi vill att SFI i högre utsträckning ska målgruppsanpassas och individuella studieplaner ska upprättas.
SFI ska göras till en del av Komvux för att undvika överlappningar i studievägar och kursutbud.
Vi vill stärka förutsättningarna för dem som lär sig svenska att parallellt förbättra sina ämnes- och yrkeskunskaper.
Vi vill att det ska bli lättare att tentera av delar av grundvux och att onödig dubbelläsning ska undvikas genom att Svenska som andraspråk inom grundvux inte längre ska överlappa SFI-kurserna.
Vi vill göra en satsning för att förbättra kvaliteten i de gymnasiala introduktionsprogrammen, i synnerhet inom språkintroduktion.
Vi vill stärka den pågående satsningen på arbetsförberedande etableringskurser vid folkhögskolorna.
Vi vill utöka den tillfälliga satsningen på förhöjt studiebidrag för arbetslösa ungdomar 20-24 år till att även omfatta nyanlända invandrare i samma ålder som slutfört sin etableringsplan.
Vi vill förbättra valideringen, bl.a. genom höjda anslag för att korta handläggningstiderna.
Vi vill fortsätta bygga ut de kompletterande högskoleutbildningarna för att utländska akademiker lättare ska få jobb, framförallt inom bristyrken såsom i vården.
Vi vill förstärka Almis rådgivning till företagare med utländsk bakgrund, den s.k. IFS-rådgivningen.
Utbildning bygger Sverige starkt
Utbildningen i Sverige ska hålla hög kvalitet och vara tillgänglig för alla.
För elevernas skull men också för jobben, välfärden och sammanhållningen.
Föräldrarna ska veta att när barnen kommer hem från skolan har de lärt sig något nytt i en trygg miljö.
Alla elever ska mötas av höga förväntningar och ges det stöd och den stimulans som var och en behöver för att nå kunskapsmålen och växa utifrån sina egna förutsättningar.
Skolan ska också ge bildning och lära för li vet – inte bara arbetslivet.
Oavsett bakgrund eller var du går i skolan.
Så ges alla barn en bra start i livet.
Alliansen vill fortsätta arbetet för mer kunskap i skolan.
Målet är att Sverige inom tio år ska ligga på topp-tio i Pisa-mätningarna.
MER KUNSKAP I SKOLAN
Resultaten i den svenska skolan har sjunkit i 20 år.
Alliansen tar detta på stort allvar.
Alliansregeringen bedriver ett långsiktigt reformarbete för att vända utvecklingen i skolan.
En ansvarsfull ekonomisk politik har gjort att vi har kunnat satsa på skolan.
Svenska elever har fått mer undervisningstid,
de skickligaste lärarna har fått rejält högre lön
och omfattande satsningar på kompetensutveckling för lärare har genomförts.
Tidigare och tydligare kunskapsmål och kunskapsuppföljning,
satsningar på lärare och speciallärare,
öronmärkta satsningar till skolor med stora utmaningar har varit andra viktiga delar i att lägga grunden för bättre resultat.
Redan under de första åren i skolan läggs grunden för hur eleverna klarar sig igenom grundskolan.
Behov av hjälp och stöd behöver upptäckas och mötas tidigt.
På så sätt undviker vi att de elever som har svårt att läsa och skriva halkar efter och får växande problem.
Genom ett särskilt lågstadielyft vill Alliansen ge eleverna mer tid med skickliga lärare.
Det kan t.ex. handla om mindre undervisningsgrupper, ökad lärartäthet och fler speciallärare.
Hur detta utformas ska bestämmas utifrån lokala behov.
Vi vill satsa på fler utbildade lärare.
» Vi vill satsa på fler karriärtjänster i skolan.
Särskilda satsningar görs i utanförskapsområden.
Vi vill satsa på fler speciallärare.
» Vi vill minska klasstorleken i lågstadiet.
Vi vill satsa på ett fortsatt mattelyft.
» Vi vill satsa på ett fortsatt läslyft.
För att alla elever ska kunna få hjälp tidigt och få goda förutsättningar att nå målen bör grundskolan bli tioårig och skolstart ske vid sex års ålder, genom att förskoleklassen görs om till en ny årskurs 1 i grundskolan.
Vi vill införa en tioårig grundskola så att också de yngsta eleverna får rätt till stöd och stimulans för att lära sig skriva, läsa och räkna.
Vi vill införa fler matematiklektioner i högstadiet.
Vi vill utöka undervisningstiden i ämnet idrott och hälsa i grundskolan med 100 timmar, vilket motsvarar en ökning av idrottsämnet med 20 procent.
För att kunna hjälpa elever på rätt sätt måste elevernas kunskapsutveckling följas upp tidigt så att rätt typ av stöd kan ges.
Betyg är ett verktyg för att tydligt ange hur elever ligger till och sänder viktiga signaler om stödbehov.
Med betyg ökar också skolans fokus på kunskapsresultaten.
Vi vill slå fast ett nytt kunskapsmål i att läsa och förstå enklare texter och införa ett obligatoriskt bedömningsstöd i att läsa, skriva och räkna redan under det första skolåret.
Vi vill införa betyg från årskurs 4.
Elever som anlänt till Sverige efter skolstarten har särskilda utmaningar i att lära sig svenska samtidigt som de snabbare än övriga elever behöver ta till sig undervisningen för att nå skolans kunskapsmål.
Alliansregeringen har satsat på mer undervisningstid för dessa elever och ser behovet av fortsatta insatser för att stärka möjligheterna att snabbt komma in i det svenska samhället.
Vi vill utöka undervisningstiden i svenska för nyanlända elever och andra elever med liknande behov.
Vi vill säkerställa att nyanlända elevers kunskaper bedöms skyndsamt och att de snabbt får en placering i lämplig årskurs och undervisningsgrupp.
Vi vill förtydliga regelverket kring förberedelseklasser, bland annat för att undvika att eleverna blir kvar för länge i dessa, och öka möjligheterna för nyanlända att under en period få fokusera mer på ämnet svenska.
Som ett led i att höja resultaten i skolan och för att eleverna ska få större möjligheter till undervisning och inlärning behövs mer tid i olika ämnen.
För de elever som gått igenom grundskolan utan att uppnå behörighet till gymnasieskolan behövs mer undervisning för att hämta in nödvändiga kunskaper.
Några behöver ännu mer tid och stöd för att nå kunskapsmålen.
Vi vill att det införs obligatorisk läxhjälp, det vill säga en skyldighet för kommuner och fristående huvudmän att erbjuda läxhjälp till alla elever, för att alla elever ska få goda förutsättningar att lyckas.
Vi vill införa en skyldighet för huvudmännen att erbjuda sommarskola för elever i årskurs åtta och nio som riskerar att inte nå gymnasiebehörighet.
Vi vill förlänga skolplikten med ett år för elever i nuvarande årskurs nio som inte når gymnasiebehörighet.
RÄTT ATT VÄLJA SKOLA – SKÄRPT KVALITETSKONTROLL
Friskolereformen är en av de viktiga valfrihetsreformer som ökat möjligheten för den enskilde att påverka.
För lärare och rektorer har den inneburit nya möjligheter att förverkliga sina pedagogiska ambitioner och ökat utbudet av arbetsgivare.
Vi slår vakt om alla föräldrars möjlighet att välja skola till sitt barn.
Det ska inte bara vara de som har råd att flytta till ett boende nära den skola man tror är bäst för sitt barn som ska ha denna möjlighet.
Det fria skolvalet är mycket uppskat tat av elever och föräldrar.
Det ger inflytande över det egna barnets skolgång.
Barn är olika och har olika behov.
Föräldrar måste därför ha möjlighet att välja bort en skola som man inte är nöjd med eller där deras barn kanske inte trivs.
I så hög utsträckning som möjligt ska lika villkor och samma höga krav gälla för alla skolor, oavsett driftsform.
Det finns framgångsrika skolor som trots stora utmaningar lyckas med sitt kunskapsuppdrag.
Men det finns också skolor, såväl kommunala som fristående, där eleverna år efter år uppvisar dåliga resultat.
Det kan Alliansen inte acceptera.
Alliansregeringen har förstärkt Skolinspektionens möjligheter att utöva tillsyn och vid missförhållanden utdöma viten och
t.o.m. stänga en skola som håller alltför låg kvalitet.
Det finns dessutom anledning att strama upp regelverket för fristående skolor i syfte att öka långsiktigheten och säkerställa att tillsynen fungerar väl.
Det är samtidigt viktigt att inte försvåra för exempelvis föräldrakooperativ.
Vi kommer att behålla det fria skolvalet.
Vi vill att de som bedriver utbildningsverksamhet ska ta ett långsiktigt ägaransvar.
Vi vill att Skolinspektionen ska pröva den fristående huvudmannens lämplighet inför etablering eller vid ägarbyte.
Vi vill att insynen i fristående och kommunala skolors ekonomi ska öka och vi vill öka öppenheten genom att införa meddelarskydd för anställda i fristående skolor.
Offentlighetsprincipen ska också gälla.
Det ska ske på ett sätt som inte i onödan ökar den administrativa bördan för skolorna och huvudmännen.
Vi vill att det ska finnas lättillgänglig och relevant information om alla skolor och om vilka fristående och kommunala utbildningar som erbjuds i kommunen, så att det blir lättare för föräldrar och elever att välja skola.
TRYGGHET OCH STUDIERO
Alla elever ska kunna känna sig trygga i skolan och ha arbetsro i klassrummet.
Det är viktigt för inlärningen, trivseln och möjligheten att få utvecklas med respekt för den person man är.
Men mobbning, stök i klassrummet och sen ankomst är fortfarande ett utbrett problem i den svenska skolan och lärare behöver mer stöd och vägledning i arbetet för studiero.
Under nästa mandatperiod vill Alliansen se en förbättrad arbetsmiljö för lärare och elever.
I detta arbete har även föräldrarna ett viktigt ansvar att förmedla värden i samverkan med lärarna.
En väl fungerande elevhälsa är viktig, inte minst för att motverka psykisk ohälsa.
Alliansregeringen har tillfört medel i en särskild satsning på elevhälsan för att den ska kunna fortsätta att utvecklas och komma fler till del.
Vi vill att skolor ska kunna ge elever på gymnasiet och högstadiet ett skriftligt ordningsomdöme.
Ordningsomdömet ska inte ingå i slutbetyget.
Vi vill stärka elevhälsan inom ramen för satsningen mot barn och ungas psykiska ohälsa.
ETT UPPVÄRDERAT LÄRARYRKE OCH STÄRKT SKOLLEDARSKAP
Lärarna är nyckeln för att höja kunskapsresultaten.
Det är därför oroande att läraryrkets status varit låg under lång tid och att för få söker sig till läraryrket, även om antalet sökande har ökat de senaste åren.
Andelen utbildade lärare i skolan ökar, men bristen på behöriga lärare är stor i vissa ämnen.
Alliansen vill fortsätta arbetet med att höja statusen på läraryrket och rekrytera fler till lärarutbildningen, särskilt till bristområden.
Vi vill bygga ut förskole- och lärarutbildningarna samt speciallärarutbildningen.
Vi vill införa en premie för speciallärar- eller specialpedagogexamen liksom för ämneslärarexamen inom matematik, biologi, kemi, fysik eller teknik.
Vi vill skapa fler vägar in i läraryrket för dem som redan har ämneskunskaper genom utbyggda kompletterande utbildningar.
Vi vill utöka antalet förstelärare i skolan.
Lärare ska kunna koncentera sig på undervisningen och vi behöver göra mer för att minska administrationen.
Bra lärare ska ha hög lön.
För att göra läraryrket mer attraktivt behövs också möjligheter att göra karriär och utvecklas i yrket.
Därför har Alliansen infört ett särskilt statsbidrag som ger löneökning på 5 000 respektive 10 000 kronor per månad till särskilt skickliga lärare med en karriärtjänst som förstelärare respektive lektor.
Vi vill införa digitaliserade nationella prov med extern rättning i den utsträckning som är lämplig och möjlig för att frigöra mer tid för undervisning och för att öka likvärdigheten i rättningen.
Vi vill ta bort obligatoriska individuella utvecklingsplaner i årskurs 4 och 5 när betyg i dessa årskurser införs för att minska lärarnas administrativa börda.
EN GYMNASIESKOLA FÖR JOBBEN OCH DEN HÖGRE UTBILDNINGEN
En ny gymnasieskola med högre krav är på plats.
Yrkesprogrammen förbereder ungdomarna bättre för arbetsmarknaden genom mer tid för yrkesämnen.
Lärlingsutbildning, som stärker kopplingen mellan utbildning och arbetsmarknad, har införts som ett permanent alternativ
och flera olika insatser genomförs för att öka omfattningen och kvaliteten i det arbetsplatsförlagda lärandet.
Entreprenörskap i utbildningen och satsningar på yrkeshögskolan är andra viktiga insatser som Alliansregeringen genomfört.
Gymnasieskolan står för en viktig del av den nationella kompetensförsörjningen.
Under nästa mandatperiod vill vi underlätta ungdomars övergång till arbetsmarknaden
och stärka gymnasieskolans bidrag till den nationella kompetensförsörjningen, främst inom områden där det råder brist på utbildad arbetskraft.
För att klara arbetsmarknadens kompetensbehov är det viktigt att yrkesprogrammen blir attraktiva för eleverna.
Matchningen mellan arbetsmarknadens behov, utbildningsutbudet och elevernas intresse ska fungera väl.
Vi vill öka attraktiviteten i teknik- och vårdprogrammen genom tydligare yrkesutgångar, gymnasieingenjör respektive undersköterska.
FRITIDSHEM FÖR TRYGGHET, KUNSKAP OCH SAMMANHÅLLNING
Fritidshem av hög kvalitet kompletterar skolan, kan förbättra elevernas möjligheter att uppnå kunskapsmålen och gör det lättare för fler föräldrar att jobba.
Genom att skapa en meningsfull fritid med mycket rörelse och sociala aktiviteter kan fritidshemmen bidra till en lugnare och tryggare skolmiljö.
I områden där många föräldrar har lägre utbildningsnivå eller lägre ekonomisk standard kan fritidshemmen spela en särskilt viktig roll.
Utvecklingen som skett över lång tid mot stora barngrupper i fritidshemmen är bekymmersam.
Det pedagogiska uppdraget blir svårare att uppfylla.
Så ska det inte vara.
Kommunerna behöver se över barngruppernas storlek och de övriga förutsättningar som ges för att fritidshemmen ska klara sitt uppdrag.
Vi vill minska storleken på barngrupperna på fritids genom ett prestationsbaserat stöd till de huvudmän som har små barngrupper eller som minskar storleken på stora barngrupper.
KVALITET I FÖRSKOLAN OCH BARNOMSORGEN
Förskolan ska erbjuda barn en trygg omsorg och är också viktig för att stimulera barns utveckling och lärande.
Inte minst för barn i behov av extra stöd är förskolan viktig för att skapa en god grund för att klara skolan.
En viktig förutsättning för att förskolan ska klara sitt uppdrag är att barngrupperna, särskilt för de yngsta barnen, har en lämplig storlek och sammansättning.
Personalens kompetens är en annan viktig del för att stärka kvaliteten i förskolan.
Vi vill förstärka Skolinspektionens tillsyn över förskolan, med fokus på kvalitet och måluppfyllelse.
Den nuvarande tillsynen ska kompletteras med regelmässiga stickprov genom besök på ett antal förskolor i varje kommun.
Vi vill att Skolinspektionen genomför en särskild treårig kvalitetsgranskning.
Barngruppernas storlek ska särskilt analyseras.
Vi vill minska storleken på barngrupperna i förskolan genom ett prestationsbaserat stöd till de huvudmän som har små barngrupper eller som minskar storleken på stora barngrupper.
Vi vill permanent öka antalet platser på förskollärarutbildningen.
Vi vill förlänga förskolelyftet till och med 2018, med inriktning mot bl.a. naturvetenskap och teknik samt modersmål och flerspråkighet.
Vi vill genomföra ett förskolechefslyft 2015-2018 för att utveckla det pedagogiska ledarskapet i förskolan.
Etableringsfrihet och olika former av barnomsorg är viktigt för att kunna tillgodose familjers behov av olika barnomsorgslösningar, såsom familjedaghem.
Alliansen har genom att införa barnomsorgspeng stimulerat fler former och möjligheten för kommuner att införa vårdnadsbidrag har ökat möjligheten för den som vill ge barnet omsorg i hemmet utöver den tid som föräldraförsäkringen medger.
Alliansregeringen har också avsatt resurser för att stimulera kommunerna att erbjuda omsorg på kvällar, nätter och helger.
HÖGRE UTBILDNING FÖR KUNSKAP OCH BILDNING
Högre utbildning spelar stor roll för bildning och möjligheten att ta del av kunskap och fritt söka ny.
Sverige har aldrig haft en så välutbildad befolkning som nu.
Andelen ungdomar som går vidare till högre utbildning är hög och en dryg fjärdedel av den vuxna befolkningen har eftergymnasial utbildning.
Av dem som lämnar gymnasiet de närmaste åren kommer mer än 60 procent att ha möjlighet att studera i högre utbildning.
Alliansregeringen har gjort betydande satsningar för att öka kvaliteten i högskoleutbildningarna.
Sänkt statlig inkomstskatt har också gjort det mer lönsamt att utbilda sig.
Alliansregeringen har utökat antalet platser på högskoleutbildningar vars efterfrågan på arbetsmarknaden är stor.
Det gäller t.ex. läkarutbildningen, sjuksköterskeutbildningen och ingenjörsutbildningarna.
Inom vissa yrken kommer det ändå att vara brist på utbildad arbetskraft.
Det är också viktigt att högskolans utbildningsutbud möter framtidens behov.
En utredning har därför i uppdrag att analysera detta och bedöma om utbudet är väl avvägt i förhållande till kvalitetskrav, studenternas efterfrågan och arbetsmarknadens behov.
Vi vill öka antalet platser för bl.a. lärare, specialistsjuksköterskor och barnmorskor och göra en särskild satsning för att vidareutbilda förskollärare till att bli behöriga också för lågstadiet.
