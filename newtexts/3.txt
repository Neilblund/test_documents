Er zal werk moeten gemaakt worden van een systematische preventie en het responsabiliseren van alle actoren.
Ook zal nog meer de kaart moeten getrokken worden van informatisering (E-Health).
Er zullen andere financieringsbronnen moeten worden aangesproken, bijvoorbeeld door het ontwikkelen van gezondheidsdiensten voor buitenlandse patiënten.
Er is geen geld voor grote belastingverlagingen.
Open Vld zal geen onbetaalbare verkiezingsbeloftes doen.
Er zullen vooral zeer doelgerichte lastenverlagingen moeten komen.
Om werken beter te belonen.
Zodat mensen met een laag inkomen steeds meer hebben dan een uitkering.
Open Vld wil dat dit verschil tegen het einde van de volgende legislatuur minstens 250 euro netto is.
Of om oudere werknemers meer kansen te geven, zodat meer oudere werknemers langer aan het werk kunnen blijven en zo helpen onze pensioenen betaalbaar te houden.
Om deze lastenverlagingen op arbeid te kunnen betalen, zullen belastingen op milieuvervuilende producten of activiteiten moeten verhogen.
Zo helpen we ook de klimaatdoelstellingen te halen.
De loonkostenhandicap met onze buurlanden (3,6%) moeten we wegwerken, zodat onze bedrijven ook competitiever worden en we terug investeringen aantrekken.
Daarom zal er de komende jaren geen of zeer weinig ruimte zijn voor loonsverhogingen bovenop de index
(aan de automatische koppeling aan de index raken we echter niet).
Als we met z’n allen onze lonen matigen, zorgen we ervoor dat onze bedrijven competitiever worden en opnieuw extra mensen aanwerven.
Open Vld wil niet weten van belastingverhogingen op werken, sparen of investeren.
De belastingdruk in ons land is al hoog genoeg.
Extra belastingen zouden leiden tot jobvernietiging en dus nog minder welvaart.
Open Vld wil dus niet weten van een vermogensbelasting.
Met de doelgerichte lastenverlagingen wil Open Vld zorgen voor extra jobs.
Gekoppeld aan een betere activering van werkzoekenden en een pensioenhervorming die ervoor zorgt dat oudere werknemers langer aan de slag blijven, zorgen we voor een hogere activiteitsgraad.
Meer mensen zullen aan de slag gaan en blijven, wat minder uitgaven en meer inkomsten betekent voor de overheid.
Een voorbeeld: volgens de cijfers van het Planbureau levert elke werkzoekende die terug aan het werk gaat, jaarlijks 27.000 euro extra inkomsten op voor de overheid.
Hier ligt trouwens dé sleutel voor een langdurig en structureel gezond begrotingsbeleid: een sterke economie die zorgt voor jobs.
Een moderne arbeidsmarkt en een beter activeringsbeleid die meer mensen kansen geven om aan de slag te gaan.
Fraude is diefstal.
Als iedereen zijn belastingen correct betaalt kunnen we de belastingen meteen gevoelig verlagen.
Als niemand onterecht een uitkering krijgt, kunnen we de uitkeringen voor zij die het echt nodig hebben, meteen verhogen.
Daarom moet fiscale en sociale fraude beter worden opgespoord en aangepakt.
De opbrengsten van deze aanpak moeten integraal terugvloeien naar de belastingbetaler.
Voor Open Vld is de aanpak van fraude dus geen “sluitpost” in de begroting.
Elke euro die we halen uit een betere aanpak van fraude moet gebruikt worden om de globale belastingdruk te verlagen.
Open Vld heeft hard meegewerkt aan de fraudecommissie in het parlement.
De aanbevelingen van deze commissie moeten ernstig worden genomen.
De omzetting van de aanbevelingen zal er toe leiden dat fraudeurs sneller zullen worden opgespoord en dat er ook veel sneller een uitspraak zal komen in hun zaak.
Een zeer belangrijke aanbeveling is de instelling van de “una via ”-regel.
Dit betekent dat overtredingen van de fiscale wetgeving ofwel administratief, ofwel gerechtelijk worden beteugeld.
Het is de bedoeling dat kleinschalige fiscale fraude langs administratieve weg zou worden aangepakt, terwijl voor elk dossier van grootschalige fiscale fraude overleg zou plaatsvinden tussen de fiscus, de politie en het gerecht over de wijze waarop het dossier moet worden behandeld.
Tussen de administratie en de gespecialiseerde afdeling van het parket zou een filter worden geplaatst, namelijk de Federale Dienst voor Fiscale Fraudebestrijding, die ermee belast zou worden het fiscaal vervolgingsbeleid uit te werken en de fiscale fraudezaken te kanaliseren.
Deze drie diensten zouden onder het toezicht worden geplaatst van het nog op te richten Comité Fraude.
Daarnaast moeten een aantal ambtenaren van de FOD Financiën, onder toezicht van het federaal parket, gemachtigd worden om daden te stellen in de hoedanigheid van officier van gerechtelijke politie.
Zo krijgen ze meer gerechtelijke armslag in de bestrijding van fraude.
De belastingadministratie moet de bevoegdheid krijgen om huiszoekingen te verrichten en inbeslagnames te doen onder toezicht van een rechter
en er zou ook voorzien worden in een voldoende aantal belastingassistenten met de hoedanigheid van officier van gerechtelijke politie, die rechtstreeks als deskundigen zouden kunnen worden toegevoegd aan het parket of een onderzoeksrechter.
Uit de hoorzittingen van de fraudecommissie is ook gebleken dat het aangewezen is dat het hele dossier van alle belastingschulden van een particulier of een onderneming aan één invorderingsdienst zou worden toegewezen.
De invorderingsdiensten moeten de nodige middelen krijgen om op een meer efficiënte manier elke vorm van fictieve insolventie te bestrijden.
Op internationaal vlak beschikt ons land over een wijd vertakt netwerk van dubbelbelastingverdragen.
Er zijn ook bepalingen voorzien die uitwisseling van inlichtingen en administratieve bijstand regelen.
België heeft ook verschillende multilaterale verdragen gesloten inzake administratieve en strafrechtelijke samenwerking.
Opvallend is wel dat de belangrijkste internationale rechtsnormen in het kader van de fiscale samenwerking raamreglementen zijn die het de verdragsstaten mogelijk maken om in onderling overleg verder samenwerkingsakkoorden te sluiten en de raamakkoorden te concretiseren.
België heeft tot op heden weinig van deze mogelijkheden gebruik gemaakt.
Er wordt dan ook onder meer aanbevolen om het artikel over de uitwisseling van inlichtingen in de verdragen ter voorkoming van dubbele belasting aan te passen aan het OESO-model en in die zin, zo nodig binnen een periode van vijf jaar, opnieuw over de bestaande verdragen te onderhandelen, alsook administratieve samenwerkingsakkoorden te sluiten met de landen waarmee ons land een dubbelbelastingverdrag heeft gesloten.
Daarnaast zouden de wetten en de fiscale regels die het bankgeheim in ons land regelen worden aangepast om het bestuur de mogelijkheid te geven de banken te ondervragen, evenwel onder de uitdrukkelijke voorwaarde dat er aanwijzingen moeten zijn dat inkomsten niet werden aangegeven.
Op het vlak van de organisatie van de administratie willen we overgaan tot de veralgemening van het “early warning ”-systeem, dat reeds bestaat voor BTW-carrousels en dat er moet voor zorgen dat nieuwe fraudeverschijnselen sneller in kaart worden gebracht en een gepaste bestrijdingsstrategie wordt ontwikkeld.
We verlagen ook geleidelijk de huidige limiet om verplicht elektronisch te betalen.
Op Europees niveau kan tenslotte worden geijverd om de biljetten van 500 euro uit omloop te nemen.
Open Vld wil een kordate aanpak van de sociale fraude.
Dat willen we doen door sociale fraude te voorkomen, aan te pakken via meer en efficiëntere controles en een passende sanctionering.
Een betere communicatie moet onbedoelde sociale fraude voorkomen
en bewuste sociale fraude ontmoedigen.
We willen hierbij samenwerken met de sectoren door middel van samenwerkingsovereenkomsten.
Een versterking van de verschillende inspectiediensten, die moeten kunnen beschikken over moderne informatica-apparatuur en onderling nog intensiever moeten samenwerken, moet sociale fraude beter detecteren.
De administratieve afhandeling moet vereenvoudigd worden, onder meer door een verfijning van Dimona,
het beter op elkaar afstemmen van de verschillende databanken waarover de overheid beschikt,
de uniformisering en elektronisering van de processen-verbaal.
De strijd tegen de sociale fraude geldt voor zowel werknemers, zelfstandigen als werklozen of andere steuntrekkers.
Concreet willen we onder meer de strijd aanbinden tegen nepbedrijven, valse C4 ’s, loonbriefjes of SIS-kaarten.
Sociale fraude is vaak een uitvloeisel van een dieper liggend probleem, meer bepaald de hoge loonkosten.
Door het witten van zwartwerk, bijvoorbeeld via het uitbreiden van het takenpakket van de dienstencheques tot kinderopvang of klein tuinonderhoud, pakken we het probleem bij de wortels aan.
Arbeid goedkoper maken met gerichte lastenverlagingen en loonmatiging.
Werkloosheidsuitkering hervormen; hoger in het begin, maar beperkt in de tijd.
Wachtuitkering (geleidelijk) afschaffen en kiezen voor activering.
38-urenweek op jaarbasis berekenen zodat de combinatie van werk en gezin eenvoudiger wordt.
Studentenarbeid versoepelen.
Optrekken belastingvrije som naar 7.000 euro voor lage lonen.
De tewerkstellingsgraad in ons land ligt zeer laag.
Van alle Belgen op actieve leeftijd (15-64 jaar) is amper 61,3% effectief aan het werk.
Daarmee staat Belgi ë op plaats 19 van de 27 EU-landen.
Van de oude EU-15 lidstaten doen enkel Italië en Griekenland het nog slechter.
Het Europees gemiddelde bedraagt 65,5%.
In Nederland bedraagt de tewerkstellingsgraad 77,2%.
In het Verenigd Koninkrijk 71,5% en in Duitsland 70,7%.
België besteedt ongeveer 2,4% BBP aan werkloosheidsuitkeringen.
Het Europees gemiddelde ligt op 1,4%.
Onze lage tewerkstellingsgraad is vooral te wijten aan een duidelijke ondervertegenwoordiging van 55-plussers (35,3% tegen 45,1% in de Eurozone) en jongeren (27%).
Ook allochtonen kampen met een lage tewerkstellingsgraad op onze arbeidsmarkt (38,6% tegen 55,9% in Eurozone).
De komende legislatuur moet er eindelijk werk gemaakt worden van die langverwachte modernisering van de arbeidsmarkt.
Mensen zullen niet alleen meer, maar ook langer aan boord moeten gehouden worden.
Dat is de inzet.
Een goed werkende arbeidsmarkt, die jobs creëert en niet vernietigt, is niet alleen goed voor de begroting.
Het is ook het beste wapen in de strijd tegen de armoede.
Mensen zonder werk lopen immers een grotere kans op armoede (30%) in vergelijking met werkende mensen (5%).
Meer nog, dit percentage “werkende armen” ligt van alle EU-landen het laagst in België.
Werken garandeert in ons land dus een hoge vorm van sociale bescherming.
De armoedegraad is in ons land de laatste jaren nog gestegen, ondanks het feit dat de sociale uitgaven sedert 2007 met 2 miljard euro toenamen (via invoering van o.m. de welvaartsenveloppe).
Vandaag leeft 15% van de Belgen onder de armoedegrens.
In Nederland is dat 10%.
De oorzaak?
Teveel mensen op actieve leeftijd leven van een sociale uitkering.
Bovenop onze lage tewerkstellingsgraad en het hoge armoedecijfer komt ook nog eens de economische crisis.
In 2009 daalde de werkgelegenheid met 0,4% of iets meer dan 16.000 mensen.
Dat is minder dan verwacht.
Dit is voor een stuk te danken aan de anti-crisismaatregelen van de federale regering.
Vooral de invoering van de economische werkloosheid voor bedienden heeft ervoor gezorgd dat het aantal ontslagen lager uitviel dan verwacht.
Deze defensieve maatregelen hebben dus duidelijk hun vruchten afgeworpen en de schade enigszins beperkt.
Maar de crisis op de arbeidsmarkt is allesbehalve voorbij.
Zo voorspelt het Planbureau dat de werkloosheid tegen het einde van dit jaar zal stijgen van 12,5% naar 13,3%, en naar 13,9% in 2011.
In absolute aantallen betekent dit dat de werkloosheid dit jaar zal toenemen met 43.000 eenheden en in 2011 nog eens met 34.000 eenheden.
Uiteindelijk zal de werkloosheid pieken in 2012, en op dat moment 128.000 eenheden hoger liggen dan in 2008, het jaar waarin de crisis uitbrak.
De volgende regering moet dan ook alles op alles zetten om deze voorspellingen ongedaan te maken,
om zoveel mogelijk jobs te redden
en tegelijkertijd jobs bij te creëren via het scheppen van een wervend ondernemersklimaat
en een goed draaiende arbeidsmarkt.
Na de defensieve anti-crisismaatregelen is er nu nood aan een offensieve strategie voor meer jobs.
Arbeid wordt te zwaar belast.
Daardoor verhuizen heel wat bedrijven naar het buitenland en gaan er hier jobs verloren.
De hoge productiviteit van onze mensen weegt niet meer op tegen de hoge arbeidskost.
Open Vld pleit voor een verschuiving van de belastingen op arbeid naar belastingen op vervuiling en belastingen op verbruik.
We willen in de toekomst arbeid minder belasten.
In de plaats daarvan moeten we naar een groenere fiscaliteit.
De ecofiscaliteit die nu al bestaat op auto ’s, zullen we verder moeten doortrekken naar, bijvoorbeeld, gebouwen en installaties.
Zo vermijden we dat de globale belastingdruk stijgt
én zorgen we ervoor dat we de klimaatdoelstellingen halen en zuiniger met energie omspringen.
Door deze verschuiving komen er middelen vrij om doelgerichte lastenverlagingen door te voeren.
Oudere werknemers, bijvoorbeeld, moeten goedkoper worden.
Niet door hen minder te laten verdienen, maar wel door de arbeidskost voor de werkgever te verlagen.
Zo creëren we meer kansen voor oudere werknemers om aan het werk te blijven en voorkomen we dat teveel mensen te vroeg stoppen met werken.
Om dit te realiseren heroriënteren we de middelen die vandaag voorzien worden voor de vereenvoudiging van de banenplannen.
Een andere groep mensen waarvoor we de belastingen moeten verlagen zijn de mensen met een laag loon.
Wie werkt moet steeds meer verdienen dan wie van een uitkering leeft.
Daarom trekken we de belastingvrije som op.
Tenslotte werken we de loonkostenhandicap weg door de komende jaren de lonen in de private en publieke sector te matigen.
De roep voor meer activering lijkt in crisistijd soms wat paradoxaal.
Niets is minder waar; in crisistijd is activering minstens zo belangrijk.
Het is van belang om in tijden van toenemende werkloosheid niemand los te laten.
Elke werkloze vandaag is een potentiële arbeidskracht minder in de toekomst.
Open Vld wil niemand aan zijn lot overlaten en dus dit activeringsbeleid uitbreiden en versterken.
Ondanks de crisistijd telt Vlaanderen nog steeds duizenden openstaande vacatures (momenteel 80.000 jobaanbiedingen op VDAB-site).
20% van deze vacatures raakt niet ingevuld.
Knelpuntberoepen zijn van alle tijden, ook in crisistijd.
De begeleidingsaanpak van de VDAB, Forem en Actiris is nog te vrijblijvend.
Werkzoekenden moeten toegeleid worden naar openstaande jobs en dit zo snel mogelijk.
Het jongerenbanenplan in Vlaanderen en de politiek van tewerkstellingscellen na herstructureringen voorzien in een dergelijke vraaggerichte aanpak.
Deze aanpak moet de regel in plaats van de uitzondering worden.
Naast goede begeleiding is controle van werkzoekenden eveneens noodzakelijk.
Deze controle ligt vast in een samenwerkingsakkoord van 2004 en gebeurt door de RVA.
De opvolgingstermijnen zijn evenwel té lang.
25-plussers worden pas na 21 maanden opgeroepen.
Mensen jonger dan 25 jaar na 15 maanden.
Schorsing van de uitkering kan pas na een tweede gesprek.
Kortom, vele werkzoekenden worden pas op hun zoekgedrag gecontroleerd na bijna twee jaar van werkloosheid.
Na twee jaar zit men de facto in de langdurige werkloosheid waardoor de kansen op werk drastisch dalen.
Het activeringsbeleid van begeleiding en controle moet niet alleen versterkt worden,
maar ook uitgebreid worden naar 50-plussers, onvrijwillig deeltijds werklozen, bruggepensioneerden en leefloners.
50-plussers: 35% van de 50-plussers is nog aan het werk vis- à-vis 45% gemiddeld in de Eurozone.
Het aantal 50-plussers stijgt evenwel met de dag.
Het uitkeringsbudget van de RVA gaat voor meer dan de helft naar deze groep (passief arbeidsmarktbeleid), terwijl zeer weinig ouderen in een begeleidingstraject naar werk zitten (actief arbeidsmarktbeleid).
Ouderen moeten dus in het activeringsbeleid opgenomen worden.
Daartoe is het ook van belang dat beschikbaarheidsleeftijd voor de arbeidsmarkt opgetrokken wordt tot 65 jaar.
Momenteel moeten mensen maar tot 58 jaar beschikbaar blijven voor de arbeidsmarkt, terwijl de wettelijke pensioenleeftijd 65 jaar bedraagt.
leefloners: OCMW ’s zijn vandaag verplicht om -25-jarigen die leven van een leefloon te begeleiden naar een job.
Voor de +25-jarigen geldt deze activeringsplicht niet.
Open Vld wil de uitbreiding naar deze groep.
bruggepensioneerden: de bruggepensioneerden mogen dankzij het Generatiepact opnieuw aan de slag.
Open Vld wil dat alle huidige bruggepensioneerden (118.000) beschikbaar moeten blijven voor de arbeidsmarkt (momenteel enkel collectief bruggepensioneerden na een herstructurering).
Vervolgens trachten we bruggepensioneerden eveneens te activeren.
In de toekomst moet het systeem van brugpensioen verdwijnen.
• onvrijwillig deeltijds werklozen (40.000): zijn werklozen die voltijds willen werken, maar in afwachting van deze voltijdse loopbaan een inkomensgarantie uitkering krijgen, waardoor hun deeltijds loon plus de uitkering boven een werkloosheidsuitkering ligt.
Dergelijke onvrijwillig deeltijds werklozen dienen begeleid en opgevolgd te worden naar een voltijdse job.
De werkloosheidsuitkering heeft heel wat activerend potentieel, dat in ons land onbenut gelaten wordt.
Zo kan de werkloosheidsuitkering degressief gemaakt worden: een verhoging van de uitkeringen in de eerste periode van de werkloosheid om de financiële schok op te vangen (verzekeringsmechanisme), vervolgens nemen de uitkeringen stelselmatig af.
Na maximaal twee jaar stopt de werkloosheidsuitkering.
De werkloosheid wordt dus beperkt in de tijd.
Een voorwaarde hiervoor is wel dat elke werkzoekende zeer goed begeleid wordt.
Niemand mag aan zijn/haar lot overgelaten worden.
In Vlaanderen is aan deze voorwaarde grotendeels voldaan (met een bereik van 95% van de werkzoekenden).
In Nederland is de duurtijd van de uitkering beperkt tot max. 38 maanden (3 jaar).
In Duitsland is de uitkering beperkt tot max. 18 maanden.
Dergelijke landen met een beperking van de werkloosheidsuitkering in de tijd kennen een hogere tewerkstellingsgraad en minder armoede.
Wat de jongere (schoolverlatende) werkzoekende onderscheidt van alle andere werkzoekenden is het bestaan van de wachtuitkering.
Schoolverlaters ingeschreven als werkzoekende ontvangen na een bepaalde tijd (tussen 6 en 12 maanden) een “wachtuitkering” bij werkloosheid (tussen de 273 en 962 euro per maand afhankelijk van leeftijd en gezinssituatie).
De uitkering wordt in alle gevallen toegekend, of men nu werkwillig is of niet.
De wachtuitkering zet letterlijk aan tot “wachten”, genereert werkloosheidsvallen en houdt (laaggeschoolde) schoolverlaters niet uit de langdurige werkloosheid.
Deze Belgische wachtuitkering is uniek in de OESO-landen en moet herbekeken worden.
De wachtuitkering moet geleidelijk worden afgeschaft
en vervangen door een systeem dat veel meer inzet op begeleiding en activering van jongeren.
Jongeren zonder werk moeten nog sneller en nog strikter begeleid worden naar een job.
De Belgische arbeidsmarkt kent heel wat gebreken.
Arbeid is duur, knelpuntberoepen blijven openstaan, kansengroepen zijn ondervertegenwoordigd, … Een groot deel van deze imperfecte marktwerking is het gevolg van een gebrek aan mobiliteit, flexibiliteit en vrijheid.
Om de tewerkstellingsgraad te doen stijgen moeten we deze gebreken de wereld uithelpen.
Vandaag de dag wordt onze arbeidsmarkt (veel meer dan in het buitenland) geconfronteerd met schotten.
Deze schotten leiden tot een beperkte arbeidsmobiliteit, wat op zijn beurt leidt tot een lagere werkzaamheidsgraad.
Het betreft tussen statuten, tussen jobs en tussen regio ’s.
Daarom moet er eindelijk werk worden gemaakt van het eenheidsstatuut tussen arbeiders en bedienden.
Ook moet levenslang leren sterker worden aangemoedigd
en wil Open Vld de invoering van een individuele loopbaanrekening, waardoor opgebouwde rechten meeneembaar zijn van job tot job.
Om de schotten tussen regio ’s weg te werken is er nood aan een nog betere samenwerking tussen de regionale arbeidsbemiddelingsdiensten.
E én van de belangrijkste kenmerken van een goedwerkende arbeidsmarkt is de mate van flexibiliteit en vrijheid waarmee men kan inspelen op schokken op de arbeidsmarkt.
We moeten de stap zetten van jobzekerheid naar werkzekerheid.
Om de transfer van job tot job te vergemakkelijken en de combinatie tussen arbeid en gezin te verbeteren installeren we een sociaal rugzakje waarin mensen rechten opbouwen en benutten in functie van de verschillende noden doorheen hun carri ère.
Bovendien kunnen ook de bestaande themaverloven of regelingen voor tijdskrediet in dit rugzakje worden opgenomen.
Op die manier krijgt iedere werknemer een individuele loopbaanrekening, die hem of haar in staat stelt om manager te worden van de eigen loopbaan.
Periodes van hard werken kunnen afgewisseld worden met periodes van minder hard werken (om bijvoorbeeld zorgtaken te vervullen voor jonge kinderen of zieke familieleden).
Ook ontslagvergoedingen kunnen meegenomen worden in de individuele loopbaanrekening.
Op die manier vermijden we dat men zijn opzeggingsvergoedingen verliest bij het veranderen van job (wat een grote belemmering betekent voor veel mensen om van job te veranderen).
Voor bedrijven wordt het ook goedkoper om iemand te ontslaan (want de vergoeding wordt verdeeld over meerdere werkgevers), waardoor ze ook sneller mensen zullen aanwerven.
Dit systeem bestaat vandaag al in Oostenrijk.
De praktijk toont aan dat interimarbeid een belangrijk instroomkanaal is voor kansengroepen op de arbeidsmarkt.
Deze sector verdient dan ook een volwaardige plaats binnen ons arbeidsmarktbeleid.
Om meer mensen een kans te geven via interimarbeid pleit Open Vld er voor om interimarbeid bij de overheid mogelijk te maken.
Daarnaast wil Open Vld het zogenaamde vierde motief voor interimarbeid invoeren, waardoor interimarbeid een volwaardige opstap kan zijn naar een contract voor onbepaalde duur.
On-the-job training blijkt een belangrijk middel om openstaande vacatures in te vullen.
Dit wordt nu al ondersteund door de zogenaamde Individuele Beroepsopleiding (IBO).
Men zou kunnen verder gaan door bedrijven die on-the-job training aanbieden nog meer te ondersteunen (bijv. door een verlaging van patronale bijdragen).
De soepelere invulling van de 38-urenweek (of annualisering) betekent dat het tot een jaar kan duren alvorens overuren die op één moment zijn gepresteerd, worden gecompenseerd met recuperatie op een ander moment.
Momenteel moet dat in de meeste gevallen binnen drie maanden gebeuren.
De annualisering maakt de recuperatie dus flexibeler, voor zowel werkgever als werknemer.
Dit systeem laat bijvoorbeeld toe dat ouders van schoolgaande kinderen langer werken tijdens de schoolperiode, maar in ruil thuis zijn in de schoolvakanties.
Studentenarbeid is momenteel beperkt tot twee keer 23 dagen.
Het eerste contingent van 23 dagen is beperkt tot de zomermaanden tegen een laag sociaal tarief van 7,5% (5% werkgeversbijdrage en 2. 5% werknemersbijdrage).
Op het andere contingent bedragen de sociale bijdragen 12,5% (8% en 4.5%).
Als een student meer dan 46 dagen werkt worden op alle gewerkte dagen de normale sociale bijdragen als straf toegepast.
Open Vld pleit voor een vereenvoudiging van studentenarbeid in de vorm van 400 uren in te vullen over het ganse jaar tegen één laag sociaal tarief.
Werkt men meer dan 400 uren dan worden enkel op de bijkomende uren de normale sociale bijdragen toegepast.
Gepensioneerden die willen werken, moeten daartoe de vrijheid krijgen.
Vandaag worden ze gestraft door het verminderen van hun pensioen.
Als men minder dan 15% te veel werkt wordt het pensioen afgehouden a rato van het te veel bijverdiende bedrag.
Verdient men meer dan 15% te veel dan wordt het volledige pensioen afgehouden.
Momenteel klussen er een 35.000 65-plussers bij.
Ongeveer 2.500 van deze bijverdienende gepensioneerden werden geschorst.
Open Vld wil die bestraffing van werk naar de geschiedenisboeken verwijzen.
Economische migratie zal (eens de crisis voorbij is) een belangrijke rol spelen voor het opvangen van de krapte op de arbeidsmarkt eens de vergrijzing op kruissnelheid is.
Er dienen dus voorwaarden te worden bepaald opdat een economische immigratie, met tijdelijke en daarna definitieve arbeidsvergunningen, kan bijdragen tot het invullen van vacatures in knelpuntberoepen.
De voorbije tien jaar zijn de sociale en fiscale lasten op de lage lonen sterk gedaald.
Zo werden de sociale bijdragen beperkt via de zogenaamde werkbonus, waardoor de persoonlijke bijdragen op een minimumloon momenteel amper 20 euro bedragen.
De fiscale lasten daalden o.m.<U+F020>door het optrekken van het belastingvrij minimum.
Deze daling van de loonlasten varieert tussen de 6% voor een alleenstaande met een minimumloon tot meer dan 12,5% voor een gezin dat leeft van één laag inkomen.
Ook werden de kosten voor kinderopvang fiscaal aantrekkelijker gemaakt.
Ondanks deze maatregelen kampt ons land nog steeds met werkloosheidsvallen en is het voor bepaalde inkomenscategorie ën nog steeds niet financieel interessant om de uitkering te “ruilen” voor een inkomen uit arbeid.
Deze financi ële werkloosheidsvallen doen zich voornamelijk voor bij minimumlonen, bij eenoudergezinnen en bij mensen die deeltijds werken.
Zo ligt een minimumloon voor een alleenstaande amper 10% (of nog geen 150 euro) boven de respectievelijke werkloosheidsuitkering.
Bij deeltijdse arbeid tegen het minimumloon kan dit verschil dalen tot slechts 8%.
Deze werkloosheidsvallen moeten nog sterker bestreden worden.
Daarom wil Open Vld de belastingvrije som in de personenbelasting voor de lage inkomens optrekken tot minstens 7.000 euro.
Op die manier zal iemand die werkt en een laag inkomen heeft, meer overhouden en zal het verschil met een uitkering groter worden.
Open Vld wil immers een samenleving die inzet beloont.
Die mensen die werken een duw in de rug geeft.
Tegen het einde van de volgende legislatuur moet iedereen die werkt minstens 100 euro extra netto meer in de maand hebben dan wie – in een gelijkaardige situatie – niet werkt maar leeft van een uitkering.
Met de maatregelen uit het verleden wordt het verschil zo opgetrokken tot minstens 250 euro.
Een belangrijke sector die kansarmen een job geeft, is de sector van de dienstencheques.
Open Vld wil het systeem veilig stellen voor de toekomst.
Van een afschaffing kan daarom geen sprake zijn.
Ook moet de kost voor de gebruiker op peil worden gehouden.
Open Vld blijft voorstander om het systeem uit te breiden naar ander klussen dan poets- of strijkhulp.
Ook kinderopvang of klussen in de tuin of andere onderhoudswerken aan het huis moeten op termijn (als de begroting het toelaat) via dienstencheques betaald kunnen worden.
Afschaffen overbodige economische regelgeving (waaronder sperperioden en openingsuren)
Innovatie bevorderen via lastenverlagingen in plaats van subsidies
Een blauwdruk voor KMO, Middenstand en Horeca
Aanmoedigen van de contractuele landbouw
Grotere transparantie op financi ële markten
De basis van alle welvaart is een sterke en slagvaardige economie gebaseerd op eerlijke en vrije concurrentie.
Het is de economie die alle middelen cre ëert voor zowel burger als overheid.
Onze economie verliest evenwel aan daadkracht in een steeds meer geglobaliseerde wereldeconomie.
Zoals gezegd zijn de uitdagingen enorm: we moeten de kosten van de vergrijzing opvangen,
de begroting onder controle houden,
de pensioenen garanderen
én we willen de globale belastingdruk niet laten stijgen.
Daarom zullen we moeten schrappen in de overheidsuitgaven
en zoveel mogelijk mensen aan het werk krijgen.
Om dit allemaal waar te maken zullen we ook moeten investeren in onze economie, zodat die veel banen en genoeg economische groei kan genereren.
Daarvoor is een modern economisch beleid nodig voor alle sectoren.
Voorop staat de ontwikkeling van nieuwe markten en nieuwe technologieën.
Er is ook veel economisch potentieel aanwezig in de zogenaamde “’zachte” sectoren zoals zorg.
Door de introductie van meer marktwerking moet dit potentieel worden aangeboord.
Ten slotte bestaat er ook veel creatief ondernemerschap in wat men “social-profit activiteiten ” kan noemen.
Voorbeelden: Wikipedia, open source software, private maar niet-commerciële ondernemingen in de ouderenopvang.
Al deze vormen van ondernemerschap, over alle sectoren heen, verdienen een creatieve impuls.
Om dit te realiseren moet de overheid in eerste instantie de resterende hinderpalen voor zelfstandig ondernemerschap wegwerken.
Het beleid moet zich daarbij niet enkel focussen op meer starters.
Ons land heeft nood aan meer zogenaamde “gazellen”: eigen ondernemingen die doorgroeien tot middelgrote en grote bedrijven die zich richten op (verre) internationale markten.
Open Vld pleit dan ook voor de afschaffing van zoveel mogelijk overbodige economische regelgeving: wetgeving met betrekking tot handelsvestigingen, handelspraktijken zoals solden, sperperioden en verkopen met verlies, wetgeving op de openingsuren.
Het vergunningenbeleid moet worden vereenvoudigd, omdat op deze manier nieuwe markten en nieuwe economische activiteiten zich sneller kunnen ontwikkelen.
De regelgeving die wel nut heeft – mededingingsbeleid bijvoorbeeld, of het toekennen van octrooien – moet drastisch worden vereenvoudigd en gemoderniseerd.
Ondernemen moet opnieuw lonend worden door een verlaging van de kosten en een vermindering van de administratieve lasten.
Subsidies aan ondernemingen worden verminderd of zelfs helemaal afgeschaft.
Hierdoor komt ruimte vrij voor lastenverlagingen
en productieve (overheids)investeringen in infrastructuur.
Innovatie tenslotte moet worden bevorderd via een betere benutting van de fiscale stimulansen (in plaats van subsidies).
Onder impuls van Open Vld werden de voorbije jaren heel wat inspanningen geleverd om het sociaal statuut van de zelfstandige gevoelig te verbeteren.
Een goed sociaal statuut moet mensen aanmoedigen om de stap te durven zetten naar het zelfstandig ondernemerschap.
Er zijn nog enkele niet te rechtvaardigen verschillen tussen het stelsel van de zelfstandigen en dat van de werknemers.
Die willen we wegwerken.
Concreet denken we aan het volledig gelijkschakelen van het minimumpensioen en de kinderbijslag.
Daarnaast wil Open Vld ook werk maken van een stopzettingsverzekering voor zelfstandigen.
Zelfstandigen die hun zelfstandige activiteit stopzetten kunnen gedurende een welbepaalde periode een uitkering genieten.
Dit laat hem toe zich professioneel te heroriënteren zonder dat ze moeten terugvallen op het OCMW.
KMO’s, middenstand en horeca zijn de economische ruggengraat van ons land.
Meer dan 800.000 mensen zorgen niet alleen voor hun eigen job, maar cre ëren voor vele duizenden andere mensen een job.
Om het belang van de sector te onderstrepen, heeft Rik Daems de ‘Expeditie Middenstand ’ georganiseerd, een marathon langs Vlaamse KMO ’s, middenstanders, zelfstandigen en horeca-zaken.
Elke dag brengt hij werkbezoeken aan KMO ’s, middenstanders, zelfstandigen en horecazaken.
Hij doet dit samen met lokale kandidaten en met de lijsttrekkers uit de verschillende provincies.
Tijdens de werkbezoeken peilen ze naar hun zorgen, noden en verzuchtingen en praten met hen over welke oplossingen hen meer ruimte kunnen geven.
De ‘Expeditie Middenstand’ moet uitmonden in een ‘Blauwdruk voor KMO, Middenstand en horeca.
’ Deze wordt later voorgesteld en zal integraal deel uitmaken van dit programma.
Open Vld gelooft dat land- en tuinbouw een toekomst hebben in ons land.
Een marktconform land- en tuinbouwbeleid in een open wereldmarkt is mogelijk.
Op voorwaarde dat resoluut de kaart wordt getrokken van kwaliteitsproductie, innovatie en diversificatie.
Vlaanderen moet een dynamisch land- en tuinbouwbeleid uitbouwen dat rekening houdt met het familiale karakter van onze land- en tuinbouwbedrijven,
evenals met de conjunctuurgevoeligheid van de secto
en met het intensieve karakter van een aantal subsectoren, zoals de tuinbouw, en de varkens-, pluimvee- en kalversector, die zorgen voor een grote toegevoegde economische waarde.
Veranderingen in de land- en tuinbouwsector zijn noodzakelijk, maar even noodzakelijk is het voorzien van aanvaardbare overgangstermijnen en begeleidende maatregelen die het onze land- en tuinbouwers mogelijk moeten maken zich op een sociaal- en bedrijfseconomisch verantwoorde manier te conformeren aan nieuwe vereisten en uitdagingen.
Open Vld vraagt de aanpassing van het fiscaal stelsel voor land- en tuinbouwers.
Concreet wordt gepleit voor de ‘carry back ’ waardoor onvoorziene verliezen gecompenseerd kunnen worden met de winsten van de drie voorliggende jaren.
Verdere vereenvoudiging en automatisering – zoals de invoering van een elektronische teller voor seizoenarbeiders – zijn noodzakelijk.
Ook het vinden van arbeidskrachten blijft problematisch.
Open Vld pleit ervoor de inzet van gelegenheidshelpers aan te moedigen,
een nieuwe regeling voor studentenarbeid waarbij elke student jaarlijks 400 uren mag werken tegen een voordelig RSZ-tarief
en een actieplan om werkzoekenden uit onze eigen arbeidsreserve knelpuntvacatures in de land- en tuinbouwsector te doen opvullen.
Landbouwers zijn sedert de liberalisering van het Europees landbouwbeleid sterk afhankelijk geworden van internationale prijsbewegingen en hebben een vorm van inkomenszekerheid verloren.
Om een vrije marktwerking te combineren met een vorm van zekerheid wil Open Vld werk maken van de zogenaamde “contractuele landbouw”.
Daarbij worden contracten gesloten tussen een groep landbouwers en een grote afnemer of groep afnemers om gedurende een bepaalde periode een bepaald volume te leveren/af te nemen tegen een volgens een bepaalde formule berekende prijs.
Deze formule wordt door de Europese Commissie gesuggereerd en werkt vandaag al in ons land voor bepaalde producten (b.v. diepvriesgroenten in West-Vlaanderen).
Niet enkel voor zuivelsector, maar voor alle landbouwcategorie ën is dit een goede piste.
Ondernemen in land- en tuinbouw is risicovol.
Daarom pleiten we voor systemen die risico’s beheersen.
Het bestaande Landbouwrampenfonds op federaal niveau moet worden overgedragen aan het gewestelijk Departement Landbouw en Visserij.
Ook een gedeeltelijke regionalisering van het FAVV (Federale Voedselagentschap) is wenselijk zodat eenzijdig Vlaamse dossiers niet worden gelinkt als pasmunt om dossiers van andere regio’s te beslechten.
De financiële crisis heeft veel mensen zwaar getroffen.
We moeten lessen trekken uit de crisis en maatregelen durven nemen om te zorgen dan we zulke crisis in de toekomst vermijden.
Mensen moeten opnieuw vertrouwen hebben in de financiële markten.
Misbruiken en ongebreidelde speculatie moeten aangepakt worden.
Banken en financiële instellingen moeten hun verantwoordelijkheid nemen en de economie ondersteunen.
Dus geen “business as usual” meer.
Open Vld wil daarom het zogenaamde “Twin peaks model” correct uitvoeren tegen januari 2011.
De Nationale Bank zal bevoegd worden voor het prudentieel toezicht.
De CBFA moet meer bevoegheden krijgen inzake consumentenbescherming.
Daarnaast moeten de banken zich meer toeleggen op hun core business: het verlenen van kredieten en het ophalen van depositos en spaargelden.
In dit kader zijn strengere regels nodig voor het minimumkapitaal en –liquiditeit van banken.
Er moet ook een beter risicobeheer komen.
De transparantie op de financi ële markten moet verhoogd worden.
Een juiste en duidelijke informatie over de financiële producten is cruciaal.
De belegger moet een correcte inschatting kunnen maken van de risico ’s.
Om de consument te beschermen moet de CBFA meer armslag krijgen en beter samenwerken met de FOD Economie.
Veel initiatieven moeten op het Europees of internationaal niveau worden genomen.
Ons land moet van zijn Europees voorzitterschap gebruik maken om hierin voortrekker te zijn.
Een confederaal model, waarbij het zwaartepunt van de bevoegdheden bij de deelstaten ligt.
Geen separatisme.
Regionale kortingen in de vennootschapsbelasting.
Regionale opcentiemen in personenbelasting.
RSZ-kortingen.
Werkloosheid na 2 jaar bij deelstaten.
Grote delen van sociale zekerheid blijven op confederaal niveau.
Deze waarschuwing uit het verslag van het Studiecentrum voor de Hervorming van de Staat uit 1938, die de moeilijkheden voorspelt van een tweeledig of bipolair federalisme samengesteld uit slechts twee taalgemeenschappen, heeft vorige generatie politici niet belet vanaf 1970 in vijf opeenvolgende staatshervormingen het unitaire België om te vormen tot een federaal land.
Sinds de vierde staatshervorming uit 1993 luidt artikel 1 van de Belgische Grondwet: “België is een federale staat, samengesteld uit de gemeenschappen en de gewesten.”
Constitutionalisten zijn het er over eens dat dé federale staat eigenlijk niet bestaat en er evenveel federalismen als er federale staten zijn.
Ook het Belgisch federalisme is dus een “federalisme sui generis”.
Velen zien er zelfs confederale kenmerken in.
De Antwerpse grondwetsspecialist Karel Rimanque omschreef in 1989 de Belgische staatsvorm - omwille van de verplichte pariteit in de federale regering - als “een confederaal systeem van besluitvorming op het centrale gezagsniveau”.
De Leuvense politieke wetenschapper Wilfried Dewachter van zijn kant sprak in 1992 - omwille van de splitsing van de politieke partijen tussen Nederlandstaligen en Franstaligen en omwille van de gescheiden publieke opinies - van een “partijenconfederalisme”.
Voor liberalen moeten staatsvormen zich aanpassen aan de maatschappelijke realiteiten en niet andersom.
In de vijf voorgaande staatshervormingen hebben politici – steeds goedbedoeld - compromis op compromis gestapeld.
Maar de realiteit vandaag is dat ons staatkundig model niet langer werkt.
Het systeem liep de afgelopen drie jaar voortdurend vast.
We sukkelden van communautaire naar communautaire crisis.
De resoluties van het Vlaams Parlement blijven het referentiekader van de staatshervorming.
Maar we moeten nu prioriteiten stellen.
Ons land blokkeert.
En dat op een ogenblik dat ons land voor vijf reuzegrote uitdagingen staat:
het bereiken van een evenwicht op de begroting van de gezamenlijke overheden in 2015
het opvangen van de kosten van de vergrijzing
het stimuleren van een hogere economische groei
het verhogen van de activiteitsgraad
het drastisch verbeteren van de overheidsefficiëntie
Voor Open Vld is het onmogelijk deze vijf uitdagingen succesvol aan te pakken zonder een grondige staatshervorming.
Dat is de reden waarom voor Open Vld een nieuwe regering niet kan starten zonder ook een politiek akkoord over een grondige staatshervorming.
De oplossing van onze begrotings-, economische en sociale uitdagingen is rechtstreeks verbonden met een staatshervorming.
Ook op staatkundig vlak heeft ons land nood aan een nieuwe start, aan een nieuw institutioneel model.
Terecht eist Europa van alle lidstaten een strengere begrotingsdiscipline.
Dus begrotingen zo snel mogelijk opnieuw in evenwicht.
In het licht van de turbulenties op de financiële markten is dat een absolute prioriteit.
Onder impuls van Begrotingsminister Guy Vanhengel verbond ons land er zich ten aanzien van Europa toe dat onze gezamenlijke overheden dit begrotingsevenwicht zullen bereiken in 2015.
Het Planbureau becijferde deze begrotingsinspanning voor de volgende vijf jaar op ongeveer 22 miljard euro.
Dat zijn enorme bedragen, zelfs voor de gezamenlijke overheden.
Met de term “gezamenlijke overheden” wordt enerzijds de federale overheid en de sociale zekerheid bedoeld (Entiteit I in het vakjargon) en anderzijds de gemeenschappen en gewesten en de lokale overheden (Entiteit II).
Het uittekenen van een meerjarenbegroting en bijhorend saneringspad vereist dus een voorafgaandelijk akkoord tussen Entiteit I en Entiteit II over wie welk deel van de inspanning zal leveren.
Sommigen vragen dat alleen de federale overheid en de sociale zekerheid de sanering zouden ten laste nemen.
Voor Open Vld is dit onaanvaardbaar.
Dat zou betekenen dat de federale overheid drastisch zou moeten besparen op haar kerntaken, zoals veiligheid en politie, of dat er brutaal zou moeten gesnoeid worden in de uitkeringen van mensen via de sociale zekerheid, zoals pensioenen.
Daarom wil Open Vld wil dat er na de verkiezingen van 13 juni een politiek akkoord komt tussen de federale overheid en de gemeenschappen en gewesten over wie welk deel van de saneringsinspanning zal leveren.
Een akkoord over een verdeelsleutel dus.
De Hoge Raad voor Financi ën berekende op basis van de projecties van de Studiecommissie voor de Vergrijzing dat – bij ongewijzigd beleid - de federale overheid en de sociale zekerheid 95% van de extra kosten van de vergrijzing zullen moeten torsen.
De gemeenschappen en gewesten en de lokale overheden samen, slechts 5%.
Opnieuw plaatst dat de federale overheid en de sociale zekerheid voor een onmogelijke opdracht.
Als we de kosten van de vergrijzing enkel op de schouders van de federale overheid leggen, moeten we ofwel de belastingen drastisch verhogen, ofwel de uitkeringen brutaal verlagen.
Beiden zijn voor Open Vld geen optie.
Ook hier wil Open Vld na de verkiezingen van 13 juni een politiek akkoord over de verdeling van de extra kosten van de vergrijzing tussen de federale overheid en de gemeenschappen en gewesten.
Het lijkt daarbij onvermijdelijk dat deze laatsten meer zélf gaan instaan voor de pensioenen van hun eigen ambtenaren.
En om de federale overheid enige financiële ademruimte te geven om de extra kost van de vergrijzing op te vangen, moeten de gemeenschappen en gewesten bijdragen in de aflossing van de historische overheidsschuld, die sinds de start van dit land doorheen decennia is opgebouwd.
Alleen wanneer we er in slagen een hogere economische groei te creëren, zullen we in ons land onze welvaart kunnen behouden.
Economische groei wordt niet gecreëerd door overheden, maar door werkende mensen en bedrijven.
Maar de overheden spelen wel een cruciale rol in het bepalen van de omgeving waarbinnen mensen en bedrijven groei kunnen creëren.
Zo zijn vandaag de gemeenschappen en gewesten al bevoegd voor belangrijke domeinen die bepalend zijn voor groeicreatie.
Het gaat dan om het onderwijsbeleid, het wetenschaps- en innovatiebeleid en het economisch beleid.
Twee belangrijke hefbomen om de ondernemingsactiviteit te stimuleren ontbreken de gewesten vandaag evenwel.
Instrumenten die broodnodig zijn om in te zetten op de stimulering van economische groei.
Ten eerste zijn ze niet in de mogelijkheid om in te grijpen op de vennootschapsbelasting.
Ook delen ze niet in de vruchten van een goed economisch beleid wanneer dat hogere belastinginkomsten uit de vennootschapswinsten oplevert.
Om de bedrijven te stimuleren moeten de gewesten vandaag hun toevlucht nemen tot subsidies.
Maar daaraan zijn ernstige nadelen verbonden: administratief complex, discriminerend voor wie ze niet ontvangt, minder efficiënt en een overheid die stuurt in plaats van ruimte creëert.
Daarom moeten de gewesten de mogelijkheid krijgen om kortingen of afcentiemen toe te staan op de vennootschapsbelasting.
Open Vld wil een confederale sokkel voor de vennootschapsbelasting, bestaande uit eenzelfde belastbare grondslag in heel het land,
maar met de mogelijkheid voor de gewesten kortingen of afcentiemen toe te staan.
De belastbare grondslag van de vennootschapsbelasting blijft dus uniform in het hele land, maar het tarief kan verschillen van gewest tot gewest.
Op die manier krijgen de gewesten een belangrijke fiscale hefboom in handen en zijn ze niet langer veroordeeld te werken met subsidies.
Een tweede hindernis voor de gewesten om een krachtig economisch beleid te kunnen voeren en loonkostcompetitief te zijn, is de onmogelijkheid om in te grijpen in de sociale bijdragen.
Nochtans is dat noodzakelijk om op gewestelijk vlak maatwerk te kunnen leveren.
Zo is jongerenwerkloosheid een specifiek probleem voor Wallonië, daar waar Vlaanderen kampt met vooral ouderenwerkloosheid.
Daarom wil Open Vld dat de gewesten de bevoegdheid krijgen om RSZ-kortingen toe te kennen aan bedrijven.
Met deze bijkomende bevoegdheden geven we de gewesten twee belangrijke instrumenten om een sterk economisch beleid te voeren, aangepast aan de specifieke noden van elk gewest.
Van alle Belgen op actieve leeftijd (15-64 jaar) is in ons land amper 61,3% aan het werk.
Het Europees gemiddelde bedraagt 65,5%, in Nederland 77,2%, het Verenigd Koninkrijk 71,5% en in Duitsland 70,7%.
Het verhogen van de activiteitsgraad is dan ook dé prioriteit in het werkgelegenheidsbeleid.
Vandaag zijn de bevoegdheden evenwel slecht verdeeld tussen de federale overheid en de gemeenschappen en gewesten.
De gewesten zijn bevoegd voor de arbeidsbemiddeling en de activering, de gemeenschappen voor de vorming van werkzoekenden en de federale overheid voor de controle op de werkbereidheid van werkzoekenden en voor de uitkering.
Maar wanneer een werkzoekende aan de slag gaat, plukt uitsluitend de federale overheid daar de vruchten van in de vorm van een uitgespaarde werkloosheidsuitkering en te verwachten opbrengsten uit de personenbelasting.
En als de gemeenschappen en gewesten nalaten effectief werkzoekenden te activeren en dus de werkloosheidsgraad hoog blijft, betaalt de federale overheid de factuur.
Om te komen tot een echt activerend arbeidsmarktbeleid wil Open Vld een nieuwe bevoegdheidsverdeling in het arbeidsmarktbeleid.
Open Vld wil dat het systeem van werkloosheidsuitkering gebruikt wordt als een echt activerend instrument.
Daarbij dient een onderscheid te worden gemaakt tussen de kortdurende of conjuncturele werkloosheid (tot max. 2 jaar) en de langdurige of structurele werkloosheid (langer dan 2 jaar).
De confederale overheid blijft enkel verantwoordelijk voor het opvangen van de kortstondige of conjuncturele werkloosheid.
Langdurige werkloosheid is namelijk eerder het gevolg van een mismatch tussen vraag en aanbod, van mensen die slecht opgeleid zijn, niet over de juiste competenties beschikken of van jobs die moeilijk ingevuld raken.
Maar ook van een verkeerd economisch omgevingsbeleid dat jobcreatie hindert.
Daarmee komen we op het terrein van de gemeenschappen en gewesten die vandaag al verantwoordelijk zijn voor vorming, opleiding en arbeidsbemiddeling evenals voor het economisch beleid.
Open Vld stelt voor dat na 2 jaar de federale werkloosheidsuitkering stopt en dat de gemeenschappen en gewesten het na die 2 jaar overnemen.
De gemeenschappen en gewesten worden vanaf dan bevoegd voor de hoogte en duurtijd van de werkloosheidsuitkering.
Deze opdeling is zeer transparant, zowel qua bevoegdheidsverdeling als budgetverdeling.
Het huidige RVA-budget voor de langdurige werkloosheid wordt immers overgeheveld naar de gemeenschappen en gewesten.
Dit voorstel gaat tevens gepaard met een hervorming van het beleid rond de kortstondige of conjuncturele werkloosheid op confederaal vlak.
Om mensen zo snel mogelijk weer aan een job te helpen moeten de opvolgingstermijnen die de RVA vandaag hanteert verkort worden.
Vandaag worden mensen jonger dan 25 jaar door de RVA pas opgeroepen na 15 maanden werkloosheid.
Werkzoekenden ouder dan 25 jaar pas na 21 maanden.
Kortom, vele werkzoekenden worden pas op hun zoekgedrag gecontroleerd na bijna twee jaar werkloosheid.
Daardoor dalen hun tewerkstellingskansen.
Daarom moeten de opvolgingstermijnen verkorten.
Met dit voorstel beperkt Open Vld zowel de werkloosheidsuitkeringen in de tijd
als dat ze de autonomie van de gemeenschappen en gewesten verhoogt.
De gemeenschappen en gewesten kunnen voortaan zélf bepalen hoe ze omgaan met het beleid in de langdurige werkloosheid.
Maar ze dragen er dan ook de financiële gevolgen van.
Regio ’s die falen in de activering van hun arbeidsmarkt zullen de gevolgen voelen in hun eigen begroting.
En omgekeerd: regio ’s die veel werkzoekenden activeren zullen middelen uitsparen die ze dan kunnen herinvesteren.
Zowel de OESO, het IMF, de Europese Centrale bank als andere buitenlandse organisaties en onderzoekscentra hekelen de gebrekkige efficiëntie van onze overheden.
In belangrijke mate is het financieringsmodel dat aan onze staatsordening ten grondslag ligt daar mee verantwoordelijk voor.
Om efficiëntie in de overheidswerking te garanderen moeten uitgavenbevoegdheden zoveel als mogelijk samenvallen met belastingbevoegdheden.
De huidige bijzondere financieringswet die de geldstromen tussen de federale overheid en de gemeenschappen en gewesten regelt, zondigt zwaar tegen dit algemeen democratisch principe van ‘no taxation without representation’.
De gemeenschappen en gewesten halen slechts 20 % van hun middelen uit eigen fiscaliteit, de rest ontvangen ze van de federale overheid in de vorm van dotaties.
De federale overheid deelt uit, de gemeenschappen en gewesten geven uit.
Zo ’n dotatiefederalisme ontaardt al snel in een consumptiefederalisme met alle verspillingen tot gevolg:
alles wat de Gemeenschappen en Gewesten willen uitgeven, moeten ze in grote mate niet zelf verdienen;
Gemeenschappen en Gewesten voelen nauwelijks iets van de schommelingen in de belastingopbrengsten die enkel op conto zijn van de federale overheid: de factuur van een falend beleid wordt doorgeschoven naar de federale overheid;
in het huidig dotatiefederalisme is ook een solidariteitsmechanisme vervat dat het perverse effect van een ‘armoedeval’ creëert: worden de economische prestaties van de Gemeenschappen en Gewesten beter, dan verliezen ze aan dotaties; een prikkel om het beter te doen ontbreekt dus, integendeel.
Daarom wil Open Vld het huidige dotatiefederalisme vervangen door een financieel verantwoordelijk confederalisme.
Concreet wil Open Vld ter vervanging van de huidige dotaties die de gemeenschappen en gewesten krijgen van de federale overheid, een gesplitst tariefmodel in de personenbelasting.
Ter vervanging van de huidige dotaties aan de gemeenschappen en gewesten (vandaag in de vorm van gedeelde personenbelasting, gedeelde BTW en begrotingskredieten) wordt aan de gewesten een bevoegdheid in de personenbelasting toegekend.
De gemeenschappen worden vervolgens vanuit de gewesten gefinancierd.
Voor het Brussels Hoofdstedelijk Gewest wordt omwille van de hoofdstedelijke functie een aangepaste financiering voorzien.
Concreet betekent deze hervorming: (1) de huidige dotaties worden geschrapt;
(2) het confederale tarief in de personenbelasting wordt dienovereenkomstig drastisch verlaagd;
(3) op de verlaagde confederale personenbelasting heffen de gewesten zélf een eigen belasting om de vermindering aan inkomsten t.g.v. de schrapping van de dotaties te compenseren.
Mensen zullen op hun belastingsbrief dus duidelijk zien hoeveel belastingen ze betalen aan de confederale overheid en hoeveel aan de regionale overheid.
Ons land staat de volgende jaren voor cruciale uitdagingen: herstellen van een begrotingsevenwicht, opvangen van de vergrijzingskosten, hogere economische groei, verhoging van de activiteitsgraad en een verbetering van de overheidseffici ëntie.
De vraag is of Nederlandstaligen en Franstaligen nog in staat zijn samen deze uitdagingen aan te pakken.
Om er samen beter van te worden.
Of blijven we elk in onze egelstelling en zitten we vast in immobilisme?
Om er samen armer van te worden.
Open Vld gelooft in samenwerking en dialoog tussen mensen en tussen taalgemeenschappen.
Het moet mogelijk zijn de uitdagingen waarvoor we staan samen tot een goed einde te brengen.
Op voorwaarde dat er duidelijke keuzes gemaakt worden.
Ook op institutioneel vlak.
Door in de BHV-onderhandelingen aan de noodrem te trekken en het vertrouwen in de federale regering op te zeggen, heeft Open Vld niet alleen de hoognodige ‘sense of urgency’ gecreëerd.
Dankzij de verkiezingen die nu op 13 juni 2010 vallen, in plaats van in juni 2011, dient zich een periode van vier jaar aan zonder regionale of federale verkiezingen.
De eerstvolgende verkiezingen voor het federale en regionale niveau vallen spontaan samen in 2014.
Dit uniek tijdskader zonder voortdurende verkiezingskoorts moet het mogelijk maken ons land opnieuw op het goede spoor te brengen.
Open Vld ziet in een duidelijk keuze voor een confederaal model een uitweg uit de impasse.
De oude industriële fabriek België werkt niet langer, het is tijd voor drie frisse en samenwerkende KMO ’s Vlaanderen, Wallonië en Brussel.
De volgende drie uitgangspunten geven voor Open Vld vorm aan het confederaal model: het zwaartepunt komt te liggen bij de deelstaten
het confederaal model is een eindstation en geen tussenstation naar separatisme
het confederaal model is gestoeld op eigen verantwoordelijkheid, transparante solidariteit en confederale loyaliteit
Beide taalgemeenschappen leggen samen vast welke bevoegdheden ze gezamenlijk willen uitoefenen en welke bevoegdheden ze apart willen organiseren.
De grondwet voorziet sinds de vierde staatshervorming uit 1993 expliciet in die mogelijkheid.
Artikel 35 van de grondwet laat toe duidelijk te omschrijven welke bevoegdheden tot de federale overheid behoren.
Alle andere bevoegdheden vallen dan onder de deelstaten.
Open Vld ziet volgende bevoegdheden als gezamenlijk uit te oefenen in confederaal verband: buitenlandse zaken, defensie, politie, de basisorganisatie van justitie, de basiswetgeving van de economische en monetaire unie: het financieel beleid en de bescherming van het spaarwezen, het hypothecair krediet, het consumptiekrediet, het bank- en verzekeringsrecht, het mededingingsrecht, de wet op de handelspraktijken, de industri ële en intellectuele eigendom, de normalisatie, de grote energie-infrastructuren, …, de gemeenschappelijk basissokkel van de fiscaliteit en de parafiscaliteit, een transparant solidariteitsmechanisme, delen van de sociale zekerheid, waaronder de pensioenen in de priv ésector en de confederale ambtenarenpensioenen en de conjuncturele werkloosheid.
Op voorwaarde dat op confederaal niveau een consensus kan gevonden worden over aanvaardbare groeinormen binnen de gezondheidszorgen, kan de financiering van de gezondheidszorgen op het confederale niveau blijven.
Inzake de organisatie van de gezondheidszorgen kan dan een veel grotere autonomie gelaten worden aan de deelgebieden.
Voor Open Vld is een onafhankelijk Vlaanderen, separatisme of de splitsing van het land geen oplossing.
Des te meer daar nog geen enkele separatist ooit een bevredigende oplossing heeft voorgesteld voor Brussel, de hoofdstad die beide taalgemeenschappen verbindt en welvaart en kansen creëert voor het hele land.
De geschiedenis leert dat geen enkel federaal noch confederaal staatsverband houdbaar is zonder eigen verantwoordelijkheid van de deelgebieden, zonder een transparante solidariteit tussen de deelgebieden en zonder loyaliteit van de deelgebieden.
Na de verkiezingen moeten er oplossingen komen, ook voor de communautaire impasse.
De geesten in Franstalig België rijpen.
Gezien de uitdagingen waarvoor we staan, is er geen tijd meer te verliezen.
Het is nu tijd voor daden.
Selectieve wervingsstop ambtenaren (20%)
Minimale dienstverlening bij NMBS, De Post of De Lijn
Verdere privatisering van overheidsbedrijven
In ons land werkt maar liefst 12 procent van de actieve bevolking voor de overheid, daarbij zijn het onderwijs en de gezondheidszorg nog niet eens meegeteld.
Volgens Eurostat ligt dit gemiddelde in de EU15 op 8 procent.
Dit kost ook ontzettend veel middelen, die we daardoor niet kunnen gebruiken voor de andere grotere uitdagingen.
Het overheidsbeslag, dit is het deel van de uitgaven die naar de administratie gaan, ligt in ons land veel te hoog.
Vandaag besteden we ongeveer 2,4% van ons BBP uitsluitend aan de lonen voor ambtenaren.
In de Europese Unie is dat gemiddeld 1,5% van het BBP.
Dit is niet vol te houden.
Ook hier zullen hervormingen nodig zijn.
De overheidsuitgaven en dus het aantal ambtenaren zal de komende jaren moeten dalen.
Dat zal enkel mogelijk zijn door efficiënter te werken
en door ons te concentreren op de kerntaken van de overheid.
Open Vld kijkt niet alleen naar besparingen, we willen ook dat de overheid beter gaat presteren.
Bijvoorbeeld bij Justitie en Financiën.
Dit lijkt een zeer moeilijke opdracht.
Toch is het mogelijk,
en het is zelfs mogelijk zonder sociale drama ’s.
De volgende jaren gaat immers een grote groep ambtenaren met pensioen.
Door een selectieve wervingsstop, waarbij we hen slechts voor 20% vervangen (behalve voor veiligheidsdiensten zoals politie en justitie) realiseren we op termijn een belangrijke besparing van de overheidsuitgaven.
Met de huidige informatisering, door zuiniger te werken en door te concentreren op kerntaken moeten we in staat zijn het werk met minder mensen te doen.
Een slankere en efficiëntere overheid betekent dat er minder regels moeten komen.
Ook het aantal bestuurslagen moet naar omlaag.
We moeten komen tot eenvoudigere procedure en snellere beslissingen.
De overheid moet niet in de weg lopen, maar de weg tonen.
Het moet een klantvriendelijke overheid zijn, die mensen helpt die een eigen onderneming willen opstarten of uitbreiden.
Vandaag zoeken ambtenaren nog te vaak naar wat niet mag.
In de toekomst moeten ze vooral zoeken hoe het wel mag.
Een klantvriendelijke overheid betekent ook dat de gebruiker steeds kan rekenen op een minimale dienstverlening in geval van stakingen.
Daarom wil Open Vld dat er voor sommige sectoren – zoals De Post, de NMBS of De Lijn – er een regeling komt die voorziet in een minimale dienstverlening bij stakingen.
Voor Open Vld is het duidelijk dat de overheid enkel een regulerende rol heeft.
Zij dient het kader te creëren waarbinnen de markt correct kan werken, waarbij de mededinging gegarandeerd wordt en de consument wordt beschermd.
Dat kan ze niet of onvoldoende indien de overheid zelf betrokken partij is.
Overheidsbedrijven moeten dan ook worden geprivatiseerd.
De overheid waakt erover dat iedereen toegang blijft behouden tot een kwaliteitsvolle basisdienstverlening.
Overheidstaken kunnen ook worden uitbesteed aan private ondernemingen.
De NMBS Groep moet een nieuw ondernemingsplan ontwikkelen om de kwaliteit van de dienstverlening, in het bijzonder de stiptheid en communicatie, en de financiële resultaten in overeenstemming te brengen met de doelstellingen uit het beheerscontract 2008-2012.
De verzelfstandiging van de goederendivisie B-Cargo moet in 2010 succesvol afgerond worden.
Tegen 2012 moeten het volledige Belgische spoorwegnet en alle treinen uitgerust zijn met een automatisch remsysteem.
Er moet een veiligheidscultuur ontwikkeld worden doorheen alle geledingen van de NMBS Groep.
Om de efficiëntie te verbeteren en om een niet-discriminerende toegang tot een geliberaliseerde spoorwegmarkt te garanderen moet de structuur van de NMBS Groep vereenvoudigd worden.
In afwachting moet een minimale dienstverlening ten alle tijde gegarandeerd worden.
Vervroegde uittreding pas mogelijk na 40 loopbaanjaren.
Brugpensioen geleidelijk afschaffen.
Onbeperkt bijverdienen gepensioneerden.
Laagste en oudste pensioenen optrekken.
Wegwerken pensioenkloof door pensioensplit.
Meer werknemers aanvullend pensioen geven.
Belastingvoordeel pensioensparen behouden.
We staan aan de vooravond van een belangrijke pensioengolf.
De babyboomgeneraties van na de Tweede Wereldoorlog bereiken stilaan de pensioenleeftijd en verlaten massaal de arbeidsmarkt.
Daar waar er in 2000 4 werknemers actief waren voor één persoon ouder dan 65, zullen dat er in 2060 nog slechts 2 zijn per 65-plusser.
Zonder ingrepen dreigen onze pensioenen kopje onder te gaan.
Ofwel moeten we de belastingen drastisch verhogen, ofwel de pensioenen drastisch verlagen.
Beide opties zijn – voor zover ze wenselijk zouden zijn – onmogelijk.
De belastingdruk in ons land behoort vandaag al tot de hoogste van Europa en onze pensioenen tot de laagste.
1 op 4 ouderen leeft onder de Europese armoededrempel.
In Nederland is dat amper 1 op 20.
Gelukkig is er een derde weg: een grondige hervorming van ons pensioensysteem.
Vandaag is er spraken van drie zogenaamde “pijlers” in ons pensioensysteem.
De eerste pijler is het wettelijk pensioen, de tweede pijler het aanvullend pensioen en de derde pijler het individueel pensioensparen.
Voor Open Vld betekent de hervorming van ons pensioensysteem een hervorming binnen de twee eerste pijlers, en het behoud van de derde pijler.
Op termijn moeten we komen tot eenzelfde pensioensysteem voor alle stelsels.
De wettelijke pensioenen staan onder druk.
De basis voor de pensioenen dreigt in de komende decennia sterk te krimpen.
Een hervorming van het wettelijk pensioen moet daarom tot doel hebben die basis te versterken.
Dat betekent dat er meer mensen, langer aan de slag moeten gaan.
Vandaag bedraagt de wettelijke pensioenleeftijd 65 jaar en moet men 45 jaar gewerkt hebben om het maximale pensioen te ontvangen.
Dat moet zo blijven.
Wie een volledig pensioen wil, moet 45 jaar gewerkt hebben.
Maar niemand mag verplicht worden om langer dan zijn 65ste te werken.
De wettelijke pensioenleeftijd van 65 blijft dus behouden.
Hoewel de wettelijke pensioenleeftijd dus 65 bedraagt, is maar 1 op 3 van de 55- tot 64-jarigen in ons land nog werkzaam op de arbeidsmarkt.
Dat is het laagste aandeel van alle landen van de EU15.
Van de 60 tot 64-jarigen is nog nauwelijks 16% aan het werk.
Het probleem is dus niet zozeer de wettelijke pensioenleeftijd van 65, maar wel de “feitelijke”.
In de praktijk bedraagt vandaag een gemiddelde loopbaan maar 37 jaar.
Dat komt omdat er vandaag heel wat systemen bestaan die het mogelijk maken om vroeger met pensioen te gaan.
Zo kan iedereen die 60 is en 35 jaar heeft gewerkt, vandaag met vervroegd pensioen.
Open Vld wil die vervroegde uittreding ontmoedigen.
In de toekomst kan je maar ten vroegste op pensioen na een loopbaan van 40 jaar.
Door het geleidelijk optrekken van de minimumloopbaan van 35 naar 40, willen we de gemiddelde loopbaan gevoelig optrekken.
Onder druk van de economische crisis werd in de tweede helft van de jaren zeventig het systeem van het brugpensioen ingevoerd.
Brugpensioen is geen pensioen, maar een bijzondere vorm van werkloosheid.
Oudere werknemers die op brugpensioen gaan, krijgen een werkloosheidsvergoeding, aangevuld met een toeslag van de vroegere werkgever.
Dit systeem zorgt voor een grote vervroegde uittreding van oudere werknemers.
Als we de activiteitsgraad van oudere werknemers gevoelig willen optrekken, zal ook aan het systeem van het brugpensioen moeten geraakt worden.
Het Generatiepact voorzag al in een verstrenging van vooral het individuele brugpensioen.
Toch is brugpensioen nog steeds erg in trek.
Zeker na herstructureringen.
Om het verder af te bouwen wil Open Vld het brugpensioen duurder maken voor werkgever én werknemer.
Daarnaast moet de leeftijdsvoorwaarde voor collectief brugpensioen naar omhoog (elk jaar komt er 2 jaar bij).
Collectief brugpensioen kan nu nog steeds vanaf 50 jaar (bij collectief ontslag voor 30% van het personeel), vanaf 52 jaar (20% ontslagen) of vanaf 55 jaar (10% ontslagen).
In lijn met het Generatiepact wordt individueel brugpensioen v óór 60 jaar onmogelijk gemaakt.
Tenslotte moeten ook bruggepensioneerden niet alleen beschikbaar blijven voor de arbeidsmarkt, ze moeten ook mee ingeschakeld worden in het activeringsbeleid.
Deze wijzigingen moeten uiteindelijk resulteren in het uitdoven van het systeem van brugpensioen tegen 2015.
Als we dat niet doen schuiven we de toekomstige lasten van de pensioenen volledig op de schouders van de actieven tussen 18 en 45 jaar.
Dat kan niet.
Om onze pensioenen veilig te stellen, zal iedereen zijn steentje moeten bijdragen.
Een loopbaan kent ook periodes waar men niet werkt, maar die voor de berekening van het pensioen wel worden gelijkgesteld met gewerkte periodes.
Deze “gelijkgestelde periodes” betreffen zowel periodes van werkonderbreking waarvoor men niet kiest (zoals werkloosheid, ziekte, zwangerschapsverlof en invaliditeit), als periodes waarvoor men wel kiest (zoals loopbaanonderbreking en tijdskrediet).
Vandaag slaan ongeveer een derde van de pensioenrechten op deze gelijkgestelde periodes.
In deze periodes heeft men dus niet bijgedragen, maar wel pensioenrechten opgebouwd.
Open Vld wil het systeem van gelijkgestelde periodes hervormen.
Dat kan op verschillende manieren.
Men kan bijvoorbeeld actieve jaren zwaarder laten doorwegen dan andere.
Welke methode men ook kiest, voor Open Vld moet het resultaat van die hervorming zijn dat wie meer heeft gewerkt tijdens zijn loopbaan, zeker ook een hoger pensioen moet hebben dan wie dat minder heeft gedaan.
De nieuwe regeling betekent dat heel wat mensen langer zullen moeten werken.
Vervroegde uittreding zal immers pas kunnen na 40 jaar loopbaan, in plaats van 35.
Om langer werken ook in de praktijk mogelijk te maken, zijn er maatregelen nodig die oudere werknemers meer kansen geven op onze arbeidsmarkt.
Er moet een leeftijdsbewust personeelsbeleid komen in ondernemingen die de inzetbaarheid van oudere werknemers garandeert (o.a. vormingsinspanningen, individuele loopbaanplanning).
Bedrijven moeten aangespoord worden om de arbeidsomstandigheden voor hun oudere werknemers zodanig aan te passen, dat deze aan de slag kunnen blijven.
Een groot probleem is echter de hoge kostprijs van een oudere werknemer.
Hij of zij is gemiddeld 50% duurder dan zijn jongere collega.
Deze hoge kostprijs is één van de belangrijkste oorzaken van de hoge uittredingsgraad bij vijftigplussers.
Daarom wil Open Vld de werkgeversbijdragen voor deze werknemers gevoelig verlagen.
Om dit te realiseren heroriënteren we de middelen die vandaag voorzien worden voor de vereenvoudiging van de banenplannen.
Tegelijkertijd wil Open Vld werkzoekende vijftigplussers ook inschakelen in de activering.
We weigeren oudere werkzoekenden definitief op te geven voor onze arbeidsmarkt.
Onlangs bleek nog uit een studie van de KU Leuven dat van alle Europese werkzoekende vijftigplussers, die in ons land zowat de kleinste kans hebben om terug aan de slag te gaan.
De onderzoekers benadrukten daarom de nood aan een strakkere begeleiding van oudere werkzoekenden.
De regering heeft recent het licht op groen gezet voor de activering tot 52 jaar.
Voor Open Vld is dat slechts een eerste stap naar een volledige activering van alle vijftigplussers.
We raken dus niet aan de pensioenleeftijd van 65.
Niemand moet langer werken dan zijn 65ste.
Maar hij of zij mag dat wel natuurlijk.
En moet dat ook onbeperkt kunnen doen.
Gepensioneerden die willen werken, moeten daartoe de vrijheid krijgen.
Vandaag worden ze gestraft door het verminderen van hun pensioen.
Als men minder dan 15% te veel werkt wordt het pensioen afgehouden a rato van het te veel bijverdiende bedrag.
Verdient men meer dan 15% te veel dan wordt het volledige pensioen afgehouden.
Momenteel klussen er een 35.000 65-plussers bij.
Ongeveer 2.500 van deze bijverdienende gepensioneerden werden geschorst.
Open Vld wil die bestraffing naar de geschiedenisboeken verwijzen.
Gepensioneerden, maar ook mensen die een overlevingspensioen trekken, moeten onbeperkt kunnen bijverdienen.
Een hogere activiteitsgraad is essentieel om onze pensioenen betaalbaar te houden.
Meer mensen aan de slag zorgen voor een sterkere basis voor onze pensioenen.
Maar daarvoor is er ook nood aan een arbeidsmarkthervorming.
Onze arbeidsmarkt vernietigt vandaag te veel jobs en creëert er te weinig.
Knelpuntberoepen blijven openstaan,
kansengroepen zijn ondervertegenwoordigd.
Dat komt door de vaak achterhaalde regels die van toepassing zijn op onze arbeidsverhoudingen.
Denk maar aan het verschillende statuut tussen arbeiders en bedienden; iets wat enkel nog in ons land bestaat en wat compleet achterhaald is.
De regels zorgen voor onvoldoende mobiliteit, flexibiliteit en vrijheid.
Om de tewerkstellingsgraad te doen stijgen moeten we deze gebreken de wereld uithelpen.
We moeten vooral werk maken van meer flexibiliteit in onze arbeidsmarkt.
Als we van mensen vragen om langer te werken, moeten we ervoor zorgen dat ze dit kunnen op hun eigen tempo.
Dat ze, bijvoorbeeld, werk en gezin beter op elkaar kunnen afstemmen.
Daarom pleit Open Vld voor de invoering van een individuele loopbaanrekening, die op eigen tempo wordt opgebouwd.
Wie beslist om het gedurende een bepaalde tijd in de loopbaan minder te werken kan dat, maar moet dan op een later tijdstip in de loopbaan meer werken wil men het recht op het maximale pensioen behouden.
Dit systeem maakt het dus mogelijk dat elke werknemer voor een stuk manager wordt van de eigen loopbaan.
Wie even gas wil terugnemen om voor de kleine kinderen te zorgen, kan dat.
Hij of zij kan die tijd terug inhalen door op latere leeftijd – als de kinderen zelfstandig zijn – wat harder door te werken.
Te veel ouderen leven vandaag nog in armoede.
De oorzaak is vaak het te lage bedrag van hun pensioen.
Daarom wil Open Vld dat de sociale partners de middelen voor de Welvaarstenveloppe prioritair inzetten op de verhoging van de laagste en oudste pensioenen.
Vrouwen onderbreken vaker dan mannen hun loopbaan om voor de kinderen te kunnen zorgen.
De cijfers bewijzen dit: 42% van de werkende vrouwen tussen 25 en 49 jaar werkt deeltijds, 3% van de mannen;
71,4% van de moeders met kinderen werkt; bij de vaders is dat 93,2%;
53% van deze moeders werkt deeltijds;
van wie voltijds tijdskrediet neemt, is 80% vrouw.
Deeltijds werken en andere vormen van loopbaanonderbreking, hebben echter een gevolg voor het latere pensioen.
Vrouwen hebben hierdoor gemiddeld een lager pensioen dan mannen.
Om beide partners bewust te maken van de financiële gevolgen van die keuze, wil Open Vld de zogenaamde “pensioensplit” invoeren.
Hierdoor komt er een gelijke verdeling van de pensioenrechten tussen de partners.
De actieve partner wordt zo financieel mee verantwoordelijk voor de keuze van de andere partner om minder te werken om zorg en arbeid beter te kunnen combineren.
Voor nieuwe huwelijken wordt de pensioensplit doorgevoerd via het wettelijk huwelijksstelsel.
De pensioenrechten van de partners worden samen geteld voor alle jaren waarin het huwelijk bestaat en vervolgens gedeeld.
Dit gebeurt automatisch vanaf het huwelijk, tenzij beide echtgenoten hier door middel van een huwelijkscontract van afwijken.
Net zoals de inkomsten uit arbeid, worden de pensioenrechten dus tussen de echtgenoten gedeeld.
Voor de bestaande huwelijken gebeurt de invoering van de pensioensplit, als zij daar uitdrukkelijk om vragen.
Ook voor de wettelijk samenwonenden wordt er een mogelijkheid voorzien de pensioensplit in het samenlevingscontract in te voeren.
Ongeveer 60% van de werknemers heeft vandaag een aanvullend pensioen, de zogenaamde tweede pensioenijler.
Deze aanvulling, bovenop het wettelijk pensioen, zorgt ervoor dat gepensioneerden hun levensstandaard kunnen aanhouden eens ze op pensioen zijn gegaan.
De democratisering van de tweede pijler is in België met de Wet op de Aanvullende Pensioenen (WAP) van 2004 krachtig ingezet.
In 10 jaar tijd is het aantal werknemers met een aanvullend pensioen vertienvoudigd.
Toch heeft vandaag 40% van de werknemers nog steeds geen aanvullend pensioen.
Het gaat hier vooral om arbeiders in KMO ’s, contractuele ambtenaren en werknemers in de non-profit sector.
Het uitblijven van een volledige democratisering is problematisch.
Ze leidt immers tot een pensioenstelsel met twee snelheden.
Voor Open Vld moet iedereen een eenvoudige toegang krijgen tot een aanvullend pensioen.
Voor contractuele ambtenaren en werknemers in de zorgsector moet er op termijn een aanvullend pensioensysteem worden uitgebouwd.
Maar ook voor werknemers in kleine bedrijven moet er een inspanning gebeuren.
Om het systeem aantrekkelijker te maken wil Open Vld de sociale bijdragen verlagen.
Tot een bepaald bedrag zullen de stortingen volledig vrijgesteld worden van sociale bijdragen.
Momenteel betalen werkgevers een sociale bijdrage van 8,86% op de stortingen die zij doen voor de financiering van de tweede pijler van hun werknemers.
Deze bijdrage is vastgelegd in de wet D ’Hoore van 1989.
De werknemers betalen geen bijdragen.
Met een vrijstelling tot een bepaald bedrag, wil Open Vld bedrijven ertoe aanzetten om gemakkelijker over te gaan tot de opbouw van een tweede pijler.
Een tweede probleem met het huidige systeem van aanvullend pensioen is dat de bedragen die ingelegd/gespaard worden, nog vaak te laag zijn.
Om dit te verhelpen wil Open Vld dat in de toekomstige loononderhandelingen voor de private sector, een gedeelte van de loonmarge gereserveerd wordt voor stortingen in de tweede pijler.
Voor de individuele werknemer moet het bovendien mogelijk zijn om in het eventuele pakket van extralegale voordelen (bedrijfswagen, hospitalisatieverzekering, …) ook te kunnen kiezen voor pensioenopbouw (d.m.v.<U+F020>extra bijdragen in de tweede pijler).
Voor het jaar 2010 mag iedere belastingsplichtige Belg tot maximaal 870 euro in een Pensioenspaarfonds van een bank of beursvennootschap storten of storten in een Pensioenspaarverzekering.
Voor het Langetermijnsparen is dit bedrag 2080 euro.
Het gestorte bedrag mag men aftrekken van het belastbaar inkomen.
De fiscus betaalt zo tussen de 261 en 348 euro terug voor het Pensioensparen.
Het aftrekbaar bedrag werd door de regeringen Verhofstadt systematisch opgetrokken.
Het gevolg hiervan is dat vandaag 2,5 miljoen Belgen sparen in het kader van deze derde pijler (in 2005 waren dat er nog 1,7 miljoen).
In 2007 werden 1,7 miljard euro aan stortingen gedaan.
Behalve een aanvulling op het wettelijk pensioen, heeft het pensioensparen ook een belangrijke psychologische waarde: het doet mensen nadenken over hun pensioen later en moedigt ze aan om nu reeds geld opzij te leggen voor later.
Open Vld wil deze derde pijler behouden.
In tegenstelling tot andere partijen wil Open Vld dus niet weten van een afschaffing of beperking.
Nultolerantie in probleembuurten.
Ouders betrekken bij begeleiding criminele jongeren.
Kaalplukwet meer toepassen.
Snelrechtkamers voor straatcriminaliteit.
Binnen de 30 dagen een uitspraak.
Uitvoeren van korte gevangenisstraffen.
Uitbreiding gevangeniscapaciteit.
Minder gerechtelijke arrondissementen.
Geen vrijheid zonder veiligheid.
Geen rechtstaat zonder vertrouwen in een slagkrachtige justitie.
Het garanderen van de veiligheid van haar burgers is de kerntaak bij uitstek van een overheid.
De aanpak van het onveiligheidsfenomeen staat voor Open Vld dan ook hoog op de agenda.
Dat vereist een beleid dat inzet op preventie én repressie,
maar evenzeer op opvolging van daders en slachtoffers.
Een vlotte samenwerking tussen politie en justitie is daarvoor essentieel.
Het werk van de politie op het terrein moet altijd een justitieel vervolg krijgen, op korte termijn.
Het gevoel van straffeloosheid voedt het onveiligheidsgevoel en is een voedingsbron voor criminaliteit.
De in de afgelopen jaren doorgevoerde politiehervorming werpt vandaag haar vruchten af.
Waar het evenwel nog te vaak mank loopt is bij justitie.
Tien jaar na de geslaagde politiehervorming is het nu dan ook tijd voor een grote hervorming van justitie.
Want alle lagen in de veiligheidspiramide moeten goed op elkaar afgestemd zijn: de preventiewerkers die criminaliteit voorkomen, de politiediensten die opsporen, de parketten die vervolgen, de rechtbanken die straffen opleggen en verantwoordelijk zijn voor de strafuitvoering en tenslotte het gevangenispersoneel dat belast is met de bewaking en de reïntegratie van de gevangenen.
Wanneer lokale overheden de leefbaarheid van de wijken garanderen wordt veel criminaliteit voorkomen.
Concreet gaat het om properheid, openbare verlichting, voorzien van speelterreinen, …
Dat is trouwens een verantwoordelijkheid van iedereen die in de buurt woont.
De overheid alleen kan de veiligheid en leefbaarheid niet garanderen.
Dat vergt ook de dagelijkse inzet van de bewoners zelf.
De overheid kan wel extra maatregelen nemen die het gevoel van veiligheid verhogen, o.m. door het invoeren van cameratoezicht in straten of wijken die te kampen hebben met criminaliteit of overlast.
Indien een buurt of wijk lang geteisterd wordt door een hoge mate van overlast of criminaliteit, moet er een beleid van nultolerantie worden ingevoerd.
Voor een bepaalde periode en in een bepaalde wijk.
Het is een efficiënte en kordate manier om de leefbaarheid van een wijk snel terug te verhogen.
Dat werd recent nog bewezen in de Kuregemwijk in Anderlecht.
De eerste vier maanden van 2010 is de straatcriminaliteit er met 30,95% gedaald tegenover dezelfde periode in 2009.
Harmonisering van de Europese wetgeving dringt zich op zodat de criminaliteitsfenomenen niet verschuiven maar ontmanteld worden: Europese harmonisatie inzake wapenbeurzen, bestraffing van illegaal wapenbezit en meer informatie-uitwisseling tussen EU-lidstaten.
Een veilige samenleving is een gedeelde verantwoordelijkheid.
Preventieve maatregelen moeten de mazen in het net sluiten en de kans op criminaliteit doen dalen.
Burgers hebben daar een belangrijke rol in.
Wie zijn zaak beveiligt, verkleint het risico.
Het is aan de overheid om hen daarbij te helpen.
Private bewakingsfirma ’s kunnen een aantal politietaken overnemen: consortiumbewaking, de begeleiding van uitzonderlijk vervoer, toegangscontrole op evenementen, het transport van gedetineerde tussen de gevangenis en de rechtbank, bewaken van parkings.
Ook kunnen sectorinformatienetwerken voor juweliers, diamantairs, apothekers, … gestimuleerd worden.
Fiscale aftrekmogelijkheden voor beveiligingsinvesteringen door particulieren moeten behouden blijven, zoals alarminstallaties, beveiligd glas, speciale sloten en camerabewaking.
Mogelijkheid tot het opleggen van administratieve sancties moet verder uitgebreid en aangemoedigd worden.
Het zorgt voor een snelle en efficiënte ‘bestraffing’ van kleinere misdrijven die vaak voor veel overlast zorgen.
De leeftijd waarbinnen deze boetes kunnen opgelegd worden zou verlaagd moeten worden van 16 naar 14 jaar.
Voorkomen van criminaliteit is niet alleen de taak van de overheid, maar ook de ouders spelen een belangrijke rol.
De ouderlijke verantwoordelijkheid moeten we daarom sterker in beeld brengen bij het remedi ëren van overlastgedrag van jongeren.
Ouders zijn soms niet op de hoogte van het criminele gedrag van hun kinderen.
Ouders hebben soms ook geen controle meer op hun opgroeiende kinderen.
Daar kan je ze bezwaarlijk voor sanctioneren.
Maar van ouders kan en moet je zelf verwachten dat ze meewerken met de overheid om het gedrag van hun kinderen bij te sturen.
De overheid moet in zulke context beroep kunnen doen op de ouders en van ouders kan je dan de volle medewerking verwachten.
Doen ze dat niet, dan kunnen ze ook gesanctioneerd worden.
Concreet wil Open Vld daarom het Mechelse NERO-project, dat de Belgische prijs voor preventie kreeg, uitbreiden naar andere steden en gemeenten.
In Antwerpen wordt met succes gebruikt gemaakt van ‘huisarrest’ voor probleemjongeren.
Deze maatregel wordt veelvuldig opgelegd door de jeugdrechter.
Dit houdt in de dat de jongere tijdens de schooluren op school moet zijn, en daarna thuis (of evt.<U+F020>op de sportclub).
De politie controleert deze ‘whereabouts’ van de probleemjongere.
Bij niet-naleving wordt de jongere wel terug voorgeleid voor de jeugdrechter en moet hij een zwaardere sanctie krijgen.
Er zijn te weinig plaatsen in de gesloten jeugdinstellingen.
Jongeren die zwaardere feiten hebben gepleegd worden daardoor vaak vrijgelaten.
Dat kan niet langer.
Het versterkt het gevoel van straffeloosheid bij de burger
en maakt de jongere alleen maar populairder in de criminele milieus waarin hij vertoeft.
Hij lijkt immers onaantastbaar.
Daarom moeten de Gemeenschappen – die bevoegd zijn voor de gesloten jeugdinstellingen – dringend werk maken van een uitbreiding van de opvangcapaciteit.
Open Vld wil de zogenaamde “V.I.P.-behandeling voor draaideurdelinquenten” naar Rotterdams model ook uitbouwen in ons land.
V.I.P.<U+F020>staat hier voor Very Irritating Police.
Het gaat om een specifieke en intensieve aanpak van zogenaamde draaideurjongeren die vaak al tientallen zware feiten pleegden en voor wie de klassieke aanpak niet werkt.
Daarbij wordt in samenwerking met politie, justitie en verschillende hulpverleners (school, VDAB en zelfs de sportvereniging) een heel intensieve aanpak van de jongere delinquent uitgewerkt.
De aanpak bevat zowel een wortel als een stok.
Elke misstap die de betrokkene doet wordt onmiddellijk gesanctioneerd.
Hij wordt daarbij ook intensief gecontroleerd door de politie.
De stok dus.
Maar er is ook een wortel.
De jongere krijgt ook kansen via onderwijs of arbeidsmarkt om terug definitief op het juiste pad te geraken.
Dit veronderstelt wel een betere afstemming van de verschillende deontologische codes van de verschillende beroepsdisciplines en dus ook een wettelijk kader.
De politie moet nog meer dan vandaag aanwezig zijn in de straten en de wijken.
Daartoe moeten de administratieve procedures verder vereenvoudigen zodat politieagenten meer met het eigenlijke politiewerk kunnen bezig zijn.
Door militairen bepaalde oneigenlijke politietaken te laten overnemen kunnen meer politieagenten ingezet worden.
Gewelddaden op politiediensten moeten door justitie effectief bestraft worden.
Vandaag is politie verplicht om mensen die ze aanhouden binnen de 24 uur bij onderzoeksrechter te brengen die onmiddellijk een beslissing moet nemen.
Dat brengt voor politiemensen onmiddellijke tijdsdruk met zich mee, ze verliezen door de nacht ook altijd een aantal uren.
Ook door veel procureurs en onderzoeksrechters wordt dit als hinderend ervaren om een goed onderzoek te voeren, met bijvoorbeeld hoorzittingen, huiszoekingen en inbeslagnames.
Die zijn nochtans van groot belang om de waarheid aan het licht te brengen en de belangen van derden te vrijwaren.
Men beschikt dus niet over voldoende elementen om een gefundeerde beslissing te nemen.
Gemakkelijkheidshalve gaat men dan al snel over tot een aanhoudingsbevel om deze onderzoeksdaden alsnog te kunnen uitvoeren.
Dit betekent in de praktijk vaak dat de verdachte de volgende vijf dagen opgesloten blijft.
Daarom is een verlenging van de arrestatieduur naar maximaal 48 uren aangewezen.
Een betere samenwerking en meer gezamenlijke acties tussen de sociale, economische en fiscale inspectiediensten, de politie, het parket, de douane en de dienst vreemdelingenzaken is vereist.
Dat moet ook zorgen voor een meer doelgerichte aanpak van de illegale economie.
Sinds 2003 is de nieuwe wet tot uitbreiding van de mogelijkheden tot inbeslagname en verbeurdverklaring in strafzaken, ook wel de kaalplukwet genoemd, van toepassing.
Daardoor kan de criminaliteit op een buitgerichte aanpak worden bestreden.
Het mag voor de crimineel niet meer lonend zijn misdrijven te plegen.
De nieuwe wet is enkel van toepassing op misdrijven die vaak gepaard gaan met een financieel groot voordeel zoals drughandel, BTW fraude, witwassen, wapenhandel, omkoping, mensenhandel, hormonenhandel etc.
Open Vld wil dat de toepassing van de wet wordt uitgebreid.
Bovendien kan de bewijsregeling nog strenger worden gemaakt, waarbij de bewijslast volledig wordt omgekeerd.
Bovendien zou de bewijslast volledig rusten bij elke veroordeelde die zijn integraal vermogen dient te legitimeren.
Een snelle berechting voor eenvoudige zaken zorgt voor een grote rechtvaardigheidsgevoel bij de slachtoffers en de burgers.
Daarom wil Open Vld de oprichting van speciale snelrechtkamers voor straatcriminaliteit binnen de correctionele rechtbanken.
Deze worden exclusief bevoegd voor de berechting van eenvoudige zaken van straatcriminaliteit (zoals inbraken in auto ’s, diefstallen, steaming, …) met duidelijke bewijzen van schuld (bekentenissen, camerabeelden, betrapping op heterdaad, …).
Deze afzonderlijke snelrechtkamers moeten ertoe leiden dat deze zaken binnen de maand kunnen worden berecht.
Vandaag bestaat al de mogelijkheid tot bemiddeling in strafzaken.
Dat moet meer worden toegepast, zeker voor de kleine criminaliteit.
Hiervoor moet ook aan herstelrecht kunnen worden gedaan: de dader en slachtoffer worden met elkaar in contact gebracht en tussen beide wordt bemiddeld.
De ouders spelen hierbij een belangrijke rol, wat betreft minderjarige daders.
Ingevolge het niet-uitvoeren van die korte vrijheidsstraffen zijn momenteel meer dan 2.000 veroordeelden in wat men ‘strafonderbreking’ noemt.
Dit wil zeggen dat de veroordeelde een ‘gevangenisbriefje’ thuis gestuurd krijgt door het parket, met het verzoek zich naar de gevangenis te begeven.
De veroordeelde gaat naar de gevangenis, maar wordt daar onmiddellijk, ofwel na één nacht, opnieuw ontslagen.
Uit statistieken van de administratie justitie blijkt dat rechters steeds vaker langere vrijheidsstraffen opleggen omdat de korte straffen niet meer uitgevoerd worden.
Dit leidt niet alleen tot een indruk van straffeloosheid, maar indirect ook tot een toename van de gevangenispopulatie.
Een daadkrachtige strafuitvoering impliceert dan ook het uitvoeren van de korte vrijheidsstraffen.
De uitgevoerde straf moet meer beantwoorden aan de uitgesproken straf.
Een te groot verschil tussen beide geeft immers een verkeerd signaal van straffeloosheid.
Daarom moet voor bepaalde, zware misdrijven de minimale strafuitvoering worden opgetrokken van 1/3 naar 2/3.
Ons land kampt met een structureel gebrek aan gevangeniscapaciteit.
De gemiddelde dagpopulatie schommelt momenteel rond de 10.500 gedetineerden.
Terwijl er maar plaats is voor 8.500 gedetineerden.
Er is dus een tekort van 2.000 plaatsen, wat in de gevangenissen tot gespannen toestanden leidt.
Open Vld pleit daarom voor een voortzetting van het Masterplan gevangenissen, dat voorziet in een restauratie van bestaande cellen,
het bijbouwen van cellen op bestaande sites,
het vervangen van verouderde gevangenissen met té hoge renovatiekost
en het bijbouwen van nieuwe instellingen voor geestesgestoorde gedetineerden.
Hierdoor zullen er in de periode 2013-2017 ook nieuwe gevangenissen worden gebouwd in Antwerpen, Beveren, Gent, Dendermonde en Brussel.
Samen goed voor meer dan 2.000 plaatsen.
Open Vld wil nagaan of deze nieuwe gevangenissen niet sneller kunnen worden gerealiseerd door gebruik te maken van de mogelijkheden tot publiek-private samenwerking (pps).
De aangroei van de gevangenispopulatie moet gestopt worden.
Vandaag wacht 40% van de gedetineerden in de gevangenis op zijn/haar proces.
De introductie van elektronisch toezicht in voorlopige hechtenis is dan ook urgent.
Deze maatregel moet op korte termijn capaciteit vrijmaken.
Een aanzienlijk deel van de gevangenispopulatie heeft niet de Belgische nationaliteit, noch banden met ons land.
Er moet onderhandeld worden met de belangrijkste landen van herkomst opdat zij hun straf uitzitten in dat land.
Ook een regeling op EU-niveau is nodig, aangezien deze problematiek zich vooral voordoet tussen lidstaten onderling en buurlanden van de EU.
De populariteit van de alternatieve straffen is sterk gestegen, en wordt ook steeds vaker opgelegd door de strafrechters.
Het ontbreekt echter aan voldoende middelen om deze straffen uit te voeren.
Zo moeten er meer overheidsinstellingen gestimuleerd worden om ‘taakplaatsen’ aan te bieden, die moeten uitgevoerd worden.
Een ontsnapping waarbij er geen misdrijf wordt gepleegd (dus zonder gijzeling/geweld) of waarbij geen schade wordt aangebracht, is momenteel niet strafbaar.
Dit gebeurt nogal eens bij overbrenging van gedetineerden naar de rechtbank, of op momenten waarbij de aandacht van de cipiers verslapt.
Een strafbaarstelling moet een ontradingseffect creëren.
De regelmatige stakingen door het gevangenispersoneel zorgen voor een overbelasting van de politiekorpsen.
Hierdoor is de basispolitiezorg naar de bevolking toe, niet meer gegarandeerd.
Een minimale dienstverlening door cipiers is dan ook onontbeerlijk.
Meerdere EU-lidstaten hebben al een minimale dienstverlening door cipiers geïntroduceerd.
Ook de Raad van Europa vroeg België al om werk te maken van een minimale dienstverlening door cipiers.
Open Vld wil een transparante rechterlijke macht die verantwoording aflegt over haar werking en waarbij haar leden kunnen worden geresponsabiliseerd en gesanctioneerd.
Hiertoe moeten beheerscontracten kunnen afgesloten worden met de korpsoversten.
Die krijgen dan ook de volledige verantwoordelijkheid voor het beheer van hun ressort.
Tegelijkertijd engageren zij zich tot het behalen van concrete doelstellingen inzake efficiëntie van beheer en snelheid van afhandeling van dossiers, rekening houdend met de via objectieve werklastmeting ter beschikking gestelde personele en materiële middelen.
De bestaande negentiende eeuwse structuur van 27 gerechtelijke arrondissementen moet aangepast worden aan de rechtsvoering van vandaag.
De schaal van de gerechtelijke arrondissementen moet voldoende groot zijn om mobiliteit, specialisatie en schaalvoordelen te realiseren en versnippering van middelen tegen te gaan.
De resultaten van de verschillende werklastmetingen zijn noodzakelijke informatie om een beter inzicht te krijgen in de werking van de verschillende hoven en rechtbanken.
Er moet ook een betere inzetbaarheid van magistraten komen.
De tussenschotten tussen de rechtbank van eerste aanleg, de rechtbank van koophandel en de arbeidsrechtbank moeten zoveel mogelijk weggewerkt worden, waarbij de onderlinge mobiliteit van magistraten van doorslaggevend belang is.
Ook de vrede- en politierechters moeten in een grotere mobiliteit voorzien.
De rechterlijke macht moet zelf kunnen beschikken over de budgetten voor personeel, informatica, infrastructuur en gerechtskosten.
Dit moet gekoppeld worden aan een responsabilisering van de hoven en rechtbanken, waarbij zij verantwoording afleggen voor de manier waarop zij die budgetten aanwenden.
Daarnaast moet erover gewaakt worden dat de nieuwe Gemeenschappelijke Beheersdienst niet uitgroeit tot een grote, logge en dure structuur.
De laatste jaren laat de FOD Justitie immers een voortdurende stijging van de personeelseffectieven optekenen, wat ingaat tegen de ambitie om naar een slankere overheid te evolueren.
Bij functioneringsproblemen van magistraten, moet snel en efficiënt ingrijpen mogelijk zijn.
Daarom is een grondige hervorming van het tuchtrecht noodzakelijk die komaf maakt met de “ons-kent-ons ”sfeer, zoals recent bij het Fortis-arrest bleek.
Externen moeten betrokken worden bij de tuchtprocedure in de magistratuur en zetelen in het tuchtorgaan, zoals dat nu al het geval is in de Hoge Raad voor Justitie en de Nationale Tuchtraad.
Volgende hervormingen moeten bijdragen tot een snellere rechtsbedeling: Een elektronisch dossier, consulteerbaar via internet.
De afgelopen jaren heeft de informatisering bij justitie zich beperkt tot een modernisering van de bestaande software-programma ’s.
Bij die modernisering moet men meer aandacht hebben voor de feedback van magistraten en andere mensen op het terrein.
De introductie van het elektronisch dossier en het indienen van stukken via internet zijn cruciaal om te komen tot snellere en efficiëntere werkprocessen.
Steeds vaker loopt men verloren in een labyrint van gedetailleerde regeltjes die het verloop van de procedure vertragen of aanleiding kunnen geven tot procedurefouten.
Ook rechters en advocaten verliezen zich in dat onoverzichtelijk samenraapsel van verdragen, wetten en besluiten.
Om terug tot een overzichtelijk geheel te komen, is in een aantal domeinen een codificatie nodig.
Zo is bijvoorbeeld dringend nood aan een eigentijds Wetboek van Strafvordering met eenvoudige en duidelijke procedure- en bewijsregels, één vooronderzoek onder leiding van één openbaar ministerie en één rechter van het onderzoek die de grondrechten bewaakt.
Vonnissen zijn nog al te vaak onleesbaar voor de rechtszoekende.
Dit vergroot de kloof tussen de burger en justitie.
We moeten af van de archaïsche overwegende stijl waarin veel vonnissen zijn opgesteld.
De formulering moet sterker aanleunen bij de dagelijkse spreektaal.
De gerechtelijke achterstand doet zich vooral voor op het niveau van het hoger beroep.
De klassieke remedie bestond er steevast in meer rechters aan te werven, eerder dan de instroom te beheersen zoals in onze buurlanden.
Dit kan bvb.<U+F020>door het aantal alleenzetelende rechters in hoger beroep in een aantal materies uit te breiden;
de bedragen van de aanleggrenzen te actualiseren;
en de mogelijkheid tot hoger beroep te beperken tot het eindvonnis zoals dat vandaag in Nederland al het geval is.
Rechtszaken die betrekking hebben op echtscheidingen of problematische gezinssituaties, zitten vandaag verspreid over verschillende rechtbanken.
Een centralisering van deze geschillen bij de familierechtbank, laat een efficiëntere rechtsbedeling en specialisatie toe.
De invordering van de verkeersboetes, penale boetes en verbeurdverklaringen laat momenteel te wensen over.
In 2008 werden zes op de tien penale boetes niet geïnd.
De oprichting van een gerechtelijk inningskantoor moet ervoor zorgen dat justitie zelf instaat voor een betere invordering van deze gelden, die sterk nodig zijn voor het financieren van de hervorming van justitie.
Er bestaat sinds een aantal jaar een wetgevend kader voor bemiddeling, maar er wordt nog altijd veel te weinig beroep op gedaan.
Toch zou dit een enorme ontlasting voor de rechtbanken kunnen betekenen.
De rechtszoekende is zich vaak niet bewust van de mogelijkheid om beroep te doen op een bemiddelaar.
Ook bepaalde economische sectoren (bvb.<U+F020>de bouwsector) moeten aangemoedigd worden om alternatieve geschillenbeslechting te organiseren.
Er moet net als in andere EU-lidstaten een snelrechtprocedure komen voor onbetwiste schuldvorderingen.
Zo kunnen bedrijven sneller hun achterstallige facturen invorderen en worden faillissementen en jobverlies vermeden.
Het erfrecht moet dringend gemoderniseerd worden.
Er moet meer aandacht zijn voor de situatie van de nieuw samengestelde gezinnen in het erfrecht.
Zo moeten ouders de mogelijkheid krijgen om stiefkinderen te laten erven als eigen kinderen, net als in Nederland.
Ook de opvolging in familiebedrijven moet gemakkelijker worden door te evolueren naar een erfrecht in waarde, net als in Frankrijk.
Open Vld pleit voor een verdere uitvoering van de brandweerhervorming: een meer efficiënte brandweerzorg met een hogere kwaliteit.
Deze hervorming zal de interventietijden voor elke burger verkorten
en zorgt voor een schaalvergroting,
een modern statuut voor alle brandweerlieden
en een modernisering van de brandweeropleiding.
Voorts wil Open Vld een systeem van onafhankelijke onderzoekscommissies naar de oorzaken van rampen en grote ongevallen.
Deze commissies brengen de leerpunten in kaart en doen aanbevelingen voor de verbetering van de veiligheid aan verantwoordelijke partijen zoals overheden, bedrijfsleven en maatschappelijke organisaties.
In Nederland en Engeland bestaat al iets soortgelijk.
In 2008 gebeurden er 48.827 verkeersongevallen met doden en gewonden.
Dat is een daling met 2% ten opzichte van 2007.
Ook het aantal verkeersslachtoffers daalde (tot 65.381).
Het aantal zwaargewonden daalde in 2008 met 3,1 % (van 6.997 tot 6.782).
Het aantal licht gewonden daalde met 2 % (van 58.847 tot 57.654).
Het aantal doden daalde met 11,9 % (van 1.071 tot 944).
De meeste doden vallen bij autobestuurders (479), gevolgd door motorfietsers (108), voetgangers (99) en fietsers (86).
Verhoudingsgewijs vallen de meeste doden in het verkeer in de leeftijdscategorie 18-34 jaar (361 of 38 % van het totaal).
Tijdens de tweede Staten-Generaal voor Verkeersveiligheid op 12 maart 2007 heeft Open Vld zich ge ëngageerd om het aantal verkeersdoden verder terug te brengen tot maximum 500 tegen 2015
en om de actiepunten van de Federale Commissie voor de Verkeersveiligheid (beter meten, vereenvoudigen en verduidelijken van verkeersregels, beter verkeersveiligheidonderwijs, gedrag van weggebruikers en infras tructuur gericht aanpakken, recidivegedrag opsporen en bestraffen, iedereen betrekken en betere slachtofferhulp) onverkort uit te voeren.
Open Vld onderschrijft integraal het charter van de tweede Staten-Generaal voor Verkeersveiligheid en zal zich inzetten om de aanbevelingen onverkort uit te voeren.
Dat betekent dat het verkeersreglement moet vereenvoudigd worden om de verkeersregels beter leesbaar en begrijpbaar te maken voor de verschillende categorie ën van weggebruikers.
Verkeerscontroles op overdreven snelheid, rijden onder invloed en gordeldracht moeten kwantitatief én kwalitatief hoogstaand zijn, d.w.z. gefocust op plaatsen en tijdstippen waar de veiligheidrisico ’s het grootst zijn.
Er is een meer geïntegreerde aanpak en samenwerking van politie en parket nodig zodat naast de pakkans ook de strafkans voldoende groot wordt voor wie een verkeersovertreding begaat.
De bestrijding van recidive moet een prioritair aandachtspunt zijn op dit vlak.
Open Vld pleit er ook voor de oprichting van een beleidsondersteunend instituut voor ongevallenanalyse, samengesteld uit onafhankelijke onderzoekers die worden belast met objectief onderzoek naar de oorzaken en omstandigheden van verkeersongevallen.
Een verregaande en bindende medewerking van de gerechtelijke diensten, de politie, de medische wereld en de verzekeringssector aan dit instituut is hierbij vereist.
Bedrijven aanmoedigen tot ecologische innovatie.
Groene fiscaliteit die aanzet tot milieuvriendelijk gedrag.
Energiemarkt vrijmaken.
Internetstructuur voor energie.
Koolstofarm energiesysteem.
Op mondiaal vlak is het garanderen van duurzame energie voor een wereld in beweging één van de grootste uitdagingen.
Ons land moet zich op een intelligente manier inschrijven in de internationale inspanningen tegen de opwarming van het klimaat.
We mogen dit niet enkel zien als een kost voor onze economie.
Hoe dan ook moeten we inzien dat we niet ongelimiteerd schaarse fossiele brandstoffen kunnen blijven opstoken.
De hele wereld zal op termijn overschakelen naar minder vervuilende en meer duurzame energiebronnen.
Laten we dit vooral bekijken als een opportuniteit waar onze economie creatief kan op inspelen
Open Vld wil de Kyoto-doelstellingen inzake de reductie van CO2-uitstoot waartoe ons land zich verbonden heeft (-7,5% tov.<U+F020>1990 in 2012) onverkort halen en dit niet via symbolische ingrepen maar door duurzame maatregelen ten gronde.
Daarom wil Open Vld veranderingen in diverse aspecten van het menselijk handelen: onze woon-, consumptie- en verplaatsingsgewoonten, de productiewijzen van onze bedrijven en de wijze van elektriciteitsopwekking.
Open Vld wil ook in de toekomst de lat hoog leggen: een vermindering van de EU-uitstoot met 30% tegen 2020 en 80% tegen 2050 moet onze ambitie zijn.
Voor Open Vld moet dit niet te koste gaan van onze welvaart en economie.
Milieu en ondernemen zijn geen tegenstanders maar bondgenoten.
Beiden kunnen perfect op elkaar inspelen en elkaar versterken mits voluit gekozen wordt voor ecologische innovatie.
Door het ontwikkelen van nieuwe technologie ën creëren we immers een win-win situatie: vooreerst kunnen we zelf onze CO2-uitstoot verminderen en vervolgens kunnen onze ondernemingen deze nieuwe technologieën rendabiliseren.
Open Vld pleit daarenboven voluit voor een groene fiscaliteit.
Open Vld wil een verschuiving van de belastingen die vandaag wegen op arbeid, naar heffingen op vervuiling en uitstoot van broeikasgassen.
Doel moet zijn dat we mensen ertoe aanzetten zuinig om te springen met energie en investeringen doen om hun woning of hun wagen milieuvriendelijker te maken.
Naast de klimaatproblematiek en de internationale dimensie staat het energiebeleid in ons land de komende jaren voor belangrijke uitdagingen.
De meest frappante vaststelling anno 2010 is dat de Belgische energiemarkt nog altijd niet volledig is geliberaliseerd.
Hierdoor heeft het adagium ‘een vrijgemaakte markt leidt tot lagere prijzen’ nog altijd niet gewerkt.
Nochtans zijn lage energieprijzen cruciaal voor het concurrentievermogen van onze ondernemingen.
Electrabel blijft een te dominante speler.
Deze dominante producent profiteert bovendien van een historisch opgebouwd voordeel, gefinancierd door de verbruiker.
Eerst en vooral moeten we af van de dominante positie van deze dominante speler.
Open Vld kiest resoluut voor een concurrentiële markt, en die kan er alleen in bestaan dat geen enkele marktspeler meer dan 45% in handen heeft van de totale markt en binnen die markt mag er ook geen enkele actor meer dan 50% van het nucleaire park in handen hebben.
Een concurrenti ële markt heeft verder belang bij een sterke regulator die toeziet op een correcte prijszetting.
Een tweede belangrijke uitdaging voor het Belgisch energiebeleid betreft de samenstelling van de ideale energiemix.
Een ideale energiemix is deze die ervoor zorgt dat de bevoorradingszekerheid wordt gegarandeerd en ervoor zorgt dat de energieproductie in hoge mate CO2-vrij is.
In dergelijke energiemix hebben zowel groene energie als kernenergie hun plaats.
Open Vld wil dus in de eerste plaats de energieproductie gebaseerd op fossiele brandstoffen terugdringen en het gebruik van hernieuwbare energiebronnen aanmoedigen.
Tegen 2020 moet voor Open Vld minstens 13% van onze (geconsumeerde) energie uit hernieuwbare energie bestaan.
Daarmee schakelt ons land zich in in de Europese doelstellingen.
In de mate dat ook in de toekomst gekozen wordt voor kernenergie, moet er een oplossing zijn voor het kernafval.
Door te investeren in kernreactoren van de vierde generatie maken we kernenergie die minder gevaarlijk afval produceert mogelijk.
Projecten zoals Myrrha in Mol moeten dus verder worden gesteund.
Groene stroom moet verder worden ondersteund,
maar de bestaande financieringsmechanismen moeten herbekeken worden om te vermijden dat ze ervoor zorgen dat de elektriciteitsfactuur ontspoort.
Het is namelijk onaanvaardbaar dat stimuleringsmechanismen om propere stroom te promoten, zoals de groenestroomcertificaten, misbruikt kunnen worden door (over)subsidi ëring, waarvoor de gewone klant moet opdraaien.
Het bevorderen van groene energie moet in de toekomst op een andere manier gebeuren.
In de eerste plaats door te investeren in decentrale en slimme netwerken.
Daarvoor dient onze huidige centralistisch georganiseerde energie-infrastructuur te evolueren naar een soort “internetstructuur” waarbij een veelheid en diversiteit van producenten via een slim netwerk verbonden worden.
Deze talloze energieproducenten produceren zelf hun stroom en wisselen overschotten en tekorten uit.
Open Vld wil de vergroening van de energie ruimer zien dan alleen hernieuwbare energie.
Tegen 2020 moet ons energiesysteem koolstofarm zijn.
Dit betekent dat naast de doelstelling hernieuwbare energie, de meest vervuilende centrales dienen vervangen te worden door koolstofarme energiebronnen.
De huidige elektriciteitscentrales moeten evolueren naar moderne en performante centrales waarbij oliegerelateerde brandstoffen uit den boze zijn.
Ook de materialen voor alle energiebronnen dienen koolstofarm geproduceerd te worden.
Daarnaast moet volop geïnvesteerd worden in technologische vernieuwing (vb.<U+F020>de batterij-technologie van elektrische wagens, genetisch aangepaste biobrandstoffen en biomassa, enz).
Het vergunningenbeleid moet ook drastisch vereenvoudigd worden, zodat decentrale en milieuvriendelijke vormen van energieproductie versneld kunnen worden gerealiseerd.
Open Vld wil, tenslotte, ook sterk inzetten op de elektrische auto.
Uitkeringen zoals laagste pensioenen en leefloon boven armoedegrens trekken.
Gelijk loon voor gelijk werk.
Parlement is vrij in ethische kwesties.
Strengere regels voor gezinshereniging en nationaliteitsverwerving.
Impacttoets in ontwikkelingssamenwerking.
Open Vld kiest voluit voor een samenleving waarin iedereen kansen krijgt om zichzelf waar te maken,
waarin inspanningen worden beloond
en waarin mensen hun verantwoordelijkheden kunnen en moeten nemen.
Een samenleving waarin de overheid alle ruimte moet laten, en creëren, voor individuele vrijheid, creativiteit en ondernemerschap.
Dat betekent dat we het spontane initiatief niet mogen verstikken door duizend en één regels,
en dat de belastingdruk niet van die aard mag zijn dat iedereen die wenst te ondernemen bij voorbaat gedemotiveerd wordt.
Maar we kiezen ook voor een samenleving die zorg draagt voor degenen die in moeilijkheden komen.
We kiezen voor een samenleving die niemand achterlaat.
We staan voor een emancipatorisch liberalisme dat mensen kansen en herkansingen geeft, en dat finaal zorgt dat iedereen op een menswaardige manier kan participeren.
Liberalen hebben steeds mee aan de wieg gestaan in de strijd voor mensenrechten en persoonlijke vrijheid.
We mogen ook best trots zijn op het resultaat.
Maar het werk is nooit af.
De liberale wetgeving met betrekking tot gelijkheid en non-discriminatie, of inzake euthanasie en abortus, blijft in het dagelijkse leven nog te vaak dode letter.
De gelijkheid tussen vrouw en man is nog te vaak een utopie.
Holebi ’s zijn op papier gelijk, maar er is vaak sprake van een schijntolerantie.
Open Vld wil werken aan een samenleving waarin alle mensen kunnen samenleven in diversiteit, ongeacht hun achtergrond,
op grond van gelijkwaardigheid en op basis van een actief, gedeeld burgerschap.
We streven naar een open samenleving waarin iedereen meetelt.
We verdedigen de vrijheid om anders te zijn en willen elke mens maximaal kansen geven om zijn geluk na te streven.
Maar we zijn er ons tevens van bewust dat een leefbare samenleving ook een voldoende sociale samenhang moet hebben en dus gebaseerd moet zijn op een gemeenschappelijke sokkel van gedeelde waarden en normen.
We willen niet kiezen voor een samenleving waarin verschillende gemeenschappen gescheiden en gesegregeerd naast elkaar leven.
Zo’n samenleving is enkel mogelijk wanneer iedereen respect heeft voor de diversiteit, de regels van de democratische rechtsstaat, de gelijkwaardigheid van alle mensen, de scheiding van kerk en staat, de vrijheid van meningsuiting, het recht op zelfbeschikking, sociale zekerheid voor iedereen.
Een job is de beste garantie tegen armoede.
Daarom zetten we sterk in op de activering van mensen.
Een job betekent immers dat mensen het heft in eigen hand nemen en niet langer afhangen van een uitkering.
Toch kunnen we niet alle mensen inschakelen in de reguliere arbeidsmarkt.
Een sociale economie blijft belangrijk.
Maar voor hen die niet aan het werk geraken, is het belangrijk dat ze steeds kunnen rekenen op een sociale zekerheid die hen uit de armoede houdt.
Daarom wil Open Vld dat de middelen uit de zogenaamde Welvaartsenveloppe – die gebruikt wordt om sociale uitkeringen bovenop de index welvaartsvast te maken – prioriteir gebruikt worden om de laagste pensioenen en de Inkomensgarantie voor Ouderen (IGO) op te trekken.
Ook de invalidteitsuitkeringen en leeflonen moeten hiermee worden opgetrokken.
Met de liberalen in de regering werd zowel op federaal als op Vlaams vlak eindelijk een volwaardige anti-discriminatiewetgeving aangenomen.
We hebben nu een wetgeving die discriminatie op grond van afkomst, ras of geloof verbiedt.
We hebben de parketten en de rechtbanken om discriminatie te vervolgen en te bestraffen.
Toch is het overduidelijk dat mensen met een andere huidskleur of een vreemde afkomst nog heel vaak stuiten op xenofobie en soms op brutaal racisme.
De discriminatie van mensen met een andere huidskleur of een vreemde afkomst blijft een veel voorkomend feit op de arbeidsmarkt, op de woningmarkt en in het uitgangsleven.
Open Vld wil dat de overheid alle gepaste middelen inzet om discriminatie te voorkomen en uiteindelijk te bestraffen.
Dit impliceert onder meer dat we inspanningen leveren met betrekking tot sensibilisering, zowel in het onderwijs als in de inburgeringscursussen.
Het betekent ook dat de overheid de situatie op de arbeidsmarkt, op de huisvestingsmarkt en op andere maatschappelijke domeinen monitort, en optreedt daar waar nodig.
Private werkgevers blijven vrij in de keuze van hun werknemers.
Maar zij hebben ook een maatschappelijke verantwoordelijkheid.
De sociale partners moeten aangezet worden om intensief te werken aan meer diversiteit in de ondernemingen.
Het feit dat mannen en vrouwen gelijk zijn voor de wet, neemt niet weg dat veel vrouwen nog dagelijks geconfronteerd worden met een onrechtvaardige ongelijkheid.
Er is de realiteit van het glazen plafond en de loonkloof, en de ondervertegenwoordiging van vrouwen in topfuncties in de publieke en private arbeidsmarkt.
Er is de bittere realiteit dat een verbijsterend groot aantal vrouwen, ongeveer één op tien, nog steeds het slachtoffer wordt van huiselijk geweld.
Er is de pijnlijke vaststelling dat de grotere vrijheid in de keuze van partner en de verruimde mogelijkheid om uit een defect huwelijk te stappen, veel vrouwen in de armoede brengen.
Er is de vaststelling dat vrouwen toch nog veel meer dan mannen blijven instaan voor zorg van kinderen en ouderen, voor de dagelijkse taken in het gezin.
Zij laten daardoor te vaak een interessante loopbaan links liggen, laten hun talent te vaak onbenut.
Ons onderwijs moet meer inspanningen leveren om de clichés en stereotypen over mannen en vrouwen aan te klagen en het rollenpatroon te doorbreken.
Genderbewustzijn moet een aandachtspunt worden vanaf de lagere school.
De overheidsinspanning om te voorzien in voldoende, betaalbare en flexibele kinderopvang dient voortgezet en uitgebreid te worden.
Wie deeltijds gaat werken moet duidelijk geïnformeerd worden over de gevolgen dat dit heeft op de pensioenopbouw.
Voor nieuwe huwelijken dient een automatische pensioensplit ingevoerd te worden, wanneer een van beide echtgenoten deeltijds gaat werken.
Echtgenoten kunnen hiervan enkel afwijken in het huwelijkscontract.
In bestaande huwelijken en wettelijke samenwoningscontracten moeten de echtgenoten de mogelijkheid krijgen om de toepassing van de pensioensplit te vragen.
Gelijk loon voor gelijk werk.
De overheid moet dit verder monitoren
en met de sociale partners de gepaste maatregelen nemen.
Mannen maken nog niet volop gebruik van hun mogelijkheden op vaderschapsverlof.
Daarom moeten we het mogelijk maken om ouderschapsverlof zo flexibel mogelijk op te nemen.
Zo blijft de loonderving beperkt en zullen mannen, die tegenwoordig meer en meer ouderschapsverlof opnemen, geneigd zijn om enkele uren per week minder te werken in het kader van de combinatie arbeid en gezin.
Het beleid dient tenslotte bijzondere aandacht te hebben voor de soms erbarmelijke positie van heel wat allochtone vrouwen en meisjes, die in grote mate vastzitten in patriarchale culturele en religieuze gebruiken.
Meisjes en vrouwen die zich verplicht moeten sluieren, die niet verder mogen studeren, die soms zelfs gedwongen worden om te huwen met een man die ze niet zelf gekozen hebben, die mishandeld of verstoten worden.
Wat betreft het wettelijk kader ten aanzien van holebi’s is ons land stilaan een modelstaat geworden.
Wat dat betreft heeft de Belgische en Vlaamse samenleving ook het bewijs geleverd dat we een progressief en open land zijn.
We hebben in de voorbije decennia niet alleen op wetgevend vlak, maar ook in mentaliteit grote stappen vooruitgezet.
Toch gebied de eerlijkheid ons te zeggen dat er van een feitelijke gelijkheid nog geen sprake is.
De vooruitgang op juridisch en wettelijk vlak neemt de homofobie onder een deel van de bevolking niet weg.
Onderzoek wijst uit dat - ook bij jongeren - de aanvaarding van holebi ’s nog steeds moeilijk ligt.
In de scholen wordt zelfs vastgesteld dat haat en geweld tegen holebi ’s de jongste jaren toenemen.
Onder meer de rampzalige zelfmoordstatistieken bij heel jonge holebi ’s zijn er een dramatisch bewijs van dat we als samenleving nog vaak te kort schieten.
De adoptiewetgeving mag dan al opengesteld zijn, het blijft vooral voor mannen vaak veel moeilijker om een kind te adopteren dan voor een heterokoppel.
Homoseksualiteit in de sport is zowat het laatste taboe.
Het aantal openlijk homoseksuele topsporters is op één hand te tellen.
Idem dito bij allochtonen, vooral die met islamitische roots.
Ook onze Vlaamse jongeren hebben een negatieve houding ten aanzien van homoseksuelen.
Hoeft het dan te verbazen dat jonge lesbische meisjes een veel grotere kans op su ïcidaal gedrag vertonen dan hun heteroseksuele seksegenoten?
Ook bepaalde doelgroepen binnen de doelgroep, zoals ouderen, worden geconfronteerd met problemen.
En op de werkvloer is outing nog steeds geen evidentie.
Het antwoord?
Maatregelen nemen die de maatschappelijke gelijkschakeling en aanvaarding van holebi ’s nóg dichterbij brengen
en blijven werken aan sensibilisering.
Open Vld wil bijzondere aandacht voor mensen met een handicap en hun kansen op de arbeidsmarkt.
Gezonde mensen die tijdens hun loopbaan een blijvende handicap oplopen door een arbeidsongeval worden vandaag geconfronteerd met een ‘alles-of-niets’ verhaal.
Zij moeten mogelijkheden tot herintreding krijgen en toegeleid worden naar een aangepaste job.
Voor niet-toeleidbare werknemers, moet een alternatief worden gezocht, bijvoorbeeld in het kader van de sociale economie.
Ons land kent een uitstekende gezondheidszorg.
Ze is kwalitatief hoogstaand en ook betaalbaar voor iedereen.
Dat moet zo blijven.
Gelet op de budgettaire situatie van ons land, zal er echter ook binnen de gezondheidszorgen moeten gezocht worden naar efficiëntiewinsten, zonder dat de patiënt daarvan de dupe wordt.
Dat is zeker mogelijk.
De grote baas van de Christelijke Mutualiteiten, Marc Justaert, liet in een interview eind vorig jaar weten dat een beperking van de groeinorm kan zonder de patiënt te raken.
We responsabiliseren alle actoren wat betreft de aanwending van middelen in de gezondheidszorg.
Daarbij streven we naar de beste behandeling voor elke patiënt gelet op de stand van de wetenschappen, maar rekening houdend met de meerwaarde van elke behandeling voor de patiënt.
Door een tweejaarlijkse doorlichting van pathologieën op efficiënt gebruik van middelen met rapportering aan het parlement kan de efficiënte aanwending van middelen permanent worden bijgestuurd.
Voor chronisch zieken tekenen we een zorgtraject uit met daarin opgenomen de gezondheidsprestaties die gelet op de ziekten en hun verwikkelingen te verwachten zijn.
De vaststelling van de aandoening volstaat voor het bekomen van de terugbetalingen van alle prestaties die binnen dat zorgtraject beschreven zijn.
Dit gaat gepaard met de introductie van Disease Management waardoor chronische zieken vanuit de verschillende gezondheidsberoepen in een multidisciplinair kader gecoacht worden.
Op die manier verminderen we het aantal hospitalisaties en realiseren we via tele-medicine een permanente opvolging van de gezondheidstoestand.
Tenslotte pleit Open Vld voor de ontwikkeling van een “vernieuwingsfonds”, waarmee we gedurende twee jaar nieuwe geneesmiddelen, onderzoeks- en behandelingsmethodieken financieren en evalueren op hun meerwaarde vooraleer we ze integreren in de verplichte ziekte- en invaliditeitsverzekering.
Dit laat toe de terugbetalingsmodaliteiten beter af te lijnen en voor elk nieuw geneesmiddel, onderzoeks- en behandelingsmethotiek de financi ële betaalbaarheid voor de ziekteverzekering en de meerwaarde voor de levenskwaliteit van de pati ënt te beoordelen.
Ethische kwesties raken het wezen van een liberale partij.
Ze gaan over vrijheid en vrije keuzes.
In ons land werd de ethiek gedurende lange tijd gedicteerd door de leer van de rooms-katholieke kerk.
Het is pas in de laatste twee decennia dat de wetgever, opnieuw onder impuls van liberalen en sociaal-democraten, zich in ethische zaken volledig van dit katholieke dictaat kon losmaken.
Het is veelbetekenend dat voor de bekrachtiging van de abortuswet zelfs een Koning even opzij gezet moest worden.
In het Belgische parlement werd op basis van een diepmenselijk debat een humanistische wetgeving geschreven met betrekking tot abortus en euthanasie; met betrekking tot het vrije medisch onderzoek en de ethische grenzen daarvan.
Het is de voltooiing van een wetgeving die het zelfbeschikkingsrecht van mensen erkent en hun vermogen om voor zichzelf ethische keuzes te maken in pijnlijke omstandigheden van leven en dood.
Ook het nieuwe huwelijks- en echtscheidingsrecht dat in de meest recente jaren tot stand kwam is een uitdrukking van de ontvoogding van vrije mensen van een dominante religieuze levensbeschouwing.
Op ethisch vlak moeten we vaststellen dat recht op waardig sterven niet altijd en overal op een menselijke manier toegankelijk is.
Mensen die ondraaglijk lijden en om euthanasie vragen worden vaak geconfronteerd met instellingen die hen op grond van een religieuze motivatie niet willen helpen, en hun artsen ook feitelijk verbieden om op te treden.
Vrouwen die een eind wensen te maken aan een ongewenste zwangerschap worden vaak om dezelfde reden in de steek gelaten en moeten zich wenden tot ziekenhuizen in een andere stad.
Artsen kunnen op basis van hun persoonlijk geweten beslissen geen abortus of euthanasie op hun patiënten uit te voeren.
Het gaat om een vrije individuele keuze die niet door hun eventuele werkgever kan opgelegd worden.
In elk geval hebben de betrokken artsen en de instelling waarvoor zij werken de verplichting om actief bij te dragen aan de doorverwijzing van hun patiënten naar een arts of een instelling die wel de ingreep kan uitvoeren.
De overheid moet hierop toezien en periodiek evalueren.
Indien nodig dient de overheid in te staan voor onafhankelijke vertrouwenspersonen die patiënten kunnen bijstaan bij doorverwijzing.
In de nabije toekomst staan opnieuw een aantal gevoelige ethische kwesties op de politieke agenda.
Dat is zeker het geval met betrekking tot een eventuele aanpassing van de euthanasiewetgeving, zodat dit recht onder voorwaarden ook kan geopend worden voor minderjarigen of dementerenden.
Het parlement moet de volledige vrijheid behouden om wetgevende initiatieven te nemen in ethische kwesties.
Open Vld zal nooit afspraken binnen de meerheid aanvaarden die die vrijheid aan banden legt.
Open Vld pleit voor een verdere uitbouw van de mogelijkheden van palliatieve zorg.
Maar we beseffen dat, ondanks dergelijke zorg, sommigen zich in een uitzichtloze toestand bevinden en ondraaglijke fysische of psychische pijn lijden.
Voor die gevallen, en onder strikte medische controle, laat de wet euthanasie toe.
Een lacune in de huidige wetgeving wordt gevormd door een artificiële ondergrens op de leeftijd.
Enkel wie meerderjarig (of ontvoogd) is, kan om euthanasie vragen.
Op ondraaglijk lijden staat nochtans geen leeftijd.
Daarom moet de wetgeving aangepast worden.
Globalisering en migratie wordt door sommige partijen gebruikt om mensen schrik aan te jagen.
Open Vld kijkt in de eerste plaats naar de opportuniteiten.
De instroom van goed opgeleide en geïntegreerde werkkrachten zullen we nodig hebben in onze vergrijzende samenleving.
Maar migratie moet zoals elders in Europa fatsoenlijk georganiseerd worden, in het belang van de burgers van dit land en van de migranten zelf.
De overheid moet migranten die op een reguliere manier het land binnengeraken helpen bij hun vestiging en integratie, en bij die van hun kinderen.
Empowerment van de nieuwkomers is daarbij te verkiezen boven paternalistische betutteling.
Economische migratie moet geleidelijk het voornaamste kanaal van migratie worden.
Via wetgeving wordt economische migratie mogelijk gemaakt, in eerste instantie voor alle migranten die bereid zijn een knelpuntenberoep op te nemen.
Het afleveren van verblijfsdocumenten voor buitenlandse zakenlui en investeerders wordt verder vergemakkelijkt.
Open Vld blijft zich verzetten tegen een collectieve of automatische regularisatie van uitgeprocedeerde asielzoekers of andere illegalen.
Elke aanvraag moet afzonderlijk onderzocht worden.
Om voor regularisatie op basis van integratie in aanmerking te komen zijn de kennis van taal en het hebben van een job doorslaggevend.
Tegen 2014 wordt het systeem van regularisatie afgebouwd tot de uitzonderingsprocedure die het oorspronkelijk was.
Het asielrecht moet onverkort gehandhaafd blijven.
Asielzoekers hebben wel enkel recht op materiële steun.
Hervestiging kan worden uitgebouwd, maar voor gezinshereniging, studenten en naturalisatie zijn hogere drempels nodig.
Gezinshereniging kan enkel gebeuren indien de migrant minstens het minimumloon als inkomen heeft en het inreizende gezinslid een verplicht inburgeringstraject heeft afgelegd.
Toegang tot de sociale zekerheid, het OCMW of sociale huisvesting kan, net als voor EU-burgers vandaag, in principe pas na vijf jaar, met uitzondering van noodgevallen.
De verwerving van de Belgische nationaliteit moet worden gekoppeld aan een inburgeringsverplichting.
In Vlaanderen kan verwezen worden naar de bestaande inburgeringsverplichting voor nieuwkomers.
In elk geval dient degene die de nationaliteit wenst te bekomen zich in te spannen om de taal te leren en kennis te krijgen van de spelregels van de democratische rechtsstaat, en zich te oriënteren op de arbeidsmarkt.
Er wordt werk gemaakt van een effectief terugkeerbeleid.
Daardoor wordt er ook een oplossing geboden aan het tekort aan opvangplaatsen in de asielcentra.
In de open centra wordt er een individuele coach aangesteld die vanaf het begin van de asielaanvraag de asielzoeker op zijn eventuele terugkeer voorbereid.
Het coaching systeem blijft ook lopen in terugkeerwoningen (gesloten centra).
De opvang en verwijdering van illegalen met kinderen via aparte gezinswoningen wordt verder uitgebouwd.
Misbruiken inzake migratie moeten veel forser worden aangepakt.
Mensenhandel, huisjesmelkerij en uitbuiting van illegale arbeidskrachten moeten een prioriteit zijn van gerecht, politie en sociale inspectie.
Fraude bij het verkrijgen van een wettelijk verblijfstatuut maakt de procedure meteen ongedaan.
Schijnhuwelijken worden harder aangepakt.
Illegale economische circuits moeten worden drooggelegd.
Het terugkeerbeleid van illegalen moet worden opgevoerd.
België moet de Europese samenwerking inzake migratie absoluut mee verdedigen,
zowel inzake het nieuwe Asielagentschap en het uniformiseren van de regelgeving,
als inzake de bestrijding van mensenhandel,
of de financiering van hervestigingsprojecten.
Er moet opnieuw een aparte minister van Migratie en Integratie van asielzoekers komen, die zowel de Dienst Vreemdelingenzaken als Fedasil beheert en doet samenwerken.
De dienst Vreemdelingenzaken wordt omgevormd tot een Dienst Migratie die het onthaal van wettelijke migranten uitbouwt, maar ook verder de terugkeer van illegale immigranten organiseert.
Vrijwilligers en verenigingen zijn belangrijk in onze samenleving.
Ze versterken het sociale weefsel en zorgen voor een grotere verbondenheid.
Ze verdienen daarom een betere ondersteuning.
Daarbij denkt Open Vld in de eerste plaats aan een verdere afbouw van de administratieve overlast.
Daarnaast verhogen we de toegankelijkheid van collectieve verzekeringspolissen voor vrijwilligerswerk.
Tenslotte moet er een duidelijk omschreven statuut komen, ook op het fiscale vlak.
Het toegelaten fiscale plafond voor de vergoeding van vrijwilligers moet – indien de begroting het toelaat - worden opgetrokken.
De nieuwe Europese setting zal van ons een mentaliteitswijziging vragen.
Onze mensen in het Europees Parlement geven nu al een sterke democratische toets aan het beleid.
Nieuwe initiatieven worden zo relevanter en directer van nut voor de burger.
We moeten onze burgers en bedrijven alle kansen geven om opnieuw werk en welvaart te creëren, door Europese initiatieven te ondersteunen die de concurrentie versterken en o.m. onze blik op de toekomst vergroenen.
Concurrentie moet echt spelen op de Europese interne markt, waarbij België integraal alle Europese verplichtingen voor de gas- en elektriciteitsmarkt moet naleven om de burger een redelijker prijs te laten betalen.
België moet durven nadenken over haar eigen plaats in het aangepaste Europa en de wereld.
We moeten een sterkere focus leggen op onze economische diplomatie en het aantrekken van buitenlandse investeringen.
We moeten openstaan voor nauwere economische samenwerking om de economische basis van de euro te vrijwaren.
Maar Europa mag niet enkel naar zichzelf kijken.
Meer dan ooit staat onze positie in de wereld onder druk – en dat kunnen we slechts op eigen initatief veranderen.
Europa moet opnieuw haar plaats- en haar marktaandeel - op de wereldscène opeisen door te durven veranderen.
Ze mag niet steeds naïef het voorbeeld geven zonder te wegen op de internationale besluitvorming, zoals in Kopenhagen – tijdens de onderhandelingen voor een nieuw Klimaatverdrag – pijnlijk bleek.
Daarom moet het Europees beleid inzake milieu, ontwikkeling en internationale handel beter op elkaar afgestemd worden.
Het Gemeenschappelijk Buitenlands en Veiligheidsbeleid v/d EU dient verder versterkt.
Binnen de NAVO wordt werk gemaakt van de verdere uitbouw van een gelijkwaardige Europese pijler.
Het ‘Nieuw Strategisch Concept voor de NAVO’ moet antwoorden bieden op de uitdagingen van het komende decennium zoals: non proliferatie, failed states, terrorisme, energiebevoorrading, klimatologische veranderingen en cyber aanvallen.
Samen met de NAVO – bondgenoten, dient België een voortrekkersrol te spelen in de verdere nucleaire ontwapening van tactische kernwapens op Europese bodem.
Buitenlandse opdrachten in het kader van VN, NAVO en EU blijven voor Open VLD de ‘core business ’ van de Belgische Krijgsmacht.
Bij buitenlandse operaties staan veiligheid, alsook medische, psychologische en morele begeleiding van ingezette militairen voor, tijdens én na de missies centraal.
De homogene ontplooiing van volledige eenheden vindt plaats op minder plaatsen.
De parlementaire controle van buitenlandse operaties verdient grotere slagkracht én democratische legitimiteit door een voorafgaand debat, alsook parlementaire goedkeuring.
Het plan ‘De voltooiing van de transformatie’ voor Defensie brengt een evenwichtigere verdeling tussen uitgaven voor personeel, werking en investeringen bij een gelijk blijvend defensiebudget
en wordt uitgevoerd met maximale sociale begeleiding voor alle betrokkenen.
Het Gemengd Loopbaanconcept, alsook de militaire vrijwilligersdienst worden op het terrein geïmplementeerd.
Op het defensiebudget wordt niet verder bespaard omwille van de noodzakelijke geloofwaardigheid
en het plan ‘Dringende Investeringen (PMU) 2010’ dient onverkort uitgevoerd.
Sinds kort geeft ons land 0,7% van het BBP aan ontwikkelingssamenwerking.
Dat moet zo blijven.
Open Vld wil dat ontwikkelingssamenwerking meer gericht wordt op de economische zelfredzaamheid van de mensen in het Zuiden.
Zij moeten meer kansen krijgen om zelf te ondernemen en welvaart te creëren.
Microkredieten en andere vormen van ondersteuning die de zelfredzaamheid van de allerarmsten en de vrouwen in het bijzonder, verhogen, krijgen dan ook onze steun.
Daarnaast moet de wereldhandel worden vrijgemaakt, zodat de boeren uit de arme landen hun producten ook op onze markt kunnen brengen.
Bovendien willen wij dat er een impacttoets komt voor ontwikkelingssamenwerking.
Niet zozeer het geld dat besteed wordt, maar wel het resultaat telt.
Initiatieven die volgens deze toets geen duurzaam resultaat opleveren, kunnen niet meer op subsidies rekenen.
Vlaanderen, en zelfs Wallonië, zijn in staat groeicijfers te realiseren die het wereldgemiddelde overstijgen.
We hebben het potentieel om te concurreren met steden als Hong Kong, Singapore en andere paradijzen van de economische vrijheid.
We zijn in staat tezelfdertijd een typisch West-Europees sociaal model te behouden.
Hiervoor zijn dan wel een aantal ingrepen nodig:
- beperking van het “overheidsbeslag” (de totale fiscale en parafiscale druk);
- verlaging van de belasting op de arbeid (de parafiscale druk);
- de economie laten herademen en het ondernemerschap promoten: België is een klein land met een groot buitenland.
Wij zijn “gedoemd” om een open economie te zijn, d.w.z. aantrekkelijk voor buitenlandse consumenten en investeerders.
Wij willen vooruit.
Het huidige Belgische model maakt vooruitgang zeer moeilijk.
LDD is echter een partij van mensen met verantwoordelijkheids- en solidariteitszin.
Onze visie op de staatsstructuur is dan ook samen te vatten als:  “Met Wallonië als het kan, zonder België als het moet”.
De bal ligt dan ook in het Franstalige kamp.
Kiest men voor een conservatief, niet- ondernemend Wallonië met haar traditionele socialistische politiek, dan moeten de wegen van Vlaanderen en Wallonië scheiden.
Op het vlak van de staatshervorming zijn ingrepen noodzakelijk.
Te veel bevoegdheidsdomeinen zijn versnipperd over meerdere beleidsniveaus.
Een ondernemingsgericht beleid voeren is op die manier onmogelijk omdat voor de meeste hervormingen het fiat van de ultraconservatieve PS nodig is.
Bevoegdheden moeten altijd als homogene pakketten toegewezen worden.
Het huidige systeem van onvoorwaardelijke Noord-Zuid-transfers is geen solidariteit, maar onrecht.
De transfers beletten dat Wallonië verantwoordelijkheid opneemt voor het eigen beleid.
Hulpverslaving verlamt de creativiteit.
Wij willen een doorzichtige en eerlijke solidariteit op basis van klare afspraken.
Beperkt in de tijd en gemeten aan resultaten op vlak van groei, ondernemerschap en tewerkstelling.
Door een voorwaardelijke, resultaatsgebonden interregionale solidariteit kan Wallonië behoedt worden voor een abrupte verarming en krijgt het zuurstof voor een nieuwe onafhankelijke koers.
Met het overheidsbeslag bedoelen we het geheel aan belastingen: de belastingen op het beroepsinkomen, de BTW, de accijnzen, de invoerheffingen, de sociale bijdragen van werkgevers.
We spreken van “beslag” omdat het precies dat is wat de overheid met het geld van de samenleving doet, er beslag op leggen.
Dit overheidsbeslag is te hoog.
Het bedraagt ongeveer 47%.
Dit brengt de welvaartscreatie in gevaar.
Wij voeren hierbij geen ongenuanceerde hetze tegen belastingen.
Belastingen zorgen voor ontvangsten, nodig om maatschappelijke noden te lenigen.
Maar fiscale zekerheid is voor werkenden, wat sociale zekerheid voor niet-werkenden is.
Noch een te laag, noch een te hoog overheidsbeslag laat ruimte voor welvaartscreatie.
Inderdaad, als er geen overheid zou zijn, zou er ook geen economische groei zijn.
Wie zal anders de wegen aanleggen, de veiligheid waarborgen, het eigendomsrecht beschermen?
Maar bij een te hoog overheidsbeslag gaat geld verloren dat ‘productiever’ door de privé (particulieren en ondernemingen) aangewend kan worden.
Er zou dan méér welvaart zijn als het geld niet naar de overheid vloeide.
Hoe zit dat elders in Europa?
Het Europese gemiddelde overheidsbeslag lag in 2004 op 40,7%.
Zelfs Duitsland, met zijn achtergestelde Ostländer, doet het met 40%, het niveau dat wij – in eerste instantie – voor ons land willen bereiken: vier tienden van het BBP (het bruto binnenlands product).
Wij willen dit in de grondwet laten opnemen anders lukt het nooit om de belastingsdrift van de overheid onder controle te houden.
Dit bleek recent nog: verlaagt de federale overheid de fiscaliteit, dan zijn de gemeenten er als de kippen bij om de lokale belastingen te verhogen.
We moeten komen naar het niveau van 40% via een geleidelijk proces over vier à vijf jaar.
Zo moet het ontvangstenniveau van 2007 vanaf 2008 worden bevroren tot dat niveau overeenkomt met 40% van het BBP.
Dat zou in 2010 zijn.
Het BBP gaat in principe jaar na jaar omhoog, dat is de economische groei: stel dat het BBP vandaag 300 miljard euro bedraagt, dan is 150 miljard euro belastingen gelijk aan een overheidsbeslag van 50%.
Bedraagt het BBP binnen enkele jaren 375 miljard euro, dan staat die 150 miljard euro nog voor 40%.
Door de bevriezing van het niveau aan ontvangsten is de overheid verplicht beleidsruimte te zoeken in een verhoging van haar “efficiëntie” (haar doelstellingen bereiken met het minimum aan noodzakelijke middelen).
Daarnaast zijn belangrijke ingrepen noodzakelijk, zoals het drastisch verminderen van de belasting op arbeid.
Eén van de gevolgen van het verlagen van deze parafiscaliteit is dat ook de personeelskosten van de overheid in grote mate verminderen.
Als die met 60% dalen, besparen we al meer dan 2 miljard euro op het overheidsbudget.
Zo zijn we al een eind op weg naar ons eerste doel, de 40%.
Een aantal uitgavenposten moeten naar een “normaal Europees” niveau, zoals de uitgaven in de werkloosheid.
De uitgaven in ons land liggen veel hoger dan in de andere EU-landen.
We slaan twee vliegen in één klap: de werkloosheidsuitkeringen die onbeperkt zijn in de tijd scheppen mee een werkloosheidsval waardoor het voor vele werklozen financieel niet interessant is om te gaan werken.
Het geld dat wordt gerecupereerd kan dienen voor een, vanuit een sociaal standpunt, moreel meer hoogstaand doel, nl. het waarborgen van ons sociaal systeem op lange termijn.
Het terugbrengen van de uitgaven naar een Europees niveau houdt de hervorming van het stelsel in.
Wij opteren om het Nederlandse stelsel in te voeren waarin de uitkeringen beperkt zijn tot 38 maanden.
Het openbaar vervoer moet gedemonopoliseerd worden, d.w.z. dat de markt ook voor private aanbieders moet open staan.
Dit kan belangrijke besparingen opleveren in de overdrachten naar NMBS, De Lijn, enz.
Wat begrijpen we onder “efficiëntie”: een vooropgesteld doel bereiken met het minimum aan middelen die daarvoor noodzakelijk zijn.
De Europese Centrale Bank toonde aan dat de Belgische overheid met 66% van de middelen (van het belastingsgeld, het overheidsbeslag) dezelfde prestaties kan leveren.
De lopende uitgaven bedragen zowat 145 miljard euro.
De overheid zou dus eigenlijk hetzelfde kunnen doen met 100 miljard euro.
Het verschil is bijna drie maal groter dan de besparing die LDD op vijf jaar tijd wil realiseren.
De overheid moet dus meer doen met minder.
Kijk naar Ierland die de grootste groei van de Europese Unie realiseert met een overheidsbeslag van slechts 30%.
Vooral inzake de efficiëntie van onze belastingadministratie is het huilen met de pet op.
België staat op de 117ste plaats van 119 landen, voor wat betreft de efficiëntie van haar belastingsdiensten!!!
Waarom is het in Duitsland mogelijk om minder dan 8% van het BBP te besteden aan de verloning van het overheidspersoneel, terwijl dit in ons land 12% van het BBP in beslag neemt?
Eén van de redenen: 40 % van de Waalse beroepsbevolking werkt voor de overheid, het hoogste cijfer van heel Europa.
Door een “verstandige aanwervingstop” (en de invoering van een Copernicus-bisplan) willen wij evolueren naar een Duits niveau.
Via natuurlijke afvloeiingen en afspraken met ondernemingen die met de lagere parafiscaliteit gemakkelijker mensen kunnen aanwerven, moet het overheidsapparaat tot de juiste dimensie afslanken.
Dit zal niet leiden tot het op straat zetten van mensen, want de ganse hervorming is er op gericht veel meer mensen aan het werk te krijgen.
De groeiende uitgaven zitten nu voornamelijk in de gemeenten, de provincies, de gemeenschappen en gewesten.
Vandaar dat het belangrijk is om het maximale overheidsbeslag in de grondwet in te schrijven want ook al worden inspanningen geleverd op federaal niveau, ze zullen ongedaan worden gemaakt op de andere niveaus.
In alle geval moet worden ingegrepen in bepaalde structuren, met name in het binnenlands bestuur
als in de sociale zekerheid.
De overheid moet zich daarenboven louter toeleggen op haar kerntaken: de bescherming van de openbare orde, van de veiligheid, de openbare gezondheid, een doelgerichte sociale bescherming, bescherming van het leefmilieu of noodzakelijke remmen invoeren op het overmatig verbruik van schaarse middelen.
In het binnenlands bestuur wil LDD de provincies afschaffen en vervangen door Stads- en Streekgewesten.
Provincies zijn constructies van de 18de eeuw waarvan het nut volkomen achterhaald is sinds het ontstaan van de federale staat en de gewesten.
Het bestaan van provincies leidt tot beleidsoverlappingen en mede hierdoor tot extra overbodige belastingen.
Ondanks het bestaan van de provincies kan men de geldverslindende en ondemocratisch samengestelde intercommunales niet afschaffen.
Samenwerking tussen de Stads- en Streekgewesten zou via het Vlaamse Gewest verlopen.
Een stads- of streekgewest is een gebied van de juiste dimensie.
Het kan meer maatwerk leveren en leidt tot minder bureaucratie en lagere kosten.
Het Streekgewest is dan nog specifiek opgebouwd rond regio’s die ook als dusdanig als een sociologische realiteit worden ervaren door de burgers.
In de sociale zekerheid moeten de historisch gegroeide instellingen worden hervormd.
Het spreekt voor zich dat bepaalde fusieoperaties of andere ingrepen doorgevoerd door mensen met grote kennis van werking van organisaties, heel wat besparingen zou opleveren die de sociaal gerechtigde ten goede komen.
Heel ons SZ-stelsel draagt de sporen van verzuiling en een overmatige bureaucratie.
Geld, dat de belastingbetaler meent te besteden aan sociale bescherming van zijn medeburgers, komt dus niet terecht waar het hoort, namelijk bij het SZ-apparaat zelf.
De vakbonden ontvingen in 2005 tegemoetkomingen in hun administratiekosten ten belope van 138 miljoen euro, de mutualiteiten in 2004 864 miljoen euro.
In een tijd waar iedereen een bankrekening heeft of kan hebben, kan de terugbetaling van ziektekosten en uitbetaling van stempelgeld perfect via de bestaande kruispuntbank van de sociale zekerheid geautomatiseerd worden en door de overheid zelf betaald net zoals in Denemarken.
Kerntaken van de overheid zijn taken die, mocht de overheid ze niet uitvoeren, belangrijke maatschappelijke behoeften onbevredigd zou laten.
Een handig hulpmiddel om te bepalen welke overheidstaken nu echt noodzakelijk zijn, vormt de ‘Gouden Gids’ methode.
Indien uit de Gouden Gids blijkt dat er bedrijven bestaan die dezelfde taken vervullen of diensten of producten leveren die ook door bestaande overheidsbedrijven gebeuren, dan kunnen deze overheidsbedrijven eigenlijk geprivatiseerd worden.
Private bedrijven moeten trouwens altijd de mogelijkheid hebben om “overheidsdiensten” aan te bieden, ook al is de dienst voor hen nieuw en staan ze hiervoor nog niet in de Gouden Gids.
Taken die niet tot de kerntaken van de overheid behoren, moeten worden afgestoten of tot een minimum worden herleid: het openbaar vervoer moet in deze zin gedemonopoliseerd worden.
Een aantal taken behoren altijd tot deze van de overheid, zoals de bescherming van de openbare orde en de veiligheid.
De overheid moet dan wel in staat blijken om haar taken correct uit te oefenen.
De kerntaken zijn in onze visie: de bescherming van de openbare orde, van de veiligheid, de openbare gezondheid, een doelgerichte sociale bescherming, de bescherming van het leefmilieu of het voorzien van noodzakelijke remmen op het overmatig verbruik van schaarse middelen.
Het eerste doel van de sociale vlaktaks is de belastinginning te vereenvoudigen.
België staat op de 117ste plaats van 119 landen, voor wat betreft de efficiëntie van haar belastingsdiensten!!!
De reden: de zeven tarieven in de personenbelasting en een systeem van scheefgegroeide aftrekmogelijkheden in de inkomstenbelastingen in het algemeen.
Een vlaktaks van 30% vereenvoudigt de inning waardoor efficiëntiewinsten geboekt kunnen worden.
In principe zijn er in dergelijk systeem geen aftrekposten meer.
Onder andere werkelijke beroepskosten van niet-loontrekkenden (zelfstandigen) moeten wel nog in mindering kunnen worden gebracht.
Wij zijn van mening dat de overheid niet moet zorgen voor zo klein mogelijke inkomensverschillen,
maar wel de armoede moet bestrijden
en tezelfdertijd mensen respecteren die in staat zijn een hoog inkomen te genereren.
Daarom willen wij een “sociale vlaktaks” invoeren.
Wij doen dit door het voorzien in een “degressief belastingvrij gedeelte”: hoe hoger het inkomen, des te lager het gedeelte van het inkomen waarop geen belastingen wordt betaald.
Op die manier betalen de lagere inkomens zelfs helemaal geen belastingen,
maar betalen de hogere inkomens nooit meer dan 30%.
Er is een verlaging van de vennootschapsbelasting nodig naar 19%.
Het tarief moet gelden voor alle ondernemingen.
Beperken we dit tot de KMO’s, dan zal de verlaging geen impact hebben op de broodnodige buitenlandse investeringen.
Deze verlaging moet in één klap gebeuren.
Een geleidelijke afbouw heeft niet het beoogde effect op de economie.
De onmiddellijke verlaging kan perfect opgevangen worden in de begroting.
Daartegenover staat de onmogelijkheid tot allerhande aftrekken en de afschaffing van allerlei bijzondere fiscale stelsels (holding, tax shelter, ...).
Uiteraard moeten wij rekening houden met alle Europese richtlijnen op het vlak van vennootschapsfiscaliteit.
Door het systeem eenvoudiger te maken, verhogen we er de maatschappelijke winst van.
Ons doel is de effectieve belastingdruk op ondernemingen nooit te laten uitkomen boven het Europese gemiddelde.
Wij willen af van de pestbelastingen, dit zijn belastingen die gemeenten heffen louter omdat ze extra ontvangsten willen genereren, maar hierdoor het bedrijfsleven in moeilijkheden brengen.
LDD wil dat de gemeenten (stads- en streekgewesten), lokale opcentiemen kunnen heffen op de vennootschapsbelasting.
Dit is verantwoord omdat de fiscale druk uit opcentiemen altijd redelijk is.
Het is een extra percentage geheven boven op de verschuldigde belasting berekend op basis van het resultaat van de vennootschap.
Doet de onderneming het bepaalde jaren minder goed, dan riskeert ze niet door blinde lokale belastingen nog meer kopje onder geduwd te worden.
Elke andere vorm van lokale fiscaliteit die ondernemingen treft – de zogenaamde “pestbelastingen” – wordt ontmoedigd.
Zulke belastingen zouden niet meer kunnen, louter en alleen om ontvangsten van de gemeentekas te genereren.
Hoe kunnen we dit garanderen?
De opbrengsten van ondernemingsbelastingen worden in mindering gebracht van de overdrachten die lokale overheden ontvangen van de overheid (gemeentefonds, provinciefonds, enz.).
Anderzijds wil LDD dat gemeenten (in ons programma gaat het om Stads- of Streekgewesten) die als bedrijfsvriendelijk worden beschouwd, extra geld ontvangen uit het gemeentefonds.
Wij zijn radicaal gekant tegen elke vorm van vermogensbelasting of meerwaardebelasting in de personenbelasting omdat op het vormen van vermogen al belastingen werden geheven.
De bestaande moeten opnieuw afgeschaft worden.
Bij het belasten van vermogen gaat het altijd om opbrengsten: de vruchten worden belast, nooit de boom.
De klassieke vormen van vermogensbelasting kunnen (tijdelijk) blijven bestaan: de schenkingsrechten en de successierechten.
Ze moeten wel algemeen, ongeacht de begunstigde, worden begrensd op 3%.
Van zodra om budgettaire redenen blijkt dat deze vormen van vermogensbelasting afgeschaft kunnen worden, moet hiertoe overgegaan worden.
Echte sociale uitkeringen (niet de vervangingsinkomens zoals de werkloosheidsuitkeringen) moeten belastingsvrij blijven.
Het is onzinnig om uit de algemene middelen, het belastingsgeld, een sociale uitkering toe te kennen en hier dan opnieuw een belasting op te heffen.
Wij beschouwen pensioenen niet als een vervangingsinkomen, maar als een op zich staand recht.
Zo moeten gezinsuitkeringen zoals kinderbijslag, de pensioenen, maar ook dividenden uit pensioenfondsen belastingsvrij blijven.
Belasting op arbeid en op inkomen is belasting op productie.
De belasting moet op de consumptie gelegd worden.
Indirecte fiscaliteit is veel ruimer dan BTW alleen.
Het gaat ook om accijnzen, invoerheffingen en dergelijke meer.
Waarom verbruiksbelastingen boven productiebelastingen verkiezen?
Allereerst draagt iedereen bij in functie van zijn eigen draagkracht.
Belasten via het verbruik doet een meer duurzame economie ontstaan.
De belastingsbasis is breder en transparanter.
Men kan slecht éénmaal belast worden op een handeling
en door verbruik moedigt men investeringen aan.
Indien de consumptie en dus de BTW en accijnsontvangsten voldoende toenemen, zit er zelfs een verlaging van het BTW-tarief naar een gemiddeld Europese niveau van 19% in.
Een laag BTW-tarief is belangrijk voor onze kleinhandel.
De accijnzen op brandstoffen moeten naar omlaag.
Nieuwe vormen van indirecte fiscaliteit moeten in de plaats komen: een kilometerheffing die rekening houdt met de mate aan uitstoot van schadelijke gassen en vervuilende deeltjes.
Vaste heffingen in de sector van het vervoer moeten verdwijnen.
In de sector van de woningen, moet de huidige vastgoedfiscaliteit wijken voor heffingen op het gebruik van energie.
Vandaag financiert de “sociale bijdrage” (van werknemers enerzijds, maar vooral van werkgevers anderzijds) voor ongeveer 75% de ganse sociale zekerheid.
Dit is onhoudbaar.
Arbeid belasten is in alle geval in wezen pervers.
Arbeid is de voornaamste bron van economische groei.
Het consultancybureau McKinsey heeft berekend dat een daling van de werkgeversbijdragen aan de SZ met 44% tot 400.000 nieuwe jobs zou opleveren.
In het LDD-programma gaan we veel verder dan 44%.
In BBP-termen voorzien we een daling met 60%.
De werkgevers en werknemers mogen niet meer instaan voor de financiering van de sociale zekerheid.
Op dit ogenblik is het echter nog niet mogelijk arbeid totaal te ontlasten omdat anders de directe fiscaliteit te veel zou verhogen.
We willen wel gaan naar een daling van de parafiscaliteit tot 60%.
Wat wel blijft bestaan aan parafiscaliteit moet dienen om het socio-economische beleid van de overheid te financieren, want dat komt uiteindelijk de financierende ondernemingen ten goede.
De economische bijdrage zou vandaag – gemiddeld – ongeveer 17,5% van het brutoloon bedragen.
Gemiddeld, omdat in het Legomodel de ene werkgever zwaarder zou belast kunnen worden dan de andere.
Zelfstandigen die geen personeelsleden tewerkstellen zouden de economische bijdrage niet moeten betalen.
Het gaat om een bijdrage op uitgekeerd brutoloon.
De werknemers dienen zich louter te verzekeren tegen de zogenaamde arbeidsgerelateerde risico’s (arbeidsongevallen, beroepsziekten en werkloosheid).
Hun sociale bijdrage verlaagt tot 2,17% (op 100% van het loon).
Van de werkgevers willen wij, naast de economische bijdrage, toch nog een sociale bijdrage.
Ze is bedoeld als een prikkel om actief en bewust bij te dragen tot de bestrijding van de werkloosheid en op de verhoging van de werkzaamheidgraad.
De hoogte van de sociale werkgeversbijdrage wordt daarom afhankelijk gemaakt van de “inactiviteitgraad” (de hoogte van de werkloosheid en van het aantal faillissementen in een jaar) enerzijds, en de werkzaamheidgraad (mensen aan het werk) anderzijds.
Naarmate de inactiviteitgraad daalt en de werkzaamheidsgraad stijgt, betalen zij een lagere sociale werkgeversbijdrage.
Tegenover de daling van de vennootschapsbelasting en de parafiscaliteit staat de afschaffing van subsidies aan de ondernemingen.
Alleen subsidies voor starters en ter ondersteuning van onderzoek en ontwikkelingsinspanningen van bedrijven moeten mogelijk blijven.
Maar ook in dat geval moet voorrang geheven worden aan risicodragende financieringsinstrumenten.
Subsidies zijn marktverstorend en oneerlijk: kleine bedrijven hebben vaak geen weet van de mogelijkheden, of geen middelen om te lobbyen en vallen dus uit de boot.
De werkloosheidsval betekent dat het voor sommige personen niet voldoende economisch interessant is om uit de werkloosheid te treden.
Dat er een groot aantal werklozen is en anderzijds een massa vacatures niet ingevuld geraken is het gevolg van de werkloosheidsval.
Ons systeem van werkloosheidsuitkeringen die onbeperkt zijn in de tijd (en uniek in de wereld) is één element van deze val.
De werkloze geniet ook van talrijke sociale en fiscale voordelen die hij verliest als hij gaat werken.
Het LDD-programma schept de voorwaarden om meer mensen aan het werk te krijgen.
Op zich is dit niet voldoende.
De werklozen moeten ook nog aan het werk willen.
Zolang werken niet meer loont dan niet-werken is duidelijk dat men het werkloosheidsprobleem nooit zal kunnen oplossen.
Dit kan onder meer door het stelsel van de werkloosheid qua kost terug te brengen naar een normaal Europees niveau.
De totale uitgaven van de eigenlijke werkloosheidsuitkeringen bedragen 2,60% van het BBP.
Gemiddeld ligt dat minstens een percent lager.
Wij voorzien de hervorming van het stelsel naar Nederlandse model.
Het is verre van het strengste van Europa en kent een sterk verzekerend karakter (een hogere “vervangratio” dan bij ons), waarbij de toegang afhankelijk is van een minimum arbeidsgeschiedenis (26 weken op 36 voorafgaand aan de aanvraag).
De uitkeringsduur is beperkt tot 38 maanden.
Zo komt jaarlijks 5 miljard euro sociaal geld vrij dat men op een meer moreel verantwoorde manier kan aanwenden, nl. voor de instandhouding van de totale sociale zekerheid nu en in de toekomst.
Wij willen het recht op welvaart en welzijn ook aan onze kinderen spijkerhard garanderen.
Daarvoor is het onder meer nodig om geld opzij te leggen en dat geld te kapitaliseren.
De vergrijzing zal immers extra uitgaven in de sociale zekerheid, voor pensioenen en gezondheidszorgen, noodzakelijk maken.
LDD wil onder meer de brutoschuldgraad terugbrengen tot maximaal 40% van het BBP, een “voorzichtig niveau”.
Vergrijzingskosten kunnen ook deels worden opgevangen door het investeringsbudget van de overheid te verhogen (en deze investeringen te financieren zonder schulden aan te gaan).
Bij een investering is er een terugverdieneffect.
De overheidsinvesteringen zelf zijn teruggevallen op minder dan 2% van het BBP.
We moeten terug boven dat niveau.
Verder willen wij geld opzij zetten en kapitaliseren, niet in eigen overheidsobligaties, maar op de markt.
De Hoge Raad van Financiën stelt dat een begrotingsoverschot van 1,5% van het BBP moet gerealiseerd worden om aan de gevolgen van de vergrijzing het hoofd te bieden.
De moderne arbeidsmarkt stelt hoge eisen aan de beschikbaarheid, kennis en flexibiliteit van de werknemer van de 21e eeuw.
Een job voor het leven bestaat binnenkort niet meer.
Jobzekerheid wordt vervangen door werkzekerheid.
Een moderne arbeidsmarktorganisatie en sterke sociale zekerheid, met zorg voor arbeidsonbekwame zieken en gehandicapten, moeten communicerende vaten worden,
zodat de werkgelegenheidsgraad toeneemt
en de budgettaire druk op de sociale zekerheid afneemt.
Daarom opteren wij voor de invoering van een systeem dat de Deense flexicurity als voorbeeld neemt (vandaar, het “Legomodel”).
In dit Legomodel zijn de sociale partners verantwoordelijk, op het niveau van een gewest, van een bedrijfssector, zelfs van een individueel bedrijf.
Tezelfdertijd wordt voorzien in een sterke sociale zekerheid.
Er is slechts een minimale kaderwetgeving met beperkte ontslagbescherming, geen omschreven proefperiodes of ontslagtermijnen.
Er bestaan relatief hoge werkloosheidsuitkeringen voor een relatief korte periode
en een activerend arbeidsmarktbeleid waardoor meer mensen doorstromen naar de arbeidsmarkt.
Omdat het decentraal werkt (per regio, per sector, per bedrijf), en dus op het niveau waar dit het meest zin heeft, bezit het de soepelheid en het snelle aanpassingsvermogen dat de moderne arbeidsmarkt vereist.
Het arbeidsmarktbeleid wordt “op maat” gevoerd.
Ons Legomodel is geen kopie van het Deens model.
In Denemarken bestaat een ongelimiteerd en uitermate hoog overheidsbeslag.
De hoge fiscaliteit werkt even arbeidsafstotend als onze hoge arbeidsfiscaliteit.
Het Legomodel moet ook spelen voor wat betreft de arbeidsfiscaliteit.
De overheid stelt de doelopbrengst van de economische en de sociale bijdragen.
De invulling gebeurt door de sociale partners.
Zo kunnen arbeidsintensieve bedrijven relatief minder zwaar worden belast voor hun werknemers dan bedrijven die vooral met machines werken.
Ondernemingen in moeilijkheden kunnen ook ontzien worden, zodat zij meer kansen krijgen om moeilijk periodes te overbruggen.
We zijn het laatste Europese land waar er nog onderscheid gemaakt wordt tussen arbeiders en bedienden.
Het onderscheid arbeider-bediende straalt nog altijd af op ons onderwijsniveau met een tekort aan geschoolde arbeidskrachten voor gevolg.
De negatieve bijklank ‘vakschool’ wordt op die wijze in stand gehouden, aangezien het technisch onderwijs zogezegd hoofdzakelijk arbeiders aflevert.
Herwaardeer hun statuut en de negatieve connotatie zal verdwijnen.
Elk onderwijsniveau is evenwaardig en de arbeidsmarkt zal er wel bij varen.
Aangezien in het Legomodel nog slechts minimale wetgeving bestaat is het de uitgelezen kans om het onderscheid, niet alleen uit de wet, maar ook uit de hoofden van de mensen te halen.
In België duurt een loopbaan gemiddeld 37 jaar.
Dit is vier jaar korter dan het Europees gemiddelde van 41 jaar.
De gemiddelde uitstapleeftijd bedraagt 58 jaar.
Het brugpensioen is een van de meest nefaste statuten van ons sociaal verzekeringsstelsel.
Als het gemiddelde wordt verhoogd naar 40 jaar, dan zijn de terugverdieneffecten al enorm: er wordt meer verdiend, meer belastingen en meer bijdragen (sociale en economische) betaald.
De 40-jarige loopbaanduur kan geïndexeerd worden in functie van de verhoging van de gemiddelde levensduur van de bevolking, net zoals in Zweden.
Uiteraard mag iedereen langer werken als hij of zij dat wil.
Uit enquêtes blijkt dat bijna de helft van de jongeren ondernemer wil worden, maar slechts 3% wordt het.
Waarom?
Omdat het ondernemerschap stiefmoederlijk wordt behandeld door de overheid.
Eén van de grote hinderpalen van het ondernemerschap is het financieel risico.
Vandaar dat voor LDD subsidiëring voor starters mogelijk moet blijven.
Ook de sociale zekerheid van zelfstandigen moet verbeteren.
Vandaag vinden zelfstandigen in nood geen aanspreekpunt.
Dit moet veranderen.
Op basis van het gelijkheids- en solidariteitsbeginsel moet een pensioen voor een werknemer hetzelfde zijn als voor een zelfstandige.
Volgens het LDD-programma zullen zelfstandigen dezelfde premie als de werknemers betalen.
Omdat zij als ondernemers in principe ook mensen kunnen aanwerven, betalen zij daarenboven op hun eigen bruto belastbaar inkomen eveneens de sociale bijdrage van werkgevers waarvan de hoogte wordt bepaald door de werkloosheidsgraad en de werkzaamheidsgraad.
Samen mag het om niet meer dan +/- 5% gaan.
Zelfstandigen krijgen hiermee bij faillissement dezelfde sociale bescherming als de werknemers bij werkverlies.
België is niet echt een toonbeeld van economische vrijheid.
De mate aan economische vrijheid bepaalt de concurrentiekracht van een land.
Wij willen de bescherming van de economische vrijheid als in Zwitserland in de grondwet laten opnemen.
Het gevolg is dat de vrijheid van handel en ondernemen onbeperkt is toegelaten voor zover er geen wet wordt aangenomen die beperkingen oplegt.
Dergelijke wet moet dan steeds duidelijk gemotiveerd zijn vanuit de zorg voor het algemeen belang, niet om een corporatische groepering te plezieren.
Het Arbitragehof is dan bevoegd om de grondwettelijkheid van dergelijke wetten te toetsen.
Een belangrijke stap bij het tot stand brengen van meer economische vrijheid is de afbouw van de regeldruk.
De bestaande wet- en regelgeving moet drastisch worden vereenvoudigd met oog op de maximale ontplooiing van de bedrijfsactiviteit en met voldoende zorg voor kwaliteit, veiligheid en gezondheid.
Nieuwe reglementering mag pas aangenomen worden als de economisch meetbare baten van de invoering de kosten overtreffen.
Regelgeving die meer schaadt dan baat voor de samenleving wordt dus geweerd.
In alle geval moet in de economische wetgeving telkens een “zonsondergangsclausule” worden opgenomen.
Wetten of decreten, die gestemd zijn maar niet uitgevoerd worden binnen een periode van vijf jaar moeten automatisch opgeheven worden.
De vestigingswetgeving moet tot een strikt minimum worden beperkt en waar nodig gericht zijn op bewijs van kennis van aspecten van veiligheid en volksgezondheid en beroepsbekwaamheid.
In plaats van de hervormingen geleidelijk door te voeren is het beter ze eensklaps door te voeren in bepaalde regio’s, om te beginnen in de regio’s die het minst bijdragen tot het BBP.
Elk jaar komen er een aantal regio’s bij zodat na vier à vijf jaar de hervormingen in gans het land zijn doorgevoerd.
Er zullen afspraken met de EU moeten gemaakt worden om deze tijdelijke “speciaal economische zones” toe te staan.
Om het vertrouwen van de burger in de overheid te herstellen speelt het justitie en veiligheidsbeleid ongetwijfeld de belangrijkste rol.
De burger moet zich veilig en vrij voelen in zijn lokale gemeenschap, zijn straat, zijn wijk, zijn dorp.
Veiligheid garanderen is toch wel dé kerntaak van de overheid bij uitstek.
De verhouding van het aantal politiemensen ten opzichte van de totale bevolking is één van de hoogste in Europa.
Toch blijft men klagen over het tekort aan blauw op straat.
Secretariaatstaken op politieburelen moeten worden uitgevoerd door mensen die hiervoor speciaal werden aangeworven.
De politieman hoort op straat te opereren.
In probleemwijken moet op gezag van de burgemeester nultolerantie kunnen gelden, zij het altijd voor een hernieuwbare beperkte tijd.
In bijna alle Europese landen kan je wettige verdediging inroepen voor de bescherming van eigendom.
Dit heeft daar niet geleid tot een escalatie van geweld of excessen.
De publieke opinie is voor een belangrijk deel voorstander van wettige verdediging van eigendom en zolang de overheid niet overal en altijd de veiligheid kan garanderen, zullen gevallen zoals de zaak Thybergien blijven voorkomen, wet of geen wet.
Daar waar de overheid in gebreke blijft, dient de samenleving het gat dicht te rijden.
Onveiligheidsgevoelens ontstaan door de toegenomen criminaliteit en de ontoereikende reactie van politiek en gerecht hierop.
Van het strafrechtelijke systeem moet een geloofwaardige dreiging uitgaan.
De huidige manier van straffen wordt als onvoldoende beschouwd.
Het doel, namelijk afschrikking, bestraffing en rehabilitatie, wordt niet gehaald.
De waaier van sancties moet uitgebreid worden door de alternatieve sanctie (werkstraf) mogelijk te maken voor alle soorten misdrijven.
De inhoud van de alternatieve straf moet verzwaard worden.
Het karakter van “straf” moet m.a.w. duidelijk zijn.
Gevangenisstraffen gelden dan nog enkel voor zwaardere misdrijven (correctionele en criminele) waarvoor een alternatieve sanctie ontoereikend is.
Korte gevangenisstraffen komen niemand ten goede, de gedetineerde niet en de samenleving niet.
Ze maken het onder meer onmogelijk om een reclasseringsplan voor de gedetineerde uit te werken.
Een minimale gevangenisstraf van 1 jaar, gecombineerd met een uitgebreid gamma van alternatieve sancties, zal zorgen voor een effectieve bestraffing van misdrijven.
De effectiviteit van het dreigen met een straf hangt af van de inschatting van de pakkans door de dader.
Zoveel mogelijk misdrijven moeten bestraft worden.
Zowel de kleine diefstal als de grote overvallen.
Minimaal twee derde van de gevangenisstraf dient te worden ondergaan.
Indien het individuele reclasseringsprogramma negatieve indicatoren vertoont, dient de ganse gevangenisduur te worden ondergaan.
Strafuitvoeringsrechtbanken beoordelen het reclasseringsprogramma, alsook de naleving van de voorwaarden.
Er is geen plaats voor geïnterneerden in de gevangenis.
Voor moord en zedenmisdrijven kan geen verjaring gelden.
In het Strafwetboek moeten alle misdrijven, waarvoor strafrechtelijke sancties gelden, worden opgenomen.
Anders gezegd, de strafgerechten en de verwijzingsgerechten houden zich exclusief bezig met de toepassing van het strafwetboek.
Strafbepalingen die niet in het strafwetboek omschreven kunnen worden moeten vervangen worden door administratieve sanctiebepalingen.
Strafrechtelijke maatregelen moeten beperkt worden tot de beteugeling van misdrijven tegen mens, goed, dier, openbare orde en tegen de bijzondere integriteit die van sommige personen moet worden verwacht.
Het strafwetboek dateert al van 1867 en is aan modernisering toe.
Strafmaten en boetebepalingen van toepassing op maatschappelijk even laakbare misdrijven zijn vaak bevreemdend verschillend.
Ook van de hervorming van het Wetboek van Strafvordering (van 1808) moet dringend werk gemaakt worden.
Lichte misdrijven waarbij de dader bekend is en geen of nauwelijks bijkomend onderzoek vergen, dienen binnen de zes maand te worden afgehandeld.
Verkeersovertredingen zonder lichamelijk letsel worden administratief afgehandeld.
De termijn binnen welke recht geschied is uiterst belangrijk.
Strafprocedures waar het slachtoffer jaren moet wachten vooraleer de dader wordt berecht, brengt zelfs bijkomende schade toe aan het slachtoffer.
Van zodra de dader bekend is kunnen 80 % van de klachten en strafonderzoeken kunnen binnen het jaar worden afgehandeld.
Via het systeem van eerst bemiddeling daarna administratieve en alternatieve sancties, kan een strafprocedure worden afgewerkt zonder een tijdrovende procedure.
Hoewel allochtonen in ons land in de minderheid zijn, vormen zij in de gevangenis de grootste groep: namelijk 40% van alle gedetineerden.
Met de allochtonen van Belgische nationaliteit meegeteld komt men tot 60%.
De grote groep anderstalige vreemdelingen zorgt overigens voor grote veiligheidsproblemen binnen de gevangenismuren.
Vreemdelingen die niet op permanente basis in ons land verblijven en veroordeeld werden tot een gevangenisstraf van minimum 1 jaar moeten worden uitgewezen om in hun land van herkomst hun straf te ondergaan.
Via bilaterale verdragen kunnen gevangenen hun straf in het land van herkomst uitzitten.
Overbevolking, verouderde infrastructuur, logge bureaucratie...
de problemen waarmee onze gevangenissen al decennia lang kampen, komen nu pijnlijk aan het licht.
Bovendien is ons gevangenisstelsel zeer duur.
Het is een steeds weerkerend pijnpunt: een toenemende vraag naar structurele celcapaciteit.
Tegelijkertijd nopen de budgettaire beperkingen tot ingrijpende bezuinigingen.
Alleen een uitbreiding van het gevangeniswezen zal de overbevolking van de gevangenissen tegengaan.
Er moet grootschalig geïnvesteerd worden in nieuwe gebouwen.
Wij moeten af van de 19e eeuwse opberghuizen die maar niet gemoderniseerd geraken.
Zowel voor de bouw, het beheer van de gevangenis als voor de bewaking van de gevangenen moet beroep worden gedaan op de private sector,
waarbij deze moet opereren conform strikte normen die worden uitgetekend door de overheid.
De uitbesteding van opdrachten leidt al tot een geweldige besparing in de bouwfase.
Er moet dan een degelijk wettelijk kader voor het bewakingspersoneel in die instellingen worden geschapen.
De overheid stelt eisen betreffende de opleiding en integriteit van de medewerkers en de wijze waarop toezicht wordt uitgeoefend op de uitvoering van geweldstaken en regimeactiviteiten.
Het betalingsmechanisme wordt hierbij gekoppeld aan kwaliteit die constant wordt gecontroleerd.
Een bonus-malussysteem zal voor extra motivatie zorgen: hoe minder recidive onder de gevangenen, hoe hoger de premie die het bedrijf krijgt voor de exploitatie van de gevangenis.
Het geweldmonopolie blijft in beginsel in handen van de overheid.
Er zal altijd politie betrokken worden bij de uitoefening van de taken.
Een aantal taken kan niet overgedragen worden aan de private sector (effectief plaatsen van gedetineerden, opleggen van aanvullende beperkingen op grondrechten bij wijze van disciplinaire straf, verlenen van wettelijke beveiligingsbevoegdheden).
Alle drugs – en daarmee bedoelen we alle psychoactieve stoffen, waartoe ook alcohol en nicotine behoren- kunnen nooit beschouwd worden als normale gebruiksmiddelen.
Het gebruik van deze stoffen kan immers leiden tot schadelijke en zelfs gevaarlijke neveneffecten voor derden.
Denken we maar aan het gevaar gecreëerd door het rijden onder invloed van alcohol of drugs.
Daarom is het aanvaardbaar dat de overheid het gebruik van deze stoffen ontmoedigd door het heffen van accijnzen.
Bij de vraag naar de beteugeling van het gebruik van psychoactieve stoffen en naar welke vorm van beteugeling (strafrechtelijk of fiscaal) moet ook rekening gehouden worden met cultureel aanvaarde en niet-aanvaarde stoffen.
We leven nu eenmaal in een welbepaalde sociale, culturele en tijdscontext.
Er moet ook een onderscheid kunnen gemaakt worden tussen stoffen die bij “een normaal functionerende persoon” de psyche problematisch kunnen verstoren en niet.
Wel hebben wij nood aan een ondubbelzinnige drugswetgeving.
Daarom moet er een ruim debat worden gevoerd en de vraag over wat kan en niet kan, moet bij referendum worden beslist.
Door jarenlange verwaarlozing is de Belgische justitie één van de minst performante openbare diensten geworden.
De werklast van de magistraten is zeer ongelijk verdeeld.
Sommige magistraten kreunen onder het werk en zien tegen een grote achterstand aan.
Anderen hebben weinig werk.
Niettegenstaande België één van de hoogste aantallen magistraten in verhouding tot de bevolking heeft, blijft de gerechtelijke achterstand zeer hoog.
Er is nood aan hervormingen, zoals de oprichting van eenheidsrechtbanken per arrondissement, waarin de rechtbank van eerste aanleg, de rechtbank van koophandel en de arbeidsrechtbank worden gefusioneerd.
Door het instellen van eenheidsrechtbanken kan de werklast efficiënter verdeeld worden onder een grotere groep magistraten.
Eenheidsrechtbanken kunnen ook een remedie zijn voor de tijdrovende bevoegdheidsbetwistingen.
In de eenheidsrechtbank beslist een magistraat in overleg met de partijen over de toewijzing van de zaak aan één van de gespecialiseerde kamers.
Tegen zijn beslissing kan beroep aangetekend worden bij het hof van beroep, die daarover binnen een zeer korte termijn (max. 3 maand) een beslissing moet vellen.
Binnen de eenheidsrechtbanken is er uiteraard ruimte voor specialisatie.
In zijn beleid legt elke eenheidsrechtbank vast op welke specialisaties de nadruk moet worden gelegd en hoeveel magistraten voor een bepaalde specialisatie moeten worden ingezet.
Deze allocatie van magistraten moet aangepast worden aan de wijzigende behoeften en de eisen van een billijk verdeelde werklast.
Vandaag zijn er in ons land 27 gerechtelijke arrondissementen.
Gerechtelijke arrondissementen moeten vergroten tot een cluster van steden en gemeenten, of, in de lijn van onze voorstellen, van Stad- en Streekgewesten, waarin minstens een half miljoen mensen wonen.
Een grondige herschikking van de arrondissementele grenzen zal leiden tot een betere performantie van Justitie.
De schaalvergroting zal een betere werkverdeling, een beter beheer en een betere automatisering mogelijk maken.
Terecht klaagt men erover dat een proces een dure zaak is en dat men vaak grote sommen dient uit te geven om zijn evident recht te bekomen, wat begrijpelijkerwijs onrechtvaardig overkomt.
Dit falen van het gerechtelijke systeem kan deels verholpen worden door de advocatenkosten (voor een deel) te laten dragen door de verliezende partij.
Dit zal partijen met een eis, die een grote kans heeft ingewilligd te worden, maar die onder het huidige systeem niet ingesteld wordt wegens de te hoge kosten, nu wel toelaten deze in te stellen.
Anderzijds zullen eisen, waar de kans op inwilliging eerder laag ligt niet meer opgesteld worden omdat de eiser, bij niet-inwilliging nu ook het risico loopt de advocatenkosten van de winnende partij te moeten betalen.
De verliezende partij moet echter niet opdraaien voor extreem hoge advocatenkosten die eventueel door de winnende partij gemaakt werden.
Daarom pleiten we ervoor dat de huidige rechtsplegingvergoeding wordt opgetrokken en dat deze bepaald wordt in verhouding met de betwiste som.
De wetgever stelt, in samenspraak met de Ordes en de balie bij het Hof van Cassatie, de hoogte van de rechtsplegingvergoeding vast.
De gerechtelijke achterstand moet teruggedrongen worden door een waaier van maatregelen.
Het stimuleren van bemiddeling en arbitrage is één van die maatregelen.
De domeinen waarop arbitrage mogelijk is, worden uitgebreid.
Arbitrage wordt bijvoorbeeld mogelijk voor echtscheidingen waarbij geen kinderen betrokken zijn.
Strafzaken over kleinere misdrijven worden opgelost door een akkoord tussen de beschuldigde, het parket en het slachtoffer.
Een burgerlijke procedure waarbij beroep wordt aangetekend, duurt minstens 2 jaar.
Met simpele ingrepen in het Gerechtelijk Wetboek kan dit tegengegaan worden.
Een samenleving die meer mensen toelaat dan het sociaal, economisch en cultureel kan verwerken ondergraaft de fundamenten waarop ze is gebouwd!
Daarom heeft een ontvangend land het recht om een tolerantiedrempel te bepalen voor de hoeveelheid migranten dat het wenst te ontvangen.
Het echte probleem is niet de immigratie an sich, maar de import van armoede.
Het zogenaamde racisme van de Vlamingen is enkel de uiting van hun angst dat een sociaal systeem waarvoor ze generaties lang gespaard hebben, nu uitgeteerd wordt door mensen die er nooit toe hebben bijgedragen.
Het gemak waarmee men recht kan krijgen op onze sociale voorzieningen heeft ook zijn nadelen.
Vele migranten zijn afgegleden naar een permanente afhankelijkheid van uitkeringen.
Dat zet kwaad bloed bij de autochtone bevolking,
temeer omdat de misbruiken legio zijn en de overheid ze toedekt onder de mantel van het politiek correcte denken.
De sociale, economische en culturele problemen zijn eerder een feit bij de allochtone generatie die verwacht wordt geïntegreerd te zijn.
De gecontroleerde migratie kan één van de hulpmiddelen zijn om deze generatie de kans te geven op een serene wijze aansluiting te vinden bij onze samenleving.
De uitwassen van de archaïsche immigratiepolitiek maken in de eerste plaats slachtoffers bij de allochtone gemeenschap.
Hoe hard deze gemeenschap probeert op te boksen tegen de grote achterstand, telkens wordt de klok onherroepelijk teruggedraaid door één of andere situatie uit het thuisland, een huwelijk, morele verplichtingen om bepaalde familieleden over te brengen, garanties voor visums, enz.
De kostbare energie die de allochtonengemeenschap hierin stopt, kan op een veel efficiëntere manier aangewend worden om bepaalde samenlevingsproblemen te verzachten.
Gecontroleerde migratie kan een dynamiek creëren die integratie, sociale vooruitgang en erkenning mogelijk maakt.
Een duidelijke omkadering schept immers een positief kader om allerlei intensieve samenwerkingsakkoorden af te sluiten tussen de gemeenschappen, die niet meer als tegenpolen zullen werken, maar eerder een gemeenschappelijk doel zullen hebben, met name sociale en economische welvaart.
Door de gecontroleerde migratie wordt ook de verantwoordelijkheid gelegd bij de allochtone gemeenschap.
In dit concept hebben ze een duidelijke keuze om de draad op te nemen en actief mee te werken aan het opbouwen van een goeie verstandhouding tussen de allochtone en autochtone bevolking.
Uit deze energie kunnen ook allerlei projecten voortvloeien waarvan de familieleden in het thuisland volop kunnen genieten.
Door het gewijzigde immigratiebeleid is het huwelijk een van de weinige overgebleven mogelijkheden om nog te emigreren uit het land van herkomst.
Huwelijksmigratie is migratie die tot stand komt door het huwen van een partner in een andere staat.
Dit leidt in vele gevallen tot een ingrijpende sociale problematiek.
Schijnhuwelijken tieren welig.
Zeven op de tien Marrokanen of Turkse jongemannen van de derde generatie zoeken hun importbruiden nog steeds in hun land van etnische oorsprong.
Van dergelijke huwelijken loopt één op de drie binnen het jaar uit op een echtscheiding, met nieuwe sociaal behoeftigen ten laste van de gemeenschap.
De huwelijksmigratie weegt op onze samenleving door de ongebreidelde gezinshereniging
en onze makkelijke uitkeringscultuur.
Uit Nederlands onderzoek blijkt dat huwelijksmigranten de eerste tien jaar van hun verblijf in Nederland tot de sociaal zwakste groepen behoren (cf. werkloosheidscijfers).
Ook in België hebben huwelijksmigranten over het algemeen een zwakke sociaal- economische positie, zwakker dan de positie van de gemiddelde Turk of Marokkaan hier.
In België kan iedereen eerst een toeristenvisum aanvragen en daarna een verblijfsvergunning voor lang verblijf in het kader van gezinshereniging.
De ouders van een genaturaliseerde Belg of van de buitenlandse partner van een Belg kunnen naar België overkomen als ze ten laste zijn van de aanvrager, d.w.z. als er daarvoor al aantoonbare financiële hulp aan die ouders was.
Het sturen van een brief met 20 euro met bedankbriefje retour kan daarvoor al volstaan.
De keuze van een levensgezel(lin) is uiteraard vrij, of hij of zij nu uit Moldavië, Thailand of Marokko komt.
Het huwelijk schept een volgrecht, ook voor de minderjarige kinderen.
Volgmigratie kan niet gelden voor ouders en schoonouders, zoals onze Belgische wetgeving nu toelaat.
De overkomst van de ouders draait de klok immers terug.
Hun culturele identiteit weegt op hun kinderen en vertraagt hun integratie.
Ook hun bijdrage aan onze samenleving is quasi nihil.
De leeftijdsgrens voor huwelijksmigratie van de partner met afkomst van buiten de Europese Unie moet worden opgetrokken tot 24 jaar en de uitnodigende partner moet een maandinkomen kunnen bewijzen dat 120 procent van het bestaansminimum overtreft.
Een zelfstandig verblijfsrecht voor een uit de echt gescheiden allochtone partner kan pas wanneer hij of zij minstens vijf jaar gehuwd is geweest.
Het volgrecht wordt beperkt tot de minderjarige kinderen van de buitenlandse echtgenoot.
De snel-Belg-wet moet worden afgeschaft.
Nieuwkomers mogen pas in aanmerking komen voor een permanente verblijfsvergunning na een verblijf van vijf jaar, en nadat ze zijn geslaagd voor een burgerschapsproef, waarbij de kennis van de Vlaamse taal, cultuur en samenleving wordt getoetst.
Vrij verkeer van personen, goederen, kapitaal, diensten en ook van arbeid voor personen afkomstig uit alle lidstaten van de Europese Unie.
Nulmigratie is een mythe, maar een land heeft het recht immigranten te kiezen die het nodig heeft – in functie van de economische behoeften.
Vandaar: soepele toelatingsvoorwaarden voor kennismigranten van buiten de EU.
Arbeidsmigranten mogen niet onmiddellijk kunnen genieten van onze sociale voorzieningen, behoudens dringende medische zorgverstrekking.
Werkgevers moeten zorgen voor huisvesting, verzekeringen en terugkeer naar het land van herkomst na afloop van het arbeidscontract.
Er moeten burgerschapsladders worden ingevoerd die nieuwkomers slechts stap voor stap recht geven op de voorzieningen van onze verzorgingsstaat.
Ze krijgen dan slechts gedeeltelijk toegang in functie van de tijdsduur dat ze er ook financieel hebben toe bijgedragen.
Een Greencardsysteem waarbij een verblijfsvergunning wordt gekoppeld aan een hernieuwbaar arbeidscontract van maximum vijf jaar biedt een goede controle op de arbeidsmarkt.
“Echte” vluchtelingen zijn altijd welkom.
Dit zijn diegenen die vallen onder de conventie van Genève.
Een efficiënte en consequente overheid moet rechtszekerheid bieden.
Ze moet er voor zorgen dat de asielzoeker binnen maximum één jaar een definitief antwoord krijgt, van het ontvankelijkheidsonderzoek bij de Dienst Vreemdelingenzaken tot de beroepsprocedure.
Als de overheid binnen de termijn van één jaar geen uitsluitsel geeft, wordt het asiel als automatisch aanvaard beschouwd.
Dan is de kous af: legaal integreren of terugkeren en desnoods repatriëren.
België functioneert op basis van compromissen tussen partijhoofdkwartieren ten noorden en ten zuiden van de taalgrens.
Via het huidig representatief systeem wordt democratie door particratie gesmoord.
De “politieke apathie” ligt in de allereerste plaats in een gebrek aan inspraak van de burger.
Alleen een heruitvinden van de democratie en een fundamentele modernisering van het politieke bestel kunnen het vertrouwen van de burgers in onze instellingen en in de politici herstellen.
In de parlementaire democratie moet opnieuw doeltreffende controle van de uitvoerende macht door de wetgevende macht mogelijk worden.
Dit kan niet langer gehinderd worden door technocratie, institutionele mankementen of belangengroeperingen.
Directe democratie duidt op het principe of een instrument waarbij de burgers hun soevereiniteit rechtstreeks uitoefenen in plaats van via verkozen vertegenwoordigers (representatieve democratie).
Als we het over directe democratie hebben dan gaat het niet over zoiets als een 'volksraadpleging'.
Het volk raadplegen is iets voor de machthebbers, in een democratie is de bevolking de uiteindelijke machthebber, en die moet dus niet 'geraadpleegd' worden, die kan zelf beslissen.
Democratie en volksraadpleging zijn niet compatibel.
Directe democratie heeft ook niets te maken met een 'plebisciet', een (al dan niet bindende) volksstemming op initiatief van de overheid.
Een plebisciet is zelfs eerder een instrument in dictatoriale regimes waar het een instrument is in handen van de machthebbers om extra legitimiteit te verkrijgen voor hun beslissingen.
Directe democratie gaat over het Bindend Referendum Op Volksinitiatief (BROV), wat een Nederlandstalige verzamelterm is voor het 'Volksinitiatief' (de bevolking dient zelf een wetsvoorstel in) en het 'Referendum' (dat ook 'op volksinitiatief' is maar dat een door het parlement gestemde wet tegenhoudt).
Wij willen de onmiddellijke invoering van democratie naar Zwitsers model.
De relevante grondwetsartikelen moeten meteen voor herziening vatbaar verklaard worden.
Aan grondwetsherzieningen en aan de overdracht van bevoegdheden aan de EU moet een breed democratisch debat voorafgaan en beslist worden bij referendum.
Geen enkel onderwerp is taboe.
Ook communautaire aangelegenheden moeten bij referendum beslist kunnen worden.
Referenda moeten daarom mogelijk zijn op alle niveaus, zelfs op het niveau van de gemeenschappen
waarvoor dan wel – gezien de Brusselse situatie – bijzondere regels zullen gelden om de burgers van de gemeenschap te kunnen raadplegen, zonder naar hun taalaanhorigheid te peilen.
Ook het wetinitiatief moet ingevoerd worden.
Het gaat om een tekst met de waarde van een wetsvoorstel of wetsontwerp, dat aan het bevoegde parlement wordt voorgelegd zo het is ondertekend door 10.000 mensen.
Het wordt op dezelfde wijze behandeld als de voorstellen en ontwerpen.
De ondertekenaars genieten voor dit specifieke debat een bescherming gelijkwaardig aan de parlementaire onverantwoordelijkheid (freedom of speech).
De allereerste hervorming waar we aan toe zijn is de afschaffing van de stemplicht en de invoering van een stemrecht.
Wij willen de lijststem en de opvolgerlijsten afschaffen.
Enkel nog naamstemmen kunnen worden uitgebracht.
Een opener kandidaatstellingsprocedure binnen de politieke partijen is het verlengstuk van de rechtstreekse verkiezing van de parlementsleden en de andere mandatarissen.
Wij willen de kiesdrempel afschaffen.
Men moet weten wat men wil.
Of men gaat voluit voor een meerderheidssysteem waarbij enkel de verkozenen zetelen van de partijen die de hoogste score haalden in hun kiesomschrijving of men kiest voor een proportioneel systeem, met name voor de effectieve vertegenwoordiging van de wil van de burgers in de wetgevende macht.
Dit laatste moet dan wel zuiver democratisch zijn.
Een democratie moet sterk genoeg zijn om zich met haar waarden tegen excessen en uitwassen te verdedigen.
Waar een opinie een delict wordt, klopt de dictatuur aan de deur.
Extremistisch ideeëngoed moeten we tegengaan met democratische waarden en niet met grondwettelijk paniekvoetbal.
Het CGKR is afgegleden naar een verpolitiseerde gedachtepolitie.
Het Centrum voor Gelijke Kansen en Racismebestrijding moet worden opgeheven.
Wij willen naar het voorbeeld van de First Amendment in de Grondwet van de Verenigde Staten van Amerika ook in onze Grondwet de absolute vrijheid van meningsuiting laten opnemen.
De overheid en zij die de overheid vertegenwoordigen stellen zich in alle omstandigheden strikt neutraal op.
Duurzame ontwikkeling komt neer op het voorzien in de behoeften van de huidige generatie zonder de behoeftevoorziening van de komende generaties in gevaar te brengen.
Ons milieu moet gevrijwaard blijven.
Milieubescherming is een taak van iedereen, niet enkel van de overheid, want iedereen vervuilt – zeer vaak nodeloos – bewust of onbewust.
De overheid heeft als taak om de bevolking te informeren en bewust te maken.
Deze informatietaak mag niet verward worden met betutteling.
Volgens IPCC1 ligt de C02-uitstoot veroorzaakt door de mens aan de basis van de klimaatsverandering, met invloed op onze leefomgeving.
Heel wat academici trekken dit in twijfel maar moeten opboksen tegen een mediabarrage die vooral op de emoties en angst speelt.
Wat vast staat is dat het klimaat voortdurend wijzigt en dit sinds het ontstaan van de aarde zelf.
De mens zal waarschijnlijk – al was het maar door de enorme bevolkingsaanwas – enige invloed op het proces hebben.
Maar stellen dat de mens de schuldige is, is een brug te ver.
Vele landen hebben zich verbonden om de zgn. Kyotonormen te halen waardoor de CO2- uitstoot drastisch naar beneden moet.
Volgens klimatologen zou het succesvol halen van deze normen resulteren in hooguit 2/100ste van een graad C° minder in 2050.
Om de Kyotonormen te halen moeten strenge en zeer dure maatregelen opgelegd worden.
Kan dit pover resultaat dan wel miljarden aan welvaartsverlies verantwoorden?
De landen met de meeste uitstoot van broeikasgassen, zoals de Verenigde Staten, China en India, doen niet mee aan Kyoto.
Zolang staten die massaal broeikasgassen uitstoten niet deelnemen aan Kyoto betekent het opleggen van verregaande maatregelen aan onze industrie het opleggen van verregaande concurrentiele nadelen.
Dit terwijl het delocalisatierisico hier al zo groot is.
Er moeten voor onze industrie gelijke concurrentievoorwaarden heersen.
Ons land zal de Kyotonormen in elk geval niet halen.
We hebben wel de mogelijkheid om, via verhandelbare CO2-emissierechten, propere lucht te kopen in landen die onder hun normen zitten.
Het hele systeem vergt echter een enorme bureaucratie
en een grote bemoeizucht van de overheid met het bedrijfsleven.
Voor ons kan dit niet.
We hebben beter wat meer oog voor de uitstoot van andere stoffen, met in het bijzonder één van de belangrijkst veroorzakers van kanker: C20H12.
Bij elk verbrandingsproces, blijft er steeds een residu onder de vorm van PAK’s (= Polyciclysche Aromatische Koolwaterstoffen).
Eén van de meest schadelijke stoffen in deze groep is Benzo(a)pyreen, (C20H12), welke aanleiding geeft tot mutatie van onze cellen.
Deze PAK’s doden ons, langzaam maar zeker.
Naast kanker, veroorzaken we al decennia lang stoffen, die chronische ziekten veroorzaken, zoals astma en andere aanslepende ziekten aan de luchtwegen.
Maar onder deze vervuilers zitten ook veroorzakers van andere ziekten, die onze maatschappij ontzaglijk veel geld kosten, want ze nemen een aanzienlijke hap weg uit het budget van de gezondheidszorg.
De klimaatswijziging is dus niet onze grootste prioriteit.
Wanneer we prioritair ageren op de vervuiling die ons vandaag de nek omwringt, zal van onze maatregelen echter automatisch een positieve invloed uitgaan op de CO2-uitstoot van morgen.
1.De CO2-uitstoot moet maximaal worden beperkt,
zonder de concurrentiekracht van onze bedrijven in gevaar te brengen;
2. Wij moeten zo autonoom mogelijk staan voor wat betreft onze energiebevoorrading;
- Onder meer om de twee voorgaande redenen moeten kerncentrales open blijven;
- Onder meer om de twee voorgaande redenen moet geïnvesteerd worden in hernieuwbare energie;
- Onder meer om de twee voorgaande redenen moet de energie-efficiëntie van onze gebouwen gemaximaliseerd worden;
- Onder meer om de twee voorgaande redenen moet het verbruik van fossiele brandstoffen moet tot het strikte minimum worden beperkt;
- Kerncentrales houden wij langer open door de wet te wijzigen;
- Voor het overige promoten wij de zogenaamde “no regret” maatregelen2.
Alleen deze maatregelen combineren verminderde uitstoot met een positieve invloed op de economie (toename van de BBP en de investeringen) en op de werkgelegenheid.
De wereld riskeert bij sluiting van de centrales tegen 2030 af te hangen van "vuile, onzekere en dure" energie.
Dat blijkt uit het rapport "World Energy Outlook 2006" van het internationaal energieagentschap IEA.
Het is dus onzinnig om een jaartal te plakken op het sluiten van onze kerncentrales.
Vandaag beslissen om de kerncentrales vanaf 2015 te sluiten getuigt van onverantwoordelijke kortzichtigheid en gebrek aan gezond verstand.
Als we dan verplicht worden om energie opgewekt in buitenlandse kerncentrales in te voeren dan is het ronduit hypocriet.
Beslissingen tot sluiten van kerncentrales kunnen in alle geval niet anders dan minstens op EU-niveau genomen te worden.
Intussen moeten we zorgen, dat het veiligheidsniveau inzake kernenergie behouden blijft.
De kennis om centrales aan te drijven door kernfusie (i.p.v. kernsplitsing zoals sinds de jaren 50) komt steeds dichterbij.
Dan hebben we meteen een veilige, propere en oneindige bron van energie (zonder radioactief afval).
Een deel van de overheidssteun met betrekking tot kernenergie dient derhalve aangewend te worden om Europees onderzoek inzake kernfusie te bespoedigen.
Maar toch blijven we met kernenergie nog zeer afhankelijk van buitenlandse bevoorrading.
Hernieuwbare energie is overal aanwezig in ons land.
Het heeft dus het potentieel om onze economie minder kwetsbaar te maken dan vandaag, door de import en afhankelijkheid van energiegrondstoffen, het geval is.
Momenteel biedt de hernieuwbare energiemarkt nog weinig werkgelegenheid.
Door afbouw van allerhande beperkingen kan dit snel wijzigen.
De markt kan onze economie op alle vlakken ten goede komen.
Wordt de markt vrijgemaakt van allerhande nutteloze regels, kunnen nieuwe producenten en installateurs zich snel aanbieden.
Het is inderdaad zeer belangrijk dat de overheid alle belemmeringen aan particuliere toepassingen (bouwnormen en andere bepalingen m.b.t. ruimtelijke ordening) dringend opheft.
De private toepassingen mogen enkel nog onderworpen worden aan een buurtonderzoek.
Laat de particulier toe om desgewenst en onbelemmerd zoveel mogelijk in zijn eigen energiebehoeften te voorzien, bijvoorbeeld het plaatsen van een aangepast type3 van windmolens.
Om het gebruik van hernieuwbare energie bij particulieren te promoten moet men alle relevante producten onderhevig maken aan een verlaagde BTW-voet van 6% of – nog beter – van 0%, zowel bij renovatie als bij nieuwbouw.
Daartegenover moet men het plaatsen van installaties die gebruik maken van brandstoffen en fossiele brandstoffen ontmoedigen door ze onderhevig te maken aan een BTW-voet van 21%.
Ook bij renovatie.
Bij woonuitbreiding- en wooninbreidingsgebieden kunnen deze toepassingen gestimuleerd worden.
Aangezien de aan een stedelijke omgeving aangepaste types van windmolens geen enkele geluidsoverlast, noch impact op het microklimaat hebben, is elk argument ter bestrijding van de toepassing zinloos.
Verschillende fabrikanten bieden hieromtrent decoratieve toepassingsmogelijkheden, die ook bedrijven extra kunnen stimuleren om windenergie te gebruiken.
Om enige opbrengst te verkrijgen uit zonne-energie kan men de beperking van de oppervlakte van daken voor particuliere toepassingen niet langer onderhevig maken aan omslachtige procedures inzake vergunningsplicht, zolang er geen drastische structurele wijzigingen plaatsvinden.
Deze huidige wetgeving houdt elke stimulans tot investering tegen.
Zolang er geen afwijking van de dakstructuur of helling plaats vindt, zouden zonnepanelen voor elektriciteit en warm water naar eigen goeddunken moeten geplaatst kunnen worden.
Omwille van de beperkende reglementering, wordt de effectieve toepassing momenteel tegengehouden.
In een klein land als het onze is het onzinnig om aan energieproducenten de mogelijkheid te bieden om aparte energieparken uit te bouwen.
De overheid moet ook in dit debat evolueren van een subsidie-overheid naar een investeringsoverheid.
De overheid moet inderdaad mee kunnen investeren in vormen van hernieuwbare energie (waarborgen, achtergestelde leningen en niet bij wijze van subsidie) om projecten betere kansen te bieden.
Strikte voorwaarde dat voor wat betreft de activa waartoe zij wenst bij te dragen, het objectief bewezen is dat zij economisch rendabel zijn en wel binnen een redelijke referentieperiode (zoniet verspild men opnieuw onze middelen).
Hernieuwbare energie toepassen in de bouwsector is gezien de huidige wetgeving (inzake bouwmaterialen, bouwstijlen, …) behoorlijk onzinnig.
Er zijn wetswijzigingen en reglementswijzigen nodig m.b.t. bouwstijlen en bouwmaterialen.
Bouwen met ruimte voor hernieuwbare energie mag in alle geval niet duurder zijn dan klassiek bouwen.
De meerkost van decoratieve gevelstenen dient gecompenseerd te kunnen worden in de isolatie van onze nieuwbouw.
Door aanpassingen of versoepelingen in de wetgeving te bewerkstelligen wordt bouwen met ruimte voor hernieuwbare energie toegankelijk.
Wij kunnen de nieuwe generaties ook meer bewust maken en aanzetten tot het gebruik maken van hernieuwbare energie door om te beginnen de opleidingsprogramma's aan te passen.
Als we een overheidssector tot stand brengen die kleiner is dan vandaag zou dit leiden tot een belangrijke vermindering van de energieverspilling.
In de privé houdt men de energiekosten (en dus het verbruik) veel strenger in het oog.
De overheid moet in alle gevallen als eerste het voorbeeld stellen.
We moeten streven naar maximale efficiëntie van de totale energieconsumptie.
Deze energie-efficiëntie moet de hoogte in, dit wil zeggen hetzelfde doen met minder of meer aangewezen energiebronnen.
De energie-efficiëntie van overheidsgebouwen moet optimaal zijn.
Belasting op isolerende materialen en bewezen energie-efficiënte apparaten moeten naar een laag tarief of zelfs op nul gezet worden.
Grote industriële producenten moeten aangezet worden om aan warmterecuperatie te doen (dit kan dienen voor verwarming of bijv. viskweek, landbouw, …).
Het kost het minst aan investeringen.
De onroerend goedfiscaliteit willen wij in zijn geheel toespitsen op het behalen van de hoogst mogelijke energie-efficiëntie.
Zo willen wij een afschaffing van registratierechten bij aankoop en van onroerende voorheffing.
De heffingen moeten worden vervangen door belasting op het gebruik van aangeleverde energie.
Hoe beter een huis geïsoleerd is, hoe minder verbruik er zal zijn en hoe minder belasting er wordt betaald.
Gezinnen die op één of andere wijze zelf in hun energie voorzien hoeven hiervoor uiteraard niet belast te worden, want de opwekking van deze energie brengt geen directe CO2-uitstoot met zich mee.
Dit stimuleert het investeren in kleinschalige hernieuwbare energiebronnen.
Fossiele en organische brandstoffen hebben nadelen.
De oorsprong van fossiele brandstoffen is organisch en de voorraad is dus eindig, de ontginning is duur en niet zelden gevaarlijk.
Door het verbruik komen schadelijke stoffen vrij.
De bronnen liggen in het buitenland.
Het verbruik van fossiele en organische brandstoffen moet daarom maximaal worden tegengegaan.
De overheid kan hiervoor alle middelen (fiscale en andere) aanwenden, maar dan wel op een manier die onze economie minimaal verstoord en in tegendeel, als het even kan, zelfs bevordert.
Het principe “de vervuiler betaalt” kan niet op een obsessieve manier worden ingevuld.
Wij zijn wel de mening toegedaan dat de externe kosten in redelijke mate door de gebruiker worden gedragen.
Een economisch en ecologische verkeersfiscaliteit werkt daarom in op de totale toewijsbare kosten van het verkeersgebruik en verlaat, zoals Europa eigenlijk ook wil, alle vormen van fiscaliteit die geen enkele kwalitatieve bijdrage leveren, noch aan de groei noch aan het groen.
In onze visie moet de kost van het voertuiggebruik zo transparant mogelijk verlopen.
Dat is de beste manier om de mentaliteit van de burgers te versoepelen.
Er kan wat ons betreft dus geen sprake meer zijn van vaste of forfaitaire heffingen (bijv. belasting op de inverkeerstelling, aanvullende verkeersbelasting op personenauto's, auto's voor dubbel gebruik en minibussen die uitgerust zijn met een LPG-installatie, enz.).
Wij zijn wel voorstander van een variabele elektronische kilometerheffing gekoppeld aan de aard van de vervuilingsgraad van een voertuig.
Enkel hierdoor kan men de verbruiker bewuster doen omgaan met het milieu en voertuigen doen kopen, die de meest vooruitstrevende technieken bieden op vlak van emissienormen.
Terwijl Europese landen de technologische vooruitgang willen aanwenden om een elektronische kilometerheffing te heffen, verdoet België haar tijd met het bedenken van simplistische vignetten en stedentol.
Forfaitaire lasten die het doel volledig zullen missen.
Maar inmiddels moeten we toch roeien met de riemen die we hebben.
Deze riemen moeten dan wel zo efficiënt mogelijk ingezet worden.
Nu bestaat er in ons land al heel lang een kilometerheffing, met name de accijnzen op de brandstoffen.
We zouden dus de vaste heffingen kunnen vervangen door een verhoging van de accijnzen op brandstoffen.
Toch bewandelen wij deze piste niet en wel in tegendeel.
Voor ons moeten de accijnzen dalen en wel tot het door de EU laagst toegelaten niveau.
Dit laat onze pomphouders toe brandstof aan te bieden aan een prijs die zelfs lager ligt dan aan de Luxemburgse pomp.
We moeten onze troeven immers maximaal uitspelen.
België is een klein land met een groot buitenland, met miljoenen potentiële consumenten in de onmiddellijke nabijheid.
Wij moeten alles in het werk zetten om een zeer open economie te worden.
Een open economie garandeert een grotere omzet voor de middenstand en dat betekent meer BTW-inkomsten voor de overheid en meer welvaart voor de samenleving.
Het saldo tussen de opbrengsten uit de verlaagde accijnzen en de BTW moeten we halen uit een nieuwsoortig heffingssysteem, waarbij de totale opbrengst verhoogd met de inkomsten uit accijnzen en BTW op brandstoffen, maximaal 15 miljard euro bedraagt (volgens Europa ongeveer de externe kost van het vervoer).
Het mechanisme mag als geslaagd beschouwd worden als de belastingsopbrengst jaar na jaar vermindert.
De categorieën gehandicapten die vandaag bepaalde vrijstellingen genieten zouden nog goedkoper af zijn aangezien hun eigenlijke brandstoffactuur lager zal liggen.
In Nederland (Nationaal Verkeers- en Vervoersplan 2001-2020 (NVVP)) berekende men dat een omzetting van vaste autokosten in een kilometerheffing zou kunnen leiden tot een vermindering van het totaal aantal autokilometers in 2020 met ruwweg 14%.
Wij willen met andere woorden dat deze variabele kilometerheffing op een andere plaats wordt verrekend dan aan de pomp: nl. bij de jaarlijkse autokeuring.
Dit lijkt zinvol aangezien de verplichting hoe dan ook bestaat (voor nieuwe wagens moet een systeem van voorafbetalingen op basis van door de gebruiker aangegeven aantal kilometers worden ingevoerd).
Er moet in alle geval een vrijgesteld kilometer gedeelte zijn, ten eerste omwille van sociale redenen, ten tweede om redelijkerwijze rekening te houden met in het buitenland gereden kilometers door mensen die met de auto op vakantie wensen te gaan, ten derde om mensen aan te moedigen zich maximaal aan de belastingsvrije limiet (bijvoorbeeld van 2.000 kilometer) te houden.
Voor het wegtransport is het invoeren van een elektronische kilometerheffing meteen mogelijk.
Voor het personenvervoer moet dit ASAP worden ingevoerd.
Ons land – Vlaanderen in de eerste plaats – moet ruimte scheppen voor de toekomst.
Het inzetten van langere en zwaardere voertuigen (LZV’s of 'ecocombi's'), levert een enorme bijdrage tot de vermindering van de CO2- en andere uitstoot.
Vergeleken met gangbare vrachtautocombinaties kunnen ecocombi's 20 tot 40 procent meer lading meenemen.
Om dezelfde hoeveelheid goederen te vervoeren zijn met ecocombi's minder ritten nodig.
In totaal kan door een grootschalige inzet van ecocombi's de totale CO2- uitstoot van het wegvervoer met 2 tot 8 procent omlaag.
Ook daalt de geluidsvervuiling.
Er is een efficiënter logistiek beheer mogelijk waardoor transportkosten en dus ook de prijs van de goederen dalen.
Hiervoor moet zéér dringend de infrastructuur worden aangepast.
Wij willen dat Vlaanderen meteen aanvangt met een grootschalige proef met deze voertuigen, zoals bijvoorbeeld al in Nederland het geval is.
Dat ecocombi’s een geduchte concurrent zouden worden voor het spoor is geen punt.
Misschien loopt de trein wel op zijn laatste sporen en kan de infrastructuur naar de toekomst toe worden aangewend voor massa goederen- en personentransport met ecovrachtwagens en ecobussen.
Ook de federale wetgeving inzake de homologatie van dergelijke voertuigen moet hoogdringend aangepast worden.
Een overheid die echt een beleid van duurzame ontwikkeling wil voeren is per definitie een efficiënte overheid.
Vandaag worden we geconfronteerd met een overheid die in een onoverzichtelijke stroom aan wetten en regels allerlei zaken verbiedt of oplegt, maar anderzijds zelf hopeloos verspillend blijkt, niet alleen met het belastinggeld, maar evengoed met energie.
Het is geen overheid die – zoals het hoort – het voorbeeld geeft aan de samenleving.
Complexe structuren en regels vergen meer manueel ambtelijk werk dan eenvoudige doorzichtige oplossingen die veel gemakkelijker kunnen geautomatiseerd worden.
Met het doorvoeren van het LDD-programma kunnen op vlak van duurzame ontwikkeling belangrijke winsten worden gehaald.
Doordat de overheid zichzelf zal beperken, wordt zij efficiënter, niet alleen inzake het aanwenden van belastingmiddelen, maar ook van energiemiddelen.
In de efficiënte overheid zijn er minder verplaatsingen en minder infrastructuur, minder overheidsgebouwen die ook hun deel van de energie en grondstoffen verbruiken zonder dat daar enige productieve economische input of output tegenover staat.
De efficiënte overheid gebruikt niet meer dan de noodzakelijke energie en infrastructuur.
Het is een overheid die de samenleving toont hoe het moet.
Door de overheid efficiënter te organiseren, maar ook door de eindgebruiker consistent te laten betalen voor wat hij verbruikt kunnen inderdaad grote stappen vooruit worden gezet.
Het gaat tenslotte dus om maatschappelijk verantwoord besturen, dat leidt tot de hoogst mogelijke welvaarts- en welzijnsgroei en wel zonder een hypotheek te leggen op de mogelijkheden van de komende generaties.
Het politiek correcte energiedenken mag geen excuus tot verspilling van middelen zijn.
En dat is nu net vandaag wel aan de gang.
Elke vorm van subsidie en groenestroomcertificaten dient onverwijld te worden stopgezet.
Deze tegemoetkomingen zijn discriminerend en kunnen niet door de gemeenschap gedragen worden.
Deze vorm van tegemoetkomingen zullen de overheidstekorten doen toenemen.
Bij overheidsinvesteringen moet men zeer voorzichtig te werk gaan.
Men laat dergelijke investeringen – waarbij weer met onze zuur verdiende centen wordt omgegaan – beter over aan managers met kennis van zaken, niet aan politieke vriendjes.
In alle geval moet van dergelijke investeringen altijd een “normaal rendement” verwacht kunnen worden.
De energiesector moet maximaal beheerst worden door de marktwetten,
maar dan wel in een open, vrije en echt concurrentiele markt.
Dit biedt een sociaal energiebeleid de meeste kansen op slagen.
Wij wensen daarom een echte liberalisering van de energiesector, wat onder andere de opsplitsing van Electrabel noodzaakt.
Mobiliteit is een zegen voor onze samenleving.
De mogelijkheid om zich naar believen te verplaatsen is positief voor welvaart en welzijn.
Maar sinds enkele jaren is het politiek correct om de auto uit te spuwen en het gouden openbaar vervoerskalf te aanbidden.
Er wordt nauwelijks geïnvesteerd in infrastructuur, vrije busbanen worden ingevoerd, superboetes worden uitgedeeld en accijnzen en taksen maken van de auto de melkkoe van de wetstraat.
De socialisten leveren in alle delen van het land de vier verkeersministers voor alles wat vliegt, rijdt en spoort, evenals de bijbehorende directeurs voor BIAC, De Lijn, TEC en de NMBS.
Het resultaat: we staan met zijn allen stil.
De regering voert geen mobiliteitsbeleid, maar een immobiliteitsbeleid met de verkeersveiligheid als alibi en het promoten van het gepolitiseerde openbaar vervoer als verborgen agenda.
Mobiliteit is een fundamenteel mensenrecht dat de overheid dient te eerbiedigen.
Toegang tot mobiliteit is ook een specifiek sociaal recht.
Het vormt de noodzakelijke voorwaarde voor inschakeling in het sociaal- economisch weefsel.
Een mobiliteitsbeleid moet gericht zijn op welvaarts- en welzijnsmaximalisatie, niet op heilige huisjes en mag geen oefening in politieke correctheid zijn.
Onze voorstellen zijn gericht op afbouw van de subsidiecultuur en op gang trekken van de investeringscultuur.
Ons beleid zal het gemotoriseerd vervoer alvast nooit verketteren.
Als de burger staat op zijn vrijheid om zijn wagen te gebruiken, dan ontzeggen wij hem dit recht niet.
Ons mobiliteitsbeleid kent geen taboes, ook niet inzake het uitvoeren van nieuwe infrastructuurwerken.
Er moet dringend worden geïnvesteerd in infrastructuur.
Goed doordachte overheidsinvesteringen zijn cruciaal om de economische groei te ondersteunen.
Mobiliteit is uiteraard ook een maatschappelijk probleem dat men genuanceerd moet benaderen.
De spontane evoluties maken het niet gemakkelijker.
De mensen wonen almaar verder van hun werk.
In 1970 woonde 68 % van de bevolking op minder dan 10 kilometer van het werk, terwijl dit percentage in 1999 was gedaald tot 46%.4
Van 1960 tot 2002 steeg het totaal aantal passagiers-kilometers via de weg van 27.456 miljoen naar 110.350 miljoen (+ 302 %).
In dezelfde periode nam het aandeel van de weg in de passagierskilometers toe van 58% naar 82%.
Het goederentransport via de weg kende als aandeel een stijging van 31% tot 73% voor wat betreft de ton-kilometers en een totale groei van meer dan 600%.
Tussen 1960 en 2006 is het wagenpark meer dan vervijfvoudigd (van 753.000 personenwagens over 3,8 miljoen in 1990 naar 4,97 miljoen vandaag)5 Anderzijds is er sinds 1990 nauwelijks een kilometer autosnelweg bijgekomen.
Van de overheid moet dus een zeer actief mobiliteitsbeleid verwacht worden.
Wanneer de mensen door beroep te doen op hun recht op mobiliteit de mobiliteit zelf, maar ook de veiligheid, de volksgezondheid, het leefmilieu in gevaar brengen, heeft de overheid als coördinator van het maatschappelijk leven de plicht op te treden.
Dat leidt desnoods tot beperkingen op de ongebreidelde vrijheid.
Het is een exponent van de liberale levensfilosofie “de vrijheid van het ene individu houdt op, waar de vrijheid van een ander zou worden geschaad”.
Het is uit dit vrijheidsbegrip dat verantwoordelijkheid voortkomt.
Absolute mobiliteitsarmoede is onaanvaardbaar en moet creatief, efficiënt en doelgericht bestreden worden.
De oplossing moet wel van beide kanten komen, van de burger die zich actief uit zijn isolement tracht te bevrijden
en van de overheid die binnen de duidelijke grenzen van zijn maatschappelijke opdracht die burger maximaal tegemoet komt.
De mobiliteitstoename gaat al sinds de tweede wereldoorlog hand in hand met de economische groei, waarbij de één de andere wederzijds ondersteunt.
Mobiliteit is een onmiskenbare bron van welvaart en welzijn voor de bevolking.
Wij vinden dit uitermate positief.
Zoals alles in het leven is er een keerzijde aan de medaille.
Wij richten ons daarom op het stimuleren van duurzame mobiliteit in al zijn vormen en bestrijden de negatieve effecten ervan.
Elk overheidsoptreden moet goed doordacht zijn.
Een beperking van transportkilometers kan bijvoorbeeld niet blind opgelegd worden.
De overheid moet de voorwaarden scheppen zodat dit spontaan gebeurt, gewoon omdat het interessanter wordt om voor andere opties te kiezen.
Door de uitbreiding van de EU zal het transitverkeer in ons land zelfs nog toenemen.
Hoe kan het anders.
De overheid faalt in haar coördinerende taak.
De alternatieven voor goederenvervoer over de weg bestaan, maar de transporteur brengt zijn onderneming in gevaar als hij daar beroep op doet.
We spreken al decennia over de nood om efficiënt multimodaal goederenvervoer uit te bouwen.
We staan nog nergens.
Binnenwateren hebben een enorme capaciteit.
Er zijn ook problemen met het sociaal statuut van de werknemers in deze sector die wij met ons Lego-model trachten te veranderen.
Volgens de Federale Raad voor Duurzame Ontwikkeling is het transport via pijpleidingen (pipelines) een alternatief dat de mogelijkheid biedt om op een veel energiezuinigere manier grote hoeveelheden te vervoeren, niet alleen vloeistoffen, maar ook andere goederen zoals granen.
In vergelijking met het wegvervoer kan de efficiëntie bij vloeistoffentransport per vervoerde ton 10 tot 15 maal hoger liggen.
Toch bekijken de overheden in België dit transportmiddel zelden als een interessant alternatief.
Bovendien moeten de ondernemingen die pijpleidingen willen gebruiken, daarvoor alle kosten dragen en zich houden aan reglementen die van gewest tot gewest verschillen.
Deze hinderpalen zetten de actoren uiteraard niet aan om zulke leidingen te plaatsen en te gebruiken.
Voor het goederentransport stemt het aanbod van de spoorwegen niet overeen met de vereisten inzake kwaliteit en flexibiliteit die de ondernemingen stellen.
De regering heeft nu de transportsector gevonden om haar ongebreidelde betuttelingsdrift op los te laten.
Vlaanderen is het distributiecentrum van Europa, 8,3 procent van onze economische activiteit en 7,2 procent van onze werkgelegenheid houdt verband met transport.
De export vertegenwoordigt 67 procent van ons bbp.
Een vlot vervoer is dus van levensbelang voor ons land.
Regelmatig spuit één of andere minister één of meerdere ‘lumineuze’ ideeën, minder ingegeven vanuit de zorg voor verkeersveiligheid of leefmilieu, dan wel vanuit een onstuitbare profileringsdrang.
Hieronder horen: het doen dalen van de maximumsnelheid van vrachtwagens op onze snelwegen van 90 naar 80 kilometer per uur en als dat niet kan, dan maar een permanent inhaalverbod voor de wegreuzen.
Studies tonen aan dat een snelheidsbeperking tot 80 per uur de gemiddelde CO2-uitstoot (bij vrachtwagens alleen) zou doen dalen met zes procent.
Maar de uitstoot van de stikstofoxiden en van fijn stof' (roetdeeltjes) zou stijgen met drie procent.
Waar men niet bij stilstaat is dat door de snelheidsverlaging het vrachtverkeer met vijftien procent zou toenemen door het economische just-in-timeprincipe' en dat het fileproblemen evenredig zou verhogen.
Dit valt af te leiden uit cijfers van de beroepsfederaties Febetra en SAV.
Waar blijft dan het effect?
De transportsector kampt al jaren met de Colruyt-paradox': Elke dag verse producten aanvoeren voor de supermarkten om funshoppers te bedienen die gebracht worden met gratis lijnbussen.
En wat is de enige zaligmakende oplossing van bewindslui als Van Brempt?
Het de noodlijdende transportsector nog moeilijker maken.
En dan de verkeersveiligheid.
Volgens Steunpunt Verkeersveiligheid zou een simpele verlaging van de limiet met tien kilometer per uur het aantal verkeersdoden doen dalen met drie procent.
Theoretisch!
Onderzoekers van Steunpunt bevestigen zelfs dat het gevaar groter wordt naargelang het snelheidsverschil tussen vrachtwagens en personenwagens groter wordt.
Dat is des te meer het geval als het vrachtverkeer dan moet toenemen, die zonder dergelijke maatregelen al zou groeien met 70% tegen 2015.
Ook een algemeen inhaalverbod wordt verkocht als zou het positieve effecten hebben op het vlak van verkeersveiligheid, de doorstroming, alsook de uitstoot van schadelijke stoffen én dat er geen disproportioneel negatieve effecten zouden komen op economisch vlak.
Alleen is er geen wetenschappelijke studie te vinden die dit kan bevestigen.
Wij kennen alvast één studie, een promotieonderzoek van de Nederlander Serge Hoogendoorns, dat besluit dat een inhaalverbod voor vrachtwagens op snelwegen een averechts effect zal hebben en juist het ontstaan van files zal versnellen in plaats van te voorkomen, met alle negatieve gevolgen (ook inzake C02-uitstoot) van dien.
Een inhaalverbod kan de veiligheid zwaar hypothekeren.
De rechterrijstrook wordt te druk met gevaar bij uitritten.
Voordelen zijn niet bewezen.
De verhoging van de reistijd brengt grotere kosten mee.
Het is daarenboven niet afdwingbaar door onvoldoende controlemogelijkheden.
Enkel bij congestie is dit verantwoord.
Er zijn alternatieven voor het inhaalverbod, zowel op vlak van veiligheid als van milieu (rijstrook, ecocombi’s, investeren in alternatieve vervoersinfrastructuur, ...).
Lijst Dedecker is slechts voor een inhaalverbod voor vrachtwagens op de plaatsen waar en op de ogenblikken waarop het druk is.
Digitale verkeersborden boven de snelwegen moeten aangeven wanneer dit het geval is.
Het fileprobleem wordt elk jaar ernstiger.
We staan met zijn allen stil.
In 2003 stonden we met zijn allen 12,6 miljoen uren in de file.
Dit heeft grote economische en milieuschade tot gevolg, minder welvaart en minder welzijn.
Is het dan niet de hoogste tijd om aan bijkomende capaciteit te denken?
Ons land kan de extra overheidsinvesteringen best gebruiken.
Mobiliteitsplannen van ondernemingen, stimuleren van carpoolen, van telewerken, van de bouw van satellietkantoren, het spreiden van werk- en schooltijden, het verder ontwikkelen van het gemeenschappelijk vervoersnet, het vinden van redelijke en haalbare alternatieven voor het goederentransport, intermodaliteit in het personenvervoer, de inzet van verkeerstelematica op het wegennet, ...
dit alles kan – in meerdere of mindere mate – de druk op de mobiliteitsketel verlichten, maar een totale oplossing is het niet.
Een goed mobiliteitsbeleid bestaat uit een evenwichtige mix aan maatregelen om enerzijds het verkeersaanbod te verminderen en anderzijds de doorvoercapaciteit verhogen.
Missing links moeten weggewerkt worden.
Wil men het vracht- en het woon- werkverkeer beter in de ruimte en in de tijd kunnen spreiden, dan vergt dit onvermijdelijk investeringen in infrastructuur en het vinden van creatieve oplossingen tot betere benutting van de capaciteit.
Economisch en ecologisch nuttige maatregelen en geen politiek geïnspireerde zoals vrije busbanen op autowegen.
Deze werken contraproductief.
Het leidt tot capaciteitsvermindering voor het reguliere verkeer.
Wij zien daarom heil in het aanleggen van een extra rijstrook en die voor te behouden aan het vrachtverkeer.
Infrastructuurwerken zijn er niet alleen in functie van koning auto.
Fietspaden moeten door de gewesten aangelegd worden.
Investeren in infrastructuur heeft positieve gevolgen.
Tegenover de staatsschuld, die voor een groot deel door toekomstige belastingbetalers zal worden afgelost, worden meer duurzame kapitaalgoederen geplaatst waar ook zij nog lang van zullen genieten.
Investeringen leiden tot minder congestie (files), dus minder luchtvervuiling, minder uitstoot van broeikasgassen, minder geluidsoverlast (zeker als men verstandige materiaalkeuzes maakt).
Investeringen zijn in het allergrootste belang van de verkeersveiligheid.
44 procent van het aantal ongevallen heeft immers te maken met de wegeninfrastructuur of het gebrek aan onderhoud ervan.6
Wegen moeten veilig zijn voor alle gebruikers, de zogenaamde sterke en de zogenaamde zwakke.
Dat is beter dan kiezen voor superboetes.
Een veiliger verkeer heeft los van het humaan aspect trouwens een budgettaire impact.
Zo leidt het onder meer tot minder kosten voor de werkgevers en dus hogere belastinginkomsten en minder uitgaven in de sociale zekerheid.
Kiezen voor een investeringsbeleid betekent nog niet dat er tot het einde der tijden beton moet worden bijgegoten.
Aan de hand van het statistisch materiaal kan men berekenen welke doorvoercapaciteit nodig zal zijn tussen nu en pakweg 2020.
Rekening houdend met deze informatie kan men berekenen waar en hoeveel nieuwe rijstroken nodig zijn om de maatschappelijke en ecologische kost van mobiliteit onder controle houden.
Bij elk infrastructuurproject moet eerst een ernstige kosten-batenanalyse worden uitgevoerd.
Er zijn diverse mogelijkheden om de doorvoercapaciteit te vergroten.
In de VS bijvoorbeeld worden alle rijstroken gebruikt.
Voor de auto’s met pech kan er gezorgd worden voor pechzones.
Op het eerste gezicht zou men kunnen stellen dat de omvorming van een pechstrook in een rijstrook de file slechts met een kwart zou doen verminderen.
In werkelijkheid is dit niet het geval.
Volgens de Wachtlijntheorie van de Deense wetenschapper Erlang kan zeer goed worden aangetoond dat de opening ervan het fileprobleem minstens zou halveren, net als de wachttijden en het aantal wachtenden.
Wat gebeurt er bijvoorbeeld als er door een ongeval slechts twee van de drie rijstroken vrij zijn voor het verkeer?
Een monstrueuze file, waar de auto’s geen derde langer moeten wachten maar twintig tot dertig keer.
Een duidelijker bewijs is er niet.
Er bestaat een Nederlandse variant op dit concept.
Daar kan eenvoudig en snel gebruik worden gemaakt van ‘spitsstroken’, een pechstrook die dienst doet als tijdelijke rijstrook.
Ook hiervoor zijn aanpassingswerken én bijgaand budget vereist.
Om de 500 à 1000 meter moet immers in een pechzone worden voorzien.
Andere opties zijn het gebruik van rijstroken die normaal door het verkeer uit de tegenovergestelde richting worden gebruikt, het gebruik van (smalle) plusstroken door het herindelen van de weg (met behoud van de pechstrook) en van bufferstroken die er voor zorgen dat het verkeer dat de rijbaan wil verlaten niet of in mindere mate in de file komt.
Creatief omspringen met autosnelwegencapaciteit kan dus heel wat oplossingen bieden.
In alle geval hebben wij dringend nood aan een globaal mobiliteitsplan.
Hierin moet een arsenaal aan intern samenhangende maatregelen worden opgenomen.
Voor het “gemeenschappelijk” vervoer is een mooie toekomst weggelegd.
Zo is het al meermaals aangetoond dat meer openbaar vervoer de bankrekening van de belastingbetaler doet zakken maar de file met geen millimeter inkort.
Ons verkeersbeleid is momenteel alleen afgestemd op de promotie van het openbaar vervoer.
Wie voor meer redelijkheid pleit, vloekt in de rode kerk van de verkeerscorrectheid.
De Lijn kost de belastingbetaler zowat 800 miljoen euro per jaar en is amper goed voor 5,4 procent van het woon- werkverkeer.
De trein kost elk jaar aan elke burger bijna 500 euro belastinggeld.
Dat is, na Luxemburg, de duurste trein van Europa.
Elke Belg betaalt dus meer dan één euro per dag voor de trein die door 6% van de Belgen wordt gebruikt.
We hebben het dichtste spoorwegnet van de wereld en toch staat het in voor amper tien procent van alle personenvervoer.
Tachtig procent van de werkende bevolking is dus aangewezen op het monster van de Wetstraat, de automobiel.
Die brengt jaarlijks bijna twaalf miljard belastinggeld op (waarvan 260 miljoen euro aan verkeersboetes).
Het openbaar vervoer zal voor buitenstedelijk mobiliteit nooit een volwaardig alternatief vormen en is evenmin een ecologische wonderoplossing.
Openbaar vervoer heeft vooral een sociale functie, namelijk het verhogen van de bereikbaarheid van lokaties voor mensen zonder vervoersalternatief.
De NMBS concentreert zich nu nog enkel op de rendabele hoofdlijnen.
Dat is nu net het omgekeerde van het voeren van een sociale politiek.
Laat die lijnen over aan de privé
en leg ze een aantal sociale doelstellingen op.
Concentreer je dan als overheid op het bestrijden van de mobiliteitsarmoede.
De rol van de openbare diensten in de Europese Unie is vastgelegd in het EG-Verdrag.7
Het beleid van de Unie ten aanzien van de openbare dienstverlening kenmerkt zich door een streven naar liberalisering van de openbare diensten en een bredere concurrentie op de nationale markten, onder andere voor de spoorwegen, de post, energie en telecommunicatie.
Daarom voorzien wij de demonopolisering van de openbare vervoersmarkt tot een markt voor gemeenschappelijk vervoer.
Het budget dat hierdoor vrijkomt kan men aanwenden voor nuttige overheidsinvesteringen, in hoofdzaak in het wegennet, de haven- en luchthaveninfrastructuur, het onderhoud van de spoorweginfrastructuur, het ontginnen van extra bedrijfsgronden.
Meer dan 99% van de automobilisten bestuurt zijn voertuig als een “goede huisvader”.
Toch lijkt men vanuit het Vlaams en het federaal verkeersbeleid de eenzijdige boodschap uit te dragen dat de automobilist als enige schuld draagt voor onveilig verkeer.
In hoofdzaak wordt het complexe probleem van verkeersveiligheid herleid tot het gedrag van de autobestuurder.
In Nederland blijkt uit onderzoek van de SWOV dat controle voor 28% kan bijdragen aan de verkeersveiligheid, maar infrastructuur voor 44%.
Elk slachtoffer is er één te veel, maar dat 99% van de weggebruikers moet opdraaien voor één procent verkeershooligans is totaal onredelijk.
40% van het totaal aantal verkeersdoden valt tijdens de twee weekendnachten (Bron: Het Belang van Limburg van 14 april 2004).
Verkeersveiligheid is voor iedereen een topprioriteit en zo hoort het!
Maar het beleid moet geloofwaardig, redelijk en moreel verantwoord zijn.
Zijn de voorwaarden van een ernstig en redelijk verkeersbeleid ingevuld, dan zullen maar weinig burgers problemen hebben met een correct sanctionerend beleid.
Iedereen is gelijk voor de wet.
Geert Popelier, verkeersdeskundige bij VAB, vat het correct samen: “Het is veel belangrijker een breed draagvlak te creëren voor een ander en veiliger verkeersgedrag.” (Bron: De Tijd, 5 maart 2004)
Dat doe je in eerste instantie door te sleutelen aan de opleiding
en aan de verkeersinfrastructuur.
Door een geheel van regels op te stellen die geloofwaardig zijn.
Door in sancties te voorzien die in verhouding blijven tot de ernst van de inbreuk.
En ten slotte door een systematische en consequente handhaving.
Door enkel de boetes fors te verhogen krijg je geen duurzame gedragverandering.
Lijst Dedecker wil komen tot meer verkeersveiligheid door een betere verkeersopvoeding in het onderwijs,
door aanpassing van de weginfrastructuur
en sensibiliseringscampagnes.
De heksenjacht met torenhoge verkeersboetes is een verkapte verkeersbelasting.
Superboetes komen de schatkist ten goede, niet de veiligheid.
Lijst Dedecker wil bijgevolg de hoogte van de verkeersboetes terugbrengen tot een gemiddeld Europees niveau.
Inzake weginfrastructuur wil Lijst Dedecker rijstroken aanleggen die worden voorbehouden aan het vrachtverkeer.
We zijn een transitland.
De autosnelwegen zijn de slagaders van onze economie.
De burger dwingt bedrijven tot JIT-leveringen en dit vereist flexibiliteit bij het transport.
Er moeten fysiek gescheiden rijstroken komen op de grote transitassen, in plaats van vrije busbanen die hoofdzakelijk onbenut zullen blijven.
Lijst Dedecker wil verkeersregels, waaronder de snelheidsbeperkingen, vast laten stellen op basis van tijd, plaats en omstandigheden.
Zone 30 aan alle scholen, is een logische zaak, eventueel met toepasbaarheid op basis van openings- en sluitingsuren van de school.
Laat chauffeurs niet 30 rijden als het niet nodig is.
Regels worden pas gerespecteerd als ze als rechtvaardig overkomen.
Op de autosnelwegen rijdt 32 procent van de bestuurders sneller dan de toegelaten 120 km per uur.
Zijn al die overtreders dan onverantwoordelijke gekken?
De 120 km/u werd ingevoerd tijdens de oliecrisis van 1973-1974.
30 jaar technische ontwikkelingen hebben ervoor gezorgd dat deze limiet achterhaald is.
In maart 1997 lanceerde verkeersdeskundige Romain Poté het op wetenschappelijke bevindingen gebaseerde voorstel om systematisch de snelheidsbeperking vast te leggen op de snelheid waar tachtig procent van de bestuurders zich houdt bij vlot verkeer op de hindernisvrije weg.
Lijst Dedecker pleit dan ook voor variabele snelheden op de autosnelwegen.
Rationele verkeerscontroles moeten gericht zijn op verkeersveiligheid, niet op het spekken van de staatskas.
In Wallonië staan 100 keer minder flitspalen dan in Vlaanderen.
Dat men in Wallonië niet wil weten van flitspalen, het is hun recht.
Maar dat de Walen dan gewoon delen in de miljoenen en miljoenen euro's die de flitspalen aan verkeersboetes opbrengen, dat gaat te ver.
83% van de verkeersboetes worden in Vlaanderen uitgeschreven en vloeien naar de federale schatkist.
De opbrengsten van een gewest moeten toekomen aan dat gewest.
Lijst Dedecker wil timers plaatsen op flitspalen zoals in Groot-Brittanië die werken op basis van de intensiteit van het verkeer.
Lawaaihinder veroorzaakt niet alleen fysische problemen maar ook veel psychisch ongemak.
Uiteraard moeten we dit bestrijden.
Bij het opstellen van de openbare bestekken moet veel aandacht gaan naar de materiaalkeuze waarbij moet worden geëist dat deze bijdraagt tot de vermindering van gehoorvervuiling.
Vele straten moeten in die zin heraangelegd worden.
De voornaamste bron van lawaaihinder komt uit het verkeer.
Maar binnen die groep zorgt het trein en tramverkeer in steden eigenlijk voor nog grotere hinder dan het autoverkeer.
En dan zijn er ook de nachtvluchten.
Het debat zit al jaren in het slop.
In onze visie moet de veiligheid — gedetermineerd door tal van wetten van de fysica — boven om het even welke andere overweging primeren.
Optimale opstijg- en landingsomstandigheden vergen tegenwind.
Vermits de wind vrijwel 80 % van de tijd uit het zuidwesten waait, stijgen de vliegtuigen doorgaans op in zuidwestelijke richting en landen ze vanuit het oosten.
In de lucht bewegen de vliegtuigen steeds door zich te richten naar luchtvaartbakens op de grond.
De buitentemperatuur, de atmosferische druk en de wind beïnvloeden de vlucht van vliegtuigen.
Het gevolgde traject van een vliegtuig verloopt dus binnen wijde luchtvaartcorridors.
Ten opzichte van een bepaald observatiepunt ligt de overvlucht dan nu eens links, dan weer rechts.
Piloten moeten ook rekening houden met de technische mogelijkheden van het toestel.
Bij het ontwerpen van procedures moeten de verantwoordelijken, zoals BIAC en Belgocontrol, veel meer factoren in ogenschouw nemen dan louter de geluidsoverlast voor de omwonenden.
Er bestaat wetgeving die een normaal debat onmogelijk maakt.
De Brusselse geluidsnormen bijvoorbeeld, maar ook koninklijke besluiten uit 1954 en 1958 die vliegen boven Brussel verbieden.
Deze moeten afgeschaft worden.
De grootste moeilijkheid in het debat is het feit dat het een communautair dossier is en dat de wind weigert rekening te houden met de voertaal aan de grond.
Men durft daarom gewoon niet de juiste beslissingen te nemen.
Alle aanpassingen aan de vliegroutes zijn communautair aangedreven nattevingerwerk geweest en hebben niets met veiligheid te maken.
Het probleem in België is dat alle routes gemaakt zijn in functie van de politici die aan de macht zijn.
Tegennatuurlijke routes betekenen echter een veiligheidsrisico.
Brussel wil de hoofdstad van Europa zijn, maar duldt geen nachtvluchten.
Dit valt niet te rijmen.
Als je de hoofdstad van Europa wil blijven, moet je een grote luchthaven hebben en zonder lawaai gaat dat vooralsnog niet.
Ons land moet dus een fundamentele keuze maken.
Wij willen de lawaaihinder maximaal beperken.
Er moet een billijke verdeling van de hinder zijn.
Dit kan pas met een natuurlijke spreiding van vluchten toe te laten hetgeen hand in hand gaat met de grootst mogelijke veiligheid in het luchtverkeer en met de minste hinder voor omwonenden.
Het probleem van geluidshinder mag door niemand worden geminimaliseerd.
Tijdens hoorzittingen in de Senaat (2003) bleek dat het recht op complete nachtstilte nooit kan opgeëist worden, zeker niet in een dichtbevolkt gebied zoals Brussel en omgeving.
Opteert men voor luchthavenactiviteiten, dan is het (op heden) onmogelijk om de geluidsoverlast « spectaculair » te verminderen.
Spreiding van routes is niet gelijk aan spreiding van lawaai of geluid.
Een bepaalde route kan, afhankelijk van de weersfactoren, verschillende resultaten geven op geluidsvlak.
De natuurlijke spreiding van het luchtverkeer is afhankelijk van parameters zoals wind, temperatuur, vochtigheidsgraad en inversiehoogte.
Een vliegtuig maakt het minst lawaai als het rechtdoor kan opstijgen.
Rechtdoor opstijgen betekent: over Brussel in minstens 60 procent van de gevallen.
Wij kanten ons tegen een maximumnorm op het aantal nachtvluchten.
Geen ecologisch paradijs op een economisch kerkhof.
De gemeenschap moet offers kunnen brengen voor het behoud van zijn welvaart.
Er staan minstens 20. 000 jobs op het spel omdat Brussel een idiote geluidsnorm blijft hanteren.
Brussel is een interessante regio, onder meer voor koerierdiensten die 's nachts moeten kunnen werken.
Vrachtvliegtuigen vliegen vooral 's nachts om het vervoer van passagiers overdag niet te hinderen.
Bedrijven die overdag iets bestellen, willen het graag de volgende dag al hebben.
Dus móet er wel 's nachts worden gevlogen.
solidariteit is niet alleen krijgen, maar ook geven.
De sociale zorg moet dus doorzichtig zijn,
misbruiken moeten worden aangepakt
en wie heeft bijgedragen krijgt voorrang.
Vlaanderen moet zelf kunnen beslissen over sociale inkomsten en uitgaven, ook voor de gezondheidszorg, het gaat tenslotte om úw centen.
wie 40 jaar voltijds heeft gewerkt heeft recht op een treffelijk pensioen,
wie minder lang werkt krijgt minder
en de brugpensioenen moeten geleidelijk verdwijnen.
De onroerende voorheffing op de eerste woning moet verdwijnen, want dat huis is de beste belegging van úw centen en de eerste garantie voor een verdiende rustige oude dag!
België slaat alle records in soorten en hoogte van belastingen.
De lasten op de lonen verlammen de economie,
automobilisten zijn de melkkoe van de staat,
met verkeersboetes worden lege kassen aangevuld.
Met een eenvoudige en sociale vlaktaks komt de staat eerlijk aan zijn geld,
en wordt zwartwerk zinloos.
Op financiën is al meer dan genoeg geknoeid.!
hoge belastingen, regels die voortdurend veranderen en een vastgelopen mobiliteit schrikken nieuwe ondernemers af, ook die uit het buitenland.
De belangen van de ondernemers en hun werknemers lopen meer samen dan uiteen.
Maar het syndicale opbod maakt die samenwerking nu kapot.
Centen verdienen kan ook plezierig zijn!
niet de burger, maar de overheid leeft boven haar stand.
Zowel de politieke instellingen als de administratie moeten zich toespitsen op hun kerntaken en stoppen met hun regeldiarree.
Goed bestuur betekent niet méér ambtenaren, maar efficiënte en dienstbare mensen, die dan pas goed betaald mogen worden met úw centen.
migranten zijn welkom om te werken, te studeren of te investeren, niet om te profiteren.
De algemene regularisatie van illegalen is een schande die moet worden stop gezet.
Goede migratie steunt op een kordaat terugstuurbeleid, op strikte voorwaarden om hier te komen wonen of te werken, anders kosten de nieuwkomers ons alleen maar centen.
de politie moet worden verlost van de bekeuringsdrang en administratie, om zich te concentreren op echte veiligheid van úw persoon en van úw eigendom.
Straffen moeten worden uitgevoerd, justitie moet grondig worden gemoderniseerd, en pas dan krijgt ú van de overheid waar voor úw centen!
kernenergie levert de goedkoopste elektriciteit en helpt ons onze milieudoelstellingen te halen.
Kerncentrales moeten open blijven
en er is een Vlaamse centrale van de nieuwe milieuvriendelijke generatie nodig, dan gaat de Vlaamse know-how ook niet verloren.
Investeer úw centen in echte goedkope energie van eigen bodem!
Laat ons de fileknoop ontwarren, door meer en betere wegen,
de verbreding van de Brusselse Ring,
het gebruik van spitsstroken,
het afstellen van verkeerslichten op een vlot verkeer,
en het aanleggen van de al lang beloofde missing links.
Voor onze auto betalen we meer dan genoeg centen, er mag iets in de plaats staan!
De toekomst van België is bedreigd door Franstalige politici die elke gesprek over een afgeslankte federatie en een beter bestuur van de hoofdstad Brussel afwijzen.
Daarom eist Vlaanderen respect voor zijn grenzen en meer autonomie.
Dat ieder Gewest zijn eigen boontjes dopt, en dat zal veel verschil uitmaken voor úw centen!
België kon de laatste jaren meesurfen op een internationale gunstige conjunctuur en kon profiteren van gedaalde rentelasten.
Hoewel de economische groei en de gunstige invloed ervan daartoe tal van mogelijkheden boden, werden enorme kansen gemist om de toekomst voor te bereiden.
Onze economie staat voor belangrijke uitdagingen, onze openbare financiën werden niet voorbereid op de kost van een verouderende bevolking en al konden de mensen zich op het materiële vlak soms iets meer veroorloven, hun vragen en onzekerheden omtrent de toekomst bleven onbeantwoord.
De Paarse en Paarsgroene partijen hadden de mond vol over de grote problemen, over de klimaatverandering, over de essentiële evoluties van onze maatschappij maar zij blijven steken in een weinig fundamentele aanpak.
Na zeven jaar presteert men het om met veel poeha een opsomming te maken van alle noodzakelijke hervormingen, en zwijgt men zedig over alle gemiste kansen, alle onvervulde beloften en een overheid die slechter werkt dan ooit voorheen.
Er werd een modelstaat beloofd.
We kregen een staat in ademnood, die er niet meer in slaagt om zijn essentiële functies in te vullen.
Het is tijd om de rekening te maken en om te kiezen voor een echt, geloofwaardig alternatief!
Beleid werd herleid tot communicatie.
Optimisme en positief denken waren de sleutelwoorden, maar waren op pure marketing gestoeld.
Er werden geen keuzes gemaakt.
Het geluk van de mensen werd niet of onvoldoende veilig gesteld.
Er was geen duurzaamheid in het beleid, noch visie op de toekomst, men dreef enkel mee op de tendensen van elke dag.
Ondanks de internationale gunstige conjunctuur en de gedaalde rente zijn de economische prestaties van België vooral aan Vlaanderen te danken.
Waar België de laatste jaren inzake competitiviteit, exportaandeel, directe buitenlandse investeringen globaal daalt in verschillende internationale ranglijsten, zou Vlaanderen in de ranglijst van het World Economic Forum behoren tot het koppeloton.
Ondanks het immobilisme op het federale vlak.
Wat vooral ontbreekt is een maatschappijvisie.
Een overtuiging over hoe onze maatschappij er moet uitzien.
Weten wat moet gedaan worden en hoe men dat wil aanpakken.
Een antwoord geven op de échte vragen van de mensen.
Paars was er nooit voor iedereen.
Het armoederisico is toegenomen.
Van de kopgroep is België weggezakt naar de middenmoot van de Europese landen.
Meer groepen, waaronder de gepensioneerden en alleenstaanden met kinderen lopen een groter armoederisico.
De persoonlijke bijdrage in de ziektekosten is gemiddeld gestegen tot 25%.
De ziekenhuiskosten waren in 2004 40% hoger dan in 1998.
De globale fiscale en parafiscale druk nam nauwelijks af gedurende de laatste acht jaar.
België belast het inkomen uit arbeid volgens recente cijfers van de OESO na Zweden en Denemarken nog steeds het hoogst: 45,4% tegenover een gemiddelde van 35,9% in de OESO-zone.
Bovendien is sedert 1999 deze kloof met het OESO-gemiddelde nog toegenomen, Grootste fiscale slachtoffers zijn de alleenstaanden zonder kinderen en gehuwde eenverdieners met twee kinderen.
De druk op de mensen is toegenomen.
België zakt weg in de welzijns- en geluksindexen van de Verenigde Naties en Unicef.
Druk om te presteren, druk om mee te zijn, druk om te combineren, druk om sterk te zijn, druk om als het ware “perfect” te zijn in wat men doet: de partner, het gezin, de familie, de school, het werk, het bedrijf, de vrije tijd, de vereniging, …
Maar de Paarse overheid doet alsof er niets aan de hand is en blijft verkondigen dat het nooit voorheen beter ging.
De combinatie van arbeid en gezin blijft moeilijk, het geboortecijfer blijft laag, de keuze voor kinderen wordt een luxe.
Wie er alleen voor staat komt soms amper rond of kan enkel dromen van een eigen huis.
Voor sommigen wordt het teveel: men haakt af, men vereenzaamt, men verzeilt in depressies of wordt chronisch vermoeid, men vlucht weg in verslavende middelen of een virtuele wereld, of, in extreme gevallen, maakt men er voor zichzelf of zijn gezinsleden een onverklaarbaar einde aan.
Het samenleven met anderen is er in de voorbije acht jaar echt niet gemakkelijker op geworden.
Immigranten kunnen Belg worden zonder onze taal te kennen.
Gezinshereniging zonder inburgering versterkt de integratieachterstand van allochtonen.
Vluchtelingen en hun gezinnen verzanden in ellenlange asielprocedures of verdwijnen vroeg of laat in de illegaliteit.
…Mensen in de straat, wijk of flatgebouw kennen elkaar amper nog.
Gebrek aan wederzijdse kennis versterkt het gevoel van gebrek aan respect.
Veiligheid en overlast blijven pijnpunten.
Onverdraagzaamheid en zinloos geweld bij jong en oud laten mensen verbijsterd achter.
De hervorming van Politie is niet gevolgd door deze van Justitie dat in puin wordt achtergelaten: geen beter beheer, geen werklastmeting, geen informatisering, geen oplossing voor de achterstand, geen snellere procedures.
De strafuitvoering blijft falen met ontsnappingen, te weinig cellen, misbruik van vervroegde invrijheidsstelling om overbevolking tegen te gaan…
Massale uitstoot van broeikasgassen warmen de aarde op en verstoren het klimaat.
Energie- en waterverslindende processen en leefgewoonten putten de natuurlijke bronnen uit met schaarste tot gevolg.
Paars heeft ondanks de aanwezigheid van Groen! de neveneffecten van onze manier van leven, produceren en creëren van welvaart niet aangepakt, resultaten blijven uit.
Pas nu, in het zicht van de verkiezingen interesseert Paars zich voor het probleem en komen de holle slogans boven.
Dat staat in schril contrast met de afwezigheid van beleid in de voorbije jaren.
Wie verder kijkt dan vandaag moet toegeven dat onder Paars toekomstige uitdagingen in tijden van economische groei en lage rente onvoldoende zijn voorbereid.
De werkloosheids- en werkgelegenheidsgraad is nauwelijks gewijzigd.
De aangroei met 160.000 jobs komt overeen met de vroegere voorspellingen van het Planbureau over de spontane evolutie van de werkgelegenheid zonder bijkomende inspanningen en is bovendien voor 25% gesubsidieerd met overheidsgeld (zoals dienstencheques).
Bovendien is dit vooral te danken aan Vlaanderen
en heeft onvoldoende de zwakke groepen bereikt: jongeren, allochtonen en ouderen.
Bovendien is de werkgelegenheid gedaald tot 60% waar volgens de Europese Unie 70% moet bereikt worden in 2010.
De overheidsfinanciën zijn structureel in onevenwicht, laat staan dat er een overschot is.
Dit is onder meer het gevolg van het systematisch gebruik van eenmalige maatregelen (goed voor 1,2% BBP of 3,6 miljard) zoals de uitverkoop van overheidsgebouwen, en het uitgeven van het geld van binnengehaalde pensioenfondsen.
Maar ook door het systematisch belasten van de toekomstige financiën door dure wederinhuring van verkochte gebouwen, nakende pensioenlasten met lege pensioenfondsen en doorgeschoven onbetaalde facturen.
De collectieve lasten daalden amper, terwijl de uitgavenstroom relatief met 8 miljard toenam.
De vergrijzing is volgens de Studiecommissie voor de Vergrijzing budgettair en inzake arbeidsmarkt onvoldoende voorbereid om de extra kosten voor pensioenen en gezondheid op te vangen.
Het Zilverfonds is leeg door tijdelijk gebruik van de fondsen voor andere uitgaven.
De uitgaven voor ziekteverzekering groeiden andermaal met 60% sedert 1999.
Toch zijn ziekenhuizen, geestelijke gezondheidszorg, rust en verzorgingstehuizen nog steeds ondergefinancierd.
De modelstaat die snel en efficiënt België aan de internationale top zou brengen, blijkt in realiteit te steunen op een cultuur van beloften (administratieve vereenvoudiging, modernisering Justitie), leugens (stookoliefactuur) en immobilisme (hervorming ambtenarij, klimaatproblematiek, staatshervorming, splitsing Brussel-Halle-Vilvoorde).
De rechtsstaat die moet garanderen dat de overheid en de mensen de regels naleven, verdrinkt in slechte wetgeving, vuilbakwetten (zoals de programmawetten), reparatiewetten (zoals de Wapenwet) en onuitvoerbare wetten (zoals de KIWI wet voor openbare aanbestedingen van geneesmiddelen en de invoering van de verpakkingsheffing).
De administratie die dankzij Copernicus zou hervormd worden naar het evenbeeld van de performante bedrijfswereld, verkeert in de grootste onzekerheid.
Bovendien werden dure externe consultants ingeschakeld terwijl de eigen mensen bij Paars bestempeld werden als “ambetantenaren”.
De kerntaken van de overheid die het land moeten doen draaien gaan ten onder aan wanbeheer.
Justitie is na acht jaar Phenix en 12 miljoen euro nog steeds niet geïnformatiseerd, gebouwen verloederen waardoor gevangenen kunnen ontsnappen door slechte sloten, gevangenissen lopen over bij gebrek aan plaats en personeel, justitiehuizen draaien op halve kracht, eenvormige statistieken over gerechtszaken en ophelderingsgraden van misdrijven zijn nog steeds een wensdroom.
De blunders bij Financiën zijn onwezenlijk: een rekenfout bij de incohiering voor 880 miljoen euro, dit naast de jaarlijks duizenden foutieve incohieringen, weggevallen of ongelijke controles, vertragingen in de verzending van aanslagbiljetten en verwerking van aangiftes, manke inning van penale boetes en de onvoltooide modernisering van de belastingadministratie na 150 miljoen euro investeringen.
Defensie krijgt de personeelsafslanking niet rond en lijdt door zijn Minister voortdurende imagoschade.
De modelstaat gaat net als zijn Paarse leiders ten onder aan ongeloofwaardigheid.
Ik of Wij…..
dat is de vraag die we de mensen bij deze Federale verkiezingen voorleggen.
Dit verkiezingsprogramma is niet zomaar een lijstje van kritieken en voorstellen.
Het is geschreven vanuit een christen-democratische visie op de mensen, de samenleving en hun uitdagingen van morgen.
Wij hebben een ander uitgangspunt dan de Paarse partijen.
Wij gaan niet voor een wereld van mensen naast, ja zelfs tegen elkaar.
Wij zetten ons af tegen de keuze van Paars en Paarsgroen om het individualisme te versterken.
De ideologie van het individu klinkt mooi, maar is al te vaak de wet van de sterkste.
En wie niet tot die sterksten behoort, staat er alleen voor.
Alleen sterke gemeenschappen brengen sterke mensen voort.
Dat is het christen-democratisch antwoord op de Paarse ik-cultuur van de voorbije acht jaar.
CD&V gelooft in de kracht van mensen die zich engageren en verantwoordelijkheid opnemen in gemeenschappen.
Steeds meer mensen willen een maatschappij waar opnieuw samenhorigheid, respect en vertrouwen heerst.
Er is weer nood aan evenwicht tussen vrijheid en verantwoordelijkheid, tussen rechten en plichten.
Er is nood aan waardering voor mensen die zich engageren,
respect tonen voor de anderen
en voor de spelregels van de samenleving.
Velen aanvaarden terecht niet langer gedrag dat het samenleven van mensen ondermijnt.
Om echt vrij te zijn volstaat pure zelfbeschikking, waarbij elke mens alleen voor zichzelf uitmaakt welke keuzes hij maakt, niet.
Men moet ook op elkaar kunnen rekenen.
Alle mensen hebben een gemeenschap nodig waarin ze zich kunnen ontplooien, die hen beschermt als het moeilijk gaat, waarin men voor elkaar zorgt.
Daarom geloven wij in een aanpak gesteund op “samen werkt”.
Wij gaan voor een wereld van mensen mét elkaar.
Wij kiezen voor elke ik, sterk en zwak.
Een wereld waar “wij” meer telt dan “ik”.
Een wereld waarin men elkaar respecteert,<U+F020>waarin mensen kiezen voor elkaar en waarin de overheid dit ondersteunt en versterkt: gezinnen, verenigingen, ondernemingen, vrij initiatief in onderwijs of gezondheidszorg, maar ook losse initiatieven van mensen die zich ergens voor inzetten.
Dat is de wereld waar CD&V hard wil aan werken, samenwerken.
“Samen werkt” maakt mensen veel sterker.
“Samen werkt” neemt iedereen mee.
“Samen werkt” zorgt voor een hechte samenleving, geeft mensen meer vertrouwen.
Wij willen VERANDERING in het beleid en in de wijze waarop aan politiek gedaan wordt.
Wij willen zekerheid bieden aan mensen.
Gezinnen en al wie verantwoordelijkheid opneemt voor anderen waarderen en ondersteunen.
Mensen de kans geven om de uitbouw van hun eigen leven en hun eigen loopbaan te ordenen.
Een gezond leven waarborgen, met een leefomgeving die gevrijwaard wordt voor de toekomst maar ook met goede en betaalbare gezondheidszorg voor elke persoon.
Met kansen op werk en een inkomen voor iedereen.
Met kansen voor wie wil en durft te ondernemen.
Wij willen een samenleving die zorgzaam omgaat met al haar leden, ook de kwetsbaren; die armoede aanpakt, die er voor zorgt dat mensen een betaalbare woning vinden.
Wij kiezen voor een gezonde groei en bouwen aan een toekomst waarin economische vooruitgang mogelijk blijft zonder daarom de toekomst van onze kinderen in het gedrang te brengen.
Een toekomst die werk verschaft maar die op een duurzame wijze omspringt met de omgeving en de mensen.
Dit door verstandig en zorgzaam omgaan met grondstoffen en energie.
Door vervuiling aan te pakken.
Door milieubewust gedrag en verantwoordelijk om gaan met onze leefomgeving aan te moedigen.
Wij willen veiligheid voor iedereen.
De fundamenten van de rechtsstaat moeten hersteld worden.
Wij willen een maatschappij die mensen helpt en weerbaar maakt tegen verslaving
en die weer respect en waardering uitstraalt voor mensen die verantwoordelijkheid opnemen jegens anderen.
Die eist dat straffen ook effectief worden uitgevoerd en die de regels voor iedereen op een gelijke manier toepast.
Die haar veiligheidsfunctie daadwerkelijk invult en Justitie en Politie correct doet werken.
Wij willen opnieuw rechtvaardigheid.
Wij willen een maatschappij die normen en waarden niet onder de mat veegt.
Die een rechtvaardige en correcte inning van de belastingen organiseert.
Die zich niet systematisch bezondigt aan politieke benoemingen.
Wij willen een maatschappij waarin goed en degelijk besturen de regel is en niet de uitzondering.
Met een begrotingsbeleid dat geen onredelijke last op toekomstige generaties legt maar de middelen verstandig beheert en investeert in de toekomst.
Met een overheid die opnieuw geloofwaardig is en daadwerkelijk garant staat voor haar essentiële opdrachten.
Met een overheid die zelf het goede voorbeeld geeft als werkgever, als energiegebruiker, als opleider van mensen.
Met een beleid dat vertrouwen en verantwoordelijkheid hand in hand doet gaan, voor de mensen en ondernemingen
maar ook voor de verschillende overheden in dit land.
Wij moeten de sociale markteconomie, het zogenaamde Rijnlandmodel, verder uitbouwen
Het economische en sociale moet nieuwe en betere evenwichten zoeken met het familiale, het ecologische, met menselijkheid in het algemeen.
De grote uitdagingen aangaan, vereist dat we dit samen doen, vol enthousiasme en dat we er ons gelukkig bij voelen.
Toenemende vereenzaming, stress, depressies en zelfmoord geven aan dat we hier hard aan moeten werken en dat het individualisme zijn grenzen heeft bereikt.
Het staat het zoeken en vinden van geluk in de weg.
Maar het leidt ook tot een voortdurend korte-termijndenken: naar de volgende verkiezing, naar de beurskoers van morgen, naar het eigen profijt nu, los van de anderen.
Om een generatieconflict te vermijden moet de arbeid van de actieven ge”waard”eerd worden, van jong en oud.
De sociale zekerheid moet nu veilig gesteld worden voor de toekomstige generaties.
Het klimaatprobleem vraagt vandaag fundamentele keuzes voor de leefbaarheid morgen.
De integratie van vreemdelingen kent nog vele problemen.
De zeer zwakke scholings- en werkgelegenheidsgraad, de hoge werkloosheidsgraad, het grote armoederisico en de veiligheidsproblemen blijven zorgwekkend.
Maar ook het verhaal van rechten en plichten dringt nog te weinig door.
Het armoederisico neemt de jongste jaren weer toe vooral bij die groepen die familiaal zwak staan.
Alleenstaanden, zeker met kinderen, vormen in Vlaanderen de nieuwe kern van (kans)armoede.
Het versterken van onze gezinnen en het opvangen van alleenstaanden is prioritair.
Er moeten meer mensen aan het werk om onze welvaart te verzekeren.
Investeren in kinderen is investeren in onze toekomst.
We moeten ons voortdurend blijven vormen en ontwikkelen om mee te kunnen.
Engagement als vrijwilliger of in het verenigingsleven is essentieel voor de samenhang van onze maatschappij.
De eisen liggen hoog, de tijd is beperkt en mensen krijgen het steeds moeilijker om alles leefbaar te blijven combineren.
De onverbiddelijke concurrentie op mondiaal vlak verhoogt de onzekerheid en de arbeidsdruk bij alle medewerkers van een bedrijf.
Vragen naar meer aanpassingsvermogen en flexibiliteit moeten hand in hand gaan met meer betrokkenheid en menselijkheid op de werkvloer.
Economische groei is nodig voor meer welvaart en geluk.
Duurzaamheid moet het uitgangspunt zijn.
Extra inspanningen zijn nodig om negatieve milieu-effecten of sociale gevolgen in binnen- en buitenland te vermijden.
Het overhevelen van sociaal-economische hefbomen van het beleid moet elke deelstaat sterker maken en op termijn de verschillen inzake groeitempo van de economie en de werkgelegenheid wegwerken.
De verschillen tussen de deelstaten zijn te groot om ze nog door één Federaal beleid te kunnen beheersen.
Vlaanderen wil solidair zijn met mensen die elders in het land ziek, werkzoekend of gepensioneerd zijn.
Maar geen solidariteit zonder verantwoordelijkheid.
Bovendien moeten deelstaten die een verstandig beleid voeren daar ook de vruchten van plukken.
Verantwoordelijke autonomie dus.
Dit is ons oranje christen-democratisch alternatief: zekerheid, veiligheid en rechtvaardigheid.
Het land en Vlaanderen hebben nood aan hervormingen die de toekomst voorbereiden.
Zowel om de uitdagingen van globalisering, vergrijzing en klimaatverandering echt aan te pakken,
als om de banden in de samenleving te versterken, vertrekkend vanuit het gezin.
Dit vereist een kwaliteitsvolle werking van het overheidsapparaat
en een gezonde begroting.
Dit vereist goed bestuur.
Dit beleid steunt voor ons op een programma dat niet boven de hoofden van de mensen maar voor en door de mensen is opgesteld.
Wat houdt hen bezig?
Wat zijn hun zorgen?
Wat willen ze zien veranderen?
Hoe kijken ze naar de toekomst?
De “Dagen van Morgen” over gezin, samenleving, werk, ondernemen en goed bestuur, de vele brieven en mails, de vele formele en informele gesprekken met Jan en alleman… Dit vormt de opbouw van ons Verkiezingsprogramma.
Mensen willen voluit kunnen gaan voor een eigen (t)huis waar het aangenaam leven, wonen en werken is.
Wij willen als christen-democraten de keuzes van de mensen voor levenskwaliteit steunen en versterken.
Mensen moeten kunnen kiezen voor elkaar, voor een gezin, kinderen mogen geen luxe zijn.
Ook wanneer de combinatie met werken of vrije tijd moeilijk is, relaties sneuvelen, kinderen grijze haren bezorgen, mensen er alleen voor staan of financiële zorgen de bovenhand nemen.
Dit veronderstelt niet alleen dat mensen gezond zijn, maar ook kunnen rekenen op toegankelijke en betaalbare zorg.
Goed en betaalbaar wonen,
vlot en milieuvriendelijk verplaatsen,
properheid en veiligheid bepalen mee de leefbaarheid.
Wie minder goed mee kan of ziek wordt verdient onze zorgen.
Met wat onze planeet en de natuur ons schenkt, moeten we duurzaam omgaan.
CD&V kiest als gezinspartij resoluut voor mensen die “samen” iets duurzaam willen opbouwen.
“Het gezin” kent verschillende vormen: de samenstelling verschilt (leeftijd, geslacht, alleenstaand, gehuwd of samenwonend, nieuw samengesteld gezin, met of zonder kinderen …), evolueert (alleenstaand, trouwen, samenwonen, scheiden, …), breidt uit en krimpt in (geboorte en adoptie, kinderen verlaten het huis, …).
Mensen nemen verschillende rollen op die mee evolueren in de gezinssituatie, als partner, moeder, vader, mantelzorger, …….
Mensen proberen bovendien een moeilijke balans van engagementen in evenwicht te houden: er zijn voor elkaar, de kinderen, het werk, de vereniging en ook nog wat vrije tijd hebben voor zichzelf.
Een balans waarvan het ijkpunt voortdurend verschuift.
Daarom wil CD&V de levenskwaliteit verbeteren door een beleid dat gebaseerd op is de levensloop van mensen en gezinnen.
Dit door een gedoseerde en aangepaste investering in de randvoorwaarden koopkracht, ondersteuning, tijd en rechtszekerheid.
Wie er alleen voor staat, heeft onder andere nood aan een zekere koopkracht, tweeverdieners met kinderen hebben nood aan tijd, zieken en zorgbehoevende ouderen hebben nood aan ondersteuning en zorg.
Door een aangepaste mix van maatregelen willen wij mensen toelaten hun verantwoordelijkheid en engagementen op een haalbare en leefbare manier op te nemen en in evenwicht te houden.
In de mate dat dit beleid ook een weerslag heeft op andere spelers in de maatschappij zoals ondernemingen, moet men hiermee voldoende rekening houden en moet dit desgevallend voorwerp uitmaken van sociaal overleg.
Goed bestuur betekent echter ook een beleid dat mensen voldoende informatie biedt om hun eigen levensloop en loopbaan beter en bewust uit te bouwen.
Daarom wil CD&V dat de overheid dit via informatica voldoende ondersteunt via de uitbouw van een Carrière Planning Systeem (CPS).
Langs elektronische weg kunnen mensen hun persoonlijk opgebouwde rechten op vlak van de sociale zekerheid, banenplannen, tijdskrediet, pensioenen en andere eenvoudig aflezen.
De gevolgen van bepaalde keuzes in de loopbaan of verloning voor de opbouw van sociale rechten kunnen worden gesimuleerd.
Kiezen voor kinderen is in alle opzichten toe te juichen.
Het is een onvervangbare bron van geluk en welvaart.
Maar kinderen opvoeden is er in deze complexe wereld niet gemakkelijker op geworden.
Het brengt ook extra kosten en praktische vragen met zich mee.
Wat tot uitstel en soms afstel leidt.
Alhoewel het geboortecijfer lichtjes stijgt, is dit nog steeds zeer laag met een gemiddelde lager dan twee kinderen per vrouw.
Wat concreet betekent dat veel koppels zichzelf niet vervangen.
Voor CD&V mag kiezen voor kinderen niet afhangen van geld en praktische bezwaren zoals organisatie van kinderopvang.
CD&V wil kiezen voor kinderen financieel versterken door voor alle kinderen te investeren in de kinderbijslagen.
Niet door schoolpremies of andere tijdelijke en selectieve snoepjes.
Kinderbijslag mag ook niet afhangen van het sociaal statuut van de ouders.
Het is een recht van het kind zelf.
We doen dit door een groeipad uit te tekenen voor het optrekken van de kinderbijslag voor kinderen van zelfstandigen tot op het niveau van de werknemers.
Daarnaast voorzien we extra budget om de kinderbijslag welvaartsvast te maken.
Dit betekent dat we de kinderbijslag jaarlijks verhogen op hetzelfde ritme als de stijging van de lonen.
CD&V wil ook dat kinderen met een handicap geboren voor 1 januari 1993, kunnen genieten van het nieuwe systeem van verhoogde kinderbijslag.
Wie een kinderwens heeft maar medische problemen kent moet maximaal geholpen worden.
CD&V wil de bestaande terugbetaling van IVF voor 6 pogingen onder bepaalde voorwaarden en rekening houdend met de gezondheidseisen uitbreiden als men meerdere kinderen wenst.
Maar kunnen kiezen voor kinderen betekent vanuit een levensloopperspectief ook dat dit bijvoorbeeld niet ten koste mag gaan van de keuze om uit werken te gaan.
Voldoende kinderopvang is dan ook essentieel.
Kinderopvang heeft een economische, pedagogische en sociale functie: ouders kunnen buitenshuis werken, het creëert arbeidsplaatsen, stimuleert de sociale ontwikkeling van kinderen.
CD&V steunt het Vlaamse beleid om het aanbod van kwaliteitsvolle gewone en flexibele kinderopvang door overheid en vrij initiatief verder uit te bouwen.
Federaal wil CD&V dit versterken.
Dankzij CD&V genieten onthaalouders sedert 1 april 2003 een verbeterd sociaal statuut.
CD&V wil evolueren naar een werknemersstatuut gelijkaardig aan dat van huisarbeiders.
CD&V wil ook werkgevers die investeren in eigen kinderopvang aanmoedigen.
De middelen van het Fonds voor Collectieve Uitrustingen en Diensten (15 miljoen euro gefinancierd door werkgevers) moeten naar Vlaanderen voor een betere inzet van alle beschikbare middelen.
Maar het stopt niet bij kinderen.
Een handje extra voor de vele huishoudelijke taken is al even noodzakelijk geworden.
Het systeem van de dienstencheques, in 2001 door de federale regering ingevoerd voor huishoudhulp, is een enorm succes.
Werkgevers, werknemers en verbruikers zijn globaal tevreden.
Voor CD&V is het dan ook essentieel dat de financiering van het bestaande systeem naar de toekomst toe veilig wordt gesteld.
Enkel wanneer dit voldoende gegarandeerd is, kan er worden gedacht aan een eventuele uitbreiding van het toepassingsgebied van de dienstencheques (vb. kleine klusjes, klein tuinonderhoud).
CD&V wil ook dat werknemers dienstencheques zoals maaltijdcheques kunnen laten opnemen in hun verloningspakket.
Voor lagere inkomens die geen belasting betalen zou het voordeel van de belastingaftrek moeten omgezet worden in een lager aankoopbedrag.
Om zich gelukkig te voelen is verbondenheid met anderen ontzettend belangrijk: binnen een relatie, het gezin, de familie, de vrienden, de buurt, de samenleving.
Duurzame relaties, die naar vorm en samenstelling erg kunnen verschillen, bieden liefde, vertrouwen, zorgzaamheid, geborgenheid, respect.
Zij vormen ook de plaats waar waarden en normen worden beleefd en doorgegeven en zijn een essentieel draagvlak van een warme, stabiele samenleving.
Voor CD&V is niet de vorm van tel (gehuwd, wettelijk of feitelijk samenwonend, met of zonder kinderen, holebi, alleenstaand, nieuw samengesteld, …) wel de inhoud.
CD&V wil iedereen de beste kansen bieden op een kwaliteitsvolle en duurzame relatie.
Relaties kennen hoogtes en laagtes.
Als therapie kan helpen, moeten mensen zeker zijn van de kwaliteit.
Daarom wil CD&V een wettelijke erkenning voor de beroepsuitoefening van bepaalde therapeutische beroepen, zoals voor psychotherapeut, klinisch socioloog en psycholoog, seksuoloog.
Alhoewel het huwelijk de grootste socio-economische bescherming kent en voor CD&V de meest zekere samenlevingsvorm blijft, willen wij een voldoende rechtsbescherming voor alle duurzame relaties zonder onderscheid van aangenomen statuut.
CD&V sluit zich aan bij het principe dat bij echtscheiding partners niet langer moeten aantonen wie schuld heeft voor het stranden van het huwelijk,
maar plaatst wel vraagtekens bij de regeling van het onderhoudsgeld voor de partners.
Beide partners moeten samen de gevolgen dragen, ook van keuzes gemaakt tijdens het huwelijk.
CD&V is wel akkoord met het verlaten van de eeuwigdurende onderhoudsplicht, maar vindt de beperking tot de duur van het huwelijk te strikt.
Ook andere elementen zoals leeftijd van de partners, opname van zorgtaken ten voordele van de werkende partner en gezondheidstoestand moeten mee kunnen spelen.
Ook de berekening op basis van de levensbehoefte van de partner is te beperkt.
Nu reeds komt een vierde van de mensen in de kansarmoede terecht na gezinsontbinding.
Daarom blijft CD&V voorstander van het behoud van een gelijkwaardige levensstandaard als norm.
Ook bij de beëindiging van een wettelijke of feitelijke samenwoning van meer dan tien jaar wil CD&V een recht op onderhoudsgeld voor de economisch zwakkere partner.
Bij overlijden van een gehuwde of wettelijke samenwonende partner, wil CD&V dat 5000 euro beschikbaar blijft op de geblokkeerde rekening als voorafname op de nalatenschap.
Voor wettelijk en feitelijk samenwonenden die zonder testament overlijden wil CD&V een voorbehouden erfdeel voor het vruchtgebruik van de gezinswoning en de huisraad.
Een ongehuwde persoon zonder kinderen die een testament maakt, moet over zijn volledige nalatenschap kunnen beschikken.
Momenteel is nog steeds een deel wettelijk voorbehouden voor de ouders.
Het verlies van een naaste is emotioneel een ingrijpende gebeurtenis.
CD&V wil mensen in deze moeilijke periode ondersteunen en het rouwproces meer menselijk maken.
Er moet voldoende tijd zijn om te rouwen, waar nu alles wordt opgeslorpt door praktische beslommeringen.
CD&V wil het rouwverlof uitbreiden tot 10 dagen bij het overlijden van de partner of kind en bij overlijden van een persoon waarmee men samenwoont (bijvoorbeeld ouder, schoonouder, stiefouder, kleinkind, grootouder, broer, zus...) waarvan de eerste 3 dagen met behoud van loon en de volgende zeven dagen wordt voorzien in een uitkering analoog met het vaderschapsverlof.
Het rouwverlof bij overlijden van kleinkinderen en grootouders wordt uitgebreid tot 3 dagen.
Ook personen met een handicap dienen geen prijs voor liefde te betalen, personen met een handicap die willen samenwonen mogen hiervoor niet worden bestraft.
We verhogen daarom gradueel het deel van het inkomen van de partner dat wordt vrijgesteld in het kader van de berekening van de integratietegemoetkoming en dit voor alle categorieën.
CD&V wil een minimale koopkracht verzekeren voor alle gezinnen met bijzondere aandacht voor mensen in kwetsbare situaties zoals eenoudergezinnen, gepensioneerden, zieken of personen met een handicap.
Meer dan 73% van de kinderen groeit op in een twee-oudergezin.
Eénoudergezinnen zijn goed voor 32,9% van de huishoudens.
Volgens het Armoedejaarboek 2006 heeft 28% van alleenstaande ouders een inkomen onder de armoedegrens.
Dit vraagt een globale aanpak.
Naast onze algemene voorstellen inzake kinderbijslag en in het kader van de bestrijding van armoede (cf. infra)
willen wij de problematiek van de achterstallige onderhoudsgelden grondig aanpakken.
Tot 140.000 mensen ontvangen na echtscheiding niet waar ze recht op hebben.
De voorschotregeling die de federale regering via de Dienst voor alimentatievorderingen (DAVO) heeft ingevoerd, werkt niet.
CD&V eist een snelle oplossing, ofwel door een hervorming van DAVO, ofwel door dit opnieuw toe te vertrouwen aan de OCMW’s.
Klachten over niet-betaling van onderhoudsgeld of niet-naleving van omgangsrecht moeten de parketten met dezelfde prioriteit behandelen en vervolgen.
Wie op pensioen is, heeft recht op een kwaliteitsvol, volwaardig en fatsoenlijk pensioen.
Thans kampen veel gepensioneerden met armoede bij gebrek aan een voldoende hoog (minimumpensioenen, pensioenen van zelfstandigen, pensioenen na een gemengde loopbaan) en welvaartsvast (geen koppeling aan de lonen) pensioen.
De pensioenbonus van Paars is een zuur electoraal snoepje want het bedrag is te laag (en zal nog lager zijn als men volgend jaar een deel na voorheffing aan de fiscus moet terugbetalen) en te complex door het gemengde systeem van tijdelijke stijgingen in centen en procenten.
CD&V wil een waardig alternatief.
We pleiten voor een automatische, procentuele en structurele jaarlijkse aanpassing van de pensioenen aan de loonstijging om de welvaartsvastheid te garanderen.
Voor de laagste en oudste pensioenen willen we een echte inhaalbeweging.
De som van pensioen, zorgverzekering en de aanvullende tegemoetkoming voor bejaarden moet in principe volstaan om het rusthuis te betalen.
Lukt dit niet (wat de uitzondering zou moeten zijn), komt het OCMW tussen.
Bijkomend wil CD&V de onderhoudsplicht van kinderen in beperkte vorm behouden.
Het maakt deel uit van de solidariteit binnen families en tussen generaties.
Het systeem moet wel beter, rechtvaardiger en volgens draagkracht door verhoging van het vrijgesteld bedrag tot 25.000 euro en een geplafonneerde bijdrage per gezin.
Voor oudere gezinnen die zwaar zorgbehoevend zijn ingevolge handicap of chronische ziekte, moet de Tegemoetkoming voor Hulp aan Bejaarden worden aangepast.
CD&V waardeert en investeert in mensen die tijd maken voor elkaar!
CD&V wil ook de combinatie van engagementen leefbaar maken: kinderen, het gezin, zorg, arbeid, vrije tijd, engagement.
En dit aangepast aan de gezinsfase.
De overheid kan echter niet alles opvangen, “Tijd moet je ook maken”.
Mensen moeten ook zelf keuzes maken hoeveel tijd ze waarvoor willen vrijmaken.
CD&V wil de bestaande verlofstelsels die meer tijd toelaten voor het gezin of zorg versterken.
Voor de gezondheid van moeders en hun baby’s is het belangrijk dat zij voldoende rust hebben voor en na de geboorte.
Daarom wil CD&V het moederschapsverlof voor werkneemsters optrekken tot het Europees gemiddelde van 20 weken, waarvan minstens twee weken verplicht op te nemen voor de bevalling.
Het systeem van borstvoedingspauzes werkt in de praktijk niet en moet verbeteren.
Opdat zelfstandige moeders de 8 weken moederschapsverlof ook effectief kunnen opnemen, verkiest CD&V een verhoogde en belastingvrije geboortepremie (gekoppeld aan de opgenomen periode van moederschapsverlof).
De afwezigheid in de zaak kan worden opgevangen dankzij een betaalbare vervangingsregeling voor en na de bevalling en het uitbouwen van een vervangingspool (vliegende ondernemer).
Voor vaders wil CD&V dat zij in álle gevallen recht hebben op een vaderschapsverlof van 15 dagen,
gekoppeld aan ontslagbescherming voor werknemers en een aangepaste regeling voor zelfstandigen.
Voor adoptieouders en -kinderen wil CD&V een voldoende lang “hechtingsverlof” van zes weken dat los staat van de leeftijd van het kind.
Het ouderschapsverlof willen we uitbreiden tot maximaal 1 jaar voor beide ouders samen; 3 maanden voor zowel vader als moeder, 5 maanden naar keuze door één van beide ouders op te nemen, 1 maand extra indien beide ouders hun verlof opnemen.
Alleenstaande ouders krijgen 8 maanden ouderschapsverlof met een verhoogde premie.
Opname is mogelijk tot de kinderen 18 jaar zijn, waarbij we de deeltijdse opname met behoud van een band met de arbeidsmarkt stimuleren.
Eenmaal leerplichtig, kan enkel nog deeltijds ouderschapsverlof.
Wie gedurende minimum 5 maanden deeltijds ouderschapsverlof opneemt, krijgt één voltijdse maand extra.
Bij de uitbreiding van deze verloven dient er rekening te worden gehouden met de organisatorische capaciteit van de ondernemingen, in het bijzonder met deze van de KMO's.
Het sociaal overleg dient hierin haar rol te spelen.
Naast de door de overheid gefinancierde verlofsystemen, met als vergoeding een compensatie van het loonverlies, moeten mensen zelf kunnen sparen voor extra 'vrije tijd'.
Dit met behoud van hun volledig loon en zonder dat zij dit verlof dienen te motiveren.
Velen hebben immers tijd tekort en willen tijdelijk de riem kunnen afleggen voor het gezin, zorgtaken, opleiding en vorming enz.
Daarom wil CD&V de invoering van een levenslooprekening voor werknemers fiscaal stimuleren.
Op deze rekening kan een werknemer een deel van zijn brutosalaris sparen om later een periode van onbetaald verlof te financieren.
Dit gebeurt op een speciale spaarrekening bij een verzekeraar, een bank, een beleggingsinstelling ….
Ook gespaarde tijd zoals bijkomende vakantiedagen, overuren enz. kan na omzetting in een geldwaarde op de levenslooprekening worden gestort.
CD&V wil ook thuiswerk, telewerk en schoolbelcontracten waarbij werktijden beter zijn afgestemd op schoolgaande kinderen bevorderen.
Werknemers moeten in akkoord met de werkgever op een flexibele manier kunnen over- en terugschakelen naar en van een grote deeltijdbaan die overeenkomt met een 4/5de tewerkstelling.
Gezinnen, zelfstandige ondernemers en hun werknemers moeten op zondag tot rust kunnen komen als zij dat willen.
Men mag mensen niet dwingen om in een 24-uren-economie te stappen.
Daarom wil CD&V respect voor de zondagsrust en zijn wij principieel tegen een verdere uitbreiding van de openingstijden voor winkels op zondag.
CD&V wil extra waardering voor alle ouderen die zich opmerkelijk verdienstelijk maken in het verlenen van zorg.
CD&V wil in het bijzonder een waarderend eresaluut voor de massa grootouders die helpen in het huishouden van hun kinderen en altijd klaar staan om te zorgen voor de kleinkinderen.
Dit alles verhoogt het welzijn van de gezinnen en van de ouderen.
CD&V moedigt de ouderenorganisaties aan om de zorginzet van de ouderen te blijven stimuleren.
Kinderen hebben net zoals grote mensen rechten en plichten.
Naast een ruimere grondwettelijke erkenning van de rechten van het kind, wil CD&V alle kinderen van minstens twaalf jaar een spreekrecht geven in elke gerechtelijke procedure die hen raakt.
Zij moeten zich in bepaalde gevallen ook zelf tot de rechter kunnen wenden, bijvoorbeeld om zelf een omgangsrecht te vragen.
Familiale conflicten zijn verdeeld over verschillende rechters.
CD&V wil één familierechter, bij voorkeur de vrederechter.
Geweld binnen het gezin blijft een verborgen drama: elk feit van partner-, kinder-, of oudermishandeling is er een teveel.
CD&V steunt het Vlaamse beleid, maar wil preventie, hulpverlening, Politie en Justitie beter op elkaar afstemmen.
Tijdelijke uithuisplaatsing door de vrederechter, gebruik van doorgangswoningen en dadertherapie zijn nuttige instrumenten.
CD&V wil ook de belangen van de mensen als consument verdedigen.
Daartoe is een meersporenbeleid nodig: preventie door correcte informatieverstrekking,
een goede reglementering,
voldoende middelen voor controle
en een krachtig sanctioneringsbeleid als sluitstuk.
In de Europese Unie staan herzieningsprojecten op stapel in verband met het interne markt beleid voor niet geharmoniseerde goederen en in verband met een reeks van consumentenbeschermingsrichtlijnen.
CD&V kiest ervoor te zorgen dat het consumentenvertrouwen in de interne markt toeneemt en gaat voor een hoge graad van consumentenbescherming en een afdoend monitorings- en handhavingsbeleid.
Consumenten worden overspoeld door - niet steeds betrouwbare - labels en logo's.
Omdat betrouwbare informatie essentieel is om als consument te kunnen kiezen voor duurzame producten, roept CD&V een halt toe aan de wildgroei van labels en logo's.
De toekenning ervan moet gebeuren door daartoe geëigende instanties,
zo mogelijk binnen een Europees kader,
en de op etiketten verstrekte informatie moet steeds informatief, leesbaar, volledig, nuttig en bruikbaar zijn.
Agressieve marketing technieken die specifiek gericht zijn op kinderen moeten beter gereglementeerd worden.
Op het vlak van financiële dienstverlening moet de klant steeds een volledig beeld krijgen van de kosten verbonden aan een krediet of van de opbrengst van een spaarrekening.
Bij hypothecair krediet betekent dat o.a. dat ook de kosten van de verplichte nevenproducten worden meegerekend.
Dit laat toe het aanbod van financiële instellingen op een objectieve manier met elkaar te vergelijken.
De reclameregels voor hypothecair en consumentenkrediet moeten even streng worden.
Voor consumentenkrediet moeten alle kredietopeningen (ook deze minder dan 1.250€) worden onderworpen aan de wet op het verbruikskrediet.
Door meer ondersteuning te voorzien voor het 'Fonds ter bestrijding van overmatige schuldenlast' willen we werk maken van de strijd tegen de overkreditering.
Ook in de verzekeringssector bepleit CD&V een preventieve aanpak door de consument steeds correct, volledig en tijdig te informeren.
We pleiten voor de uitbouw van een centraal meldpunt waar men terecht kan met alle klachten inzake consumentenzaken.
Bijna 4 jaar na de volledige vrijmaking van de Vlaamse gas- en elektriciteitsmarkt is het voor de Vlaamse energieverbruikers die problemen en klachten hebben met facturen, hun aansluitingen of na het overstappen naar een andere leverancier nog altijd een lijdensweg als ze op zoek moeten naar een oplossing.
De oprichting van de ombudsdienst voor elektriciteit en gas zat overigens al in de elektriciteit- en gaswet van 1999.
Onder Paars werd de praktische uitvoering ervan echter keer op keer uitgesteld.
CD&V wil dat er eindelijk werk gemaakt wordt van een onafhankelijke ombudsdienst Energie waar mensen met klachten over hun leverancier terecht kunnen.
Elk moet kunnen beschikken over een betaalbare en kwaliteitsvolle woning.
Voor CD&V is dit ontzettend belangrijk omdat wonen veel meer is dan een dak boven het hoofd hebben.
De woning is de basis voor de organisatie van het dagelijkse gezinsleven.
Leven, leren, werken, kinderen opvoeden, zich ontspannen, met begeestering ouder worden,… telkens opnieuw speelt de woning een centrale en onmisbare rol in al deze activiteiten.
Daarenboven is het bezit van een eigen woning de allerbeste vorm van pensioensparen die men kan bedenken
en is het een buffer tegen armoede.
CD&V wil de eigendomsverwerving onder meer via fiscale maatregelen verder stimuleren.
Zo verlaagde de Vlaamse regering de registratierechten van 12,5 naar 10% en voerde ze een belastingvrije som in waarop geen registratierecht moet betaald worden.
In aansluiting hierop wil CD&V een uitbreiding van het systeem van tijdelijke kortingen op de onroerende voorheffingen onderzoeken bij aankoop en/of renovatie van een eerste gezinswoning.
Op Federaal vlak wil CD&V de koppelverkoop tegengaan door, conform de Europese richtlijn, het toepassingsgebied van de wet van 14 juli 1991 betreffende de handelspraktijken uit te breiden tot onroerende goederen.
Voor CD&V heeft elke huurder recht op een kwaliteitsvolle huurwoning.
Vooral mensen met een laag inkomen vinden deze woningen moeilijk.
CD&V hecht daarom veel belang aan een sterke sociale huursector, maar deze is met een aandeel van 6% nog veel te klein.
Sinds 1 januari 2007 krijgt een eigenaar die zijn woning renoveert en daarna verhuurt aan een sociaal verhuurkantoor een belastingvermindering (onder voorwaarden) die kan oplopen tot 45% van de kosten (gespreid over 9 jaar met een maximum van 750 euro per jaar).
Om nog meer private kwaliteitsvolle huurwoningen op de markt te brengen, wil CD&V dit fiscaal voordeel onder voorwaarden (bvb. voldoen aan bepaalde energieprestatienormen) uitbreiden voor de renovatie van alle huurwoningen, en dit tot 30% van de kosten, gespreid over 6 jaar.
Zolang het huurprijzenbeleid Federaal blijft is het moeilijk om dit af te stemmen met de maatregelen van de deelstaten rond betaalbaar wonen en huren.
Dit sluit immers nauw aan bij bestaande gewestbevoegdheden zoals ruimtelijke ordening, grond- en pandenbeleid en stads- en dorpsherwaardering.
Daarom wil CD&V een overheveling van de woninghuurwetgeving naar de deelstaten.
Op voorstel van Paars kan de huurder sedert kort kiezen om twee maanden huurwaarborg in eenmaal te betalen of drie maand gespreid over 3 jaar.
Dit dreigt nefast uit te draaien, zowel voor de sociaal zwakke huurder die meer waarborg moet betalen als voor de huurprijzen die mogelijks verhogen ter compensatie van de verlaagde waarborg.
Daarom wil CD&V een uniforme huurwaarborg van maximum 3 maanden behouden.
Indien nodig kunnen de OCMW’s een huurwaarborg geven waarvan de toekenning gebeurt volgens gemeenschappelijke richtlijnen en criteria.
CD&V wil ook dat huurders hun kortlopende huurovereenkomst voortijdig kunnen opzeggen wanneer zij verhuizen naar een woning van een sociale huisvestingsmaatschappij of een sociaal verhuurkantoor, een service flat of bejaardenwoning.
In dat geval geldt een opzegtermijn van drie maand en een opzegvergoeding van drie, twee of één maand huur naargelang de opzeg gebeurt tijdens het eerste, tweede of derde jaar van de huurperiode.
De opzegvergoeding is niet verschuldigd wanneer het gehuurde goed onmiddellijk wederverhuurd wordt.
Bereikbaarheid garanderen naar huis, naar het werk, naar de economische centra is essentieel.
Mensen willen zich daarbij veilig en vlot verplaatsen.
Als men kan kiezen hoe dit gebeurt, kiest CD&V voor een stimulering van het STOP-principe: eerst de stappers, de trappers, dan het openbaar vervoer, en tot slot de personenwagen.
Dit houdt in dat elk zijn eigen veilige plaats heeft op de weg en beschikt over aangepast vervoer.
Zo kiezen oudere mensen vaker voor het openbaar vervoer en pleiten zij terecht voor kwaliteit, bereikbaarheid, comfort, betaalbaarheid en goede aansluitingen.
Op Vlaams niveau wordt er nu reeds massaal geïnvesteerd in fietspaden, missing links, een betere weginfrastructuur en het openbaar vervoer.
Maar ook op Federaal vlak moeten er bijkomende maatregelen genomen worden.
Daarom wil CD&V goed bereikbare en veilige stations, met voldoende parkeerplaatsen
en bewaakte stallingen (via camera's of sociale tewerkstelling) waar fietsen en moto's met een gerust gevoel kunnen achtergelaten worden.
Ook op de bussen en treinen moet de veiligheid omhoog: vandalisme, agressie en bedreiging komen te vaak voor, vooral in steden zoals Brussel en Antwerpen.
Een preventieve aanpak door centrale registratie van incidenten, schoonmaakacties, camerabewaking, en gebruik van aangepast meubilair is nodig.
Het gebruik van Gemeentelijke administratieve sancties
en een duidelijke en betere taakverdeling tussen de Politie die zich concentreert op de aanpak van criminele feiten en stadswachters, stewards en eigen personeel die toezicht houden in de stations en op de bussen en treinen is wenselijk.
Het treinverkeer blijft geplaagd door een gebrek aan stiptheid.
Voldoende preventief onderhoud is hoogst noodzakelijk.
CD&V wil ook meer capaciteit en kwaliteit.
Daarvoor zijn extra investeringen rond de grote steden (gewestelijk expresnet Brussel (incl.<U+F020>Zaventem) mits ook gekoppeld aan verdere uitbreiding van het tram- en metronet, Antwerpen en Gent), én in kleinere treinlijnen die aansluiten op de grote assen nodig.
Voor het goederenvervoer is extra capaciteit nodig ter ontsluiting van de Vlaamse havens.
De groei van het autoverkeer ombuigen moet de ambitie zijn.
Ook bedrijven kunnen hun steentje bijdragen bij het afremmen van de groei van het autoverkeer.
Met bedrijfsvervoerplannen op maat van de werknemers kunnen maatregelen uitgewerkt worden voor het woon-werkverkeer (fietsvergoeding, bedrijfsfietsen, pendelbussen tussen station en werk, werkuren aanpassen in functie van het openbaar vervoer, de werknemers aanzetten tot carpoolen, …).
Scholen kunnen verder gestimuleerd worden om schoolvervoersplannen uit te werken.
In de voorbije jaren is het dossier van de omgevings- en geluidshinder van de luchthaven van Zaventem volledig verziekt.
Door de onrealistische geluidsnormen van het Brussels Hoofdstedelijk Gewest en het systematisch doorschuiven door de federale overheid, nochtans bevoegd voor baan- en routegebruik, naar het Vlaams en Brussels Gewest zonder zelf een beslissing te nemen inzake spreiding, is er een feitelijke situatie ontstaan waarbij bepaalde zones in Vlaanderen onevenredig veel hinder ondervinden van de vliegtuigbewegingen.
Naast het aanscherpen van de voorwaarden in het kader van de Vlaamse milieuvergunning en een graduele vermindering van het aantal nachtvluchten, wil CD&V op Federaal vlak een regeling voor het baan- en routegebruik die een billijke en evenwichtige verdeling van de hinder garandeert.
Volgens de veiligheidsmonitor van 2006 van de Federale Politie is verkeersonveiligheid door overdreven snelheid en agressief rijgedrag, de belangrijkste oorzaak van het onveiligheidsgevoel.
CD&V blijft inzetten op veilig rijgedrag
en minder verkeersslachtoffers.
Dit vraagt om te beginnen betere gegevens en meetinstrumenten.
De rijvaardigheid en de houding in het verkeer verdienen meer aandacht.
De bestaande rijopleiding en rijexamens zijn nog te eenzijdig gericht op de rijtechniek.
CD&V wil de opleiding versterken met meer aandacht voor defensief en ecologisch rijden, een grotere rol voor de scholen, met opleidingscheques voor de rijschool, met meer vormingsinitiatieven voor niet-professionele begeleiders (vaak ouders), met de mogelijkheid tot het afleggen van proefexamens en met aanvullende rijvaardigheidstrainingen.
Verkeerscontroles kunnen meer ondersteund worden door het gebruik van moderne technische hulpmiddelen zoals digitale camera's (ook voor controle van tussenafstanden) gekoppeld aan een snelle homologatie (ijking),
eenvoudiger procedures voor het testen op alcohol en drugs
en een eerlijke herverdeling van de gelden uit het Verkeersboetefonds waarbij Vlaanderen krijgt wat haar toekomt.
Wie hervalt in dezelfde overtredingen, verdient een strenge aanpak.
Alcoholslots en zwarte dozen die de snelheid meten kunnen daarbij helpen.
Zoals men onder Paars in het bos van regels de bomen niet meer ziet, geldt dit ook voor de verkeersregels en signalisatie.
Een evaluatie en herziening is nodig.
Sluipverkeer moet uit de woonwijken verdwijnen, o.a. via afspraken met de producenten van GPS-toestellen.
De zorg voor de slachtoffers van een ongeval en hun gezinsleden verdient meer aandacht.
Een dynamisch verkeersgeleidingssysteem zoals door de Vlaamse regering wordt uitgebouwd laat toe om in functie van de omstandigheden (slecht weer, ongeval), het moment (piekuren) en plaats (risicozones) tijdelijk en plaatselijk de snelheid te verlagen of een inhaalverbod te voorzien.
Ongevallen en ladingsverlies moeten voorkomen worden door het verscherpen van de voorschriften met betrekking tot ladingszekerheid en door meer controles op overladen en slecht geladen vrachtwagens.
Tegelijkertijd wil CD&V intelligente technologie stimuleren die kop-staart-botsingen voorkomt.
Zorg is geen economisch product.
Het zorgaanbod kan niet alleen bepaald worden door vraag en aanbod.
Het aanbieden van zorg is ook waardegedreven.
In de zorg moet respect voor menswaardigheid boven de ambitie van winstmaximalisatie staan.
Winstmaximalisatie betekent vaak dat de toegankelijkheid en kwaliteit van zorg in gevaar komen.
Als CD&V juichen we dan ook toe dat het hart van de Belgische gezondheidszorg wordt gevormd door de social profit.
Het Belgische zorgmodel staat echter zwaar onder druk door: de toegenomen individualisering, de voortdurende technologische innovatie in de gezondheidszorg, de internationalisering in het zorgaanbod, de toename van welzijnsnoden ….
Deze maatschappelijke evoluties effenen het pad voor een toenemende rol van commercieel initiatief binnen de gezondheids- en welzijnszorg.
CD&V wil de social profit versterken om beter het hoofd te kunnen bieden aan deze uitdagingen.
Voor iedereen gelijke toegankelijkheid, betaalbaarheid, kwaliteit bepalen mee de sterkte van onze gezondheidszorg.
Thans wordt dit verzekerd door erkenning en subsidiëring vanwege de overheid te laten afhangen van de rechtsvorm: de Vereniging zonder Winstoogmerk (VZW).
Deze formeel juridische waarborg wil CD&V versterken.
De VZW-wet moet aangepast worden, zodat de controle op schijn-VZW’s verbetert.
Maar CD&V wil ook dat de social profit via een model van “social governance” maximaal inzet op een zo efficiënt mogelijk beheer.
Samenwerkingsverbanden die leiden tot schaalvergroting, gezamenlijke aankoop en innovatie zijn stappen in de goede richting.
Om betaalbaarheid en hoge kwaliteit maximaal voor alle zorgvormen te garanderen wil CD&V het systeem van accreditering uitbreiden naar de ziekenhuizen en de rust- en verzorgingstehuizen.
Op basis van een kwaliteitsbeoordeling door een onafhankelijke instelling, kan de patiënt nagaan in welk rusthuis/ziekenhuis hij welke prijs/kwaliteit verhouding krijgt en vervolgens zijn keuze maken.
Hoe dan ook dreigt het aanbod de vraag steeds achterna te hollen.
Daarom wil CD&V initiatieven die van de mensen zelf uitgaan versterken door de sociale coöperatieve vennootschap nieuw leven in te blazen.
Mensen leggen hun geld samen waardoor het aanbod vergroot en krijgen in ruil zekerheid op zorg.
Maar CD&V wil ons zorgmodel ook veilig stellen in de Europese context van de patiëntenmobiliteit, het recht van vestiging en vrijheid van dienstverlening van zorgaanbieders en de uitbouw van de interne markt in het algemeen.
Ons uitgangspunt is dat elke lidstaat bevoegd blijft voor beslissingen over de organisatie, het beheer, de verstrekking en de financiering van zijn zorgstelsel.
Het feit dat de gezondheidszorg als dienst gekwalificeerd wordt in de termen van het EU verdrag, mag voor CD&V niet met zich brengen dat de gezondheidszorg - al dan niet grensoverschrijdend - als een louter economisch product beschouwd gaat worden.
Wij beklemtonen het specifieke karakter van de gezondheidszorg en zijn vragende partij om dit op een rechtszekere manier in een Europees wetgevend kader te garanderen.
Dit kader moet de lidstaten de ruimte geven de keuzes te maken die hen toekomen (toegankelijkheid, betaalbaarheid, kwaliteit,...) en daarbij gebruik te maken van instrumenten zoals programmatie, prijsregulering en subsidiëring.
Het is ook binnen dit kader dat wij rechtszekerheid willen scheppen voor de patiëntenmobiliteit.
Gezondheidszorg is een basisrecht voor elke mens.
Er moet dus voldoende aanbod zijn van goede en betaalbare zorg.
Als CD&V willen we deze zorg garanderen, vandaag en in de toekomst.
Voor CD&V blijft de grondslag een verplichte solidaire ziekte- en invaliditeitsverzekering die een voldoende breed zorgpakket dekt voor iedereen ongeacht zijn statuut.
Daarom wil CD&V onder meer een verdere harmonisering van de regeling voor werknemers en van de regeling voor zelfstandigen.
Aanvullende ziekteverzekeringen mogen nooit de basisverzekering vervangen, enkel aanvullen.
Het persoonlijk aandeel van de mensen in de ziektekosten mag voor CD&V niet verder stijgen.
De extra tussenkomst voor mensen met zeer lage inkomsten of extra zware ziektekosten (25% van de bevolking) willen we verbeteren en vereenvoudigen.
Het systeem van de Maximumfactuur (MAF) moet voor mensen wiens inkomen net te hoog ligt maar toch zeer hoge ziektekosten hebben, aangevuld worden met een systeem van tussenkomst in functie van de ziekte die men heeft.
CD&V vindt het principe van het Omnio statuut, waarbij het oude wigw-statuut met een grotere tussenkomst uitgebreid wordt tot alle mensen met een laag inkomen (bruto belastbaar gezinsinkomen van maximum 13.312,80 euro) goed,
maar de uitwerking voor wat betreft de berekening, de controle en de sanctionering stelt technische problemen en moet herzien worden.
CD&V wil ook onderzoeken op welke wijze het systeem van de derdebetalersregeling breder kan worden toegepast.
Vooral de betaling van en de administratieve last voor de zorgverstrekker verdienen hierbij de nodige aandacht.
In de ziekenhuizen wil CD&V een verbod op ereloonsupplementen in twee- of meerpersoonskamers.
De verschillende terugbetaling van materialen zoals implantaten moet bijgestuurd worden via een controle op de prijszetting en een sociale correctie voor zeer dure uitgaven.
CD&V wil blijvende aandacht voor chronisch zieken.
Naast een versterking van het zorgforfait (253 euro per jaar voor extra kosten) willen we ook een gedeeltelijke tussenkomst voor dringend ziekenvervoer.
Via een stappenplan wil CD&V de inkomens van mensen met een invaliditeitsuitkering verbeteren.
Onder meer door een koppeling aan de welvaart,
de verhoging van de minimumuitkeringen en van het toegelaten inkomen van personen ten laste in gezinnen met een invalide gezinshoofd,
de invoering van een vakantiegeld
en de toekenning van het statuut van gezinshoofd in gezinnen met twee invaliden.
CD&V wil ook arbeidsongeschikten die hiervoor in aanmerking komen via opleiding en begeleiding maximaal activeren.
Geneesmiddelen vormen een van de belangrijkste uitgavenposten.
Daarom wil CD&V verder werk maken van een transparant en wetenschappelijk onderbouwd beleid.
Er is nood aan een behoefteplan dat de beste keuzes aangeeft en er moet meer vraaggericht worden gewerkt.
Daarom willen wij instellingen zoals het Federaal Agentschap voor geneesmiddelen en gezondheidsproducten verder versterken.
CD&V is tevens voorstander van een met de farmaceutische sector onderhandeld kader.
In langdurige overeenkomsten moeten afspraken gemaakt kunnen worden over de evolutie van de kostprijs van geneesmiddelen
en het hanteren van openbare aanbestedingsprocedures.
Dit rekening houdend met de tewerkstelling binnen de sector en de investeringen van de sector in het kader van innovatie.
De strijd tegen overconsumptie van geneesmiddelen moet verder gezet worden.
CD&V verzet zich tegen de evolutie dat voor elk probleem een pilletje bestaat.
De arts is voor ons de eerste sleutelfiguur.
CD&V wil een verantwoord voorschrijfgedrag met gepaste aandacht voor generische alternatieven aanmoedigen.
Artsen dienen daartoe te beschikken over de allerbeste en meest objectieve geneesmiddeleninformatie.
Om artsen hierin te ondersteunen, dient zowel tijdens de opleiding tot arts als in de nascholing, hieraan voldoende aandacht te worden besteed.
Tweede sleutelfiguur is de apotheker.
In aanvulling op de herwaardering van zijn rol als farmaceutische zorgverstrekker willen wij een versterking van zijn rol bij het afleveren van goedkope geneesmiddelen door onder meer het voorschrijven op stofnaam te stimuleren.
Via e-health en vereenvoudiging van procedures moet ook de administratie omlaag.
Ook de patiënt speelt een belangrijke rol in de beheersbaarheid van de kosten voor gezondheidszorg.
Steeds meer problemen worden gemedicaliseerd: een pilletje innemen is gemakkelijker dan onze levensstijl (voeding, beweging) ingrijpend te veranderen.
Mensen dienen zichzelf de tijd te geven om naar de signalen van hun lichaam te luisteren en om op een doordachte en gedoseerde manier de hulpmiddelen (bijv. geneesmiddelen, technische onderzoeken) te gebruiken.
CD&V wil ook een herijking van de nomenclatuur.
Deze herijking moet leiden tot een kleinere spanning tussen het inkomen van artsen onderling.
Artsen met een specialiteit die weinig technische prestaties behoeft, zoals o.m. pediaters, geriaters, … worden nu in hun inkomen gediscrimineerd ten opzichte van artsen die veel technische prestaties (kunnen) voorschrijven.
CD&V wil goed beheerde, correct en objectief gefinancierde ziekenhuizen.
Dit vermijdt ook dat extra kosten op de patiënt worden afgewenteld.
Een planning van het ziekenhuisaanbod met een voldoende provinciale en regionale spreiding moet een voldoende basiszorg garanderen.
Het huidig systeem van ziekenhuisfinanciering moet bijgestuurd worden zodat er geen onderfinanciering is, goed beheer beloond wordt en kwaliteit van de zorg meespeelt.
Specifieke universitaire functies moeten een aparte financiering krijgen.
Exploitatievoorwaarden worden bij voorkeur maximaal geharmoniseerd, ook voor openbare ziekenhuizen.
Verzorging van buitenlandse patiënten kan, maar mag niet leiden tot wachtlijsten voor de Belgische patiënten en moet correct verrekend worden aan deze buitenlandse patiënten.
Ook voor de rusthuizen wil CD&V een correcte financiering in combinatie met een correcte prijszetting voor de gebruikers.
De facturen moeten transparant met gelijke en duidelijke rubrieken voor de verschillende kosten.
Als een partner naar het rusthuis moet, moet de thuisblijvende partner over voldoende inkomsten kunnen blijven beschikken.
Om de totale groei van de gezondheidsuitgaven voor de overheid te beheersen, is CD&V voorstander van een groeinorm voor de uitgaven voor gezondheidszorgen.
We kiezen voor een groeinorm gestoeld op de gemiddelde trendmatige groei van uitgaven voor gezondheidszorg van de laatste 15 jaar (3,50%).
Het behalen van deze groeinorm vereist dat de doelmatigheid van de ingezette middelen en het inzicht in de kostenstructuur verbetert.
Dit ondermeer door een zuiverder onderscheid te maken tussen behandelingen gericht op genezen/'cure' (bijv.<U+F020>acute geneeskunde met revalidatiemogelijkheden) en verzorgen/'care' (bijv.<U+F020>chronische zorg voor onomkeerbare aandoeningen), met een aangepast beleid inzake het voorschrijven van geneesmiddelen en technische tussenkomsten.
We willen verder werken aan een systeem van prijszetting in functie van het ziektebeeld.
Voor CD&V moet de patiënt samen met zijn naaste omgeving centraal staan.
Daarom willen wij een systeem opbouwen van naadloze zorg (seamless care) waarbij de verschillende zorgniveaus (thuis, bij de dokter, in het ziekenhuis…) via zorgtrajecten goed op elkaar aansluiten.
Dit start met een goede uitbouw van de eerstelijnszorg.
Dit vereist een duidelijk juridisch kader via een basiswet op gezondheidsvoorzieningen en een sluitend informatie- en communicatienetwerk tussen zorgverstrekkers.
De huisarts is voor ons de centrale spil en moet niet enkel gewaardeerd worden als een loutere behandelaar van ziektes, maar ook als iemand die zijn patiënt doorheen het volledige zorgtraject begeleidt.
Dit wil ook zeggen dat we moeten investeren in dit beroep.
Groepspraktijken en huisartsenposten voor dringende geneeskunde moeten hun plaats krijgen.
We moeten investeren in huisartsennetwerken en administratieve ondersteuning van duo- en groepspraktijken.
Het gebruik van het Globaal Medisch Dossier waarin elke zorgverlener voor zijn deel aanvult en beheert is essentieel.
Verdere uitbouw van thuisverpleging sluit hierbij aan.
Tweede- en derdelijnszorg zoals ziekenhuizen en rusthuizen moeten zich mee inschakelen in thuiszorg en nazorg.
Voor ouderen willen wij aansluitend op de extra ondersteuning van thuiszorg (zie infra), overgangen van de ene zorgvorm naar de andere bijv. via proefverblijf, uitbreiding kortverblijf of een verwenweekend in rusthuizen, gemakkelijker maken.
Rust- en verzorgingstehuizen (RVT) moeten kunnen evolueren tot open leef-, woon- en zorgcentra.
In combinatie met steun aan andere aangepaste woonvormen moet dit leiden tot een ruime diversiteit aan woongelegenheden op maat voor ouderen.
We pleiten voor een inhaalbeweging inzake de omzetting van rustoordbedden naar RVT-bedden.
Een herorganisatie van de dringende geneeskundige hulpverlening vormt een belangrijk onderdeel van naadloze zorg.
CD&V wil een integraal model waarbij meldkamers die noodoproepen ontvangen, huisartsenposten, interventieteams en spoedgevallendiensten beter op elkaar aansluiten en gepast kunnen doorverwijzen.
Globaal willen we dat alle gezondheidszorgberoepen gepast worden gewaardeerd.
Via scholing,
via carrièremogelijkheden,
via overleg met het beleid,
via een globaal plan dat duidelijk aangeeft wie welke plaats heeft in de gezondheidszorg.
Het systeem van numerus clausus blijft nuttig om tekorten en overschotten bij te sturen, maar moeten we herzien in het kader van het Europese vrije verkeer van medische beroepen en moeten we voortdurend toetsen op zijn efficiëntie.
Dit systeem kan enkel worden toegepast in de vorm van ingangsexamens, niet tijdens de opleiding noch na afstuderen via contingentering.
Zorgberoepen zoals verpleging mogen niet verder uitgroeien tot knelpuntberoepen.
Dit start met voldoende aandacht in het onderwijs en bij studiekeuze.
Brugcursussen, onder meer via levenslang leren moeten de overstap vergemakkelijken, ook voor herintreders in de arbeidsmarkt.
Goede loon- en arbeidsvoorwaarden blijven essentieel.
Inzet van overgekwalificeerd personeel moet maximaal vermeden worden.
Een aangepast loopbaanbeleid moet ook oudere werknemers en hun ervaring zolang mogelijk aan boord houden, onder meer door specifieke senior functies.
De Orde van Geneesheren wordt omgevormd tot een orde van artsen, waar het tuchtrecht kwaliteitsbewaking beoogt en een openbaar en tegensprekelijk karakter krijgt.
Kwaliteit start met een goed uitgebouwde E-health voor het beheer en de uitwisseling van informatie over de gezondheid van de patiënt,
mits de privacy en het medisch geheim voldoende worden gerespecteerd.
De verdere uitbouw dient te gebeuren in overeenstemming met de bestaande afspraken tussen de federale overheid en de regio's.
Investeren in kwaliteit betekent ook investeren in preventie.
Vlaanderen geeft het goede voorbeeld door dit te doen in overleg met alle bevoegde ministers (sport, onderwijs, …).
Federaal moet zich hierbij aansluiten.
En ook hier wil CD&V de rol van de huisarts versterken.
Investeren in patiëntveiligheid is een belangrijk aandachtspunt.
Maar ook het versterken van de weerbaarheid van de patiënt zelf.
Een evaluatie van de wet op de patiëntenrechten is nodig.
Een betere en meer onafhankelijke klachtenbehandeling, een schuldloze verzekering voor medische schade en een verantwoorde regeling voor de juridische en medische aansprakelijkheid van dokters en verplegend personeel zijn stappen in de goede richting.
Kwaliteit is ook investeren in innovatie in de gezondheidszorg.
Dit is niet alleen in ons eigen voordeel, maar kan ook onze economie versterken door dit uit te bouwen tot een nieuwe exportpijler.
De vooruitgang van de wetenschap en de geneeskunde zijn een zegen voor de mensheid.
Maar iedere medaille heeft een keerzijde.
Niet alles wat mogelijk is, is wenselijk.
CD&V is voorstander van een open en eerlijk ethisch debat, waarin door alle betrokkenen de grenzen van de mogelijkheden kunnen worden afgetast en waarin de waardigheid van het menselijk leven altijd voorop staat.
De samenleving heeft behoefte aan wetten en verdragen die de krijtlijnen trekken waarbinnen de wetenschap functioneert.
De unieke en onaantastbare waarde van elke mens is een vanzelfsprekend christen-democratisch uitgangspunt.
Geen enkel mens mag worden herleid worden tot een louter middel in functie van een ander doel.
Die gedachte vinden we ook terug in het “Verdrag van de rechten van de mens en de biogeneeskunde” tot stand gekomen in de Raad van Europa.
Doel van het verdrag is mensen te beschermen bij de toepassing van nieuwe technologieën op het terrein van de biologie en de geneeskunde en ongewenste toepassing van die technieken tegen te gaan.
Het bevat essentiële basisregels over onder meer de bescherming van proefpersonen, het gebruik van embryo’s voor wetenschappelijk onderzoek, het verbod op orgaanhandel en de reglementering op het gebruik van cellen en weefsels.
De Belgische federale regering heeft dit Verdrag niet willen ondertekenen of ratificeren in tegenstelling tot Denemarken, Frankrijk, Italië, Spanje, Nederland, Noorwegen en Zweden.
CD&V vindt dat het aanvaarden en toepassen van deze Europese consensus een belangrijke waarborg biedt voor een ethisch verantwoorde bio-geneeskunde in ons land.
CD&V steunt ook de pogingen van de Wereldgezondheidsorganisatie om de ontwikkeling van een internationale ethische code te promoten over de toepassing van het onderzoek van het menselijk genoom.
Iedereen verdient respect en iedereen heeft recht op een menswaardig leven.
Uit onderzoek blijkt dat 14,8% van de Belgische bevolking behoort tot de groep met een verhoogd armoederisico.
23 % van alle gepensioneerden moet het stellen met een pensioeninkomen dat onder de armoedegrens ligt.
Ook vrouwen, alleenstaanden, gezinnen met kinderen en allochtonen zijn kwetsbaar.
Armoede is meer dan alleen een gebrek aan geld.
Het gaat ook om onderwijs, huisvesting, arbeid, Justitie, gezondheidszorg en sociaal leven.
Armoede vraagt een integrale en horizontale aanpak over alle domeinen en overheden heen.
Zo moet het Federale beleid het Vlaamse versterken.
Betrokkenheid en engagement zijn al even essentieel: de attente en sociaalvoelende buur, leraar, werkgever, huiseigenaar of welzijnswerker kunnen een wereld van verschil maken.
Binnen het Europese kader stippelt Vlaanderen haar eigen regionaal armoedebeleid uit, gebaseerd op participatie, preventie en inclusief beleid.
Dit gebeurt samen met vertegenwoordigers van mensen in armoede.
Daarbij baseert de Vlaamse overheid zich op de realisatie van de sociale grondrechten zoals geformuleerd in art. 23 van de grondwet.
Zoals opgenomen in het Vlaamse regeerakkoord moet er ook Federaal een nationaal actieplan komen waarbij elk beleidsdomein aandacht heeft voor armoedebestrijding en risicoverlaging.
CD&V wil dat dit gebaseerd is op een algemeen inclusief beleid met aandacht voor specifieke doelgroepen.
CD&V wil de solidariteit in de sociale zekerheid opnieuw versterken door welvaartsvaste sociale uitkeringen, zoals kinderbijslagen en pensioenen.
Deze uitkeringen moeten automatisch mee stijgen met de gemiddelde lonen.
Het leefloon moet een menswaardige bestaanszekere uitkering worden waarbij we evolueren naar de Europese armoededrempel.
Er moet een groeipad zijn voor een verhoogde federale tussenkomst in de kosten van het leefloon voor alle OCMW’s.
Overdreven schulden drijven mensen in de armoede of houden ze erin.
CD&V wil onder meer het nut van de “positieve gegevensbank” die kredietaanvragen en hypothecaire schulden bevat, verbeteren door de opname van andere schulden (zoals huurschulden).
CD&V wil ook het gebrek aan sociale rechtvaardigheid aanpakken, door de aansprakelijkheid van kredietgevers te verhogen als blijkt dat die na raadpleging van de positieve gegevensbank op onverantwoorde manier krediet verstrekken.
Bovendien willen we dat bij de minnelijke invordering van schulden de schuldenaars dezelfde rechtsbescherming genieten, ongeacht het statuut van diegenen die de schulden int.
Diensten, voorzieningen en toelagen moeten toegankelijker worden voor mensen met een laag inkomen.
Vaak kunnen zij bepaalde kosten niet voorschieten of genieten zij niet van een belastingvermindering omdat ze geen belasting betalen.
Daarom wil CD&V dat de fiscale aftrek voor kinderopvang en dienstenchecques onmiddellijk verrekend wordt in de prijs.
Studietoelagen moeten automatisch toegekend worden voor wie een leefloon geniet.
Gezondheidszorgen moeten onder meer via een gratis vaccinatiebeleid voor kinderen nog beter gegarandeerd worden.
Het aanbod van sociale huurwoningen dient te worden uitgebreid en dit tegen een betaalbare prijs.
Een uniforme sociale huurreglementering voor alle sociale woningen, wie ze ook verhuurt, kan hiertoe bijdragen.
De extra tussenkomst in de gezondheidskosten moet versterkt worden.
Het systeem van de Maximumfactuur in functie van het inkomen moet aangevuld worden met een systeem in functie van de ernst van de ziekte.
Tevens wil CD&V de uitbreiding van het systeem van derdebetaler onderzoeken.
Wie vrijwillig dit systeem toepast, moet meer bekendheid krijgen.
Wij zijn ook voorstander van het oprichten van medibanken in samenwerking met de armoedeverenigingen.
De geslaagde curatieve Vlaamse aanpak van de energiearmoede (met een verhoging van de gewaarborgde elektriciteitslevering tot 10 ampère, een verbod op het aanrekenen van dropkosten, het kosteloos ter beschikking stellen van budgetmeters voor niet beschermde wanbetalers en een beperking van de mogelijkheden tot afsluiting van gas en elektriciteit) moet worden voorafgegaan door een versterkte preventieve federale aanpak.
Sociale tarieven moeten via de Kruispuntbank automatisch worden toegekend bij het afsluiten van een contract met de leverancier en moeten steeds lager zijn dan de commerciële tarieven.
Toch blijft bespaarde stroom of brandstof goedkoper dan stroom of brandstof aan sociaal tarief.
Ook gezinnen die leven in bestaansonzekerheid moeten worden ondersteund, zodat ook zij werk en gebruik kunnen maken van energiebesparend gedrag en energiebesparende ingrepen en toestellen.
En daarom moeten ook verhuurders van woningen aan mensen in armoede bij voorrang in dergelijke huizen milieuvriendelijke en energiezuinige investeringen uitvoeren.
Thuiszorg vormt voor CD&V het vertrekpunt van de naadloze zorg.
Mensen moeten zo lang mogelijk in hun thuisomgeving kunnen worden verzorgd.
Dit betekent dat de overheid inspanningen moet doen zowel voor de omkadering door de huisarts, de thuiszorgdiensten, de gezinsleden, de vrijwilligers als voor de betaalbaarheid.
De kostprijs voor de patiënt mag bij thuiszorg nooit hoger zijn dan bij opname in een ziekenhuis of rusthuis.
Een zorgenplan moet bepalen welke hulp door wie wanneer nodig is en wat de te verwachten evolutie is.
Ziekte kent tijd noch uur.
Daarom moeten thuiszorgdiensten flexibeler kunnen ingezet worden 's avonds en in het weekend.
Dit vereist ook een verdere uitbouw van tijdelijke opvangmogelijkheden zoals centra voor kortverblijf, dag- en nachtopvang en diensten voor oppashulp.
Dankzij het Globaal Medisch Dossier is een continue opvolging mogelijk, ook bij plotse dringende behandelingen.
CD&V wil vooral ook de mensen die zorgtaken opnemen voor zorgbehoevende familieleden, de mantelzorger, herwaarderen.
Naast vorming en begeleiding willen we ook het statuut verbeteren.
We verlengen het palliatief verlof met één maand (tot 3 maanden).
Bij het verlof voor medische bijstand willen we het behoud van de band met de arbeidsmarkt stimuleren door een extra bonus van 1 maand verlof als men minstens 5 van de 12 maanden deeltijds opneemt.
Mantelzorgers moeten ongeacht hun statuut (werkende, werkzoekende of inactieve) in de periode van zorg pensioenrechten opbouwen die minstens volledig gelijkgesteld zijn aan periodes van werk.
Vormen van zorgwonen moeten gestimuleerd worden.
Ook hier past CD&V de levensloop toe: het leven van mensen evolueert, hun woonnoden ook.
CD&V is daarom voorstander van het principe van 'levenslang wonen': we steunen mensen om hun woning zo te bouwen of te verbouwen dat men er ook op oudere leeftijd zo lang mogelijk kan blijven wonen.
Concreet willen wij een financiële tussenkomst voor professioneel woningadvies bij bouw of verbouwing van een woning.
Jongeren helpen ouderen, ouderen helpen jongeren.
CD&V wil deze solidariteit tussen generaties versterken door het stimuleren van kangoeroewonen.
Dit kan een oplossing zijn voor het zelfstandig inwonen van bejaarde ouders of personen met een handicap.
Daarom wil CD&V dat het Kadastraal Inkomen niet stijgt – gedurende 10 jaar – bij de ombouw van een huis tot een kangoeroewoning.
Ook de ombouw van rusthuizen tot vooruitstrevende woon- en zorgcentra sluit hierop aan.
Vrijwilligers die zich engageren in de zorg zijn onmisbaar.
Naast een algemene verbetering van het statuut (onder meer via optrekken van het onkostenplafond), wil CD&V bijkomende inspanningen voor opleiding van zorgvrijwilligers.
Opgedane ervaring moet in aanmerking kunnen komen als een Elders Verworven Competentie en aldus ook als een meerwaarde erkend worden op de arbeidsmarkt.
Elke vorm van verslaving is schadelijk.
CD&V wil een beleid dat duidelijk nee zegt tegen illegale drugs,
en dat ontradend is voor legale drugs als alcohol en tabak.
Het Federale Paarse drugsbeleid is gesteund op de overtuiging dat mensen zelf wel bepalen hoe met verslavende middelen om te gaan.
Wie dit niet (aan) kan heeft pech.
Aan de gevolgen voor de familie en de samenleving wordt blijkbaar niet gedacht.
CD&V kiest voor menswaardigheid als uitgangspunt.
Verslaving is geen recht, maar een onrecht.
Daarom moet de overheid duidelijke signalen geven: verslavende middelen zijn schadelijk, dus blijf er af.
En wie toch verslaafd geraakt, moet hulp krijgen.
Bij crimineel gedrag moet Justitie optreden.
De overheid moet de juiste signalen geven.
Het gedoogbeleid voor meerderjarige cannabisgebruikers gaf het foute signaal dat cannabis ongevaarlijk is.
Met een forse stijging van het cannabisgebruik bij minderjarigen tot gevolg!
Hetzelfde geldt voor de gratis heroïneverstrekking in Luik.
Het is niet alleen wettelijk verboden, het is bovendien in strijd met eerdere beleidsnota’s van diezelfde regering.
Preventie moet zich richten op alle verslavende middelen, legaal en illegaal.
Vaak vormen zij een vluchtweg voor meer kunstmatig plezier of omdat men het allemaal niet meer aan kan.
Daarom is het vroeg aanleren van sociale vaardigheden of “life skills” zeer belangrijk om de mensen weerbaarder te maken.
Het vijfjarenplan van de Vlaamse regering toont ons de weg.
Loopt het toch mis, moet men dit vooral bij kinderen zo vroeg mogelijk kunnen vaststellen: thuis, op school, via de huisdokter.
Een bijzondere aandachtscampagne voor de gevaren van cannabis is nodig omwille van het softe, ongevaarlijke imago.
In navolging van de tabaksacties moet de drempel voor andere (legale) verslavende producten omhoog.
Stelt zich toch een verslavingsprobleem, dan heeft elke verslaafde recht op een opvangplaats en een aangepaste behandeling.
Dat vergt voldoende capaciteit in de gespecialiseerde drughulpverlening èn een aangepast drugbeleid in andere zorginstellingen, zoals centra voor geestelijke gezondheidszorg, psychiatrische afdelingen van ziekenhuizen, O.C.M.W.’s, centra voor algemeen welzijnswerk, initiatieven voor bijzondere jeugdzorg.
Ook in die instellingen moet behandeling worden gefinancierd door het RIZIV.
Een goede regionale spreiding en een uniform registratiesysteem versterken een goed beleid.
Een behandeling is overigens meer dan louter ontwenning, ook sociale begeleiding is belangrijk.
Daarbij moet ook de nodige aandacht uitgaan naar het gezin van de verslaafde.
Zij zijn even goed slachtoffer, psychologisch, sociaal en financieel.
Ook de werkgever en de school kunnen hierbij eventueel worden betrokken.
Er is dringend nood aan een evaluatie van het substitutiebeleid waarbij drugsverslaafden vervangmedicatie krijgen.
Vooral de methadonverstrekking blijft problematisch: de registratie is traag en gebrekkig, gebruikers shoppen bij verschillende dokters, er is bijgebruik met cocaïne en er zijn grote regionale verschillen bij de erkenning van artsen en centra (veel meer in Wallonië).
Daarom wil CD&V een on-line registratiesysteem
en een striktere omschrijving van de deelname- en registratievoorwaarden.
Er moet werk gemaakt worden van een sterk behandelingsbeleid in de gevangenissen.
Ongeveer 30% van de gedetineerden gebruikt drugs, 10% begon in de gevangenis.
Naast preventie- en zorgprojecten, moet Justitie strenger optreden.
De effectieve duur van de straf moet mee bepaald worden door de bereidheid om zich te laten behandelen.
Wie deelneemt aan een ontwenningsprogramma komt minder vaak terug in de criminaliteit.
Justitie moet bijdragen tot de globale ontradingsstrategie tegenover verslavende producten.
De Federale Paarse drugwet, die het gedoogbeleid inzake cannabis wettelijk wilde verankeren is vernietigd door het Arbitragehof.
Een circulaire blijft dus de basis van het opsporings- en vervolgingsbeleid van het Openbaar Ministerie.
Prioriteit moet daarbij gaan naar de strijd tegen productie en verkoop.
Elke vorm van strafbaar bezit moet minstens geregistreerd worden in een (vereenvoudigd) pv.
Problematische druggebruikers kunnen voor de keuze worden gesteld om zich te laten behandelen als alternatief voor vervolging.
De parketten hebben nood aan meer mankracht om dit laatste op grotere schaal mogelijk te maken.
Voor een succesvol verslavingsbeleid is nood aan een integrale en gecoördineerde aanpak.
Een algemene kaderwet, de oprichting van de federale Algemene cel drugsbeleid en een betere afstemming op het Vlaamse beleid zou al veel doen.
Dit moet gekoppeld worden aan een duidelijk meerjarenprogramma met concrete doelstellingen en structurele financiering.
Volgens de Wereldgezondheidsorganisatie kampt één op vier mensen in zijn leven met ernstige psychische problemen.
Ieder van ons heeft er mee te maken: persoonlijk, als partner, ouder, kind, broer, zus of vriend,….
Daarom wil CD&V het taboe en de stigmatisering van psychiatrische problemen doorbreken.
Het negatieve stigma ten opzichte van mensen met geestelijke gezondheidszorgproblemen moet bestreden worden door de strijd aan te binden tegen uitsluitingsmechanismen op het vlak van werk en arbeidszorg, op het vlak van onderwijs en vorming, op het vlak van huisvesting, vrije tijd, sport en cultuur.
Geestelijke gezondheid bevorderen is bijdragen tot het psychisch evenwicht van mensen en het draaglijk maken van psychische stoornissen voor patiënten en hun leefomgeving.
Bedoeling is dat zij optimaal kunnen functioneren in de samenleving, rekening houdend met de mogelijkheden en beperkingen van henzelf én van hun omgeving.
Dit impliceert een versterking van de ambulante zorg, vanuit de filosofie: ambulant als het kan, residentieel als het moet, én kort als het kan, lang als het moet.
Een flexibele overgang tussen beide hulpverleningsvormen is noodzakelijk.
De ontwikkeling van ziekenhuisoverschrijdende zorgprogramma’s, in het bijzonder de trajectbenadering, moet breed ingezet en toegepast worden.
CD&V kiest ervoor om de voorzieningen de mogelijkheid te geven om mensen en middelen flexibel in te zetten voor nieuwe zorgvragen.
Hierdoor zullen nieuwe en meer aangepaste zorginhouden en zorgvormen mogelijk worden o.a. mobiele crisisteams voor kinderen.
De rol van de patiënt en zijn familie wordt versterkt.
We besteden niet alleen aandacht aan de betrokkene, maar ook aan diens omgeving.
Dankzij een verstaanbare en eenvoudige communicatie worden drempels verlaagd.
In de geestelijke gezondheidszorg verruimt de beleidsvisie zich tot gemeenschapsgerichte zorg.
Cliënten worden niet alleen behandeld voor hun aandoening, maar ook geholpen en begeleid in hun maatschappelijke (her)integratie en rehabilitatie.
Het in stand houden van maatschappelijke verbanden en het herstellen van de sociale verbondenheid zijn in de geestelijke gezondheidszorg minstens zo belangrijk als de medische behandeling van de psychische aandoening.
De zorgvraag van de patiënt is het uitgangspunt in de geestelijke gezondheidszorg.
De patiënt is veel meer dan een stoornis of pathologie.
Hij of zij is in de eerste plaats een persoon met mogelijkheden en beperkingen, binnen een bepaalde sociale context.
Op het niveau van de zorgorganisatie vormen daarom niet de psychiatrische stoornissen, maar wel de doelgroepen het vertrekpunt.
CD&V heeft bijzondere aandacht voor de doelgroep van ouderen (met bijzondere aandacht voor de problematiek van dementie) en kinderen met een psychische problematiek.
Ook mensen met kanker verdienen speciale aandacht voor hun psychosociale moeilijkheden.
De door de Staten-Generaal voor de verkeersslachtoffers geformuleerde beleidsaanbevelingen voor een betere opvang van verkeersslachtoffers en hun nabestaanden vereisen ook op Federaal vlak navolging.
Gelet op de specificiteit van de forensische gezondheidszorgproblematiek en van de justitiële context is het belangrijk om een gedifferentieerd aanbod van geestelijke gezondheidszorg voor deze doelgroep te waarborgen.
Dit kan zowel in de ambulante sector (centra geestelijke gezondheidszorg, poliklinische settings) als in de residentiële sector (psychiatrisch ziekenhuis, psychiatrisch verzorgingstehuis, beschut wonen, een nieuw te realiseren categoraal ziekenhuis, of binnen de structuren van het gevangeniswezen).
Wanneer definitieve genezing niet meer mogelijk is, of wanneer er een wanverhouding ontstaat tussen de inspanningen om het leven in stand te houden enerzijds en de aanvaardbare kwaliteit anderzijds, kiest CD&V niet voor therapeutische hardnekkigheid maar wenst terug te vallen op een ethisch verantwoorde en deskundige medisch-verpleegkundige begeleiding van het levenseinde.
In dit kader dient prioriteit te worden gegeven aan de uitbouw van de palliatieve zorg; zowel in de ziekenhuizen, de rusthuizen als in de thuiszorg.
Naast de toekenning van de noodzakelijke middelen moet de palliatieve zorg ook op het supportieve vlak worden uitgebouwd.
Dit betekent onder meer de vrijmaking van extra middelen vanuit het RIZIV voor de uitbouw van psychosociale equipes.
Mensen die als pleegouder een kind in hun gezin opnemen willen we meer inspraak geven in hun relatie met het pleegkind en de ouders.
Zij moeten ook in samenspraak met het pleegkind kunnen mee beslissen over dagelijkse zaken.
Voor beslissingen over meer fundamentele zaken zoals keuze van de school, godsdienst, taal van de opvoeding of zaken die behoren tot het ouderlijk gezag is een schriftelijke overeenkomst met ouders of toestemming van de jeugdrechter nodig.
Inspraak is ook nodig als het belang van het kind in gevaar is, zoals wanneer een kind zou worden weggehaald uit het pleeggezin zonder gegronde reden.
De ouders behouden natuurlijk het recht op contact met hun kind.
Het uiteindelijke doel van de pleegzorg blijft immers de heropname van het kind in zijn eigen gezin.
Een gezond milieu en klimaat draagt bij tot het welbevinden van de mensen, maar vraagt ook keuzes.
Keuzes op wereldvlak maar ook door elke mens.
Keuzes die vaak door het financiële plaatje worden bepaald: een goedkopere maar energieverslindende wasmachine versus een energiezuinige; een betaalbare maar vervuilende tweedehandswagen versus een dure groene nieuwe wagen, dakisolatie of een nieuwe keuken,….?
Toch willen veel mensen hun steentje bijdragen, niet omdat ze ertoe gedwongen worden maar omdat ze overtuigd zijn dat het nodig is: voor zichzelf, voor hun kinderen en kleinkinderen, voor de samenleving, voor onze planeet.
Daarom gelooft CD&V niet in een aanpak die alleen gesteund is op regelen, straffen en verbieden.
Daarom kiest CD&V resoluut voor verstandig vergroenen, haalbaar en betaalbaar.
Dit door positieve keuzes te versterken en mensen die kiezen voor groene investeringen te belonen.
Niet alleen de stok maar ook de wortel.
Dit begint voor CD&V met een positieve aanpak van de bestaande groene drempels:
Mensen willen wel, maar vinden de informatie vaak niet.
Daarom pleit CD&V voor de uitbreiding van kosteloze energie- en milieuscans voor woningen, bedrijven enz.
Zo weten mensen welke milieu- en klimaatvriendelijke investeringen ze kunnen doen, wat dit kost en wat dit voor hen en het milieu opbrengt.
In overleg met de leveranciers kan onderzocht worden of de offertes de groene alternatieven voor bepaalde producten kunnen vermelden.
Ook de gemeenten kunnen hun rol spelen, bijvoorbeeld door groene loketten voor deskundig eerstelijns-advies bij bouwen, verbouwen, mobiliteit e.a...
De middelen van de overheid zijn beperkt, dus kiezen wij voor zinvolle investeringen voor de mensen én de samenleving.
Daarom pleit CD&V voor een mix van maatregelen die rekening houdt met de financieringsmogelijkheden van de mensen.
Zoals steun via groene premies en fiscale voordelen door belastingverminderingen.
Voor wie het (volledige) bedrag niet op voorhand op tafel kan leggen of geen belastingen betaalt, kunnen een belastingkrediet of leningen waarvan de overheid de interestlast en beheerskost (deels) financiert of die terugbetaalbaar zijn met het latere fiscale voordeel of de uitgespaarde kosten een oplossing bieden.
Of kan in overleg met de leveranciers van milieuvriendelijke producten en diensten een derdebetalers systeem onderzocht worden: de leverancier schiet een deel voor, dat hij nadien van de overheid terugvordert.
Opdat mensen de stap zetten, is financiële steun een belangrijke hefboom, maar is de administratieve rompslomp al even vaak de belangrijkste slagboom.
Mensen mogen niet afhaken omdat ze twijfelen over hun recht op het voordeel en het tijdstip waarop ze dit krijgen.
Daarom wil CD&V dat de mensen hun voordelen zo veel mogelijk automatisch krijgen.
Zo zouden de milieu- en energiescans en de offertes van leveranciers een luik over de financiële steun kunnen vermelden.
In overleg met de sectoren kan worden onderzocht of zij de voordelen voor hun klanten rechtstreeks kunnen aanvragen.
Tegelijk dient voor een onderlinge afstemming gezorgd te worden tussen de federale fiscale maatregelen en de steun van gewest, provincie, netbeheerder en gemeente.
De goedkoopste en klimaatvriendelijkste energie is die energie die men niet of zo efficiënt mogelijk verbruikt.
In 2005 verbruikten onze Belgische gezinnen ongeveer 1/3 van de totale finale elektriciteitsvraag, goed voor zo’n 10 miljoen ton CO2 tengevolge van de elektriciteitsproductie: het overgrote deel ervan voor de werking van grote huishoudelijke toestellen en kleinere elektronische toestellen zoals computers.
CD&V wil dan ook het energieverbruik van onze gezinnen zien dalen, dit is niet alleen goed voor het milieu, ook onze portemonnee zal er wel bij varen.
Elk gezin dat oog heeft voor energiebesparing en duurzaamheid verdient een extra steuntje in de rug.
Daarom wil CD&V een duurzaamheidsbonus voor energievriendelijke aankopen door gezinnen.
Op dit moment wordt er reeds een belastingvermindering (40% van de aankoopprijs met een maximum van 2.600 euro) toegekend voor de installatie van zonnepanelen, zonneboiler, vervanging oude stookketels, geothermische energie-opwekking, dubbele beglazing, isolatie daken, thermostatische kranen en energie-audit.
We trekken deze korf verder open naar de meest energie-efficiënte koelkasten (A++), diepvriezers (A++), wasmachines (A+), droogkasten (A), afwasmachines (A).
Dankzij de duurzaamheidsbonus kan 10% van de aankoopprijs van deze producten integraal afgetrokken worden van de verschuldigde belasting.
Voor lagere inkomens voorzien we een premie.
Mensen willen mobiel zijn.
Bedrijven hebben transport nodig.
België is een belangrijk door-rijland.
Mobiliteit heeft echter een zware milieuprijs.
Vooral wat CO2 uitstoot betreft.
Daarom moet maximaal ingezet worden op de vergroening van ons wagenpark.
Wie een nieuwe wagen koopt, moet beloond worden als hij kiest voor een groene wagen.
Onder meer door de bestaande belastingvermindering aan te vullen met een extra aankooppremie voor privé-wagens met een hoge eco-score (lage uitstoot van CO2, fijn stof en roet).
Pijnpunt zijn de oudere wagens.
De gemiddelde leeftijd van een wagen is 7 jaar.
De wagens ouder dan 10 jaar, meer dan 20% van het wagenpark, zijn verantwoordelijk voor het grootste deel van de uitstoot van CO2, fijn stof en verzurende emissies, oplopend tot 80%.
Daarom wil CD&V voorrang geven aan een versnelde verwijdering van de meest vervuilende wagens.
Concreet wil CD&V in overleg met alle overheden en de autosector in 2010 een grote speciale inruilactie organiseren voor alle wagens waarop de euro 2 norm of minder van toepassing is (1996): 1 vervuilende wagen = 1 groene wagen.
Het STOP principe indachtig wil CD&V de fiscale aftrek voor fietsen naar het werk verdubbelen van 15 naar 30 eurocent.
Er bestaan verschillende soorten belastingen op voertuigen die te maken hebben met autorijden en verbruik: Belasting op inverkeersstelling, wegentaks, BTW en accijnzen op brandstoffen… CD&V wil niet dat de belasting voor de mensen globaal stijgt.
Wel willen wij dankzij een samenwerkingsakkoord tussen de federale overheid en de deelstaten een vergroening realiseren door interne verschuivingen binnen deze belastingen in functie van verbruik (brandstof, kilometers) en uitstoot (CO2, stofdeeltjes, roet=ecoscore).
Concreet willen wij de Belasting op Inverkeersstelling fors verlagen en koppelen aan de ecoscore van de wagen in plaats van aan de fiscale PK.
De taksen op brandstof moeten meer rekening houden met de bijdrage tot de broeikasgasuitstoot.
Als compensatie kan de verkeersbelasting dalen
In dezelfde logica kan de bijzondere bijdrage voor de LPG rijders verdwijnen mits integratie in het nieuwe systeem op basis van de ecoscore.
CD&V is voorstander van de invoering van een slimme kilometerheffing.
Deze heffing dient te bestaan uit een milieu- en een gebruikscomponent.
De milieucomponent kan gebaseerd worden op de ecoscore van een voertuig en de gebruikscomponent kan variëren in functie van plaats en tijd van het gebruik van het wegennet.
Het is wenselijk dat deze heffing gecoördineerd wordt ingevoerd in een Europese context.
Overleg op Beneluxniveau en binnen de EU hierover is aangewezen.
Ter vergroening van de vennootschapsbelasting wil CD&V bedrijven toelaten om milieu-investeringen of energieinvesteringen die CO2-emissiereducties bewerkstelligen versneld af te schrijven (naar keuze of zelfs meteen)
en, bepaalde bedrijfskosten (zoals voor het bodemsaneringspassief) via fiscale voorzieningen gespreid ten laste te nemen.
Daardoor sluit het fiscaal voordeel onmiddellijk aan op de financiële kost.
of kan bijvoorbeeld de verontreinigde bodem gesaneerd worden met voorzieningen die fiscaal voordelig aangelegd werden.
Sommige toestellen verbruiken stiekem stroom, zonder dat we het merken: de stand-by lichtjes van de computer, televisie, kabelmodems en opladers.
Het totale sluimerverbruik van een gemiddeld gezin bedraagt gemiddeld zowat 10% van de elektriciteitsrekening.
Het sluimerverbruik van alle Belgen samen veroorzaakt hierdoor zo’n 1 miljoen ton CO2.
Nieuwe technologieën maken het mogelijk om het energieverbruik in stand-by toestand met 90% te reduceren.
Waar technologisch mogelijk en economisch haalbaar wil CD&V dat een maximaal 1 watt verbruik voor elektronische toestellen in stand-by toestand de norm wordt.
Voor KMO’s wil CD&V een maximale omschakeling naar digitale meters bevorderen omdat dit de juiste stroomafname beter meet en het (piek)verbruik hieraan kan worden aangepast.
Ook wil CD&V de wenselijkheid van de invoering van een “slimme meter” bij huishoudelijke afnemers nagaan.
Energiezuinig zijn betekent ook zuinig rijden en dit moet men kunnen leren.
Daarom wil CD&V dat milieuvriendelijk rijgedrag (eco-driving) een vast onderdeel wordt van de rij-opleiding en het rij-examen.
Bovendien wil CD&V dat het volgen van dergelijke opleiding ingevoerd wordt voor de huidige chauffeurs die professioneel voor een bedrijf rijden of een bedrijfswagen krijgen als verloning.
Wie deze opleidingen volgt, ook als men al een rijbewijs heeft, krijgt extra opleidingscheques.
De steun aan gezinnen die zelf hun elektriciteit met hernieuwbare energie willen opwekken of rechtstreeks hernieuwbare energiebronnen willen aanwenden, moet verder uitgebouwd worden in aansluiting met het Vlaamse beleid (zonnepanelen, groene stroomcertificaten,…).
CD&V wil ook extra sensibiliseringscampagnes voor de verkoop van energie-efficiënte kantoorartikelen (PC’s, printers, scanners).
Een geïnformeerde verbruiker is er twee waard.
Maar veel mensen zijn zich amper bewust van de milieu- en klimaatimpact van de producten die ze kopen door de plaats en wijze van productie, het transport, de verpakking enz.
Dit geldt ook voor basisproducten.
Daarom wil CD&V maximale informatie over het land van oorsprong en/of aantal transportkilometers en/of de CO2 uitstoot.
We denken hierbij onder meer aan voedselproducten en bouwmaterialen.
Daarbij wil CD&V ook meer aandacht vestigen op het belang van onze familiale landbouw als lokale voedselproducent in de strijd tegen klimaatproblematiek.
CD&V pleit tevens voor een stimulerend productbeleid waarbij op termijn producten die schadelijk zijn voor het milieu verdwijnen en vervangen worden door alternatieven.
Voedselveiligheid is en blijft voor CD&V een absolute prioriteit.
Het is een gedeelde verantwoordelijkheid tussen de overheid en de verschillende schakels in de voedselketen.
Na de BSE- en de dioxinecrises heeft de Europese Unie op de juiste manier haar verantwoordelijkheid genomen en nieuwe wetgeving aangenomen die de veiligheid en de traceerbaarheid op het hele EU grondgebied verbeterd heeft, zowel wat de voor de mens bestemde voedingsmiddelen als het dierenvoer betreft.
Met CD&V willen we deze wetgeving op de best mogelijke manier toepassen.
Voor de bevoegdheidsterreinen die bij de lidstaten liggen, willen wij de aanpak optimaliseren.
Met betrekking tot voedselproductie is een meer pro-actieve aanpak noodzakelijk.
Door meer controles uit te voeren tijdens het productieproces, vermijdt men dat men achteraf moet corrigeren en ingrijpen.
Systemen van zelfcontrole door sectoren en gedragscodes moeten aangemoedigd en gestimuleerd worden, maar kunnen nooit volledig in de plaats komen van overheidscontroles.
Iedereen is het er over eens dat het Voedselagentschap een doorslaggevende rol speelt in deze controle op de betrouwbaarheid van ons voedsel.
Om deze rol verder te kunnen spelen is een grondige evaluatie van de huidige werking en financiering van het Voedselagentschap noodzakelijk.
Tegelijk moet het Voedselagentschap een grotere rol opnemen met betrekking tot het informeren en sensibiliseren van de bevolking.
Uit een studie blijkt dat slechts 4 op de 10 consumenten het etiket op de verpakking van voedingsmiddelen kunnen ontcijferen.
CD&V pleit daarom voor een objectieve, gebruiksvriendelijke en duidelijke etikettering.
Hiermee willen wij het probleem van misleidende en dubbelzinnige consumenteninformatie op de verpakking van voedingsmiddelen aanpakken.
De Wet van 14 augustus 1986 regelt de bescherming en het welzijn van dieren.
CD&V staat achter het in artikel 1 opgenomen beginsel: “Niemand mag wetens handelingen plegen die niet door deze wet zijn voorzien en die tot doel hebben dat een dier nutteloos omkomt of nutteloos een verminking, een letsel of pijn ondergaat.”
Dit geldt voor gezelschapsdieren, landbouwdieren, wilde dieren, sierdieren en proefdieren.
CD&V wil dat het KB voor circusdieren er eindelijk komt zodat er een goed kader bestaat voor hun africhting en verzorging.
Dit maakt ook een einde aan de huidige onzekerheid waarbij bepaalde gemeenten circussen op hun grondgebied verbieden.
Dierproeven moeten beperkt worden tot het strikt noodzakelijke.
Zo kan dit verantwoord zijn voor bepaald gezondheidsonderzoek maar bijvoorbeeld niet voor cosmeticatesten.
Maar om het gebruik ervan ook dan maximaal te beperken wil CD&V dat alternatieve onderzoeksmethoden (zoals het gebruik van kunstmatige weefsels e.a.) waar mogelijk wettelijk erkend kunnen worden.
Een Federale gegevensbank die bijtincidenten door honden registreert moet burgemeesters informeren zodat ze in overleg met de dierenarts de nodige maatregelen kunnen opnemen.
CD&V wil het verbod op de verkoop van katten en honden zoals recent in zeven haasten door Paars ingevoerd herbekijken.
Voor ons zijn goede normen en kwaliteitscriteria die effectief gecontroleerd worden essentieel.
Mensen leven niet op een eiland, zij leven samen met andere mensen.
Zij maken deel uit van een gemeenschap.
Dit samenleven verloopt niet altijd probleemloos, maar de mensen die dit positief invullen in wederzijds respect komen hier versterkt uit, als mens en als samenleving.
Wij willen als christen-democraten dit sociaal weefsel tussen mensen steunen en versterken.
Engagement is essentieel, onder welke vorm ook, van jeugd- en sportclub, tot boombals, “start to run” en chatten op het internet.
Gelijke kansen gaat hiermee hand in hand.
Van migratie willen we een positief verhaal maken door in te zetten op inburgering, taalkennis, onderwijs, werk, rechten en plichten.
Als de veiligheid in de samenleving wordt bedreigd, moet de overheid kordaat optreden.
Niet door te gedogen, maar door een alerte aanpak op maat en door straffen uit te voeren.
Mensen die zich actief inzetten voor elkaar voelen zich daar goed bij, het maakt hen sterker en geeft meer vertrouwen: in het gezin, de buurtwerking, ontmoetingsplaatsen, jeugdhuizen, het vrijwilligerswerk, de sportclub, de werkplek.
Daarom dat CD&V zo gelooft in de kracht van “wij”.
In Vlaanderen groeit en bloeit het verenigingsleven in oude, nieuwe en vernieuwende vormen, groot- en kleinschalig, georganiseerd en spontaan.
Jeugdbewegingen kenden nooit zoveel leden, de creativiteit om samen iets te doen, virtueel of reëel was nooit zo groot.
CD&V wil dit actief steunen en stimuleren door te investeren in wat de mensen bindt.
Een hechte warme samenleving geeft vertrouwen, zekerheid en solidariteit.
Vrijwilligers zijn goud waard voor de mensen én de samenleving.
Ook puur economisch bekeken is de waarde van vrijwilligerswerk goed voor 6% van het BNP (18 miljard euro).
Dankzij CD&V kwam er een statuut voor de vrijwilliger.
Maar het werk is niet af.
Overdreven regels en papperasserij moeten worden vereenvoudigd en weggewerkt.
Aanvragen in het kader van Sabam of de billijke vergoeding moeten worden vereenvoudigd via één aanvraagformulier.
De (para)fiscale vrijstelling voor kostenvergoedingen moet worden opgetrokken.
Vrijwilligersverlof voor verantwoordelijken in vrijwilligersorganisaties moet mogelijk worden.
Vrijwilligerswerk moet toegankelijker worden voor werkzoekenden en voor legale vreemdelingen.
Vrijwilligers moeten kunnen rekenen op een collectieve verzekeringspolis, met middelen uit de Nationale Loterij.
Momenteel wordt al 1 miljoen euro uitgetrokken en via de provincies besteed voor de verzekering van eenmalige initiatieven.
CD&V wil dit onder meer uitbreiden naar structureel vrijwilligerswerk.
Mensen moeten maximaal gesteund worden om kennis te maken met het vrijwilligerswerk.
Daarom wil CD&V een vrijwillige gemeenschapsdienst invoeren van 3 tot 12 maand voor allerlei domeinen: zorgsector, cultuur, sport, milieu, openbare dienst, ontwikkelingssamenwerking, …
Wij denken in de eerste plaats aan jongeren die dit er bijvoorbeeld kunnen bijdoen als ze in wachttijd of werkloos zijn.
Maar ook aan mensen die de brug met de arbeidsmarkt willen maken na er een tijdje van tussenuit geweest te zijn (bvb. om voor het gezin te zorgen).
De ervaring moet immers kunnen tellen als een Elders Verworven Competentie.
Wij willen hiervoor een kader uitwerken dat deze mensen sociaal en juridisch goed beschermt.
CD&V wil ook de scholen steunen die vrijwilligerswerk bij hun leerlingen willen stimuleren.
Dit door toekenning van engagementsuren buiten de schooluren.
Zij vullen dit zelf in, bijvoorbeeld voor de aanstelling van een coördinator.
Het internet is geen luxueus speeltje, maar een volwaardige toegangspoort tot het sociale (e-mail, chatten, blogs) en publieke leven (informatie, e-gov).
Steeds meer Belgen beschikken over een computer en internetverbinding, maar toch gaat het nog maar om 57% van de huisgezinnen.
Dat is beduidend lager dan in onze buurlanden.
Daarom wil CD&V de toegang tot het internet voor iedereen mogelijk maken, door de invoering van een vast sociaal tarief van 10 euro per maand voor snelle breedbandverbindingen, zoals dat al bestaat voor telefoonaansluitingen.
Gemeenten en verenigingen moeten extra aandacht geven aan de vorming van senioren, allochtonen en kansarmen.
Kinderen moeten veilig op het internet kunnen.
Onder meer de elektronische identiteitskaart moet dat mogelijk maken.
Daarnaast moeten internetproviders filters aanbieden die ouders toelaten hun kinderen veiliger te laten surfen.
De samenleving staat voor heel wat maatschappelijke behoeften inzake zorg, wonen, vergrijzing, energiebehoeften enz… waarop noch de overheid, noch de commerciële sector een afdoend antwoord kunnen bieden.
De een is grootschalig en sterk gestuurd, de ander wordt gedreven door aandeelhouders en winstverwachting.
Tussen beiden situeert zich de groeiende sector van de social profit.
CD&V wil deze sector niet alleen versterken.
Daarnaast wil CD&V de mensen die zich samen engageren voor een sociaal project extra steunen.
Dit door het oprichten van sociale coöperatieve vennootschappen voor nieuwe maatschappelijke behoeften zoals zorg of ecologie actief te stimuleren en te promoten.
Bijvoorbeeld voor het samen plaatsen en beheren van zonnepanelen, voor de organisatie van zorg voor ouderen, of de creatie van betaalbare huisvesting via aankoop en renovatie van woningen.
Thans maakt de Nationale Raad voor de Coöperatie een onderscheid tussen landbouw-, verbruiks-, diensten- en productie- of distributiecoöperatieves.
Van sociale of ecologische coöperaties is alsnog geen sprake.
CD&V is daarom voorstander van de erkenning van sociaal-ecologische coöperatieve vennootschappen (SEC's) die zich dan zouden kunnen beroepen op bijkomende financiële en fiscale voordelen in vergelijking met het financieel statuut en het fiscaal regime dat vandaag op de erkende coöperaties van toepassing is
CD&V is bij uitstek de verdediger van de vrijheid van godsdienst en levensbeschouwing.
Dat beperkt zich niet tot de privé-sfeer.
Ook de publieke beleving van een overtuiging is een grondrecht.
Daarvoor moet volop ruimte zijn.
De erkende religies en de georganiseerde vrijzinnigheid reiken mensen waarden aan, helpen hen in hun zoektocht naar zingeving en bieden een uitgangspunt om maatschappelijk actief te zijn.
Bedienaars van de erediensten en afgevaardigden van de Centrale vrijzinnige Raad hebben recht op een redelijke verloning en een volwaardig civielrechtelijk statuut.
Op basis van het in 2006 uitgebrachte Verslag van de Commissie van Wijzen (“De federale financiering van de bedienaren van de erediensten en de afgevaardigden van de Centrale Vrijzinnige Raad” 2005-2006.) wil CD&V de anomalieën en discriminaties in de verloning en het statuut van de diverse bedienaren van de erediensten en afgevaardigden van de Centrale vrijzinnige Raad wegwerken.
CD&V wil met name het gebrek aan betoelaging van pastorale medewerkers en de onderfinanciering van de bedienaars van de katholieke kerk oplossen.
Voor het kader en de wedden van de parochieassistenten betekent dit dat de wijding niet meer als enig criterium gebruikt kan worden voor de toekenning van de burgerrechtelijke kwaliteit "bedienaar van de eredienst".
De parochieassistenten, leken die dezelfde taken uitvoeren als priesters, moeten worden opgenomen in de nomenclatuur van de wet van 2 augustus 1974 betreffende de titularissen van sommige openbare ambten en bedienaars van de eredienst.
In tegenstelling tot het christendom en jodendom, is er geen hiërarchische structuur binnen de islam.
Op die manier heeft de islam geen natuurlijke gesprekspartner met de overheid.
Om hieraan tegemoet te komen werd een verkozen moslimexecutieve opgericht.
Deze executieve werkt evenwel niet zoals dit zou moeten.
De overheid mag niet tussenkomen in religieuze aangelegenheden.
Het is dan ook aan de moslimraad en de moslimexecutieve om zichzelf te organiseren en zich te hervormen tot een werkbare entiteit.
Dan kunnen zij ook werk maken van bijvoorbeeld de erkenning en subsidiëring van moskeeën en imams, de organisatie van het offerfeest enz.
CD&V vraagt dat de moslimexecutieve haar verantwoordelijkheid neemt.
De representativiteit van de Vlaamse moslimgemeenschap moet binnen de organisatie van de moslimexecutieve gegarandeerd zijn.
Gelijke kansen versterken de rechtvaardigheid en de optimale benutting van talenten in de samenleving.
Door gelijke kansen voor mannen en vrouwen te verdrinken in een breed diversiteitbeleid versterkte Paars de indruk dat gelijke kansen M/V al gerealiseerd zijn.
CD&V wil af van dit vals gevoel van voltooide emancipatie en wil van het gelijke kansenbeleid opnieuw een echte prioriteit maken.
CD&V wil een evenwichtige vertegenwoordiging in bestuursorganen, ook buiten de politiek.
Concreet gaat het bijvoorbeeld om het Arbitragehof en de Raad van State, instellingen van openbaar nut en overheidsbedrijven en instellingen zoals de Nationale Bank.
Een 2/3e regeling naar analogie met deze voor de federale adviesorganen is wenselijk.
Het levensloopbeleid moet tevens bijdragen tot een sekseneutrale arbeidsmarkt door voldoende aandacht voor gelijke kansen op elk moment in de loopbaan.
Dat betekent bijvoorbeeld een aangepast beleid voor wie herintreedt en aandacht voor diverse instrumenten om gezin, zorg en arbeid te combineren die beide partners gelijkwaardig kunnen opnemen.
Dat betekent ook komaf maken met een aantal ongelijkheden zoals het glazen plafond en de loonkloof.
Recente cijfers van Eurostat wijzen uit dat de loonkloof in België tussen man en vrouw nog gemiddeld 17% bedraagt.
De overheid in het kader van haar bevoegdheden en de sociale partners voor hun stuk moeten de kloof dichten.
Analytische en sekseneutrale functieclassificaties, vervolledigen van onderzoeksmateriaal en opwaarderen van typisch vrouwelijke beroepen kunnen hierbij helpen.
De gelijke kansenstrijd vraagt meer dan vroeger een actieve betrokkenheid van mannen.
Naast een horizontaal beleid dat niet alleen alle sectoren maar ook werkgevers, het onderwijs, lokale besturen en de zorgsector betrekt, moet het beleid ook mannen aanmoedigen om meer gezins- en zorgtaken op te nemen.
Specifieke aandacht blijft nodig voor een aantal doelgroepen in kwetsbare posities waarin vrouwen vaak oververtegenwoordigd zijn: alleenstaanden, eenoudergezinnen, laaggeschoolden en hoogbejaarden, allochtone vrouwen, vrouwen met een handicap, slachtoffers van geweld.
Voor CD&V moet gelijke kansen M/V een volwaardige ministeriële bevoegdheid blijven.
Een aantal beleidsinstrumenten moeten evenwel beter werken.
Zo moet het Instituut voor de Gelijkheid van Vrouwen en Mannen (IGVM) pro-actief optreden door het uitbrengen van aanbevelingen, structureel samenwerken en overleggen met de federale administraties, de Raad van de Gelijke Kansen voor Mannen en Vrouwen (RGK) en de vrouwenorganisaties.
Het instituut moet zijn opdracht om voor de rechter op te treden bij discriminatie op basis van geslacht beter invullen.
Zowel de Raad als de vrouwenbeweging, voor haar rol als bindmiddel voor sociale cohesie en bevordering van het emancipatiebeleid, moeten voldoende steun krijgen.
Naar sekse uitgesplitste statistieken en genderindicatoren zijn nodig voor een efficiënt gelijke kansenbeleid.
Op de internationale fora moet ons land deelnemen via duidelijke afvaardigingsstructuren.
Migratie is van alle tijden en alle werelddelen.
Volgens de Wereldbank zal grensoverschrijdende migratie in combinatie met een hersenvlucht (braindrain) vanuit de ontwikkelingslanden naar de welvarende regio’s het uitzicht van de wereld in de 21ste eeuw bepalen.
De samenleving zal hierdoor permanent uitgedaagd worden op het vlak van integratie.
Er is vandaag nog een integratieprobleem bij de naoorlogse generatie arbeidsmigranten en hun nageslacht op vlak van integratie, tewerkstelling,…
Daarenboven hebben we een blijvende toestroom van mensen die naar België komen via gezinshereniging, gezinsvorming en asiel enerzijds, en via illegale migratie anderzijds.
Rond migratie én het onthaal, opvang en participatie van migranten en allochtonen dient in onze samenleving dan ook een langetermijnbeleid te worden gevoerd.
Voor CD&V moet dit beleid bovendien coherent en consequent zijn over de verschillende bestuursniveaus heen.
De problemen die samengaan met de concentratie van mensen van allochtone afkomst in wijken en scholen, kunnen op lokaal niveau worden aangepakt.
Op Vlaams niveau zetten we vollop in op kennis van het Nederland, inburgering, kansen op school en op de werkvloer.
Federaal nemen we maatregelen inzake verblijf, nationaliteit, gezinshereniging, mensen zonder papieren, vluchtelingen, antidiscriminatie, …
Het is van groot belang dat de verschillende overheden aan het zelfde zeel trekken.
Migratie en het samenleven van diverse gemeenschappen brengt kansen maar ook moeilijkheden met zich mee.
CD&V gelooft niet in een beleid dat die moeilijkheden negeert.
De problemen zien, en ze eerlijk, positief en met zoveel mogelijk mensen aanpakken is de enige duurzame oplossing.
Eén van de eerste wetgevende initiatieven van Paarsgroen was de wijziging van een aantal bepalingen betreffende de nationaliteit.
De wet van 1 maart 2000 werd in de media als de "snelBelgwet" omschreven.
Het gevolg van de nieuwe wet was een spectaculaire toename van het aantal nieuwe Belgen.
Integratiebereidheid is sinds de Paarse snelBelgwet niet langer een voorwaarde om onze nationaliteit te bekomen.
Bovendien kunnen mensen vandaag soms Belg worden zonder ooit in ons land te zijn geweest.
Dat vindt CD&V de verkeerde logica.
Verblijf en integratie kunnen leiden tot het bekomen van onze nationaliteit en niet omgekeerd.
CD&V wil dat de nationaliteit een recht wordt voor wie voldoet aan een aantal voorwaarden: integratiebereid zijn en dus één van de landstalen kennen of bereid zijn die te leren, de toelating hebben om voor onbepaalde duur in België te verblijven, 5 jaar legaal en ononderbroken verblijven in ons land en geen crimineel verleden hebben.
Iedereen die hier een verblijfsstatuut heeft, heeft het recht te huwen – ook met iemand van het buitenland.
Kiezen voor een partner uit het buitenland betekent evenwel dat opnieuw stappen in het integratieproces moeten worden gezet.
CD&V pleit daarom voor sterke sensibiliseringscampagnes.
Daarnaast moeten misbruiken onverkort worden aangepakt.
Daarom wil CD&V de reglementering inzake gezinshereniging verder aanpassen.
Beide partners moeten 21 jaar zijn, de gezinshereniger moet naast een behoorlijke huisvesting een ziektekostenverzekering voor zichzelf en de gezinsleden ook voldoende bestaansmiddelen hebben zodat men niet onmiddellijk beroep moet doen op de sociale bijstand.
Daarnaast moet men voldoen aan de inburgeringsvereisten van de Gemeenschap waar men gaat wonen.
Ook moet de cascade van gezinsherenigingen onmogelijk worden.
Deze criteria moeten maximaal voor iedereen gelden, rekening houdend met de voorwaarden die de Europese Unie oplegt.
Dit vereist onder meer de aanpassing van een aantal bilaterale akkoorden.
Het volstaat niet dat schijnhuwelijken strafbaar zijn, men moet ze ook bestraffen.
CD&V wil een uniforme aanpak van de schijnhuwelijken in binnen- en buitenland en in de gemeenten middels duidelijke administratieve onderrichtingen en informatiepakketten.
Dankzij een centrale databank kan men alle pogingen tot schijnhuwelijk en vernietigingen van schijnhuwelijken registreren en statistisch materiaal bijhouden.
Omgekeerd wil CD&V koppels die ter goeder trouw zijn beschermen.
De preventieve onderzoeken naar schijnhuwelijken moeten transparant verlopen en aan een aantal principes voldoen: een termijn bepalen waarbinnen de woonstcontrole moet gebeuren, duidelijke informatie verstrekken, de geïnterviewden een schriftelijk verslag van het interview meegeven, objectiviteit in de vraagstelling nastreven, …
Ook moet de nieuwe Raad voor Vreemdelingenbetwistingen (RVV) een daadwerkelijk rechtsmiddel zijn voor beroepen inzake gezinshereniging.
Nu heeft de RVV geen volledige rechtsmacht.
Mensen op de vlucht verdienen bescherming.
Wie goed bestuurt schept bovendien ook snel duidelijkheid over mensen hun statuut.
De nieuwe asielprocedure streeft naar een uitvoerbare beslissing binnen een jaar na de aanvraag.
CD&V wil dit een jaar na de inwerkingtreding grondig evalueren en indien nodig bijsturen.
Dit geldt ook voor de filterprocedure bij de Raad van State.
Tot slot moet tegen elke beslissing inzake verblijfsvergunningen een volwaardig beroep bij de Raad voor Vreemdelingenbetwistingen mogelijk zijn.
De achterstand in asielaanvragen moet versneld worden weggewerkt.
Wie al meer dan drie jaar geleden een aanvraag deed maar nog steeds geen definitieve beslissing kreeg, krijgt een automatisch bericht dat men een aanvraag tot individuele regularisatie kan indienen.
CD&V wil ook een evaluatie van de nieuwe opvangwet, onder meer wat betreft de effectieve verblijfplaats van asielzoekers tijdens de procedure.
Asielzoekers moeten na zes maand materiële opvang ook kunnen werken.
Ook vrijwilligerswerk moet mogelijk zijn.
Voor de niet begeleide minderjarigen wil CD&V een gecentraliseerde databank die alle diensten kunnen raadplegen.
Voor de opvang moeten de verschillende bestuursniveaus meer samenwerken.
Dit vereist ook een eenduidig verblijfsstatuut zodat de kwaliteit van de opvang niet langer afhangt van het feit of men al dan niet asielzoeker is.
Asiel is een recht, maar wie niet erkend wordt moet ook de consequenties aanvaarden.
Het sluitstuk van een goede asielprocedure is een effectief en humaan terugkeerbeleid.
Dit geeft voorrang aan de vrijwillige en zelfstandige terugkeer
en vertrekt van een goede procedurebegeleiding voor de asielzoekers vanaf het begin van de procedure zodat zij goed weten waar ze staan.
Ook voor diegenen die nooit in een procedure hebben gezeten, moeten we werk maken van een effectief uitwijsbeleid.
Terugkeerprogramma’s moeten maximaal gericht zijn op reïntegratie in het eigen land, onder meer door overdracht van kennis en middelen en investering in de familiale en lokale ontwikkeling.
Initiatieven zoals “Go-see-and-visit” kunnen helpen om een realistisch en duidelijk beeld te vormen van de mogelijkheden ter plaatse.
Gedwongen uitwijzingen zijn het ultimum remedium.
Een beter overleg tussen de lokale en federale overheden inzake uitwijzingen is noodzakelijk.
CD&V wil geen nieuwe collectieve regularisatie van mensen zonder papieren zoals in 1999.
Maar CD&V is van oordeel dat individuele regularisaties vandaag in het ijle verlopen.
De minister van binnenlandse zaken heeft hier een ruime beoordelingsvrijheid, maar wat hij doet is weinig transparant.
Dat schept een sfeer van rechtsonzekerheid, willekeur en ongelijke behandeling.
Daarom wil CD&V criteria in de wet en de minister laten bijstaan door een adviescommissie, waarbij ook de lokale overheid een input kan geven.
Dat geeft meer garanties voor transparante en objectieve beslissingen.
Naast acht Europese landen (bv.<U+F020>Nederland) voeren onder meer ook de VS, Canada en Australië een hervestigingsbeleid.
CD&V wil dat ook België een bijzondere inspanning doet voor mensen die al jaren in een buurland van hun land van herkomst verblijven (bijvoorbeeld in een vluchtelingenkamp) en geen perspectief hebben op terugkeer of integratie in hun gastland.
Daarom willen we dat België aansluit bij het internationaal programma van het Hoog Commissariaat voor de Vluchtelingen van de Verenigde Naties (UNHCR) om ieder jaar een aantal "uitgenodigde vluchtelingen" naar ons land te laten komen.
Eerst wordt ter plaatse nagegaan of deze mensen volgens de conventie van Genève asiel kunnen krijgen, of dat ze in aanmerking komen voor het statuut van subsidiaire bescherming omdat hun thuisregio onveilig is.
Prioriteit moet gaan naar mensen met specifieke behoeften inzake bescherming.
Hervestiging biedt een duurzame oplossing voor de beperkte groep mensen die ervan kunnen genieten.
Het vertrek van een deel vluchtelingen kan ook de situatie voor de achterblijvers verbeteren.
Het is tevens een vorm van internationale solidariteit met landen die te maken krijgen met een grote groep vluchtelingen en vaak zelf niet beschikken over de nodige middelen voor opvang.
Na de analyse, studie en audit, na de acht verloren jaren op Justitie onder Paars, na het steeds maar weer blootleggen van de pijnpunten zonder duidelijke oplossingen te geven, is het voor CD&V nu tijd voor actie.
Actie op korte en lange termijn met daadkracht!
Op korte termijn via een SOS plan voor Justitie die een snelle en efficiënte aanpak van de meest acute problemen op het terrein toelaat.
Denken we maar aan de lamentabele staat van onze gevangenissen en de continue overbevolking, de onvoldoende opvolging van criminaliteit door de parketten, de aanslepende gerechtelijke achterstand, het blijvend gebrek aan betrouwbare cijfers, werklastmeting en kwaliteitszorg, de mislukte informatisering, …
Op lange termijn via een duidelijke en moderne visie op de wijze waarop mensen, beleid en Justitie in de toekomst omgaan met de kwaliteit van regelgeving, het oplossen van conflicten en het bestraffen van misdrijven.
Maar ook een visie die voldoende aandacht heeft voor de vraag hoe de deelstaten hun rol kunnen spelen om de kerntaak van Justitie nog beter en efficiënter te vervullen.
Mensen moeten het gevoel krijgen dat recht kan geschieden en zo opnieuw vertrouwen krijgen in Justitie.
Magistraten, Politie, personeel van griffies en parketten, gevangenispersoneel, advocaten en iedereen die van ver of nabij betrokken is bij Justitie moeten opnieuw moed krijgen als ze zien dat het een overheid menens is met een goede organisatie van hun werk en hun werkomstandigheden.
Volgens de Justitiebarometer van 2002 had 56% van de Belgen geen vertrouwen in Justitie.
De oorzaken verrassen niet: gebrek aan informatie, te moeilijke woordenschat, traagheid en achterstand, gebrekkige en onvolledige uitvoering van straffen enz…
Vaak gaat het ook om een gevoel bij de mensen: gevoel van onrechtvaardigheid, toenemende straffeloosheid, …
Andere evoluties versterken dit verlies aan vertrouwen.
Mensen vragen erkenning, als mens maar ook voor de rechten die ze hebben tegenover andere mensen en de overheid.
Dit is terecht maar wordt problematisch als deze erkenning enkel nog door wetten en regels kan geregeld en afgedwongen worden.
Een al te grote “juridisering” van de samenleving is niet wenselijk want het gaat samen met de onrealistische verwachting dat Justitie alles kan en moet oplossen.
Met nieuwe teleurstellingen tot gevolg.
Slechte, complexe en te veel regelgeving versterkt de juridische kloof.
Het gevoel van onrechtvaardigheid en machteloosheid groeit bij de grote groep mensen die niet meer kan volgen versus de kleine groep die zich laat bijstaan door allerlei specialisten om de regels te doorgronden en naar hun hand te zetten.
De wet die dient om de zwakkere te beschermen wordt aldus een wet die in realiteit de sterkste beschermt.
De groeiende impact van Europese en internationale regelgeving en rechtspraak maakt het er niet gemakkelijker op.
Alhoewel sedertdien om onduidelijke redenen geen Justitiebarometer meer plaatsvond, lijkt verbetering weinig aannemelijk gelet op de dramatische Justitiebalans van Paars: de aanslepende achterstand, de nooit geziene overbevolking in de gevangenissen, de mega-ontsnapping in Dendermonde, de compleet mislukte informatisering door Phenix, het nog steeds niet voorhanden zijn van werklastmeting en deftige statistieken over de in- en output bij rechtbanken en over de ophelderingsgraad van misdrijven - het zijn maar enkele voorbeelden van het Paarse beleid.
De vertrouwenskloof is niet nieuw.
Maar naar aanleiding van de zaak Dutroux werd onder impuls van CD&V en in overleg met iedereen (magistraten, advocaten, politiediensten enz. ) hard en grondig gewerkt aan het herstel ervan via de Octopushervormingen.
Na de regeringswissel in 1999 werd alleen nog de politiehervorming voltooid.
Voor Justitie kwam er abruupt een einde aan.
CD&V wil opnieuw aan dit vertrouwen bouwen door in overleg te werken op twee sporen: door te investeren in de samenleving en door van Justitie opnieuw een snel en efficiënt sluitstuk te maken voor de oplossing van conflicten en het aanpakken van misdrijven.
Veiligheid bepaalt mee de levenskwaliteit van mensen en gezinnen en de leefbaarheid thuis, op straat, in de wijk, op school, het werk, het verenigingsleven enz….
Bij misdrijven of overlast moet de overheid kordaat optreden.
Maar onveiligheid heeft vaak ook te maken met een gebrek aan respect voor elkaar, voor regels.
Daarom wil CD&V een beleid dat bijdraagt tot de sociale cohesie door versterking van gezinnen, straat- en buurtwerking, de lokale middenstand en ondernemingen, het middenveld, de verenigingen enz.
Zij zorgen mee voor de overdracht van gedragsregels en het toezicht erop.
Het gebruik van straat- en wijkcontracten tussen bewoners, lokale winkeliers enz die de afspraken formaliseren kunnen een hulp zijn om het sociaal belang en de waarde ervan extra te onderstrepen.
Preventie blijft voor CD&V essentieel.
Naast gerichte informatie over beveiliging van huizen, voertuigen, winkels en bedrijven moet technopreventie zoals het gebruik van beveiligingssystemen, graveren van fietsen of plaatsen van chips gestimuleerd worden.
Dit kan ondermeer door toe te laten dat de bestaande verhoogde doch eenmalige fiscale aftrek voor beveiliging van beroepslokalen ook kan gespreid worden.
CD&V wil naast structuren voor overleg en informatie op verschillende niveaus (vb tussen middenstand en politiediensten) ook georganiseerde vormen van sociale controle versterken door een betere en rechtszekere inschakeling van vrijwilligers (vb. buurtouders) en Winkel en Buurt informatienetwerken (BINS en WINS)
mits dit gebeurt onder regie en met steun van de lokale overheid.
Mensen met veiligheidsproblemen hebben nood aan vertrouwenspersonen.
Daarom wil CD&V extra investeren in Wijkwerking door de Politie via de wijkagent en de wijkpolitie.
Zij moeten beter zichtbaar en aanspreekbaar zijn en moeten hiervoor voldoende ruimte krijgen in hun takenpakket.
Administratieve ontlasting gekoppeld aan een geherwaardeerd statuut.
Wijkcommissariaten en lokale politieantennes moeten de nabijheid versterken en extra inspanningen doen voor het onthaal.
Dit geldt ook voor het onthaal van slachtoffers: in elke zone moet steeds een deskundig persoon bereikbaar zijn.
Het justitieel beleid mag zich zeker niet tot het strafrecht beperken.
De vlotte en snelle afhandeling van private burgerlijke geschillen is immers een essentiële taak van de magistraten.
Wanneer privé-betwistingen niet opgelost geraken, tasten ze de sociale cohesie aan.
De Justitiebarometer van 2002 gaf ook aan dat veel mensen voor private geschillen (zeer) positief stonden tegenover de inschakeling van experten en bemiddeling.
Ook in strafrechtelijke sfeer waren de mensen gewonnen voor alternatieve straffen en de aanpak van jonge criminelen via een strikte begeleiding (liever dan een jeugdgevangenis), maar ze stonden kritisch tegenover snelrechtprocedures.
CD&V wil in de aanpak van geschillen van een conflictmodel opnieuw evolueren naar een oplossingsmodel.
Dit betekent in de eerste plaats dat mensen sterker moeten worden om hun geschillen zo mogelijk zelf op te lossen buiten de rechtbank om.
Veel conflicten horen immers niet thuis voor Justitie maar escaleren bij gebrek aan voldoende en tijdige aandacht voor het probleem.
Hoe lang wachten nog voor ouders van ruziemakende kinderen voor de rechter verschijnen?
Meer investeren in het gezin, de familie en het samenleven kan alvast een belangrijke bijdrage leveren.
Maar ook een heroriëntering van de universitaire opleiding voor juristen met meer nadruk op oplossingsdenken dan procedure- en conflictdenken kan dit versterken.
Als er nood is aan de tussenkomst van een derde willen wij mensen aanmoedigen om meer gebruik te maken van alternatieve geschillenregeling buiten de rechtbank om zoals bemiddeling, geschillencommissies en arbitrage.
Dit mag echter nooit afbreuk doen aan het recht op toegang tot de rechter.
Om te beginnen wil CD&V dat de mensen beter op de hoogte zijn van de mogelijkheden die de kaderwet voor bemiddeling biedt om vooraf en tijdens een procedure te kiezen voor bemiddeling.
Dit kan onder meer door de oprichting van Huizen van Bemiddeling, zo mogelijk in de schoot van Justitiehuizen, te stimuleren.
Ook willen wij de beroepen die als bemiddelaar door de kaderwet zijn aangewezen, zoals advocaten en notarissen, tot initiatieven aansporen, onder meer in specifieke domeinen zoals in familie- en ondernemingszaken.
Wie voor bemiddeling vooraf aan een procedure kiest, mag er bovendien geen nadeel door ondervinden.
Zo moet de keuze voor bemiddeling bijvoorbeeld ook kunnen leiden tot de stuiting van de verjaring, mits deze periode hervat als men binnen een bepaalde tijd geen akkoord bereikt.
Maar ook de rechter moet een meer bemiddelende rol kunnen spelen.
Eerst en vooral om conflicten te ontmijnen.
CD&V denkt onder meer aan de inschakeling van de vrederechter-beschermrechter bij sluimerende conflicten tussen mensen zoals spanningen binnen het gezin, tussen buren en overlast in de straat.
Door op vraag van partijen of het Openbaar Ministerie een oplossing voor te stellen, bemiddeling in te schakelen of tijdelijke bewarende maatregelen te nemen zoals een straatverbod, kan de vrederechter helpen vermijden dat een conflict escaleert.
Leeft men de voorgestelde maatregelen niet vrijwillig na, dan kan de rechter ze afdwingbaar maken.
Er zijn meer middelen voor deze vrederechter noodzakelijk.
De gerechtelijke achterstand was in de jaren negentig zeer groot in burgerlijke zaken.
Dankzij CD&V hebben de tijdelijke plaatsvervangende raadsheren bij de Hoven van Beroep een zeer aanzienlijke achterstand weggewerkt, maar de doorlooptijd blijft bij sommige hoven een probleem.
Andere knelpunten, zoals de achterstand in eerste aanleg, onder meer in fiscale zaken, bij de politierechtbanken voor wat betreft de burgerlijke aspecten van verkeersongevallen, en bij bepaalde vredegerechten werden niet of onvoldoende aangepakt.
Het systeem van toegevoegde rechters dat moest dienen om achterstand weg te werken en bij te springen volgens de behoeften van een rechtbank is onder Paars misbruikt voor gewone kaderuitbreidingen.
Voor CD&V blijft achterstand onaanvaardbaar.
Zij wil de bestaande achterstand binnen het jaar weg door de achterstand opnieuw te isoleren en gericht aan te pakken.
Maar nieuwe maatregelen zijn inefficiënt zolang men bij gebrek aan statistieken geen objectief zicht heeft op de omvang van de achterstand en de werklast en het effect van beleidsmaatregelen.
Daarom wil CD&V dringend werk maken van een wetenschappelijke onderbouw voor de verzameling van data en de evaluatie van beleidsmaatregelen.
De werklastmeting moet er eindelijk komen in overleg met de magistratuur, mits deze dan ook voldoende inspraak krijgt bij de aanwending van mensen en middelen.
Een globale hervorming van de burgerlijke procedure is nodig om de doorlooptijd drastisch te verminderen zodat er binnen het jaar beslist wordt.
Zo wil CD&V dat de rechter verplicht wordt om op de inleidende zitting een afdwingbare kalender voor de procedure op te maken zodat alle partijen zicht hebben op het verloop van de procedure.
Dit geldt ook voor de beslissingstermijnen.
Daarnaast wil CD&V een positieve motiveringsplicht voor de rechter zodat hij enkel de pertinente argumenten in feite en in rechte moet ontwikkelen waarop de beslissing is gesteund in het vonnis of arrest.
Dit zou ook de leesbaarheid van de uitspraken voor de mensen aanzienlijk verbeteren.
Bij de keuze voor een deskundige moet altijd gekeken worden of er geen alternatieven zijn.
Er moet kwaliteitscontrole zijn, onder meer via opleiding en door een lijst van deskundigen die dit bij voorkeur in hoofdberoep doen.
De rechter moet het deskundigenonderzoek actief opvolgen, strikte termijnen opleggen en tussenkomen als dit te lang duurt.
CD&V is ook voorstander van de invoering van een uurtarief en de rechtstreekse betaling van voorschotten aan de deskundige.
De eerste aanleg moet geherwaardeerd worden.
Het hoger beroep mag niet langer een automatisme zijn.
Er moet nagedacht worden over een beperking door gebruik van evaluatietechnieken.
Ook moet de mogelijkheid voor partijen beperkt worden om behalve bij nieuwe feiten nieuwe middelen aan te brengen in hoger beroep.
De achterstand bij de Raad van State blijft dramatisch.
Vermits het gaat om beroepen tegen overheidsbeslissingen versterkt dit het gevoel van machteloosheid van de mensen.
Daarom wil CD&V het beroep tegen individuele beslissingen van de overheid (zoals vergunningen) overhevelen naar administratieve kamers in de rechtbank van eerste aanleg.
De filter ingesteld voor de cassatieberoepen tegen de nieuwe Raad voor Vreemdelingenbetwistingen moet verstrengen.
In strafzaken is het hoog tijd voor een nieuw Wetboek Strafprocesrecht.
Voor CD&V begint alert bestuur met voldoende mogelijkheden voor de mensen om problemen of misdrijven snel te signaleren of aan te geven.
Dit kan door voldoende meldpunten bij de Politie, de gemeente of sociale en welzijnsdiensten onder de vorm van een loket, een klachtenlijn of een website.
Zo nodig zijn zij op maat van specifieke groepen (kinderen, ondernemers,…) of situaties (noodknop bij huishoudelijk geweld).
Het eloket voor de aangifte van bepaalde misdrijven (zoals vandalisme, winkeldiefstal,…) moet na positieve evaluatie veralgemeend worden, eventueel ook voor andere misdrijven.
Maar een veelheid van meldpunten heeft als nadeel dat men niet altijd bij de juiste persoon terecht komt.
Daarom is CD&V voorstander van een maximale groepering in één uniek meldpunt met bijvoorbeeld één uniek telefoonnummer, dat vervolgens doorverwijst naar de juiste dienst.
Mensen en ondernemers moeten ook voldoende geïnformeerd zijn over het bestaan van deze meldpunten en loketten en de wijze waarop men ze kan gebruiken.
Meldpunten alleen volstaan niet zonder sluitende opvolging.
Vermits problemen en misdrijven dag noch uur kennen volstaat het niet dat alleen Politie en medische diensten 24 uur op 24 bereikbaar zijn.
Permanenties zijn in de mate van het mogelijke ook nodig bij bepaalde sociale en welzijnsdiensten zoals slachtofferbegeleiding.
Een alert bestuur stelt ook de zorg voor slachtoffers centraal.
Dankzij CD&V zijn reeds belangrijke stappen gezet voor de verbetering van de rechten van het slachtoffer in het strafonderzoek.
Maar het kan nog beter.
Voor CD&V is correcte en volledige informatie cruciaal.
Elk slachtoffer of een nabestaande moet bij elke aangifte van een misdrijf een specifiek identificatienummer krijgen waardoor men de voortgang van het onderzoek kan volgen.
De bestaande informatie aan slachtoffers over de wijze waarop de dader zijn straf uitzit, moet gelden voor alle slachtoffers en voor alle modaliteiten (b.v. ook bij een uitgaansvergunning).
De informatie over procedures en de mogelijkheden voor het slachtoffer door Politie en parket moeten nog beter.
CD&V wil ook aangepaste slachtofferzorg bij verkeersongevallen en voor slachtoffers van seksuele misdrijven.
Een alert bestuur verhoogt de pakkans en de ophelderingsgraad.
In de eerste plaats door een bestuur dat zich voldoende “wapent” en samenwerkt met Justitie en Politie, onder meer bij de uitwisseling van gegevens in het kader van vergunningsaanvragen enz…
Naast een wettelijke basis voor deze uitwisseling wil CD&V duidelijke anti-corruptiestrategieën, onder meer door verplichte rotaties in gevoelige diensten, integriteitsbewaking en vorming.
Dit vereist ook slagvaardige diensten voor de staatsveiligheid, inlichtingen en anti-terrorisme die goed samenwerken met Justitie en Politie.
CD&V wil ook meer internationale en Europese samenwerking, onder meer door versterking van Eurojust als volwaardige tegenhanger van Europol en de oprichting van een Europees magistratenkorps en een Europese Procureur-generaal.
Een alert bestuur speelt kort op de bal om problemen als stadsverloedering, overlast of criminaliteit kordaat aan te pakken.
Dat vereist een goed geïntegreerde aanpak tussen alle verantwoordelijken.
De lokale besturen zijn de centrale spil.
CD&V wil zich spiegelen aan het voorbeeld van de stadsmariniers naar Rotterdams model.
Zij kunnen de diensten van de gemeente, Politie, Justitie en welzijn samen aan het werk zetten om probleemwijken om te smeden tot prachtwijken.
Justitie moet daar consequent bij aansluiten, onder meer via "zonemagistraten" die lokale problemen sneller opvolgen in de politiezones.
Materiële en juridische hulpmiddelen moeten alert bestuur ondersteunen.
Het in kaart brengen van veiligheidsproblemen via permanente monitoring, veiligheidsindexen en veiligheidskaarten zijn onmisbaar voor een resultaatsgericht veiligheidsprogramma.
Een selectief gebruik van camera’s en het gebruik van aangepaste transportmiddelen voor patrouilles zoals fietsen, paarden en in burger moeten verder ondersteund worden.
CD&V wil dat de hervorming van het Openbaar Ministerie zoals opgestart onder Octopus verder uitgevoerd wordt.
Meer dan 70% van de dossiers die binnenkomen bij de parketten worden geseponeerd.
De parketten houden zich in hoofdzaak bezig met dingen die geen gevolg hebben: niets is meer zinloos.
Door een heroriëntatie van het takenpakket moet er meer ruimte komen voor alternatieve afhandeling en vervolging zodat er minder seponeringen zijn.
Het parket moet dus terug naar haar kerntaak: in zaken van ernstige criminaliteit vervolgen
en bemiddelen tussen dader en slachtoffer.
Alleen die dossiers mogen nog bij de parketten binnenkomen waar het openbaar ministerie een meerwaarde kan aan geven.
Dit kan door de Politie onder toezicht van het Openbaar Ministerie actiever in te schakelen bij de filtering van zaken en de afhandeling via minnelijke schikkingen of strafbemiddeling.
Dit betekent dat uniform en conform het strafrechtelijk beleid op politieniveau de concrete dispatching zal gebeuren van wat geseponeerd wordt, waarvoor een minnelijke schikking wordt aangeboden, en welke dossiers naar het parket worden gestuurd voor vervolging en/of bemiddeling in strafzaken.
Dit zal evenwel slechts kunnen gebeuren binnen het kader dat door het parket uitgetekend wordt en overeenkomstig die richtlijnen van het strafrechtelijk beleid.
Het parket zal de eindverantwoordelijkheid dragen van de seponeringsbeslissing die zal gebeuren onder toezicht van een daartoe aangestelde magistraat.
Binnen dit kader moet ook maximaal gebruik worden gemaakt van het Ambtshalve Politioneel Onderzoek waarbij voor welbepaalde strafbare feiten onder leiding van een leidinggevend politieambtenaar het onderzoek volledig zelfstandig wordt gevoerd door de Politie.
Voor misdrijven die minder ernstig zijn of waarvan de dader niet kan worden geïdentificeerd moet door de politiediensten een vereenvoudigd proces-verbaal worden opgemaakt.
Het parket moet bovendien ontlast worden van allerlei oneigenlijke opdrachten en administratieve taken zoals documentatiebeheer, adviezen in burgerlijke zaken en allerlei opdrachten inzake internationale verdragen.
Daarnaast pleit CD&V voor opleiding en begeleiding van de korpschefs inzake bijzondere managementsvaardigheden (beheersen van inkomende zaken, uittekenen van een arrondissementeel strafrechtelijk beleid, een modern HR-beleid, werklastmeting van het korps, doelmatige aanwending van de beschikbare capaciteit).
Dit kan door gebruik te maken van het zelfevaluatie-instrument van de “Integrale kwaliteitszorg” dat het Instituut voor de Overheid in opdracht van de Dienst voor Strafrechtelijk Beleid uitwerkte voor het Openbaar Ministerie.
De lokale politiediensten functioneren vrij goed, maar moeten nog meer werk maken van een 24 uren dienstverlening en voldoende aandacht besteden aan inbraken en rondtrekkende dadergroepen.
De hervorming van de Federale Politie is verre van ideaal.
De politiediensten oefenen hun taken grotendeels uit op het gemeentelijke en intergemeentelijke niveau.
In het kader van de subsidiariteit en eenvormigheid is het aangewezen dat de bevoegdheden waarmee het lokale niveau rechtstreeks in contact komt, zo veel mogelijk ondergebracht worden op hetzelfde bestuursniveau.
De recente afslanking van de top en het aantal directoratengeneraal tot drie moet na verloop van tijd worden geëvalueerd.
Het beloofde “meer blauw op straat” door 3000 extra mensen zijn er in de praktijk slechts 1100.
Het opnieuw inzetten van mensen voor straatwerk die voorheen in de administratie en logistiek werkten, was geen succes en nam belangrijke ervaring weg.
Doordat Justitie de versterking van Politie onvoldoende heeft gevolgd, blijven vervolging en bestraffing de zwakste schakels.
Bestraffing is voor CD&V meer dan gevangenisstraf of geldboetes.
Wij willen niet straffen om te straffen, een straf moet zo effectief mogelijk zijn.
CD&V is voor gemeentelijke administratieve sancties, mits de basiswaarborgen voor de dader en het slachtoffer een wettelijk kader krijgen in het Strafwetboek.
Voor dossiers van straatcriminaliteit moet er meer ruimte zijn voor autonome politieafhandeling via het Ambtshalve Politioneel Onderzoek.
De coördinatie gebeurt door zonemagistraten die de informatie van de verschillende dossiers aan mekaar linken en het overzicht houden.
De autonome politieafhandeling staat in voor een snelle vervolging van straatcriminaliteit
en een afstemming van de bestuurlijke en justitiële rechtshandhaving (b.v. administratieve sancties).
CD&V wil ook onderzoeken of een wettelijke basis mogelijk is voor de “onderhandelde bekentenis” voor misdrijven die vooral economische schade berokkenen.
Medewerking bij het bewijs of een bekentenis kan een gunstig effect hebben op de strafmaat.
Als de dader gekend is moet een overheidsreactie volgen.
Zo mogelijk doet het parket beroep op herstelbemiddeling waarbij de dader de schade van het slachtoffer herstelt en een bepaald bedrag betaalt of een gemeenschapsdienst verricht.
Hoe dan ook wil CD&V dat alle beslissingen tot niet-vervolging (sepot) worden geregistreerd en in een inventaris worden bijgehouden.
Het bestaande snelrecht moet zodanig hervormd worden dat het opnieuw werkbaar is.
CD&V wil ook dat een verdachte sneller voor de strafrechter komt.
Dit kan onder meer door bij voldoende bewijs voor bepaalde zware feiten al te vervolgen en de overige feiten los te koppelen.
Specifieke misdrijven vragen een specifieke aanpak.
Jeugdcriminaliteit vraagt een totaalaanpak door Politie, Justitie en welzijn via werken aan preventie, begeleiding en zo nodig bestraffing.
Mee dankzij CD&V kan de jeugdrechtbank de harde kern van criminele jongeren effectief straffen, onder meer door opsluiting in een soort van speciale federale “jeugdgevangenis”.
CD&V wil dat er naast de instelling in Florennes ook op Nederlandstalig grondgebied een gelijkaardig detentiecentrum komt.
Op politieniveau moet er een systematische registratie komen van jeugdige boefjes die straatcriminaliteit plegen zodat deze jeugdbendes in kaart worden gebracht
en gedragsbeïnvloedend kan gereageerd worden bij strafbare feiten.
Geweld op school moet bespreekbaar zijn en aangepakt worden via onderlinge afspraken van de school met ouders, gemeente, Politie en welzijn en via aanpaktrajecten en laagdrempelige meldpunten.
Leerkrachten moeten met geweld leren omgaan tijdens hun opleiding.
Bijzondere aandacht moet ook uitgaan naar de aanpak van specifieke misdrijven waarmee ondernemers en winkeliers te maken hebben, zoals tiger-kidnapping, ITC fraude, fraude met kredietkaarten, oplichting enz…
De strijd tegen georganiseerde criminaliteit en terrorisme is voor CD&V prioritair.
Zo wil CD&V onder meer een uitbreiding van de onderzoeksmiddelen,
een regeling voor spijtoptanten,
meer en betere Europese afspraken<U+F020>en zelfs een Europese strafwetgeving en een Europees magistratenkorps,
voldoende financiële middelen (onder meer voor de Federal Computer Crime Unit),
een betere samenwerking tussen de inlichtingendiensten via het Ministerieel Comité voor Inlichtingen en Veiligheid
en meer internationale samenwerking.
CD&V steunt de basisprincipes van de recente wapenwet en wil nu een snelle en duidelijke uitvoering.
Alle vormen van fraude moeten streng aangepakt worden: fiscaal, financieel, sociaal, ecologisch.
Daarom wil CD&V onder meer een versterking van de parketten met financiële specialisten,
betere fraudedetectiesystemen
en meer mogelijkheden om administratief af te handelen.
CD&V wil ook bijzondere aandacht voor slachtoffers van mensenhandel.
De wet en de structuren zijn er, nu moet het terrein volgen.
Daarom wil CD&V erkenningscriteria voor de opvang en begeleiding van slachtoffers.
De beheersovereenkomst tussen de federale overheid en de betrokken organisaties moeten een structurele financiering garanderen.
De Interdepartementale Coördinatiecel Mensenhandel en Mensensmokkel moet meer slagkracht krijgen door aanstelling van een Nationale Coördinator Mensenhandel,
het uitwerken van een Actieplan Mensenhandel
en het instellen van een Nationaal doorverwijsmechanisme voor slachtoffers mensenhandel.
Het Informatie- en Analysecentrum Mensensmokkel en Mensenhandel (IAMM), opgericht in 2004, moet eindelijk operationeel worden en moet gepaard gaan met goede inzameling van gegevens.
Een ketting is maar zo sterk als de zwakste schakel.
Maatregelen zijn maar zinvol als ze ook worden uitgevoerd.
En daar is het de laatste jaren volledig verkeerd gegaan bij de uitvoering van straffen.
Immers, de strafuitvoering is bij gebrek aan plaatsen niet meer gegarandeerd,
de leefomstandigheden in de gevangenissen zijn onverantwoord,
het gevangenispersoneel staat onder spanning,
het vrijlaten van gevangenen wordt thans bepaald door de overbevolking wat leidt tot een oneigenlijk gebruik van elektronisch toezicht, voorwaardelijke en voorlopige invrijheidsstelling en penitentiair verlof,
de voorlopige hechtenis staat onder druk.
Daarom pleit CD&V in het kader van haar SOS-plan voor Justitie voor een Globaal plan voor de strafuitvoering dat zowel de veiligheidsproblemen als de overbevolking aanpakt.
Er moet onmiddellijk en prioritair gezorgd worden voor voldoende gevangeniscapaciteit.
Via publiek-private samenwerking wil CD&V dat binnen twee jaar 1.500 cellen worden bijgebouwd.
Bewaking blijft evenwel een opdracht van de overheid.
Eens de capaciteit op peil, moet er een driemaandelijkse vaste evaluatie komen van de strafuitvoeringscapaciteit zodat tijdig kan ingegrepen worden bij dreigende overbevolking.
Geïnterneerden moeten uit de gevangenis en een aangepaste behandeling krijgen in een aangepast zorgcircuit.
Opsluiting zonder meer in de gevangenis is zinloos.
CD&V wil daarom een tweesporenbeleid.
Voor zeer risicovolle geïnterneerden moeten er twee nieuwe instellingen komen in Vlaanderen.
Voor de laag en gemiddeld risicovolle geïnterneerden willen wij de bestaande initiatieven uit de particuliere sector zoals in Zelzate en Bierbeek ondersteunen, gelet op hun kennis inzake behandelingen die resocialisatie versterken.
CD&V wil komaf maken met de Paarse traditie om het gebruik van alternatieve straffen alleen in woorden maar niet in daad te steunen.
Zo is er een zeer groot tekort aan justitieassistenten.
In combinatie met onvoldoende plaatsen voor werkstraffen en dienstverlening voert men te weinig alternatieve straffen uit of stelt men dit soms tot twee jaar lang uit.
Ander gevolg is dat het elektronisch toezicht als belangrijk element van begeleiding naar sociale integratie is verworden tot een louter machinale, gemonitorde controle op de gedetineerde.
De sociale begeleiding van de gevangene en het toezicht op zijn familiale en sociale omgeving kunnen niet langer behoorlijk verlopen met alle risico’s vandien.
Daarom wil CD&V aanzienlijk investeren in justitieassistenten om de begeleiding van elektronisch toezicht en andere alternatieve maatregelen te verzekeren zodat zij een reëel alternatief vormen voor de gevangenisstraf.
Ook de diensten die werkstraffen en dienstverlening organiseren moeten meer faciliteiten krijgen zodat er voldoende prestatieplaatsen zijn.
CD&V wil ook dat er intelligent gestraft wordt en dat de strafuitvoering op een intelligente wijze het gedrag van de misdadiger kan beïnvloeden.
De straf volledig uitvoeren betekent dat de ganse periode van de straf de strafuitvoering effectief gebeurt in functie van het beoogde resultaat: de beveiliging van de samenleving, de vergoeding van het slachtoffer, de gedragsverbetering van de delinquent en de resocialisatie ervan.
Zo wil CD&V dat de voorwaardelijke invrijheidsstelling niet meer bepaald wordt door de overbevolking, maar wel door het risicoprofiel van de misdadiger en zijn kansen op reïntegratie.
Wie een criminele levensloop heeft van opeenvolgende gewelddelicten kan voor CD&V niet vóór 2/3de van de straf uit de gevangenis.
Er moet zwaar geïnvesteerd worden in intelligent en zinvol straffen.
Voor elke gedetineerde moet een op zijn persoon geënt detentietraject uitgewerkt en opgevolgd worden.
Dit zal over de volledige periode van de strafuitvoering bepalen wat het verloop van de straf zal zijn.
Dit kan bijvoorbeeld bestaan in een combinatie van behandeling tijdens de gevangenisduur, gevolgd door penitentiair verlof om onder sociale begeleiding werk te zoeken en het contact met de familie te herstellen, gevolgd door halve vrijheid om overdag te kunnen werken en afgesloten met voorwaardelijke invrijheidsstelling onder strikte sociale controle en begeleiding door de justitieassistent.
Tenslotte moeten het statuut, de opleiding en de vorming van het gevangenispersoneel structureel verbeterd en geherwaardeerd worden.
De directeurs moeten meer beheersruimte in de gevangenissen krijgen via decentralisatie en responsabilisering.
De administratie van het gevangeniswezen is aan een grondige herstructurering toe op basis van een externe doorlichting.
Mensen werken, ondernemen, verdienen geld.
Zo bouwen zij aan meer welvaart en geluk, voor henzelf, voor de samenleving.
Maar nieuwe uitdagingen die ons overstijgen staan voor de deur: globalisering, vergrijzing, klimaat, energie, …
Wij willen als christen-democraten ons Rijnlandmodel economisch, sociaal, familiaal en ecologisch versterken en een gezonde groei verzekeren waarbij welvaart en geluk samen gaan.
Door ondernemen te stimuleren,
investeringen aan te trekken,
een KMO-vriendelijk beleid te voeren
en innovatie en vorming te steunen zodat onze bedrijven zich concurrentieel kunnen handhaven in een geïnternationaliseerde en geglobaliseerde wereldhandel.
Door met zoveel mogelijk mensen actief aan het werk te kunnen blijven.
Door mensen ook voldoende welvaart te bieden voor een leefbare oude dag of als het even door tegenslag zoals ziekte of werkloosheid wat minder gaat.
Door de vergrijzing voor te bereiden en te zien als een verrijking.
Door het klimaat te behandelen als een kostbaar, levensnoodzakelijk goed voor onszelf, de volgende generaties en onze planeet.
CD&V wil een economisch groeipotentieel van 2,5% benaderen, waar dit nu minder dan 2% is.
Dit vereist een aanpak van de knelpunten inzake economisch initiatief en innovatie, de arbeidsmarkt, mobiliteit (files) en energieverbruik.
Een aantal belangrijke ontwikkelingen zullen het beleid in de volgende regeerperiode 2007-2011 domineren waaronder het dreigende arbeidskrachtentekort, zeker in Vlaanderen, ingevolge de ontgroening, de vergrijzing en de stijging van energie- en grondstofprijzen.
Een hervorming van onze staatsstructuur moet in elke regio een nieuwe dynamiek mogelijk maken: een winwin-situatie!
De vruchten van een verantwoordelijk eigen beleid en een optrekken van die potentiële BBP-groei kunnen omgezet worden in kortingen in de vennootschapsbelasting en in de sociale lasten voor bedrijven.
Dit moet steunen op een moedige begrotingsstrategie.
Daarom willen wij ongeveer 3 miljard euro (1% BBP) extra uitgeven om te investeren in veiligheid, mobiliteit, onderwijs en welzijn,
en een gerichte verlaging van 3 miljard euro (1% BBP) van sociale lasten voor de laagbetaalden en hoogstgeschoolden.
De federale regering moet een investeringsregering worden.
In tegenstelling tot de Paarse regering die een beleid van desinvesteringen voerde om lopende uitgaven te betalen.
Voor alle overheden samen moet volgens het groeipad van de Hoge Raad voor Financiën een voldoende structureel overschot aangelegd worden op de begroting (1,1% BBP tegen het einde van de legislatuur).
De primaire bestedingen van de overheid mogen duidelijk minder snel toenemen dan de rest van de economie, terwijl herschikkingen nodig zijn binnen de personenbelasting en tussen directe en indirecte belastingen.
De daling van de rentelasten op de openbare schuld moet vooral dienen voor de kosten van de vergrijzing.
Transparantie in plaats van gemaskeerde evenwichten moet opnieuw de norm worden.
Externe advies- en controle-instanties zoals de Nationale Bank, de Hoge Raad voor Financiën, het Rekenhof en het Parlement verdienen een herwaardering.
In het algemeen moet ondernemen en risico nemen - zoals werken -meer gewaardeerd worden.
Dit vraagt een ondernemersvriendelijk kader.
Bedrijven moeten zoals iedereen verantwoordelijk kunnen gesteld worden voor hun handelingen.
Maar CD&V is niet akkoord met de recente uitbreiding van het ondernemersrisico.
Ondernemers mogen niet lichtzinnig gecriminaliseerd worden of aansprakelijk gesteld voor gebeurtenissen die ze zelf nauwelijks onder controle hebben.
Administratieve vereenvoudiging blijft een must.
Recent onderzoek toont aan dat investeerders België vooral links laten liggen door de complexe regelgeving.
Daarom wil CD&V voor iedereen klare regels, klare taal.
Begrippen moeten over alle regels heen dezelfde betekenis hebben, regels moeten stabiel zijn.
We hebben ook grote nood aan starters.
Zin om te ondernemen moet nog veel meer deel worden van de opvoeding en het onderwijs.
Om starters te overtuigen is het ook nodig dat we de problemen aan het einde van hun carrière aanpakken.
De hinderpalen bij het overlaten van familiebedrijven kunnen we reduceren door de Europese richtlijn terzake (2006/68/EG) waardoor middelen van het familiebedrijf zelf aan een derde kunnen worden verstrekt om aandeelhouders uit te kopen, om te zetten in de Belgische wetgeving.
Onze bedrijven moeten concurrentiekrachtig zijn inzake kosten en producten.
De daling van het Belgische marktaandeel op de wereldmarkt met 20% moet keren.
Daarom blijft CD&V voorstander van een beleid van kostenbeheersing door een juiste toepassing van de wet op de competitiviteit
en overeenkomstig de concurrentieverklaring van de sociale partners van maart 2006.
Een vermindering van de tarieven van de vennootschapsbelasting kan op Vlaamse vlak gerealiseerd worden door integratie van Vlaamse subsidies.
CD&V is ook voorstander van een “carryback”–systeem (een achterwaartse verliesverrekening) waardoor bedrijven in verliesjaren belastingen kunnen terugkrijgen die betaald werden in de drie voorgaande jaren.
De belastingdruk wordt zo evenwichtiger gespreid in de tijd.
Dit is vooral belangrijk in sectoren met grote jaarlijkse schommelingen in de bedrijfsresultaten.
Voor KMO’s bepleiten we een verhoging van de aftrek voor risicokapitaal.
Met deze maatregel willen we de financiering met eigen vermogen, en dus de financiële gezondheid van de bedrijven, bevorderen.
Inzake innovatie verliest België sedert 1998 terrein t.a.v. andere Europese landen.
De O&O-uitgaven van de bedrijven stijgen niet.
De uitvoer van high-tech blijft laag.
Levenslang leren blijft theorie.
Er worden te weinig nieuwe patenten geregistreerd.
Dit vraagt een radicale aanpak want concurrentie op inhoud is voor België en Vlaanderen de grootste troef.
Het plan van de Vlaamse regering “Vlaanderen in actie” toont de weg: O&O wordt ook een belangrijke budgettaire prioriteit, onder meer in sectoren zoals gezondheidszorg, de farmacie en de klimaatindustrie.
Het aantal octrooien moet omhoog, onder meer door een fiscaal gunstige behandeling van intellectuele eigendom.
Werkgeversbijdragen op onderzoekspersoneel moeten verder omlaag.
De overheid moet zelf het goede voorbeeld geven door bij aanbestedingen innovatie als criterium in te bouwen.
Concurrentiekracht is steeds meer een zaak van onderwijs en opleiding.
Op de internationale markten moeten we vernieuwende producten brengen.
Daartoe zijn goed opgeleide arbeidskrachten essentieel.
Daarom willen wij een leerrecht en/of een individueel opleidingsrecht invoeren.
Een leerrecht zou ieder een minimaal recht verstrekken op voortgezette opleiding na het leerplichtonderwijs.
Hierdoor krijgt iedereen de beschikking over een individueel vormingsrugzakje.
Op de arbeidsplaats en in de samenleving verworven vaardigheden en competenties moeten worden gevaloriseerd.
Elders Verworven Competenties (EVC) en Ervaringen (EVE) worden zichtbaar en geattesteerd.
In het algemeen moeten bedrijven de normen inzake uitgaven voor opleiding en vorming respecteren, wat nu onvoldoende het geval is.
Werknemers krijgen zo ook de kans om hun kennis en vaardigheden op peil te houden.
Onze bedrijven moeten internationaliseren.
Via netwerken en ondersteuning wil CD&V dat de overheid de toegang tot vreemde markten nog meer begeleidt en versterkt.
Op Europees niveau is CD&V tevreden met de goedkeuring van de richtlijn inzake de vrijmaking van het dienstenverkeer.
Het is in alle opzichten een tekst geworden die een goed evenwicht vindt tussen sociale bekommernissen en de zorg om economische efficiëntie en de vrijmaking van de dienstenmarkt.
Het komt er nu op aan om de tekst tijdig en correct om te zetten in Belgische wetgeving.
Dit is niet alleen broodnodig voor bijkomende economische groei en jobs.
Het is ook een goede zaak voor bedrijfsleven en consument.
In het bijzonder de maatregelen met betrekking tot administratieve vereenvoudiging moeten snel en onverkort uitgevoerd worden,
zonder evenwel de bestaande sociale en andere verantwoorde beschermingsmaatregelen overboord te gooien.
CD&V wil een specifiek beleid naar KMO's toe:
zij verschaffen veel werk (43% van de particuliere sector)
en betekenen een meerwaarde voor de samenleving door hun kleinschaligheid.
Een economie op mensenmaat.
Dit betekent onder meer dat maatregelen voor grote bedrijven telkens een aangepaste KMO-invulling moeten krijgen.
CD&V wil de volgende acht jaar tevens het sociaal statuut van de zelfstandigen geleidelijk verbeteren zodat het dichter komt bij dat van werknemers.
Zo pleiten we voor een gelijkschakeling van de kinderbijslagen, het optrekken van de minimumpensioenen en een verbetering van de moederschapsrust.
Ook zelfstandigen verdienen een goed sociaal vangnet in overeenstemming met hun bijdragen.
De overstap van het ene naar het andere statuut moet gemakkelijker worden.
Zelfstandig ondernemen moet verenigbaar zijn met een persoonlijk en familiaal leven.
Daarom wil CD&V zondagsopeningen niet verder uitbreiden en de wet op de grote handelsvestigingen herzien.
De horeca verdient extra steun.
Piekmomenten in de activiteit moeten soepeler kunnen opgevangen worden.
Het huidig rookverbod moet op een meer rechtvaardige wijze worden toegepast want zorgt nu voor oneerlijke concurrentie.
Daarom is CD&V voorstander van een veralgemening van het rookverbod tot alle horecazaken.
Voorwaarde is een voldoende lange overgangstermijn en het behoud van de mogelijkheid om een rookkamer te installeren.
CD&V erkent de belangrijke maatschappelijke rol van het vrije beroep als vertrouwenspersoon voor mensen en ondernemers, voor het algemeen belang en als partner van de overheid.
CD&V wil daarom dat het statuut steeds de nodige onafhankelijkheid garandeert om deze rol naar behoren in te vullen en de nodige waarborgen biedt opdat niet enkel winstmaximalisatie de beleidsvoering binnen een beroepspraktijk zou bepalen.
Daarnaast pleit CD&V voor een beleidskader dat samenwerken in associatie aanmoedigt en ondersteunt omdat dit zowel de kwaliteit en efficiëntie van de dienstverlening als de aantrekkelijkheid en continuïteit van het vrije beroep versterkt.
Een modernisering van de aansprakelijkheidsproblematiek is nodig op een wijze dat zij een betaalbare verzekerbaarheid toelaat.
CD&V is omwille van hun maatschappelijke opdracht geen voorstander van een blinde mededinging in de sector van de vrije beroepen zoals die onder meer onder impuls van de EU wordt voorbereid.
Ook de land- en tuinbouwsector verdient onze bijzondere aandacht.
De efficiëntie van het Rampenfonds voor deze sector laat te wensen over en hieraan moet dringend worden verholpen.
In aansluiting hierbij wil CD&V dat in overleg met de Gewesten nagegaan wordt in welke mate een ondersteuning van verzekeringssystemen voor boeren en tuinders tegen ziekte, natuur- en andere rampen kan uitgewerkt worden.
Eigenaars moeten ertoe aangemoedigd worden hun gronden maximaal ter beschikking te stellen voor land- en tuinbouw, ondermeer door het verpachten van gronden fiscaal aantrekkelijker te maken.
De land- en tuinbouwsector speelt ook een belangrijke rol als werkgever voor laaggeschoolden.
Heel wat jobs geraken momenteel echter niet ingevuld.
Het werkgelegenheidsbeleid moet hier meer op in spelen door de regeling voor seizoensarbeid tijdens de piekmomenten te vereenvoudigen op het vlak van aangiftes en sanctionering.
Naast energie en gebrek aan arbeidskrachten is mobiliteit essentieel voor een klein doorgangsland als Vlaanderen en België.
Tussen 1999 en 2004 steeg het aantal ton-kilometers in ons land met 26,5% en het aandeel van goederenvervoer over de weg tot 77%, vooral ten nadele van het spoor (10,8%).
Het treinverkeer neemt in het woon-werk-verkeer een minderheid voor zijn rekening tegen meer dan tweederden (76%) voor de wagen.
Deze trends zijn onhoudbaar, reden waarom economische groei en de groei van de vraag naar vervoer losgekoppeld moeten worden.
CD&V zet in op een verschuiving van wegvervoer naar spoorwegvervoer, vervoer over water en openbaar personenvervoer.
Eventueel met gebruik van publiek private samenwerking moet er een ambitieus investeringsprogramma komen voor rollend materiaal (treinen, bussen) en de opbouw van reservecapaciteit.
Het GEN rond Brussel moet voltooid worden volgens de overeengekomen planning, terwijl er ook rond Antwerpen en Gent een voorstedelijke treinbediening moet komen.
Overheidsbedrijven zijn niet immuun voor marktwerking.
Zo werden onder impuls van de Europese eenmaking onze publieke telecom, transport en postdiensten geleidelijk opengesteld voor concurrentie.
Indien dit tot een efficiëntere dienstverlening en een betere besteding van belastinggeld leidt, is dit een goede zaak.
Maar voor CD&V mag dit nooit ten koste gaan van kwaliteit, toegankelijkheid en betaalbaarheid van bepaalde openbare diensten.
De overheid moet de openbare dienstverlening door overheidsbedrijven correct vergoeden.
Politisering van het bestuur is onaanvaardbaar, net als het inschakelen van overheidsbedrijven om de begroting te manipuleren (overname pensioenfondsen, NMBS-schuld, …) of het gebruik ervan als machines voor jobcreatie.
De overheid moet – al dan niet via (sector)compensatiefondsen – instaan voor een correcte vergoeding van de prestaties en diensten van openbaar nut, ook als deze worden aangeboden door een overheidsbedrijf.
Voor Belgacom impliceert dit een onmiddellijke activering van het ‘fonds ter compensatie van de taken van universele dienst’.
Wettelijke verplichtingen moeten door alle spelers, overheid en privé, nageleefd worden.
Dit vereist sterke en onafhankelijke regulatoren.
In sommige sectoren is een veelheid aan regulatoren actief.
Het is belangrijk dat deze regulatoren hun werking op elkaar afstemmen, bijvoorbeeld via een interfederaal instituut, zodat een samenhangend beleid gegarandeerd is.
CD&V wil een correcte Europese invulling van de openbare of “universele diensten”.
Zo moet ook rekening gehouden worden met de band met het beleid van een Lidstaat (vb. link spoorvervoer en milieu en mobiliteitsbeleid) en de (technische) evoluties van bepaalde openbare diensten (breedbandinternet als toegangspoort tot e-gov).
Inzake de lopende liberalisering van de postdiensten, moet de Belgische Post de nodige tijd krijgen om zich om te vormen tot een bedrijf dat de internationale concurrentie aan kan.
Een overhaaste herstructurering gaat ten koste van de consument, het personeel en de Post zelf.
Daarom verkiest CD&V om de markt voor postdiensten ten vroegste in 2012 volledig open te stellen.
CD&V wil dat de ondernemingen voldoende jobs blijven aanbieden.
De beperkte middelen vragen echter keuzes.
Daarom wil CD&V de volgende jaren 3 miljard euro (1% BBP) aan sociale lastenverminderingen besteden.
We focussen ons hierbij op de verlaging van de lasten voor laagbetaalden.
Het werkgelegenheidseffect is voor deze doelgroep niet alleen het grootst, dit moet ook de dalende werkgelegenheidsgraad keren.
Andere lastenverminderingen moeten naar hooggekwalificeerden gaan om de brain-drain te vermijden en innovatie te stimuleren.
Voor taken die nauwelijks in het gewone arbeidscircuit aan bod komen, werken we via subsidiëring verder aan de uitbouw van de sociale economie zoals buurtdiensten en beschutte werkplaatsen.
Onze arbeidsmarkt is niet langer aangepast aan de nieuwe tijden.
Ondernemingen schreeuwen naar mensen en knelpuntberoepen geraken niet ingevuld, terwijl onze werkgelegensheidsgraad te laag is en zelfs achterloopt op de Europese Unie.
De oorzaken zijn divers: veel talent gaat verloren, onderwijs sluit nog te weinig aan op de arbeidsmarkt, werklozen worden nog onvoldoende geactiveerd, de arbeidsmobiliteit en flexibiliteit is te laag, de werkmentaliteit laat soms te wensen over.
Maar ook omgekeerd is er een probleem met de kwaliteit van arbeid: de arbeidsdruk en -stress wordt te groot, er zijn te weinig jobs voor kansengroepen, mensen haken af.
Voor een land waar de mensen de belangrijkste grondstof vormen vraagt dit een sterke aanpak om meer mensen aan het werk te krijgen.
Wie werkt dient immers niet alleen de economie: werken beschermt tegen armoede, versterkt het zelfbeeld, het sociaal leven en de maatschappelijke waardering.
Dit vraagt ook een aanpak op maat van de grote verschillen inzake arbeidsmarkt tussen Vlaanderen en de andere regio’s.
Dit betekent in de eerste plaats een mobilisering van bestaande arbeidsreserves, te beginnen met de activering van werklozen.
Elke werkzoekende heeft rechten en plichten.
De terugkeer naar een job moet aangemoedigd en zo nodig verplicht worden.
De discussie is niet of werklozen na drie jaar hun uitkering moeten verliezen, het beleid moet ervoor zorgen dat ze geen drie jaar werkloos kunnen zijn.
Dit is voor CD&V de kern van de huidige sluitende aanpak.
Deze sluitende aanpak dient te worden bijgestuurd waar nodig en consequent te worden voortgezet.
De “passende dienstbetrekking” moet dwingender en overal op dezelfde wijze worden toegepast.
Daartegenover staat dat werkzoekenden recht hebben op begeleiding, opleiding en opvolging...
CD&V is voorstander van een zekere degressiviteit in de werkloosheidsuitkeringen, met hogere uitkeringen in het begin.
Wie niet terecht kan in een gewone job, moet kansen krijgen via de sociale economie.
Activeren van werklozen gaat hand in hand met de aanpak van werkloosheidsvallen.
We maken arbeid opnieuw lonend door de som die vrij is van belastingen op te trekken en door bijkomende sociale maatregelen tijdelijk te laten doorlopen als men werk vindt.
Gratis taalcursussen, verhuispremies, betaalbare huisvesting, een lagere kostprijs voor kinderopvang kunnen helpen om niet-financiële werkloosheidsvallen op te vangen.
Studentenarbeid is vaak de eerste kennismaking met de arbeidsmarkt.
We vereenvoudigen de huidige regeling door de huidige 2 termijnen samen te voegen tot één termijn van minstens 46 dagen, volgens één enkel percentage van solidariteitsbijdrage.
Om de arbeidsmobiliteit te verhogen dient elke discriminatie omwille van werken in het buitenland te worden voorkomen of weggewerkt.
CD&V wil tevens bijzondere aandacht voor de herintrede van wie tijdelijk inactief is geworden om bijvoorbeeld voor het gezin te zorgen.
De sociale economie biedt ook kansen om mensen die tijdelijk buiten strijd zijn door bijv. een arbeidsongeval of een beroepsziekte opnieuw in te schakelen.
Een goed arbeidsmarktbeleid moet er ook voor zorgen dat de juiste mensen voorhanden zijn voor de juiste jobs.
Het bestaan van knelpuntberoepen is immers het gevolg van een gebrek aan voldoende arbeidskrachten die aan de gevraagde kwalificaties voldoen.
Voor CD&V is er een belangrijke rol weggelegd voor het onderwijs en de voortgezette vorming.
Een betere studiekeuzebegeleiding,
de herwaardering van het technisch en beroepsonderwijs
en het stimuleren van alternerend leren en werken, zorgen voor beter opgeleide arbeidskrachten.
Daarnaast dient er blijvend te worden geïnvesteerd in voortgezette vorming en loopbaanoriëntatie.
De overgangen tussen de verschillende vormen van hoger onderwijs moeten verder worden uitgebouwd.
Onderwijs en arbeidsmarkt moeten nog beter op elkaar aansluiten.
Dit moet ook een element worden bij de studiekeuze.
Technische en technologische beroepen moeten maximaal gewaardeerd worden.
Onverminderd het bestaande wettelijk kader en de lopende Vlaamse initiatieven om toponderzoekers aan te trekken, wil CD&V eerst de eigen beschikbare arbeidsreserve maximaal activeren.
Dit geldt ook voor kansengroepen op onze arbeidsmarkt, waaronder allochtone werkzoekenden, humanitair en individueel geregulariseerden, mensen die in het kader van volgmigratie naar hier kwamen.
Herscholing zal hier nodig zijn.
Daarnaast is er de grote beschikbare arbeidsreserve op de EU-markt (en de EER) ingevolge de recente uitbreidingen, maar waarvoor nog een overgangsperiode geldt voor het volledig vrij verkeer.
CD&V wil onze grenzen openen voor de nieuwe EU-lidstaten als er voldoende garanties zijn om misbruiken te vermijden: goede registratie van buitenlandse werkgevers en zelfstandigen, voldoende hoog maken van (administratieve) geldboetes, aansprakelijkheid van de gebruikers voor de verplichtingen inzake fiscaliteit, sociale zekerheid en arbeidsrecht van hun onderaannemers die met buitenlandse werknemers werken en een Europese samenwerking tussen de inspectiediensten.
Voor CD&V kan economische migratie van buiten de EU pas nadat andere alternatieven zijn uitgeput.
Als België economische migratie van buiten de EU wil organiseren, is een gezamenlijke Europese aanpak nodig vermits het verblijfsrecht in een staat toegang biedt tot de andere lidstaten.
Levenslopen zullen steeds minder passen in het klassieke beeld 'eerst opleiden, dan werken en daarna vrije tijd'.
Deze drie aspecten van het leven lopen niet meer in opeenvolgende fasen.
De opleiding is permanente vorming geworden.
Het werken zal over een langere tijd uitgesmeerd moeten worden.
Daartussen zullen momenten moeten worden ingebouwd voor engagement, voor zorg voor de ander, de opvoeding van de kinderen of het opvangen van hulpbehoevende ouders.
Als CD&V willen we ons dan ook bezighouden met de vraag hoe we kunnen komen tot een betere verdeling van de tijd die gespendeerd wordt aan opleiding, aan arbeid, aan zorg en aan vrije tijd.
We stellen grote verschillen vast tussen Vlaanderen en Wallonië, zowel inzake sociaal-economische structuur als qua inzichten in het beleid.
CD&V is daarom voorstander van deelstatelijke instrumenten.
CD&V wil de verlofsystemen die dienen voor zorg voor kinderen en ouderen of voor opleiding extra waarderen, bijvoorbeeld bij de pensioenberekening.
Bovendien wil zij de deeltijdse opname stimuleren omdat dit de band met de arbeidsmarkt behoudt en de latere herintrede vergemakkelijkt.
De levenslooprekening wil mensen ondersteunen in zorg, scholing, ondernemerschap, afbouw van de loopbaan.
Het gaat om een individuele spaarverzekering waarbij een werknemer een deel van zijn brutosalaris op een fiscaalvriendelijke manier kan sparen om in de toekomst een periode van onbetaald verlof of van minder inkomen te financieren.
Een loopbaanbeleid vertaalt zich ook in een eindeloopbaanbeleid.
Een tweedeloopbaanpakket met onder meer loopbaanoriëntatiegesprekken en aangepaste loopbaanprofielen moet oudere werknemers aan het werk helpen of houden.
Sluitstuk vormt het Carrière Planning Systeem waardoor mensen zich kunnen informeren over de mogelijkheden en gevolgen van hun beroepskeuzes zodat zij de organisatie van hun loopbaan beter in handen kunnen nemen.
Voor het leven dezelfde job wordt een uitzondering.
Jobzekerheid moet plaats maken voor werkzekerheid.
Mensen moeten daarom voldoende gewapend zijn om verschillende jobwissels met succes aan te gaan.
Dit hangt ook samen met een vraag naar meer flexibel werken die zowel bij bedrijven als (sommige) werknemers leeft.
Het is dus aan de overheid om hierin samen met de sociale partners een evenwicht te helpen vinden.
Dit vereist dat permanente vorming nog meer een recht wordt.
Daarom willen wij een leerrecht en/of een individueel opleidingsrecht invoeren.
Een leerrecht zou iedere werknemer een minimaal recht verstrekken op voortgezette opleiding na het leerplichtonderwijs.
Hierdoor krijgt elkeen de beschikking over een individueel vormingsrugzakje.
Op de arbeidsplaats en in de samenleving verworven vaardigheden en competenties moeten worden gevaloriseerd.
Elders Verworven Competenties (EVC) en Ervaringen (EVE) worden zichtbaar en geattesteerd.
Ontslagvergoedingen moeten activerend zijn, gericht op loopbaanbegeleiding en outplacement.
De wetgeving op deeltijdse arbeid, tijdelijke arbeid en overuren moet vereenvoudigd worden.
De uitzendarbeid moet meer mogelijkheden krijgen met behoud van duidelijke kwaliteitsvereisten.
Als algemene arbeidsmaatregelen niet volstaan om kansengroepen verhoudingsgewijs aan voldoende jobs te helpen, wil CD&V extra inspanningen in samenspraak met alle overheden, de sociale partners, de bedrijven, het vrije beroep enz…
Dit geldt onder meer voor allochtonen en personen met een handicap.
In Vlaanderen zijn volgens cijfers van de VDAB 32 000 mensen van niet-EU afkomst werkloos op een totaal van 186 000 werklozen.
De socio-economische enquête van 2001 leert ons dat één persoon op de acht (12,3%) van de bevolking op arbeidsleeftijd (15-64 jaar) een handicap, ziekte of aandoening heeft met (tijdelijke) beperkingen in het dagelijkse leven.
Met een werkgelegenheidsgraad van 42,0% (totale bevolking: 61%) heeft België één van de laagste werkgelegenheidsgraden voor personen met een arbeidshandicap in Europa.
CD&V is ook voor het gebruik van streefcijfers.
Dat zijn geen quota, maar wel concrete doelstellingen die kunnen worden opgenomen in jaarlijkse diversiteitsplannen.
Dit veronderstelt voorafgaande “nulmetingen” zodat men weet met hoeveel men al is en constante monitoring zodat tijdig kan worden bijgestuurd.
De overheid moet het goede voorbeeld geven door voor zichzelf maar ook in beheersovereenkomsten met overheidsbedrijven streefcijfers voorop te stellen.
We moedigen de particuliere sector aan om hetzelfde te doen.
De wijziging van artikel 10 GW moet ook niet-Belgen toelaten tot het openbaar ambt, tenzij het om een gezagsfunctie gaat (bv. staatsveiligheid enz…).
Voor personen met een arbeidshandicap met een zware ondersteuningsnood moeten binnen de overheidsadministraties voorbehouden plaatsen worden voorzien.
De overheid moet om te beginnen blijven informeren en sensibiliseren: werkgevers maar ook het eigen personeel.
Voor wie solliciteert ligt de lat gelijk, maar allochtonen kunnen bijvoorbeeld een specifieke voorbereiding genieten.
Het opdoen van nuttige werkervaring via interimarbeid, stageplaatsen en vakantiejobs kunnen samen met de erkenning van elders verworven competenties kansen vergroten en vooroordelen helpen wegnemen.
Voor de allochtonen is prioritair aandacht nodig voor de jongeren.
Ook jongeren van de derde generatie blijven het volgens internationaal onderzoek gemiddeld erg slecht op school doen.
Daarmee worden zij dé kansengroep van morgen op onze arbeidsmarkt.
Op de eerste plaats moet op Vlaams vlak verder worden gewerkt aan de schoolse achterstand, via taal en via de ouders.
Dit begint al vanaf het kleuteronderwijs waar ouders dienen te worden gestimuleerd om hun kinderen zo vroeg mogelijk (minstens deeltijds) naar school te sturen.
Maar wie kansen krijgt moet ze ook nemen.
Allochtone meisjes en vrouwen geven vaak het goede voorbeeld en kennen een gemiddeld hoger opleidingsniveau.
Toch vertaalt zich dit niet in meer werk.
Daarom wil CD&V doelgerichte initiatieven van allochtone organisaties ondersteunen, zoals het systeem van steungezinnen om de Nederlandse taal te oefenen en kennis te maken met onze samenleving en arbeidsmarkt.
Voor personen met een handicap moet de Federale overheid voldoende middelen voorzien om het rendementsverlies binnen haar administratie op te vangen.
Gemeente- en provinciebesturen kunnen hun verplichting van 1 op 55 verwezenlijken wanneer zij middelen van het gemeentefonds voor deze tewerkstelling zouden opzij zetten.
Voor personen ten laste van het RIZIV door een arbeidsongeval of beroepsziekte is nood aan een Federaal activeringsbeleid.
Iedereen moet de kans krijgen om a rato van zijn mogelijkheden actief te zijn; vrijwilligerswerk, opleiding, beschutte werkplaats, deeltijdse/voltijdse tewerkstelling in het NEC, enz.
Eenmaal aangeworven, moet er meer persoonlijke ondersteuning en begeleiding op de werkvloer zijn.
Daarom wil CD&V nagaan hoe de CAO 26 kan dienen voor de persoonlijke ondersteuning op de werkvloer, bijvoorbeeld door inzet van ‘personal assistance services'.
De ondersteuning op maat en de integratie kan ook verbeterd worden door bij de toekenning van de effectieve loonkostensubsidie een overleg te voorzien tussen de werkgever, de werknemer en een medewerker van de subsidiërende entiteit.
Leerlingen uit kansengroepen moeten hun hele schoolloopbaan een betere ondersteuning krijgen.
Recent onderzoek toont aan dat de sociale bescherming in België afkalft.
Van een absoluut topland zijn we geleidelijk aan weggezakt naar de staart van het koppeloton.
Dit stelt de vraag of de beschikbare middelen beter gericht moeten worden ingezet, bijvoorbeeld met een duidelijke focus op de armsten.
Met de keuze voor een verhoogde kinderbijslag voor alleenstaanden met een beperkt inkomen lijkt Paars te kiezen voor het pad van sociale uitkeringen die bepaald worden door het inkomen.
CD&V verwerpt de keuze om het recht op een uitkering in almaar meer gevallen afhankelijk te maken van de inkomenssituatie.
Kinderbijslagen zijn voor ons een recht van het kind, onafhankelijk van de socioeconomische achtergrond van de ouders.
Maar ook voor vervangingsuitkeringen zoals werkloosheid mag de slinger niet te ver doorzwaaien.
De sociale bijdragen worden geïnd op het volledig loon, terwijl de sociale uitkeringen geplafonneerd zijn.
Dit betekent dat de hoogste inkomens reeds een hogere inspanning leveren aan de kant van de inkomsten.
Van hen ook nog een bijkomende inspanning verlangen aan de kant van de uitgaven ondergraaft het verzekeringsprincipe van de sociale zekerheid nog meer.
Voor CD&V vormt naast solidariteit ook het verzekeringsprincipe een essentieel onderdeel van de sociale bescherming.
Wanneer dit principe op de helling komt te staan, verdwijnt ook de brede steun voor onze sociale zekerheid.
Dit zal het succes van de private pijlers en van praktijken die de bijdrageplicht omzeilen (zoals schijnzelfstandigheid en extralegale voordelen in het loonpakket) alleen maar versterken.
Voor CD&V blijven de wettelijke pijlers voor de pensioenen en gezondheidszorg van de sociale zekerheid de belangrijkste.
Zij bieden immers de beste garantie op solidariteit, de private pijlers zijn per definitie ongelijker.
Publieke middelen moeten voor CD&V bij voorrang dienen om het wettelijk stelsel te ondersteunen.
Door in te zetten op meer mensen aan het werk
en meer economische groei versterken we de basis van het wettelijk sociale zekerheidsstelsel.
Bovendien hangen minder mensen af van uitkeringen zodat ook de uitgaven verminderen.
Dit garandeert dat wettelijke pijlers ook in de toekomst volstaan om alle basisnoden te dekken.
Omgekeerd betekent dit dat de meeste uitkeringen welvaartsvast moeten worden door ze mee te laten evolueren met de gemiddelde lonen.
Anders verplichten we de mensen om over te schakelen naar de private stelsels.
Deze willen we als aanvulling op het wettelijk stelsel steunen (ook fiscaal),
mits deze systemen voor iedereen ook beter toegankelijk worden.
Algemeen is meer transparantie en een administratieve en organisatorische vereenvoudiging van het complexe sociale stelsel noodzakelijk binnen de diverse takken van de sociale zekerheid.
Recent onderzoek van het Centrum voor Sociaal Beleid toont aan dat het armoederisico bij gepensioneerden en 65-plussers in België hoger is dan in andere landen met vergelijkbare sociale uitgaven.
De projecties van de Studiecommissie voor de Vergrijzing roepen dan weer vragen op omtrent de toekomstige financiering van de pensioenen (verwachte stijging van de sociale uitgaven met 5,8% van het BBP tegen 2050).
Deze studieresultaten tonen aan dat een verstandig pensioenbeleid twee sporen moet bewandelen: maatregelen gericht op een betere sociale bescherming voor de huidige gepensioneerden
en een aantal structurele hervormingen die de toekomst van het wettelijk pensioenstelsel veilig stellen.
Voor CD&V moet, vandaag en in de toekomst, een sterke eerste pensioenpijler een garantie zijn voor een leven vrij van armoede.
De zorgverzekering, de Maximum Factuur (MAF) en de Aanvullende Tegemoetkoming Hulp aan Bejaarden (THAB) moeten, indien nodig, verzorging thuis of in een rusthuis helpen financieren.
CD&V ondersteunt, ook fiscaal, de aanvullende pensioenvorming in de tweede en de derde pijler.
Maar de private pijlers moeten steeds aanvullende pijlers blijven.
Overheidsmiddelen moeten prioritair aangewend worden om een sterke eerste pijler te verzekeren.
Het wettelijk pensioen vormt immers de beste garantie op solidariteit.
Dit betekent ook dat het wettelijk pensioen niet mag worden uitgehold zodat mensen in de praktijk verplicht worden om de private pijlers op te zoeken.
Daarom pleit CD&V ook voor het behoud van de 80% grens in aanvullende pensioenen: de optelsom van het aanvullende en het wettelijke pensioen mag niet meer bedragen dan 80% van het laatst verdiende loon.
CD&V wil werk maken van een tweede pijler die voor meer werknemers toegankelijk wordt door het gebruik van sectorale regelingen.
Ook voor zelfstandigen moet prioritair geïnvesteerd worden in een sterke wettelijke pijler, onder ander door het minimumpensioen voor zelfstandigen te verhogen en te koppelen aan het IGO.
Maar CD&V staat niet afkerig ten opzichte van een verplichtstelling van de tweede pijler voor zelfstandigen (een eerste pijler bis) mits de invoering gradueel gebeurt, er een verschillende behandeling mogelijk is voor zelfstandigen aan het begin en het einde van hun loopbaan en er voldoende flexibiliteit mogelijk is voor het betalen van de bijdragen (maar met een minimale bijdrage over een bepaalde periode).
Om het armoederisico onder gepensioneerden terug te dringen, bepleit CD&V welvaartsvaste pensioenen: er moet een automatische, structurele en procentuele koppeling zijn van de pensioenen aan de evolutie van de gemiddelde lonen.
Daardoor vermijden we dat gepensioneerden geleidelijk aan onder de armoededrempel verzeilen.
Voor diegenen voor wie de welvaartskloof reeds te groot geworden is, zoals de oudste en laagste pensioenen, moet er een structurele inhaalbeweging worden ingezet.
De cumulatie-beperking bij het overlevingspensioen is niet langer aangepast aan de moderne beginselen van de sociale zekerheid.
Weduwen of weduwnaars die hun inkomen willen aanvullen door zelf te (blijven) werken, maken veel kans om hun overlevingspensioen te verliezen.
Daarom pleit CD&V in het geval van overlevingspensioenen voor een substantiële verhoging van de grensbedragen voor toegelaten arbeid.
CD&V wil het geregistreerd samenwonen gelijk stellen met het huwelijk in het pensioenrecht.
Het moment van de registratie is daarbij doorslaggevend.
CD&V stelt de nood aan solidariteit tussen de generaties niet in vraag, maar de bestaande solidariteitsbijdrage op de pensioenen is geen gepaste invulling van deze solidariteit.
Daarom zijn we voorstander van een geleidelijke afbouw.
Om de toekomst van ons pensioensysteem te garanderen, volgt CD&V een aantal pistes.
Een gezond financieel beleid voeren,
zoveel mogelijk mensen aan de slag krijgen en houden,
ons economisch draagvlak versterken.
Maar daarnaast pleiten we ook voor een aantal structurele ingrepen in het pensioensysteem zelf.
CD&V wil voor diegenen die nu in de arbeidsmarkt treden geleidelijk evolueren naar een systeem waarbij het aantal jaren in de loopbaan telt: wie op jongere leeftijd start met werken, kan ook op jongere leeftijd op pensioen.
Die pensioenloopbaan omvat niet enkel gewerkte jaren.
CD&V wil mensen ook de kans geven om te zorgen voor familie
of om tijd te investeren in scholing.
Via het systeem van de gelijkgestelde periodes willen we deze periodes van zorg en scholing gelijkstellen aan tewerkstelling voor de pensioenberekening.
Mensen in zware beroepen bekomen een volledig pensioen na een kortere loopbaan.
De pensioenmalus, een bestraffing voor zelfstandigen die vervroegd op pensioen gaan, past niet in deze loopbaan-logica.
Vandaar dat CD&V deze maatregel geleidelijk wil afschaffen.
Mits voldoende aandacht gaat naar outplacement, blijft brugpensioen een noodzakelijk instrument om de negatieve sociale gevolgen van een herstructurering op te vangen.
Sectorale onderhandelingen spelen hierin een centrale rol.
Eens het volledig pensioen verworven is, mogen er ook geen beperkingen meer bestaan op aanvullende arbeid.
Mensen mogen onbeperkt bijverdienen bovenop hun pensioen zonder daarvoor fiscaal bestraft te worden.
Het spreekt voor zich dat hiervoor een voldoende lange overgangsfase nodig is om een pensioenstelsel op basis van de loopbaan in te voeren.
Mensen moeten immers de tijd krijgen om hun loopbaankeuzes hierop af te stemmen.
Tegenover de dreiging van een wereldwijde klimaatverandering staat België op zijn eentje machteloos.
Voor CD&V moet de Europese Unie haar meerwaarde hierin uitspelen.
CD&V sluit zich aan bij het engagement van de Europese Raad om de uitstoot van broeikasgassen in de Unie met minstens 20% te verminderen tegen 2020.
Dit kan tot 30% worden opgetrokken indien ook de andere wereldspelers zich engageren.
Voorwaarde is wel dat dit op een economisch aanvaardbare wijze gebeurt zonder dat onze productie naar landen met minder strenge milieunormen verschuift.
Anders verliezen we dubbel: economisch en ecologisch.
In het licht van de recent overeengekomen Europese bindende klimaat- en energiedoelstellingen, staat voor CD&V de betaalbaarheid, de bevoorradingszekerheid en het koolstofarm karakter van een toekomstig Belgisch energiebeleid centraal.
CD&V wenst een eerlijk en open debat omtrent deze drie factoren om de concurrentiekracht voor onze Belgische industrie en de betaalbaarheid van energie voor onze gezinnen ook in de toekomst te garanderen
Dit betekent betrouwbare leveranciers uit alle windstreken en een goede mix van hernieuwbare energie, aardgas, aardolie, kernenergie en, mits technologische vooruitgang, propere steenkool.
Maar dit betekent ook een voldoende onderlinge solidariteit tussen de verschillende EU-lidstaten en, wat België betreft, ook tussen de Gewesten.
Om de stroomvoorziening te waarborgen moet niet alleen de brandstofbevoorrading worden verzekerd maar moet ook de binnenlandse productie-capaciteit op peil worden gehouden.
Besparingen kunnen de toename van het verbruik afremmen.
En invoer kan het evenwicht op het net bewaren.
Maar geen van beide is in staat een belangrijk aandeel van onze eigen productiecapaciteit te vervangen en een dergelijke keuze zou ons overigens volledig afhankelijk maken van Franse (nucleaire) stroom.
Zodoende blijven investeringen in elektriciteitscentrales noodzakelijk alsook in transmissie en distributie.
In combinatie met maximale energiebesparing moet die energie bij voorkeur milieuvriendelijk worden aangemaakt en voor elektriciteit, worden opgewekt met hernieuwbare energiebronnen.
CD&V vraagt dat het aandeel groene stroom tegen 2015 wordt opgetrokken tot 12%.
Zolang er onzekerheid is over het bestaan van voldoende en betaalbare alternatieven voor wat we nodig (zullen) hebben aan elektriciteit en mits sluitende garanties voor een veilige exploitatie wil CD&V de optie om de levensduur van de bestaande kerncentrales te verlengen open houden.
De extra winsten door het langer openhouden moeten onder meer de productie van hernieuwbare energie ondersteunen.
De provisies aangelegd voor de ontmanteling van de kerncentrales moeten gevrijwaard blijven en mogen niet dienen om de begroting op te smukken.
CD&V sluit zich aan bij het voorstel van de Europese Commissie om tegen 2020 minstens 10% biobrandstoffen te gebruiken voor transport, maar wil ook voorzichtig zijn.
De productie van energieteelten (maïs, koolzaad, …) moet duurzaam zijn: zonder verlies aan biodiversiteit, zonder andere schade (boskap) en zonder dat de voedselproductie of prijzen nadeel ondervinden.
We dringen dan ook aan op een Europees duurzaamheidslabel.
Energie is voor CD&V geen luxegoed maar een basisdienst die zowel voor gezinnen als voor bedrijven beschikbaar en betaalbaar moet blijven.
De liberalisering die onder impuls van Europa sinds 1999 bij ons is ingevoerd, heeft nauwelijks een gunstig effect gehad voor de marktwerking in de productie van elektriciteit of de prijzen voor de verbruikers.
En dit spijts het forse inkomstenverlies van de gemeenten en de scherpe daling van de tarieven voor het transport en de distributie van elektriciteit.
Een vrije elektriciteitsmarkt heeft naast evenwaardige producenten en leveranciers, nood aan onafhankelijke netbeheerders.
CD&V kiest voor een overwegend publieke eigendom en een publiek beheer van de netten die van nature een monopolie vormen.
Bedrijven uit de energiesector mogen aandelen verwerven, maar afzonderlijk of gezamenlijk geen meerderheid, ook geen blokkeringsminderheid en zelfs geen referentieaandeelhouderschap hebben.
Gezien het belang van de netbeheerders en de openbare dienstverplichtingen die ze uitvoeren hebben de gemeenten voor CD&V overeenkomstig recht op een billijke vergoeding.
CD&V wil dat het verlies aan energiedividenden voor de lokale besturen, na de geleidelijke afschaffing van de Elia-heffing, onder meer opgevangen wordt door de invoering van een Federaal BTWcompensatiefonds.
Het feit dat de productie van elektriciteit grotendeels in handen is gebleven van een marktspeler (80%) maakt het voor andere leveranciers moeilijk om zich verticaal te integreren op de Belgische elektriciteitsmarkt.
De eerste Paarse Pax Electrica, naar aanleiding van het bod van Suez op Electrabel, heeft de marktwerking in de Belgische aardgas- en elektriciteitssector amper bevorderd.
De tweede Paarse Pax Electrica, naar aanleiding van de toenadering tussen Suez en Gaz de France, is zelfs niet eens van de grond gekomen.
CD&V wil dat er een grondslag wordt gelegd voor een gelijk speelveld dat zowel oudgedienden als nieuwkomers duurzame ontwikkelingskansen biedt.
Investeringen in vervangende of bijkomende productiecapaciteit, inzonderheid door andere elektriciteitsproducenten dan de dominante marktspeler, zijn namelijk noodzakelijk om enerzijds stroomgebrek of stroomonderbrekingen tegen te gaan en anderzijds concurrentie aan te moedigen.
Om daadwerkelijk te zorgen voor mededinging, niet zozeer tussen leveranciers, maar vooral tussen producenten, heeft België tijdens de volgende legislatuur nood aan een degelijk voorbereide Pax Electrica, zelfs als het aangekondigde samengaan van beide groepen toch niet zou doorgaan.
CD&V wenst prioritair de marktwerking in de elektriciteitssector te bevorderen om zo voor de verbruikers tot lagere prijzen te komen.
Daarom is het wenselijk dat de dominante marktspeler een tranche van de nucleaire activa afstaat aan andere marktspelers.
Lukt dit niet, dan wil CD&V de aanstelling van een onafhankelijke groothandelaar voor de nucleaire productie en productie van steenkoolcentrales onderzoeken.
Tegelijk wil CD&V dat bijkomende competitieve sites aan andere geïnteresseerde elektriciteitsproducenten dan aan de dominante speler worden ter beschikking gesteld
en dat de federale energieregulator CREG met de nodige onafhankelijkheid kan toezien op een daadwerkelijke competitiviteit op de productiemarkt.
Tevens moet tijdig geïnvesteerd worden in zowel de aardgasvoorziening als de interconnectiviteit, om de brandstof- en stroombevoorrading niet in het gedrang te brengen.
Hiertoe wil CD&V de mededinging op het vlak van de import van aardgas en de groothandel in aardgas bevorderen.
CD&V wil nieuwe marktspelers uitnodigen om bijkomende aardgasopslagcapaciteit te voorzien.
CD&V pleit voor het handhaven en het verder uitbouwen van Zeebrugge als draaischijf, ook voor de uitbouw van een internationaal netwerk.
Een dergelijke ‘oranje’ Pax Electrica, die tegelijk stroom- en brandstofschaarste vermijdt en concurrentiedistorties bestrijdt, draagt overigens bij tot een druk op de prijzen, die niet altijd en overal in verhouding staan tot de kosten voor productie en de tarieven voor transport en distributie.
Mensen willen een overheid die ongeacht de politieke kleur goed en geloofwaardig bestuurt.
Mensen nemen initiatieven, nemen hun verantwoordelijkheid en maken er het beste van.
Zij verwachten van hun overheid terecht hetzelfde.
Wij willen als christen-democraten de overheid opnieuw de plaats en het vertrouwen geven die ze verdient.
Door correct en zorgzaam om te springen met het geld van de mensen door de financiën van de overheid opnieuw op orde te zetten.
Door kerntaken van de overheid opnieuw te verzekeren, zoals de correcte inning van belastingen
en een behoorlijke werking van Justitie en Politie.
Door werk te maken van betere regels en een efficiëntere, klantgerichte administratie.
Door meer Vlaanderen dankzij een versterking van de deelstaten, met meer bevoegdheden en verantwoordelijkheden.
Door ons niet terug te plooien op onszelf, maar Europees en internationaal te denken en te handelen, ook bij de aanpak van armoede in de wereld.
CD&V wil een overheid die het vertrouwen van de mensen, de ondernemingen en de beoefenaars van het vrije beroep waard is.
Dit is ook voor de Belgische en Vlaamse welvaart prioritair.
De voordelen van onze centrale ligging wegen minder zwaar door binnen een uitgebreide Europese Unie.
Steeds meer instrumenten om zelf ons macro-economisch beleid vorm te geven verdwijnen: de eigen munt is vervangen door de Euro waardoor het instrument van de wisselkoers verdween, de Europese Centrale Bank beheert de monetaire politiek en het budgettaire beleid is gebonden aan het Stabiliteit- en Groeipact.
Daardoor wordt de kwaliteit van de overheid een essentiële concurrentiefactor om bedrijven en investeringen naar hier te lokken.
Wij willen als christen-democratie ook het verschil maken in de manier waarop we aan politiek doen.
CD&V staat voor een eerlijk en betrouwbaar bestuur, met respect voor de mensen.
Dat betekent concreet dat: we eerlijkheid en overtuiging verkiezen boven marketing en gespin,
we de waarheid durven zeggen ook als die minder prettig is,
we zeggen wat we doen en doen wat we zeggen,
we moeilijke beslissingen niet uit de weg gaan,
we betaalbaarheid verkiezen boven begrotingstrucs,
we als overheid voorrang geven aan wat de samenleving zelf doet.
De overheid moet immers ten dienste staan van de mensen, luisterbereid zijn en zo dicht mogelijk bij de mensen besturen.
Paars(groen) beweerde met trots dat de Copernicushervorming de administratie performanter zou maken.
Talloze ambtenaren hebben zich hier dan ook voor ingezet.
Van de mooie intenties kwam opnieuw niet veel in huis.
Een sterke overheid vraagt nochtans een sterk personeelsbeleid.
Wij gaan voor een overheid als betere dienstverlener
en betere werkgever.
Daarom wil CD&V het vertrouwen in de ambtenaren en in hun leidinggevenden herstellen.
Om te beginnen wil CD&V dat het debat over teveel of te weinig ambtenaren correct gevoerd wordt.
Het gaat niet alleen over het aantal ambtenaren, maar ook over de wijze waarop ze ingezet worden, met welke vaardigheden en kwalificaties, en voor welke rol als overheid.
CD&V wil dat dit onder meer gebeurt op basis van benchmarks en objectieve vergelijkingen met het buitenland.
Dit moet onder meer toelaten een duidelijke visie te ontwikkelen over de verhouding van laaggeschoolden en hooggeschoolden.
Ook de vaststelling van de taalkaders moet hierbij aansluiten.
Een evaluatie van de bestaande systemen van uitstappremies en de aanwervingsstop is nodig om te zien of zij de juiste groepen bereiken.
CD&V wil dat leidinggevenden worden aangeworven op basis van een duidelijk functieprofiel.
Politieke beïnvloeding tijdens de selectieprocedure mag niet.
Zowel interne als externe kandidaten moeten op basis van één enkele, tweetalige, selectie getoetst worden op hun bekwaamheid op een professionele en onafhankelijke wijze.
Managementfuncties zijn mandaatfuncties en moeten ook voor beperktere periodes kunnen (vb. als crisismanager).
De evaluatie moet samenhangen met de realisatie van de bestuursovereenkomst.
De huidige onduidelijke en willekeurige ontslagregelingen moeten opgevangen worden door arbeidsovereenkomsten voor bepaalde duur af te sluiten.
Bij de verloning moet de weging van de managementfunctie doorwegen: naast de omvang van het te beheren budget en personeel moeten ook risicobeheersing, technische vaardigheden en maatschappelijke impact meespelen.
De aanwerving van personeel moet nog beter afgestemd zijn op de specifieke eisen van de functie.
Basis moet het functieprofiel zijn van de betrokken dienst.
Algemene vaardigheden worden objectief en onafhankelijk gemeten door Selor.
Meting van vaardigheden eigen aan de functie gebeurt best samen met de betrokken dienst.
Hoe dan ook moeten de selectieproeven sneller gebeuren.
Een wachtrij-managementsysteem moet meer informatie geven over de doorlooptijd.
CD&V wil ook dat Selor niet langer verplicht is voor de deelstaten en bij voorkeur losgekoppeld wordt van de Federale Overheidsdienst Personeel en Organisatie.
Een permanente vorming is essentieel.
CD&V is voorstander van een persoonlijk ontwikkelingsplan en een mix van vormingen binnen de eigen overheidsdienst, bij andere overheidsdiensten en extern.
De loopbaan moet evolueren in functie van de evaluatie van wat de ambtenaar doet en zou kunnen doen.
CD&V wil voor bevorderingen afstappen van de “gecertifieerde opleidingen” en de middelen daarvoor anders inzetten.
Bevorderingen moeten gebeuren op basis van doelstellingen, gestandaardiseerde meetinstrumenten en bevorderingsexamens die de reële expertise toetsen.
De traditionele leidinggevende loopbaan wil CD&V uitbreiden met expertenloopbanen en projectmanagementloopbanen.
Basis moet een “360° evaluatie” zijn door leidinggevenden, collega’s en klanten.
Het totaalpakket van de vergoeding moet voldoende aansluiten bij het loonniveau op de “markt” en dankzij een cafetariaplan voldoende keuzemogelijkheden laten over de samenstelling.
CD&V wil ook dat er na overleg met de sociale partners een beter en objectief kader komt voor ervaring opgedaan buiten de overheid.
Voor contractuelen moet de minder gunstige pensioenregeling via de tweede pensioenpijler wordt aangepakt.
Naast de pers en de publieke opinie moet ook het personeel voldoende informatie krijgen over hervormingen, individuele maatregelen en het globale beleid inzake openbare diensten.
Zonder betrokkenheid is er ook geen motivatie.
Een federale administratie moet de samenwerking tussen Nederlandstaligen en Franstaligen bevorderen.
CD&V wil daarom dat de wet die vijf jaar geleden voldoende kennis van de tweede taal verplichtte voor de topmanagers wordt uitgevoerd.
Net als op Vlaams niveau, moet op Federaal niveau een statuut voor klokkenluiders worden voorzien.
Het evenwicht tussen de regering, het Parlement en de Administratie moet terug hersteld worden.
Om de controle- en beslissingsfunctie van het Parlement tegenover de regering te versterken moeten beleidsnota’s van Ministers zoals in Vlaanderen concrete engagementen met meetbare doelstellingen bevatten waarop men het beleid kan afrekenen.
De regering zal de mensen van dit land, vanuit een goed bestuur, beter en coherenter informeren over nieuwe maatregelen van de overheid.
Publieke mededelingen van de regering dienen steeds niet-persoonsgebonden te zijn en moeten gebruik maken van een mix aan communicatiemiddelen (media, openbare diensten, nieuwe technologieën,…).
Bij belangrijke maatschappelijke keuzes moet het Parlement mee de richting kunnen bepalen.
Dit geldt ook voor de Europese besluitvorming.
De ministers moeten ten aanzien van het federaal parlement verantwoording afleggen over hun aanwezigheid, houding en stemgedrag op een raad van ministers.
CD&V wil ook dat Europese richtlijnen tijdig, volledig en correct omgezet worden.
Aanbevelingen van onafhankelijke advies- en controleorganen zoals het Rekenhof en de Hoge Raad voor Financiën moeten geherwaardeerd worden.
De relatie van de administratie tegenover de regering moet duidelijk en transparant zijn.
De regering legt de beleidsdoelstellingen vast, de administratie ondersteunt bij de voorbereiding en de evaluatie en voert uit.
CD&V wil dat de taakverdeling per Minister wordt uitgewerkt in een bestuursovereenkomst met de administratie.
Deze geldt voor een legislatuur, wordt regelmatig geëvalueerd en bevat minimaal volgende elementen: Meetbare strategische en operationele doelstellingen, de beschikbare middelen, door de regering na te leven afspraken inzake informatie en overleg, de te hanteren meetinstrumenten en de inzet van gebruikersbevragingen voor evaluaties.
Administratieve vereenvoudiging aankondigen is een zaak, deze structureel aanpakken een andere.
Onder Paars bleef het bij losse flodders: wetten werden niet afgeschaft omdat ze overbodig waren, maar omdat ze niet goed lagen (zoals rond de opiniepeilingen), aangekondigde projecten zoals de uitbreiding van de unieke inzameling van gegevens of de elektronische belastingaangifte bleven steken.
Voor CD&V gaat het niet alleen om minder regels, maar om betere regels.
Kwaliteit moet het uitgangspunt zijn.
Dit vraagt een systematische doorlichting en evaluatie van de bestaande en toekomstige regelgeving.
Maar dit mag niet enkel gebeuren op basis van de hoeveelheid regels.
Regels zijn er immers ook om mensen te beschermen: de verbruiker, de producent, de afnemer (vb. regels rond voedselveiligheid).
Hier gaat het niet om de vraag over het al dan niet afschaffen van regels, maar wel over de vraag hoe de gewenste waarborgen met een minimum aan formaliteiten en verplichtingen waarmaken.
Administratieve eenvoud moet bovendien het uitgangspunt zijn van elke nieuwe regelgeving.
Ambtenaren moeten hun beleidsvoorbereidende rol kunnen spelen, gebruikersbevragingen kunnen als leidraad dienen.
De huidige praktijk van onuitvoerbare wetten bij gebrek aan overleg met het terrein of voldoende middelen is een rechtsstaat onwaardig.
Daarom wil CD&V dat elke Federale Overheidsdienst een impactanalyse opstelt die de effecten voor het budget van de overheid, de mensen en bedrijven op voorhand berekent.
Een basiswet voor de wetgevende procedure moet meer waarborgen bieden voor de kwaliteit
en de controle door onder meer het Parlement, ook wat de uitvoering betreft.
Programmawetten en wetten houdende diverse bepalingen zijn onder Paars verworden tot echte vuilbakwetten.
De techniek heeft zijn nut, mits er opnieuw duidelijke spelregels zijn.
Het is vooral problematisch als zij zich niet beperken tot wijziging van bestaande wetten maar (deels) op zichzelf blijven bestaan waardoor de mensen zelf moeten puzzelen om de juiste regels nog te kennen.
Daarom wil CD&V dat elke programmawet en wet houdende diverse bepalingen zichzelf automatisch opheft twee jaar na inwerkingtreding.
De administratie moet tijdens die periode de nodige stappen doen om de bepalingen in te voegen in de bestaande regels.
Elke titel van zo een wet moet ook aangeven welke administratie voor de invoeging bevoegd is.
Elke administratie moet zelf over een coördinatiecel wetgeving beschikken om de evolutie van de regels die tot haar bevoegdheid horen op te volgen.
De overheid moet handelen als een dienstverlener.
Daarom wil CD&V dat de men minder denkt vanuit het standpunt van wat men zelf aanbiedt, maar meer vanuit wat de “klant” vraagt.
CD&V zet in op een klantvriendelijke cultuur bij de overheidsdiensten: in afspraken met administratieve diensten, in de communicaties met de mensen, bij de evaluaties van ambtenaren.
Een essentieel instrument zijn regelmatige tevredenheids- en gebruikersbevragingen.
Het is te verkiezen dat dit door alle diensten en overheden zoveel mogelijk samen gebeurt, onder meer voor benchmarking.
Daarom pleit CD&V voor het gebruik van een gestandaardiseerd instrument dat kan aangepast worden aan specifieke vragen van een bepaalde dienst.
Dit is een template met minimumnormen en argumentatiestramienen die door de verschillende diensten kunnen worden gebruikt en aanpassingen toelaat voor dienstspecifieke vragen.
Bestuursovereenkomsten moeten systematisch doelstellingen bevatten inzake doorlooptijden, klantgerichtheid en kwaliteit van de dienstverlening.
Voor bepaalde diensten wil CD&V een niveau bereiken dat hoger ligt dan dit van de centrale diensten in de buurlanden.
Bevragingen en metingen moeten steeds vertaald worden in een concreet actieplan, waarvan het Parlement de resultaten krijgt.
De overheid zit complex in elkaar.
Wij kennen verschillende beleidsniveaus en gedeelde bevoegdheden (lokaal, Vlaams, Federaal, Europees en Internationaal).
Het is niet aan de mensen of de ondernemers om de weg te zoeken, de overheid moet de weg wijzen.
Daarom wil CD&V zo veel mogelijk evolueren naar één aanspreekpunt en dit op het niveau dat het dichtst bij de mensen staat: de gemeentes.
Bedoeling is dat men zoveel mogelijk via een lokaal uniek loket terecht kan voor alle soorten meldingen, vragen en inlichtingen, ongeacht welke dienst of overheid hiervoor bevoegd is.
Dankzij een samenwerkingsverband met andere overheden en diensten moet dit loket een kruispunt zijn voor de volledige meldings-, informatie- en hulpketen.
Een soort virtueel opvang- en doorverwijscentrum.
Een registratie- en opvolgingssysteem moet een snelle en aangepaste reactie verzekeren.
Indien technisch mogelijk willen we alle lokale unieke loketten koppelen aan één gratis uniek oproepnummer, bijvoorbeeld door veralgemening van de Vlaamse infolijn 1700.
Een beter gebruik van E-government moet het mee mogelijk maken dat de overheid naar de mensen toe optreedt als een (virtueel) geheel.
Terzelfdertijd laat dit meer gepersonaliseerde diensten op maat van de mensen of bedrijven toe.
CD&V wil daarom voor E-gov een tandje bijsteken.
CD&V wil dat de mensen en bedrijven kunnen beschikken over een Persoonlijke Interactie Pagina (PIP).
Dit is als het ware een persoonlijk uniek loket: op een internetpagina vindt men alle informatie terug die men persoonlijk nodig heeft en kan men elke gewenste interactie opzetten met gelijk welke overheid.
Hier kan men bijvoorbeeld ook toegang krijgen tot het Carrière Planning Systeem.
Het ontwikkelen van een PIP vraagt wel de nodige acties om de onderliggende basisprojecten uit te voeren.
Ook willen we erop toezien dat iedereen voldoende geholpen wordt om van deze mogelijkheden gebruik te maken.
Dienstverleningsprocessen moeten eenvoudiger en beter: E-gov is met 20% informatica goed voor 80% administratieve vereenvoudiging.
De eenmalige opvraging van gegevens moet een realiteit worden.
De overheidsdienst die ze opvraagt moet ze op een veilige en gecontroleerde wijze ter beschikking kunnen stellen van elke andere dienst die deze informatie nodig heeft.
Een grote inspanning is nodig om de processen en bijbehorende computersystemen van de verschillende overheidsniveaus op elkaar af te stemmen.
Dan kan ook werk gemaakt worden van de automatische toekenning van rechten en voordelen (zoals belastingverminderingen of -vrijstellingen, sociale tarieven voor nutsvoorzieningen, gratis openbaar vervoer, …) die samenhangen met een bij de overheid gekend statuut (gepensioneerd, werkloos, …).
De internationaal bekroonde resultaten behaald in de sociale sector kunnen hier model staan.
Investeringen in informatica zullen nodig zijn maar dubbele investeringen moeten vermeden worden dankzij samenwerking in een onderlinge taakverdeling tussen de diensten.
Omwille van de intensieve administratieve relaties tussen overheid en ondernemingen, moet de uitbouw ervan mee kunnen steunen op de inbreng van hun beroepsorganisaties.
Als men investeert in e-gov, moet men als overheid ook investeren in de toegang tot e-gov.
Daarom wil CD&V de drempel naar het internet verlagen door invoering van een vast sociaal breedbandtarief van 10 euro per maand.
Hoe dan ook blijft het loket met persoonlijk contact voor CD&V een volwaardig en noodzakelijk alternatief.
Een betere werking van de overheid die haar doelstellingen realiseert vraagt een meersporenbeleid.
CD&V wil in de eerste plaats meer efficiëntie door aan de administratie meer verantwoordelijkheid te vragen én te geven.
Als men wil afrekenen op resultaten, moet de administratie via de bestuursovereenkomsten mee kunnen beslissen over het gebruik van mensen en middelen.
Een dynamisch personeelsbeleid moet voortdurend bijhouden welke mensen waar nodig zijn en zorgen voor een snelle aanpassing van kaders, onder meer door een grotere mobiliteit binnen en tussen diensten.
Men moet beschikken over de juiste meet- en stuurinstrumenten, ook financieel.
Een analytische boekhouding laat toe kosten op te splitsen volgens aard en doel, zodat men beter de juiste kostprijs voor een opdracht kan bepalen.
Investeringskredieten worden best losgekoppeld van werkingskredieten.
Voor buitengewone opdrachten kan het gebruik van afzonderlijke moderniseringsenveloppes dienen.
Een terugverdieneffect kan bijkomend stimuleren, door deze enveloppes deels te vullen met de winsten die men dankzij beter werken maakt.
De interne aansturing moet op meerjarige en jaarlijkse operationele plannen steunen die de bestuursovereenkomst omzetten.
Deze plannen moeten een onderscheid maken tussen de dagelijkse werking en bijkomende verbeteringswerken, de verantwoordelijke diensten aanduiden en regelmatig worden geëvalueerd.
Naast administraties per vakdomein zijn voor bepaalde taken horizontale diensten nodig.
Zij moeten gemeenschappelijke expertise (bvb inzake informatica) ter beschikking stellen, coördineren en toepassen.
Zij zijn als het ware de huisconsultants van de administraties die hun “klanten” zijn.
Vertrouwen en niet hiërarchie vormt de basis van de samenwerking.
Dit betekent ook dat horizontale diensten die controleren en diensten verlenen zoals de Overheidsdienst voor Personeel en Opleiding en voor Budget en Beheerscontrole deze taken best intern scheiden.
De dienstverlening voor taken die essentieel zijn voor de goede werking (zoals gebruik van registers) moet gratis of tegen kostprijs geleverd worden.
Enkel wanneer de eigen expertise niet volstaat kan beroep gedaan worden op externe consultants, mits deze ook professioneel aangestuurd worden (met kwaliteitscontrole) en leiden tot het verwerven van bijkomende kennis.
Naar analogie met de privé-sector pleit CD&V voor de invoering van een Code voor goed bestuur of “Corporate governance”.
Deze moet duidelijke afspraken bevatten over de doelstellingen die elke administratie moet bereiken,
de gewenste resultaten voor de “klanten”,
de middelen hiervoor,
de respectieve verantwoordelijkheid van regering en administratie,
de gehanteerde waarden en normen
en de wijze waarop men beslissingen neemt.
Sluitstuk vormt een goed systeem van risicobeheer, interne controle en interne audit volgens internationale standaarden (COSO ERM en COSO/INTOSAI).
Dit moet toelaten dat de te halen doelstellingen binnen een bepaald ethisch kader ook rekening houden met de effectiviteit en zuinigheid van de maatregelen,
de betrouwbaarheid van de informatie en verslaggeving,
de naleving van de wetgeving
en de verantwoorde besteding van overheidsgeld.
Interne doorlichtingen van het risicobeheer en de interne controle moeten gebeuren door mensen die voldoende expertise hebben, onafhankelijk en neutraal zijn.
Bestaande overlappingen met externe auditoren en controle-instanties moeten via een inventaris en nieuwe afspraken worden aangepakt.
Dossiers waarvoor overheidsmanagers de eindverantwoordelijkheid dragen kunnen binnen dit werkkader gekoppeld worden aan een soepeler systeem van administratieve en begrotingscontrole.
Wat men van mensen en bedrijven aan engagement vraagt, moet men als overheid ook zelf opnemen.
CD&V wil dat de overheid ook zelf voldoende inspanningen doet voor de vorming van haar personeel.
Onderbouwde budgetten moeten deel zijn van de budgettaire luiken van bestuursovereenkomsten met de overheidsdiensten.
Zij moet zichzelf ook streefcijfers opleggen voor kansengroepen en meer positieve actie voeren bij recrutering en selectie.
Ambtenaren, Politie, inspectie en magistraten moeten voldoende gevormd worden op het vlak van antidiscriminatie en diversiteit.
Dit geldt ook als het om milieu en energiebesparing gaat.
Als eigenaar van meer dan 8 miljoen m² kantooroppervlakte en een omvangrijk wagenpark kan de overheid mee het verschil maken.
Daarom wil CD&V op middellange termijn streven naar koolstofarme federale overheidsgebouwen.
Bij de vervanging van het wagenpark geven we waar mogelijk absolute voorrang aan de meest milieuvriendelijke wagens.
Energiezuinige gebouwen gaan hand in hand met energiezuinige kantoorapparaten.
FEDESCO, de Federale “energy service company” moet voor de bestaande gebouwen actief op zoek gaan naar energiebesparende maatregelen.
Prioriteit kan gegeven worden aan deze waarvan de terugverdientijd korter is dan 5 jaar.
Wij willen ook de financiële haalbaarheid om via de plaatsing van zonnepanelen zelf klimaatvriendelijke energie te produceren en een maximale overschakeling naar groene stroomleveranciers onderzoeken.
Met betrekking tot de verloning en opzegregelingen voor topmanagers wil CD&V dat overheidsbedrijven een voorbeeld stellen en in het jaarverslag melding maken van het variabel deel van de vergoedingen (opties, winstgerelateerde vergoedingen,…) voor elk lid van de raad van bestuur en het directiecomité en de CEO met desgevallend ook de instapbonus en uitstapvergoeding.
Daarnaast worden de vaste vergoedingen voor de raad van bestuur en het directiecomité globaal bekendgemaakt per orgaan.
CD&V wil dat de aandeelhouders mee hun verantwoordelijkheid kunnen opnemen bij het bepalen van een evenwichtige verlonings- en ontslagregeling rekening houdende met het belang van de onderneming, de stakeholders en het maatschappelijk karakter.
Het variabel gedeelte per lid en het globale vaste gedeelte per orgaan dient jaarlijks door de algemene vergadering te worden bekrachtigd.
Ook voor beursgenoteerde bedrijven wenst CD&V een overname van een gelijkaardige regeling samen met een opname in het jaarverslag door de bedrijfsrevisoren van de mate van naleving van de Code Lippens.
Justitie is een kerntaak van de overheid.
Er bestaan evenwel verschillen in visie tussen de deelstaten in de wijze waarop deze opdracht moet worden ingevuld of de prioriteiten moeten gelegd worden.
Daarom wil CD&V dat de deelstaten zelf mee vorm kunnen geven aan het justitie- en veiligheidsbeleid.
CD&V wil een gefaseerde aanpak.
De basisorganisatie en -principes voor de rechterlijke organisatie van de hoven en rechtbanken en de rechtsbedeling moeten vastgelegd worden in een federale kaderwet.
Daarbij gaat CD&V onder meer uit van de integratie van de administratieve geschillenbeslechting in de gewone hoven en rechtbanken.
De deelstaten kunnen aan de rechtscolleges op hun grondgebied aanvullende bevoegdheden toekennen in de materies waarin zij bevoegd zijn mits zij daartegenover de nodige mensen en middelen plaatsen.
Dit moet samen met het strafuitvoeringsbeleid, het justitiële welzijnsbeleid en de rechtsbijstand voorwerp uitmaken van een samenwerkingsakkoord van de federale overheid met de deelstaten.
CD&V pleit voor een magistratenschool die, conform de grondwettelijke bevoegdheidsverdeling, moet worden ingericht door de Gemeenschappen.
Het Hof van Cassatie waakt over de eenheid van rechtspraak, terwijl het Arbitragehof haar taak als Grondwettelijk Hof optimaal moet vervullen.
De deelstaten moeten betrokken worden bij de voordrachten van deze rechtscolleges, de Raad van State, en via de Hoge Raad voor de Justitie, de benoeming van de magistraten van de rechterlijke macht.
Daarnaast wil CD&V dat de deelstaten eigen accenten kunnen leggen in het strafrechtelijk vervolgingsbeleid.
Daarom wil CD&V via een eigen Vlaams minister van Justitie het College van Procureurs-generaal instructies tot vervolging kunnen geven.
Het tweetalig gerechtelijk arrondissement Brussel-Halle-Vilvoorde moet worden gesplitst.
Het huidig financieel beleid hangt samen van one shots, lapmiddelen en ad hoc maatregelen.
CD&V wil daarom een nieuw meerjarenplan met een extra financiële noodinjectie van 1 miljard euro gespreid over 5 jaar voor Justitie en veiligheid.
Het noodbudget moet de basisinfrastructuur van Justitie op het niveau van de XXIste eeuw brengen.
Het gaat onder meer over de aanwerving van gespecialiseerd ondersteunend personeel zoals justitieassistenten, parketjuristen, referendarissen en administratieve managers, de infrastructuur en de gebouwen van de Justitie, de investeringen in het gevangeniswezen en de instellingen voor geïnterneerden.
Voor bepaalde investeringen zoals gebouwen kan dit ook via Publiek-Private Samenwerking.
Maar taken die te maken hebben met het openbaar gezag zoals de bewaking van gevangenen mogen niet in private handen komen.
Het departement Justitie is dermate essentieel en omvangrijk dat dit de maximale inzet van de betrokken Minister eist die samen met zijn administratie systematisch het beleid en de uitvoering ervan stipt opvolgt.
CD&V wil opnieuw duidelijkheid scheppen in de veelheid aan advies- en beleidsraden die Justitie rijk is: College van Procureurs-generaal, Raad van Procureurs des Konings, Hoge Raad voor de Justitie, Federale Adviesraad voor de Magistratuur, Dienst Strafrechtelijk Beleid enz…..
De intenties zijn telkens goed, maar het resultaat is dat niemand nog de eindverantwoordelijkheid neemt voor het justitiebeleid.
Een goed werkende Justitie veronderstelt betrouwbare data.
Betrouwbare en uniforme statistieken over de input en output van zaken voor de rechtbanken zijn er nog steeds niet.
De criminaliteitscijfers zijn sedert de politiehervorming in 2000 niet langer betrouwbaar.
Cijfers over de ophelderingsgraad ontbreken.
Met de Octopushervorming werden onder impuls van CD&V mandaatsystemen ingevoerd voor de korpschefs.
Bedoeling was het beheer te verbeteren door het geven van meer verantwoordelijkheid.
Maar onder Paars bleef het vervolg steken.
Het Themisplan tot verbetering van het beheer van de rechterlijke orde tastte de onafhankelijkheid van de magistratuur aan en verzandde uiteindelijk in een Moderniseringscommissie.
Daarom wil CD&V de hervorming voltooien.
De hertekening van de rechterlijke organisatie dient verder uitgewerkt te worden conform het onderzoek van het Instituut voor de Overheid omtrent: Integrale Kwaliteitszorg, Het Profiel van de Administratieve Manager in het kader van de Verzelfstandiging van Justitie en Managementhervormingen in Justitie.
De begeleiding van dit proces door het Instituut voor de Overheid is uiterst wenselijk.
Dit betekent voor CD&V onder meer dat de korpschefs meer eigen bevoegdheden en financiële middelen moeten krijgen voor het beheer van personeel, gebouwen en logistiek.
De korpsoverste wordt bijgestaan door een administratief manager die onder zijn gezag en leiding instaat voor de professionele ondersteuning van en de coördinatie met de FOD Justitie.
Maar geen verantwoordelijkheid zonder verantwoording.
Hiertegenover staat dat in overleg met de magistratuur en het personeel van de griffies en parketten op korte termijn een objectieve werklastmeting wordt uitgewerkt.
Naast een individuele beoordeling vormt dit een noodzakelijk instrument voor personeelsplanning.
De objectieve werklastmeting zal tevens een einde stellen aan de eenzijdige bevoordeling van de Franstaligen bij de toebedeling van parketjuristen en referendarissen, toegevoegde rechters en raadsheren, fiscale ambtenaren, boekhouders en gespecialiseerde medewerkers.
Deze werklastmeting moet echter samengaan met integrale kwaliteitszorg zodat niet alleen bewerkingstijden maar ook de kwaliteit van het werk bewaakt worden.
CD&V is voorzichtig als het gaat om fusies van arrondissementen of een centralisatie via de instelling van een eenheidsparket.
De dienstverlening dicht bij de mensen moet immers gewaarborgd blijven.
Binnen de grote parketten is specialisatie essentieel.
Om een betere efficiëntie en synergie te bewerkstellingen tussen de middelgrote en kleine parketten, moeten samenwerkingsakkoorden afgesloten worden mits een aanpassing van de bevoegdheidsgronden van de Procureurs.
Naast de dagelijkse opdrachten zal parket X milieuzaken behandelen en parket Y fiscale zaken.
Zo ontstaat specialisatie en professionalisering.
De objectivering van de toegang tot de magistratuur moet voor CD&V opnieuw een feit worden.
Paars draaide de Octopusklok terug door invoering van een pro forma evaluatie examen voor advocaten met een lange beroepservaring.
De gerechtelijke stage moet zodanig hervormd worden dat de beste juristen worden aangetrokken, wat ook betekent dat de kans op benoeming en het statuut moeten worden verbeterd.
CD&V is tegen het Federale Instituut voor Gerechtelijke Opleiding in zijn huidige vorm.
Conform het Octopusakkoord wil CD&V de vorming voor magistraten toevertrouwen aan de Gemeenschappen die hierover een samenwerkingsakkoord sluiten met de Hoge Raad voor de Justitie.
De kantoororganisatie en de informatisering moeten na het falen van Phenix en 12 miljoen Euro uitgaven dringend op orde komen.
Binnen het kader van een geheroriënteerd geïntegreerd informaticasysteem voor Justitie moeten rechtbanken en hoven over moderne kantoor- en informatica- infrastructuur beschikken.
Dit vormt het voorwerp van constante evaluatie en efficiënte meting.
Opleiding en permanente vorming worden voorzien.
De heroriëntatie van het Phenix-project moet de integratie van de informaticasystemen stapsgewijze doen verlopen met betrokkenheid van de gebruiker.
Zo moeten systematisch gemoderniseerd worden: politierechtbanken, politieparketten en vredegerechten, de parketten en correctionele rechtbanken, de onderzoeksrechters en onderzoeksgerechten, de correctionele griffies in beroep, de parketten-generaal, de assisenhoven, de jeugdrechtbanken, jeugdkamers op het hof, de burgerlijke rechtbank van eerste aanleg, de arbeidsrechtbanken en auditoraten, de hoven van beroep en arbeidshoven, de rechtbanken van koophandel en het Hof van Cassatie.
CD&V wil dat de brandweer binnen een aanvaardbare tijd bij de mensen is.
De recente brandweerhervorming die Paars er nog heeft doorgejaagd is in realiteit een lege doos.
CD&V blijft voorstander om de brandweerdiensten voor wat betreft preventie, regelgeving en aansturing, over te dragen aan de Gewesten.
Hoedanook mag een hervorming niet leiden tot meer kosten voor de steden en gemeentes,
op termijn moet de federale overheid 50 procent van de werkingskosten ten laste nemen,
de te vormen brandweerzones mogen niet te groot zijn,
er moet werk gemaakt worden van centrale meldkamers,
er moet oog zijn voor de vrijwilligers
en de civiele veiligheid moet een volwaardige plaats krijgen in het geheel.
Private veiligheidsdiensten genieten een goede wettelijke omkadering.
Toch wil CD&V dat er voor de mensen meer duidelijkheid komt over de verschillende functies en bevoegdheden binnen het private veiligheidscircuit.
Bij uitbreiding geldt dit ook voor de wildgroei aan stadswachters, parkwachters, stewards enz…
De slagkracht van de inlichtingendiensten moet opgevoerd worden door bijkomende middelen en mogelijkheden.
De bijzondere inlichtingenmethodes (BIM) moeten wettelijk geregeld worden.
De controle moet gebeuren door het Comité I
en er moeten federale onderzoeksrechters ingeschakeld worden voor het toelaten van het gebruik ervan.
Doelmatigheid, sociale rechtvaardigheid, activering en eenvoud zijn voor CD&V onmisbare onderdelen van een goed belastingbeleid.
Doelmatigheid veronderstelt doordachte fiscale regels die ook correct uitgevoerd worden.
Daarvoor is goede werking van de belastingdiensten essentieel.
De moderniseringspoging COPERFIN onder Paars draaide voor de FOD Financiën en haar ambtenaren uit op een fiasco.
In plaats van beter bestuur is er nu geen bestuur meer.
Falende invordering, controles en procedures, onvoldoende en ongemotiveerd personeel in een onzeker statuut, verlammende wissels aan de top.
CD&V wil het vertrouwen dringend herstellen door duidelijke keuzes.
Fiscale regels moeten ook sociaal rechtvaardig en activerend zijn.
Niet de samenstelling van het bruto inkomen, maar de omvang ervan moet bepalend zijn voor het belastingbedrag dat iemand moet betalen.
Nu worden mensen die werken nog te vaak benadeeld door de fiscale regels.
Dat ontmoedigt mensen om een baan te zoeken.
Dikwijls zijn ze financieel even goed (of beter) af met een vervangingsinkomen.
CD&V wil ook komaf maken met de ondoorzichtige en hypercomplexe belastingformulieren en -regels.
Een belastingaangifte correct invullen wordt stilaan een opgave voor experten.
Bovendien wordt het werk van de belastingdiensten onnodig bemoeilijkt.
De fiscale wetgeving moet eenvoudiger, transparanter en toepasbaar zijn.
Alleen dan kunnen de informatiserings- en automatiseringsinspanningen renderen.
Onder meer de wildgroei aan belastingvoordelen (aftrekken, belastingverminderingen, …) zonder visie maken het geheel zeer complex.
Zowel voor de belastingplichtige als de belastingdiensten.
Dit moet eenvoudiger zonder te raken aan de voordelen zelf.
Het voorstel van CD&V om het belastingvrije deel van de inkomsten geleidelijk te verhogen tot 10.500 euro, zou alvast een belangrijke vereenvoudiging zijn.
Bij nieuwe belastingaftrekken moet steeds worden nagegaan of een groepering mogelijk is met reeds bestaande aftrekken.
CD&V bepleit onder meer de invoering van een groen vak, de "duurzaamheidsbonus": een belastingvermindering op basis van een ruime groene korf voor energiebewuste aankopen (energiezuinige huishoudtoestellen, …).
Dergelijke belastingkorven zijn een belangrijk hulpmiddel om de belastingaangifte overzichtelijk te houden.
De veralgemening van de unieke gegevensinzameling moet ook toelaten dat belastingaangiftes maximaal vooraf ingevuld worden.
Hiervoor moet aan een aantal randvoorwaarden worden voldaan inzake privacy, aanlevering van externe informatie en tijdige gegevensuitwisseling.
De berekening van voorheffingen moeten zoveel mogelijk aansluiten bij het belastingbedrag dat men effectief moet betalen.
Als berekeningscriteria wijzigen moet dit sneller doorgerekend kunnen worden.
Vereenvoudiging betekent ook dat het geen enkele zin heeft dat overheden financiële stimuli toegekend op één beleidsniveau wegbelasten op een ander beleidsniveau.
Daarom wil CD&V dat de verbintenis van de federale overheid om gewestelijke steun te defiscaliseren effectief wordt uitgevoerd.
Alle belastingplichtigen moeten overal gelijk behandeld worden.
Dit lijkt evident, maar is het in de praktijk niet altijd.
Wie zijn belastingen correct aangeeft en betaalt, mag niet het slachtoffer zijn van zij die het minder goed menen.
Controles moeten daarom voor het ganse grondgebied gelijk opgaan voor particulieren én bedrijven en mogen niet steunen op willekeur.
Daarom pleit CD&V voor vaste en realistische controlefrequenties van belastingaangiften,
het versterken van de gemengde controleteams Vennootschappen en BTW
en een duidelijk kader en interne controle op voorafgaande afspraken in fiscale zaken (de zgn “ruling”).
De belastingheffing, taxatie en inning moet op een juiste en gelijke wijze plaatsvinden voor het volledige land.
De oprichting van een Comité F als extern controleorgaan voor de belastingdiensten moet mee garant staan voor de fiscale gelijkheid.
Het kan ook niet zijn dat men fiscaal beter af is enkel en alleen omdat men duur extern advies kan betalen.
De versterking van het personeel via expertenloopbanen en topfiscalisten moet de huidige ongelijke strijd met advocaten en fiscalistenbureaus daarom helpen opvangen.
De strijd tegen de fiscale fraude moet beter ondersteund worden door een efficiënt systeem van risico-analyse.
Taken die niet langer tot de kerntaak van de Federale Overheidsdienst Financiën behoren moeten anders georganiseerd worden.
Het innen van Gewestelijke belastingen kan naar de Gewestelijke administraties zoals registratie, patrimoniumdocumentatie en verkeersbelasting.
De douane zorgt vooral voor fiscale inkomsten voor de Europese Unie maar ook voor de federale en de regionale overheden.
Daarnaast heeft zij een opdracht inzake de algemene veiligheid van het land
en meer en meer op vlak van de controle van goederen en de circulatie ervan.
Een performant werkende douane is bijgevolg een belangrijke economische troef voor België.
De douane moet als operationele pijler binnen de FOD Financiën op een soepele wijze middelen kunnen inzetten
en zij moet voldoende worden uitgerust om de opgesomde taken efficiënt uit te voeren.
CD&V wil daarom dat er een snellere afhandeling komt door de dringende invoering van een efficiënte papierloze afhandeling zoals dit onder meer al bestaat in het buitenland.
De Coperfin-hervorming van FOD Financiën is onvoltooid waardoor het personeel in een interim-statuut zit.
Daarom wil CD&V in de eerste plaats een rechtszeker statutair kader.
Daarnaast kan de beheersbaarheid van de operationele diensten globaal verbeterd worden door te evolueren naar afzonderlijke werkbare eenheden waarin autonomie en verantwoordelijkheid mogelijk zijn.
De centrale administratie zou zich dan kunnen toeleggen op haar kerntaken: beleidsvoorbereiding, reglementering, verstrekken van instructies voor een gelijke toepassing van de wetten en het toezicht erop, kennisbeheer, schatkistbeheer en logistiek.
Na de val van de Berlijnse Muur en het wegvallen van de oude communistische dreiging verwachtte de publieke opinie een vredesdividend.
In verschillende NAVO-lidstaten vertaalde zich dat in legerhervormingen en ging gepaard met een inkrimping van de defensiebudgetten, zo ook in België.
Elk jaar moest er verder bespaard op de werkingsbudgetten van defensie en werden nieuwe noodzakelijke investeringen uitgesteld.
Met de aanslagen van 11 september 2001 ontstond een nieuw onveiligheidsgevoel.
Het internationaal terrorisme, met islamitische voedingsbodem, had toegeslagen en is nu, gecombineerd met de proliferatie van massavernietigingswapens, voor de “Westerse” wereld de grootste bedreiging geworden.
De NAVO ging ondertussen op zoek naar een manier om de nieuwe uitdagingen van de 21ste eeuw aan te kunnen.
Deze nieuwe strategische context is cruciaal voor het Belgisch defensiebeleid.
België heeft sinds 1948 (WEU) en 1949 (NAVO) de duidelijke optie genomen om af te stappen van een louter nationaal georganiseerde defensie.
Nu worden onze nationale veiligheid en defensie gegarandeerd in een Europees kader binnen het transatlantisch bondgenootschap.
België moet dan een rechtvaardig deel van de lasten verbonden aan deze collectieve bescherming dragen en een geloofwaardige bijdrage kunnen bieden in de strijd tegen het internationaal terrorisme, de proliferatie van massavernietigingswapens enz.
Deze geloofwaardigheid is er niet meer na 8 jaar Paars.
Er is nog geen oplossing voor de veel te zware personeelskost terwijl er amper nog voldoende budgetten zijn voor de noodzakelijke vernieuwing van de infrastructuur en de uitrusting.
Om dat aan te kunnen zou nog verder moeten bespaard worden op de werkingskosten.
Maar dit bedreigt dan weer de veiligheid van de manschappen in operaties.
Daarenboven zijn er de talrijke schandalen en een zeer bedenkelijk optreden van de huidige minister van Landsverdediging waardoor internationale experts België citeren als voorbeeld van een defensiebeleid hoe het niet moet.
Het Belgisch imago in het buitenland is dermate aangetast dat wij geen geloofwaardige partner meer zijn in de besluitvorming en de operaties.
Belgen zijn pacifistisch aangelegd.
Voor de Vlaamse christen-democraten is dit een correcte basishouding.
Conflictpreventie moet de eerste bezorgdheid zijn in de uitbouw van een buitenlands beleid,
gebaseerd op de naleving van de mensenrechten.
Dit betekent echter niet dat wij de ernst van vele conflicten en de mogelijke gevolgen ervan, niet correct moeten inschatten.
Waar conflictpreventie faalt en de internationale gemeenschap geconfronteerd wordt met een crisissituatie waar enkel nog via militaire middelen een mogelijke oplossing zou kunnen geboden worden, is het belangrijk dat wij de gevolgen van deze keuze op een correcte manier trachten in te schatten en te aanvaarden.
De keuzes van CD&V zijn ingegeven door realisme: de Belgische krijgsmacht moet niet per se alle taken opnemen om een goede bondgenoot te zijn.
Maar in een bondgenootschap rekent men op solidariteit, betrouwbaarheid en geloofwaardigheid.
Dat is voor CD&V het nieuwe debat voor de komende jaren.
De maatschappelijke uitdagingen (gezondheidszorg, pensioenen, werkgelegenheid, onderwijs, onderzoek en ontwikkeling, technologische evolutie…) zijn talrijk en kosten handen vol geld.
Een moderne maatschappij probeert hierop mét de steun van de publieke opinie antwoorden te vinden.
CD&V opteert voor een internationale rol voor België die op maat gemaakt is voor ons land: bescheiden maar kwalitatief hoogstaand.
Dit moet de rode draad zijn door de hele structuur van de krijgsmacht.
Een dergelijk geloofwaardig ambitieniveau kan maar bereikt worden met een integraal transformatiebeleid.
De keuzes die de CD&V voorstelt, zijn gericht op een kleiner maar efficiënt leger met goed betaalde manschappen en burgerpersoneel.
De personeelsproblematiek weegt veel te zwaar op het defensiebeleid.
Het budget wordt gehypothekeerd door een blijvende stijging van de personeelskosten omwille van de ongezonde leeftijdspiramide.
CD&V stelt daarom voor nieuwe middelen te zoeken om de noodzakelijke uitstroom van personeelsleden te financieren.
Het burgerpersoneel dient toegang te krijgen tot het niveau van belangrijke beleids- en continuïteitsfuncties, zodat de militairen beschikbaar worden voor operationele taken.
De aanwervingen van burgerpersoneel moeten in de toekomst via een meer soepele rekruteringsprocedure kunnen verlopen.
Om de band met defensie te blijven behouden moeten de reservisten de nodige kansen krijgen door de effectieve inzetbaarheid te verhogen.
De bevelstructuur moet beantwoorden aan de noden van het na te streven ambitieniveau en dient daarom nog verder vereenvoudigd - ontvet - te worden en aangepast te worden aan de werkelijke grootte van de krijgsmacht.
De objectivering van het selectieproces voor de aanstellingen binnen de bevelstructuur moet leiden tot de aanstelling op basis van competenties.
Dit moet gebeuren met respect voor het evenwicht in de taalverhoudingen.
Binnen het landcomponent steunt CD&V de uitbouw van 2 volledig operationele brigades, naast de herwaardering van de brigade para-commando.
Bij de keuze van de investeringen moet de kwaliteit van de inzetbare manschappen en hun materieel primeren.
Tijdens multinationale operaties is de bescherming van de militairen prioritair.
Dergelijke operaties kunnen maar slagen indien zowel de training van de manschappen als de kwaliteit van de uitrusting en de middelen zeer hoog is.
Bijkomende investeringen in de persoonlijke uitrusting moeten daarom prioritair worden.
Niet volledig bemande en onvoldoende uitgeruste eenheden moeten samengevoegd worden tot coherente gehelen.
Binnen het luchtcomponent wil CD&V de gevechtscapaciteit ontwikkelen in functie van internationale samenwerkingsverbanden.
De grootte van deze capaciteit moet onderzocht worden.
In het kader van het zoeken naar synergieën met NAVO- en EU-bondgenoten is het luchttransport een geschikt voorbeeld.
De huidige, minimale, transportcapaciteit moet behouden blijven.
Er moet echter veel meer aandacht gaan naar samenwerkingsverbanden met bondgenoten.
De marinecomponent moet het niveau van het minimum aanvaardbare kunnen blijven behouden.
Bij de inzetbaarheid van de fregatten moet het oneigenlijk gebruik vermeden worden.
Er moet daarom overwogen worden om kleine en snelle patrouillevaartuigen aan te kopen die meer aangewezen zijn om te opereren in het kader van de verantwoordelijkheden van de Staat in de territoriale wateren en in de exclusief economische zone (bijv.<U+F020>controle op de visvangst, strijd tegen vervuiling, steun aan Politie en douane, …).
De know-how in de mijnenbestrijdingscapaciteit mag niet verloren gaan.
Daarvoor is echter een verhoogde deelname aan operaties noodzakelijk.
Gezien de gebeurtenissen in de voorbije jaren en met name in het militair hospitaal in Neder-over-Heembeek pleit CD&V voor een algehele en objectieve doorlichting van de medische component zodanig dat er geen twijfel meer kan bestaan over het deontologisch en ethisch correct functioneren van alle diensten.
Gemeenten en provincies zijn essentieel voor een beleid op maat van de mensen.
Zij moeten goed kunnen besturen, met zin voor verantwoordelijkheid en oog voor de toekomst.
Ook dit moet in samenwerking met de verschillende overheden gebeuren: het federale niveau, de Vlaamse Gemeenschap, de intercommunales, de OCMW’s enz.
Veel gemeenten staan in de nabije toekomst voor een aantal belangrijke nieuwe uitdagingen: de nakende Federale brandweerhervorming, de door Europa opgelegde investeringen inzake waterzuivering en riolering, de groeiende vraag naar zorgdiensten door de veroudering van de bevolking, de toename van de pensioenlasten voor hun personeel.
Daarnaast verdwijnen bepaalde compensaties zoals de Eliaheffing die het inkomensverlies uit energiedividenden (350 miljoen euro) moet opvangen.
Andere inkomensbronnen nemen sterk af.
Daarom wil CD&V dat de brandweerhervorming voor de gemeenten budgettair neutraal blijft.
Op termijn moet er een 50-50 verdeling van de brandweerkosten zijn.
Bovendien wil CD&V deze bevoegdheid overhevelen naar de Gewesten.
Hoedanook moet de hervorming rekening houden met de lokale verankering en de inzet van de vele vrijwilligers en beroepsbrandweerlui.
De financiering van de politiehervorming waarvan de meerkost werd afgeschoven op de gemeenten moet bijgestuurd worden.
Er moet een indexering komen van de huidige dotatie en een volledige vergoeding aan de zones voor bijkomende statutaire verhogingen.
Zo kan ook meer aandacht aan de wijkwerking van de Politie besteed worden.
CD&V wil ook een evaluatie van het verkeersveiligheidsfonds met een andere verdeling van de middelen.
Vlaanderen voert een efficiënt grootstedenbeleid, waarbij sociale samenhang, stadsvernieuwing en integratie belangrijke doelstellingen zijn.
Het naast elkaar bestaan van zowel federale als deelstatelijke financieringsstromen leidt echter tot heterogene besluitvorming en niet-afgestemde projecten.
Bovendien zijn de criteria die op Federaal vlak worden toegepast niet gelijklopend met de criteria zoals die op Vlaams vlak bijvoorbeeld bestaan in het gemeente- of het stedenfonds.
De financiering van het Federaal grootstedenbeleid dient daarom naar de deelstaten te worden overgeheveld.
De vergrijzing van de bevolking zal op termijn leiden tot een daling van de belastingontvangsten en een verhoging van de uitgaven voor onder meer ouderenzorg.
Het RIZIV-budget moet daarom voorzien in een voldoende ondersteuning.
Ook de stijging van de lokale pensioenenlasten moet een aandachtspunt zijn voor de volgende federale regering.
Om een deel van de stijgende kosten op te vangen zonder dat dit leidt tot een verhoging van lokale belastingen wil CD&V een BTW-compensatiefonds.
Dit moet toelaten dat de BTW die lokale besturen betalen naar hen terugvloeit.
De werkingskosten en de prijs van investeringen zullen dalen, waardoor ook weer nieuwe investeringsruimte ontstaat.
Een belangrijk lokaal aandachtspunt, vooral in de steden, is het samenleven met vreemde mensen en culturen.
Scholingsachterstand, hoge werkloosheid, zwakke kennis van onze taal en normen, waarden en sociale codes die soms botsen, stellen het samenleven in de straat, de wijk, de school op proef.
Daarom wil CD&V dat de federale regering in navolging van de Vlaamse regering het lokale beleid versterkt.
Zo kan gezinshereniging niet langer zonder inburgering.
De Federale wetgever moet de voorwaarden voor gezinshereniging verder aanpassen: beide partners moeten 21 jaar zijn, beschikken over een behoorlijke huisvesting en een ziekteverzekering, het bewijs leveren van voldoende inkomsten én voldoen aan de inburgeringsvereisten zoals uitgewerkt door de Gemeenschap waar ze wonen.
Deze voorwaarden gelden maximaal voor iedereen, rekening houdend met de Europese regelgeving.
Nationaliteit moet integratie bevorderen.
De Federale nationaliteitswet moet de taalkennis verplicht stellen.
Onze nationaliteit krijgen, moet het eindpunt zijn van een succesvolle inburgering.
Justitie en Politie moeten via alert bestuur beter aansluiten op het lokale veiligheidsbeleid.
Gemeenten moeten voldoende verantwoordelijkheid en zelfstandigheid genieten.
Daarom wil CD&V dat het Arbitragehof de bevoegdheid krijgt om de bescherming van de gemeentelijke autonomie te waarborgen tegen de bemoeizucht van de hogere overheden.
Aansluitend is CD&V voorstander van een gemeentelijk effectenrapport.
Dit moet de verschillende regeringen verplichten om de financiële weerslag van hun maatregelen op de lokale besturen te berekenen en de middelen hieraan aan te passen.
Het belang van zes miljoen Vlamingen, dat is het belang van CD&V.
Daarom kiezen we voor een overheid die zo dicht mogelijk bij de Vlamingen staat
en die de Vlamingen de mogelijkheid biedt om hun toekomst zelf in handen te nemen en een coherent beleid te voeren.
Zij verdienen meer respect.
Daarom willen wij ter zake de uitvoering van het Vlaams regeerakkoord, inclusief de gekende Vlaamse resoluties, zoals recent geactualiseerd door CD&V en N-VA.
Wij steunen ons hierbij volledig op de Kartel-overeenkomst tussen CD&V en N-VA.
Zo worden de Vlamingen bevoegd voor onder meer gezondheidszorg en gezinsbeleid, voor werkgelegenheid, voor mobiliteit (inclusief de NMBS), telecommunicatie en wetenschapsbeleid en kunnen we een eigen beleid voeren inzake personenbelasting en vennootschapsbelasting.
Ook in de organisatie van de veiligheidsdiensten en de Justitie moeten de deelstaten over meer autonomie beschikken.
Essentieel is dat Vlaanderen een eigen sociaal-economisch, fiscaal en financieel beleid kan voeren, op maat van de Vlamingen.
Ten gronde wil CD&V een duidelijke, doorzichtige staatsinrichting
waarbij het zwaartepunt, zowel qua bevoegdheden als qua middelen, bij de deelstaten komt te liggen.
Een moderne democratische staat is van onder naar boven opgebouwd.
Dus kiest CD&V ondubbelzinnig voor een verdere confederale evolutie waarin de bevoegdheden van de federale overheid afgelijnd worden en alle andere bevoegdheden de deelstaten toekomen.
Wij kiezen voor een versterking van de band tussen de Brusselse Vlamingen en de Vlamingen in de rest van Vlaanderen, met oog voor de specifieke realiteit in Brussel, en met een grote openheid naar alle bevolkingsgroepen op basis van wederzijds respect.
Dit impliceert dat de voorgestelde institutionele hervormingen steeds een passende en uitvoerbare regeling voor Brussel en haar inwoners dienen in te houden.
Vlaanderen moet ook in zijn hoofdstad zijn volle verantwoordelijkheid op kunnen nemen
en alle Brusselaars die hiervoor kiezen moeten volwaardig kunnen participeren in de dynamiek van de Vlaanderen.
De sociaaleconomische belangengemeenschap tussen Brussel en Vlaanderen moet verder uitgebouwd worden in het belang van alle Vlamingen en alle Brusselaars.
Zo versterken we de rol van Brussel als economische motor voor Vlaanderen en verruimen we de tewerkstellingskansen van alle Brusselaars.
Brussel krijgt een aangepast statuut, dat aansluit bij zijn stadsgewestelijk karakter en zijn hoofdstedelijke en internationale rol, en waarbij bepaalde bevoegdheden van het lokale Brusselse niveau maximaal worden overgeheveld naar het gewest.
De goede afstemming met alle beleidsniveau's moet in het Hoofdstedelijk Gewest nog beter bewaakt worden.
Ook de Brusselaars hebben immers recht op een doorzichtig en efficiënt bestuur op maat van hun stad en hun noden.
Zo kan Brussel ook zijn opdracht als tweetalig gebied en hoofdstad van Vlaanderen, België en Europa blijven vervullen.
Samenwerking is daarbij het sleutelwoord.
In dit Brussel nemen de Vlamingen volwaardig deel aan het bestuur, op alle niveau's.
Dit Brussel leeft de taalwetgeving correct en onverkort na, altijd en overal.
Het is elementair dat Vlamingen van binnen en buiten Brussel altijd in hun eigen taal terecht kunnen bij Politie, administratie, ziekenhuizen, gerecht, enz.
Daartoe dient een goedkeuringsvoogdij te worden ingevoerd ten aanzien van de lokale besturen.
De Vlaamse Rand ligt 100% in Vlaanderen.
Daarom wil CD&V een splitsing van het gerechtelijk en kiesarrondissement Brussel-Halle-Vilvoorde en een consequent Vlaams beleid voor onze Vlaamse Rand, ondermeer inzake mobiliteit en werkgelegenheid.
Van een uitbreiding van Brussel kan geen sprake zijn.
Na het immobilisme inzake de staatshervorming en na het slecht bestuur van Paars, is het tijd voor een doorbraak.
Om die reden zal CD&V niet toetreden tot een federale regering indien er in het regeerakkoord geen duidelijke afspraken worden opgenomen over de realisatie van deze Vlaamse verzuchtingen.
Vlaanderen heeft geen enkel belang bij een verarming van Wallonië, integendeel.
Solidariteit blijft dus belangrijk.
Dat gaat perfect samen met meer bevoegdheden en mogelijkheden – en dus ook meer verantwoordelijkheid – voor de deelstaten om zelf een sociaal economische beleid te voeren.
Zo kunnen zowel Vlaanderen als Wallonië de beste keuzes maken voor het welzijn en de welvaart van hun inwoners.
Daarom pleit CD&V voor een objectieve en doorzichtige solidariteit tussen Vlaanderen en Wallonië.
Er moet een einde worden gemaakt aan de voor Vlaanderen nefaste verdeelsleutels bij overheidsinvesteringen en aan de niet objectiveerbare transfers in de sociale zekerheid.
Een maximale bestedingsautonomie gekoppeld aan fiscale verantwoordelijkheid voor Vlaanderen en Wallonië moeten zorgen voor een doorzichtig en rechtvaardig solidariteitsmechanisme
waarbij beide deelstaten maximale ontplooiingskansen krijgen en met eigen middelen een beleid kunnen voeren naar eigen inzichten.
CD&V gelooft in de voortzetting van de Europese eenmaking.
Europa is de globale actor die de belangen van de EU-inwoners moet kunnen behartigen in de wereld.
De evolutie naar democratischer structuren en naar een grotere betrokkenheid van de mensen bij de Europese Unie, moet met spoed worden doorgezet.
Daarom moeten de Vlamingen aan de Europese beslissingstafel zo snel mogelijk een eigen stem krijgen in de eigen Vlaamse materies.
Zo kunnen we zelf onze taal en identiteit en onze visie op de toekomst op Europees niveau verdedigen.
Alle landen worden hoe langer hoe meer van elkaar en de rest van de wereld afhankelijk.
Ook wij ontsnappen hier niet aan.
Over tewerkstelling, welvaart en welzijn in Vlaanderen en België wordt in grote mate ook beslist buiten onze grenzen.
Onze ondernemers voelen de groeiende concurrentie vanuit opkomende economieën in Azië en Zuid-Amerika.
Onze duurzame energiebevoorrading uit het woelige Midden-Oosten en een onvoorspelbaar Rusland wankelt.
Vlaanderen en België ondervinden mee de gevolgen van wereldwijde volksverhuizingen, terroristische netwerken, mensenhandel en klimaatsverandering.
Er bestaat terecht ergernis over de blijvende armoedekloof in onze wereld
en er is nood aan een rechtvaardiger verdeling van de rijkdommen.
Redenen genoeg dus om veel aandacht te schenken aan wat er over onze landsgrenzen heen gebeurt.
Binnen de Europese Unie en daarbuiten.
Om de uitdagingen aan te gaan, gaat CD&V ervan uit dat dit alleen kan op basis van meerlagig bestuur en samenwerking tussen de Europese Unie, de staten, deelstaten en lokale gemeenschappen, en dit gesteund op het principe van de subsidiariteit.
CD&V gelooft in Europa als waardengemeenschap.
Mensenrechten, democratie en rechtsstaat moeten gewaarborgd worden.
Daartoe wenst zij, naast de EU, de opdrachten van de Raad van Europa versterkt te zien en is ze ervan overtuigd dat ook de OVSE een blijvende bijdrage kan leveren.
De kloof met Europa leek nooit zo groot.
CD&V wil dat door een opener communicatie in combinatie met een sterkere rol van het Europees Parlement en van de Europese Commissie de Unie geloofwaardiger en aantrekkelijker wordt bij de bevolking.
De Europese Unie en duidelijk “meer Europa” zijn immers nodig om een antwoord te kunnen bieden op de vragen van en de uitdagingen voor onze samenleving.
Tegelijk moet erover gewaakt worden dat het Nederlands wordt gevrijwaard als officiële taal van de Unie.
Mensen moeten de Unie in hun eigen taal kunnen beleven.
De EU moet meer bevoegdheden en een soepelere besluitvorming krijgen in domeinen waarin de EU voor beter beleid kan zorgen dan de lidstaten of de regio's.
CD&V gaat voor een Europa dat ons land en Vlaanderen helpt zorgen voor economische groei en jobs;
voor de voltooiing van de interne markt;
voor een Europa met een sterke sociale dimensie;
voor een Europa dat de georganiseerde misdaad met vereende krachten aanpakt;
voor een Europa met een eigen en volwaardig asiel- en immigratiebeleid.
Wij willen ook een Europa dat de uitdagingen van de globalisering optimaal aanpakt.
Dit door met één stem te spreken in internationale organisaties zoals de Raad van Europa, de NAVO, de VN, het IMF enzovoort,
en een actieve rol te spelen in de bestrijding van het internationaal terrorisme en de proliferatie van massavernietigingswapens, de hulp aan ontwikkelingslanden, het streven naar vrije en eerlijke wereldhandel, de bescherming van de mensenrechten, het beheer van regionale conflicten en crisissen, de noodzakelijke wereldwijde afspraken om de globalisering goed te begeleiden,...
CD&V blijft achter het verdrag tot vaststelling van een Europese Grondwet staan.
Als het niet in werking kan treden, wil CD&V de essentie ervan behouden.
Dit geldt ook wel voor het eerste en het tweede deel over de grote principes en de bevoegdheden van de EU respectievelijk de grondrechten van de Europese burger.
Maar vooral het derde deel dat handelt over wijzigingen van de bestaande verdragen om de werking en de besluitvorming efficiënter en democratischer te maken, is essentieel: ze versterken immers de Europese ‘beleidsbekwaamheid’ in belangrijke domeinen zoals het gemeenschappelijk buitenlands en veiligheidsbeleid (met o.m. een eigen minister van Buitenlandse Zaken die de noodzakelijke eenstemmigheid van de Unie bevordert), het landbouwbeleid (met weerslag op de voedselveiligheid, het leefmilieu en de ontwikkelingssamenwerking), de gemeenschappelijke handelspolitiek (vooral in het kader van de Wereldhandelsorganisatie) en Justitie en binnenlandse zaken (in het bijzonder de politie- en justitiesamenwerking in strafzaken en het immigratiebeleid).
Bijkomend wil CD&V dat de EU meer verantwoordelijkheid krijgt voor beleidsmaatregelen die zich opdringen op sociaal-economisch gebied.
Het versoepelde beslissingsmechanisme dat in het grondwettelijk verdrag is voorzien voor justitiële samenwerking in strafzaken (art. 270 en 271), zou best ook toepasselijk worden gemaakt voor een minimale fiscale harmonisatie en een minimale sociale bescherming, zodat deloyale sociale en fiscale concurrentie tussen lidstaten onmogelijk wordt.
Dit laat toe dat een beperkt aantal lidstaten met variabele configuratie in verschillende domeinen volgens de zgn. communautaire methode sneller gaan in het Europese integratieproces dan anderen, zonder eerst toelating te moeten vragen aan de Raad.
Dit is in feite het principe van een Europese 'avant-garde'.
Dit principe is echter slechts aanvaardbaar indien het initiatief om sneller te gaan wordt genomen binnen het Europese verdragskader, indien alle lidstaten de mogelijkheid krijgen om mee te doen en indien de kerngroep van lidstaten niet vooraf op veralgemeende wijze wordt gedefinieerd – b.v. op maat van de eurozone.
CD&V wil in het algemeen ook een uitbreiding van het toepassingsveld van de meerderheidsbeslissingen,
en een versterking van de democratische legitimiteit van de Europese Commissie, onder meer door de uitslag van de Europese verkiezingen door middel van vernieuwende Europese lijstvorming en/of meer zeggenschap van het Europees Parlement op zichtbare wijze te laten doorwerken in de samenstelling van de Europese Commissie en de aanduiding van haar voorzitter.
Zonder twijfel zijn de strijd tegen de wereldwijde klimaatverandering en het verzekeren van een betaalbare energiebevoorrading Europese prioriteiten.
Op de lentetop in maart keurde de Europese Raad ambitieuze doelstellingen goed inzake de reductie van broeikasgassen, het aandeel hernieuwbare energie en energiebesparing.
In al deze zaken wil de Unie tegen 2020 minstens 20 % behalen.
CD&V schrijft zich met overtuiging in deze Europese doelstellingen in, wetende dat bij de verdeling van de inspanningen tussen de lidstaten rekening zal worden gehouden met de specifieke omstandigheden en mogelijkheden van elke lidstaat.
De inspanningen die Europa aan België vraagt, hebben pas zin als ze kaderen in een effectief plan op wereldschaal.
Daarom dringt CD&V er zo sterk op aan dat de Europese Unie niet alleen het goede voorbeeld geeft, maar ook belangrijke landen of regio's in de wereld tot dezelfde engagementen en inspanningen beweegt.
CD&V beschouwt het als een Europese beleidsprioriteit dat de Unie wordt gewapend om een sterke rol te spelen in de wereld.
Dit begint met ervoor te zorgen dat de Unie met één stem spreekt in de onderhandelingen met landen als de VS, India en China,
en dat belangrijke beslissingen die de EU neemt in verband met wereldproblemen zoals de klimaat- en energieproblematiek intern gemakkelijker tot stand kunnen komen, dit wil zeggen op basis van een meerderheid in plaats van eenparigheid.
Een probleem op wereldschaal vraagt immers om een oplossing op wereldschaal.
De besluitvorming van de Europese instellingen is niet meer aangepast aan de huidige omvang van de Unie.
Daarom wil CD&V geen verdere uitbreiding meer zonder voorafgaande en toereikende hervormingen van de EU.
De opnamecapaciteit van de Unie is doorslaggevend.
Bepalend voor deze capaciteit zijn de efficiëntie van de besluitvorming, de interne samenhang en de financiële draagkracht van de Unie, maar ook de identiteit van de Unie en de maatschappelijke aanvaardbaarheid ervan.
Een maatschappelijk debat over de eigenheid en de grenzen van de EU is wenselijk.
Wat de EU-kandidatuur van Turkije betreft, erkent en benadrukt CD&V het belang van goede en zelfs intense banden tussen de EU en Turkije, maar staat de partij kritisch tegenover toetreding van Turkije als lidstaat.
CD&V geeft de voorkeur aan een bevoorrecht partnerschap tussen de EU en Turkije.
De inmiddels gestarte onderhandelingen moeten in ieder geval een eerlijke kans krijgen.
De wereld wordt steeds kleiner.
Grenzen vervagen als het gaat om economische ontwikkeling, innovatie, armoedebestrijding, klimaatbeheersing, het bevorderen van vrede en veiligheid en de strijd tegen terrorisme.
Hoewel de welvaart in de wereld is toegenomen, blijft de ongelijkheid bestaan en slaan jaarlijks vele miljoenen mensen op de vlucht voor armoede, economische ongelijkheid, honger, (burger)oorlogen en falende overheden.
CD&V wil dit bestrijden.
Omdat elke mens telt.
En omdat ook Vlaanderen baat heeft bij welvaart en stabiliteit in de wereld.
CD&V wil een masterplan 2007-2011 als nieuw elan voor ontwikkelingshulp.
Door inzet van meer middelen en kwaliteit.
Ondanks de hervormingen van 1999 onder Dehaene II, werd het Paars-groene beleid gekenmerkt door de trein der traagheid en gebrek aan slagkracht.
Ondanks nieuwe beloftes, nieuwe initiatieven en instrumenten kwam het beleid onder Paars ook niet van de grond.
Ons masterplan steunt op 3 doelstellingen: een beleid toegespitst op armoedebestrijding door onder meer een verhoging van het aandeel voor landbouw binnen het budget voor ontwikkelingssamenwerking
meer kwaliteit, onder meer door ons in te schakelen in het beleid van de ontwikkelingslanden zelf
en door schaalvergroting.
Financieel wil CD&V dit realiseren door het Belgische engagement om 0,7% van het BNI te besteden aan ontwikkelingssamenwerking tegen 2010 waar te maken op een eerlijke manier.
Deze regering heeft het structureel groeipad naar de 0,7% immers verlaten.
Er zijn uitgaven die geen ontwikkelingshulp zijn en men past allerlei begrotingstrucs toe.
Een inhaaloperatie zal nodig zijn met echte en geen papieren middelen.
Dit vraagt ook een goed bestuur.
Een betere afstemming tussen de administratie van ontwikkelingssamenwerking (DGD) en de andere instellingen BTC (Belgische Technische Coöperatie) en BIO (Belgische Investeringsmaatschappij voor Ontwikkelingslanden) is nodig samen met een permanente evaluatie van projecten.
Wat we aan onze partnerlanden beloven moeten we ook (tijdig) uitvoeren.
Sommige bevoegdheden die bij Buitenlandse Zaken zitten zoals conflictpreventie, maatschappijopbouw en noodhulp moeten terug naar Ontwikkelingssamenwerking.
Ontwikkelingssamenwerking moet voor CD&V gericht zijn op zelfredzaamheid.
Wij moeten de mensen in het Zuiden op weg helpen zetten zodat ze zelf hun verantwoordelijkheid kunnen nemen.
Vanuit het belang van landbouw voor de voedselzekerheid pleiten we voor een aparte plaats voor landbouw binnen het WTO-verhaal,
we pleiten voor een eerlijke handel in plaats van een ongelimiteerde vrijhandel.
Steun aan lokale boeren, ontwikkeling van export en landbouwonderzoek moet het platteland helpen ontwikkelen.
Investeringen in duurzame productie en transportsystemen voor voedsel zijn essentieel.
Een derde Belgische overlevingsfonds moet de armsten voedsel verzekeren.
Bij de partners moet via begeleiding en vorming gewerkt worden aan goed bestuur, bestrijding van corruptie en opbouw van de rechtsstaat.
Meer investeringen in medisch personeel, infrastructuur en geneesmiddelen zijn nodig voor een goed gezondheidsbeleid.
Lokale sociale zekerheidssystemen moeten dit betaalbaar maken.
De bestrijding van aids, malaria en tbc blijven prioritair.
Empowerment van vrouwen via lokale netwerken en genderacties is essentieel.
Bijzondere aandacht moet er ook zijn voor het onderwijs
en de gezondheidszorg voor kinderen en de specifieke problemen van gebrekkige geboorteregistratie, straatkinderen, kindsoldaten en andere vormen van uitbuiting.
Voor ons vormt economisch ondernemen een belangrijke motor van ontwikkeling.
Maar economische groei moet duurzaam zijn en vooral ten goede komen aan de armen.
Daarom streeft CD&V naar ‘pro poor growth’.
CD&V wil microfinanciering als instrument tegen armoede veel meer inzetten.
En om meer middelen te mobiliseren willen we een belastingvermindering toekennen aan mensen die aandelen kopen van ontwikkelingsfondsen voor microfinanciering.
We willen maatschappelijk verantwoord ondernemen in het Zuiden stimuleren door middel van een ethische code, met respect voor sociale en milieunormen.
Voor CD&V blijft ons ontwikkelingsbeleid bij voorkeur geografisch geconcentreerd met voorrang voor Sub-Saharaans Afrika.
Terzelfdertijd wil CD&V dit beleid plaatsen in een ruimer perspectief van een evenwichtige wereldhandel, vrede, veiligheid, migratie en duurzame ontwikkeling.
Zo moeten in het kader van de DOHArondes over wereldhandel de basisdiensten zoals water, energie, onderwijs en gezondheidszorg voor alle mensen verzekerd blijven.
Interne productie gebonden steun en exportsubsidies moeten afgebouwd worden.
Importtarieven moeten mogelijk blijven indien nodig voor de eigen voedsel- en inkomenszekerheid en de handhaving van strenge normen inzake kwaliteit, arbeidsvoorwaarden, dierenwelzijn enz.
Vrede en veiligheid moeten bevorderd worden door opnieuw werk te maken van de non-proliferatie van kleine en lichte wapens en de goedkeuring van een internationaal verdrag inzake wapenhandel.
Plundering van natuurlijke rijkdommen moet door monitoring van mijncontracten en ontginningen bestreden worden.
Inzake Congo wil CD&V de nadruk leggen op versteviging van de democratie, de werking van de overheidsinstellingen, het respect voor de mensenrechten, het aanwenden van de opbrengst van de bodemrijkdommen voor de Congolezen zelf en het bestrijden van corruptie.
Meer dan ooit is er nood aan coherentie tussen ontwikkelingsbeleid en klimaatbeleid.
CD&V wil 10% van het budget besteden voor ecologische samenwerkingsprogramma’s.
Duurzaamheid en klimaatimpact moeten vaste evaluatiecriteria worden voor alle projecten en investeringen.
Koolstofuitstoot moet mee in het Zuiden aangepakt wordt door het stopzetten van de ontbossingen en door herbebossing, steun aan een duurzaam economisch beleid en gebruik van fondsen voor de aankoop van emissierechten voor duurzame investeringen.
Ook migratie kan een positieve hefboom zijn voor ontwikkelingssamenwerking.
Dit kan door inwijkelingen en migratenorganisaties actief te betrekken bij de ontwikkeling van hun herkomstlanden.
Geldtransfers naar het Zuiden moeten toegankelijker, minder duur en veiliger worden.
Vlaanderen kent een bruisend middenveld in de Noord-Zuid-sector.
Uniek zijn de tientallen ngo’s en het groeiend aantal particuliere initiatieven.
CD&V wil de rol van het middenveld in ontwikkelingssamenwerking versterken.
We willen de ngo’s meer slagkracht geven door administratieve vereenvoudiging en door hen te betrekken via een Federale Raad voor Ontwikkelingssamenwerking.
Particuliere initiatieven willen we ondersteunen door samenwerking met erkende ngo’s aan te moedigen en een Zuidpunt op te richten voor dienstverlening.
Voor CD&V moet de leidraad van onze diplomatie de internationale samenwerking zijn.
Zonder deze samenwerking staan België en Vlaanderen machteloos tegenover de globalisering.
Ze moet verlopen volgens vaste, bedongen spelregels en niet in vrijblijvende samenwerkingsverbanden.
Onze diplomaten moeten de omkadering en de middelen krijgen voor een dynamisch en resultaatgericht buitenlands beleid.
België is geen groot land, maar kan wel invloed uitoefenen.
Dit vereist ook een goede coördinatie tussen alle bevoegde overheden.
Ook Vlaanderen moet over toereikende middelen kunnen beschikken voor een eigen buitenlands beleid, met inbegrip van overleg inzake de voordracht van de Belgische kandidaten voor internationale en supranationale posten.
Ten slotte wenst CD&V ook op het vlak van de ontwikkelingssamenwerking dat deze collectieve verantwoordelijkheid maximaal wordt vorm gegeven overeenkomstig het principe van de subsidiariteit.
CD&V blijft overtuigd van het potentieel van een Benelux-samenwerking.
De herziening van het huidige Benelux-verdrag dat in 2010 ten einde loopt, moet de Benelux een nieuwe dynamiek geven voor een nauwere samenwerking tussen Vlaanderen en Nederland en als voortrekker in het kader van de europese integratie, ondermeer voor wat betreft de intellectuele eigendom.
Zo zou de Benelux opnieuw kunnen gebruikt worden om een voortrekkersrol te spelen in de Europese integratie, bijvoorbeeld inzake het intellectuele eigendomsbeleid.
Daarnaast zou men als een voorloper voor een Europese energiemarkt moeten streven naar een eenmaking van de Benelux-markt in energie.
Goede betrekkingen tussen de Europese Unie en haar lidstaten enerzijds en de VS anderzijds zijn belangrijk.
Hoewel CD&V de invasie van de VS in Irak nooit begrepen of gesteund heeft, het volgehouden verzet tegen het protocol van Kyoto en tegen het internationaal strafhof betreurt en kritiek heeft op de omgang met de mensenrechten en beginselen van het strafrecht in de strijd tegen terrorisme, distantieert de partij zich uitdrukkelijk van het primair anti-Amerikanisme, waarop de Belgische regering zich herhaaldelijk heeft laten betrappen.
CD&V hecht veel belang aan goede en openhartige transatlantische betrekkingen.
De NAVO en het internationale veiligheidsbeleid vormen hiervan een essentieel onderdeel.
Wij moeten ons als een kritische NAVO-partner opstellen die de aangegane verbintenissen dient na te komen (i.v.m. de inzetbaarheid van soldaten, de aankoop en inzet van materieel, de bijdrage tot de begroting, de deelname aan operaties, ...).
Zolang een aparte Europese pijler binnen de NAVO niet haalbaar is, is een optimale Europese coördinatie in de besluitvorming en de activiteiten van de NAVO nodig.
De NAVO moet overigens evolueren in functie van nieuwe uitdagingen en bedreigingen (zoals internationaal terrorisme, proliferatie van massavernietigingswapens, falende staten die instabiliteit meebrengen, misdaadnetwerken, ...).
De organisatie moet meer operaties ter bevordering van de internationale veiligheid op zich nemen die steeds hun grondslag moeten vinden in VN-resoluties.
Bovendien moet de NAVO zich meer toeleggen op ondersteunende en veiligheidstaken op gebied van humanitaire bijstand, wederopbouw van staten na een conflict en ontwikkelingssamenwerking.
we willen veiligheid voor iedereen
De Verenigde Naties en hun gespecialiseerde instellingen, die samen een wereldwijd systeem van internationale samenwerking vormen, moeten ondersteund en door hervormingen versterkt worden.
In de Veiligheidsraad b.v. moet het vetosysteem worden ingeperkt en moeten bepaalde continenten, regio’s of grote landen een permanente vertegenwoordiging krijgen.
Ook in dit hele hervormingsdebat moet de Europese Unie met één stem spreken.
Het Belgische lidmaatschap van de Veiligheidsraad moet alvast in het teken staan van een versterkte EU-coördinatie.
In de voorbije legislatuur kwam ons land meermaals in het oog van de storm terecht.
Internationaal was er de financiële crisis.
België werd als één van de eerste landen op het Europese continent getroffen toen de Amerikaanse zeepbel barstte.
De Regering moest zeer snel ingrijpen: zonder duidelijk handboek.
En onder immense tijdsdruk.
Achteraf werden heel wat analyses gepubliceerd.
Maar naarmate de tijd verstrijkt, wordt één ding almaar duidelijker: de Belgische aanpak, onder de leiding van Yves Leterme, doorstaat de vergelijking met andere landen met glans.
Hetzelfde geldt voor de aanpak van de economische crisis die volgde op de financiële crisis.
In het binnenland was er de moeilijke start na de verkiezingen van 2007.
Aan Franstalige kant bestond geen bereidheid om noodzakelijke institutionele hervormingen door te voeren.
Hervormingen die volgens CDV meer dan ooit nodig blijven om de welvaart van alle Belgen optimaal te kunnen bewaken.
Een staatshervorming is voor ons geen doel op zich maar een instrument voor meer welvaart en welzijn en voor efficiënt bestuur.
Onze finaliteit blijft het confederaal model met het zwaartepunt van de bevoegdheden bij de deelstaten.
De vijf resoluties van het Vlaams Parlement blijven ons referentiekader.
Toen de internationale crisis dreigde onze welvaart helemaal onderuit te halen, nam CDV haar verantwoordelijkheid op.
Anderen verkozen om op dat cruciale moment aan de zijlijn te gaan staan.
Onder de vakkundige leiding van Yves Leterme en Herman Van Rompuy herstelde de Federale regering het vertrouwen in onze economie.
Ondanks de ongunstige omstandigheden, kunnen we vandaag een mooi palmares voorleggen.
Een palmares met een zeer duidelijke CDV-stempel.
Het had nog meer kunnen en moeten zijn.
Er was een akkoord omtrent een grondige hervorming van het gerechtelijk landschap.
Maar de uitvoering zal nu voor de volgende regering zijn.
De laatste rechte lijn richting een pensioenhervorming was ingezet.
Ook die zeer belangrijke taak blijft nu onafgewerkt.
Dat was niet de keuze van CDV.
CDV blijft overtuigd van het feit dat de slaagkans voor grote veranderingen steeds afhangt van de wil om te onderhandelen.
Onderhandelen betekent ook zoeken naar een wederzijdse consensus, naar een eerbaar compromis.
Ook aan Franstalige kant is nu duidelijk dat een blijvend “neen” geen oplossing is voor ons land en onze welvaart.
Wie de verklaringen uit 2007 vergelijkt met wat vandaag ook door de Franstalige politici publiekelijk wordt verkondigd, merkt meteen hoe de gedachten geëvolueerd zijn.
Dit is het resultaat van onze standvastigheid.
Wij hebben de onderhandelingstafel niet verlaten.
Onze gesprekspartners weten intussen dat wij niet enkel een staatshervorming prediken, maar er alles aan doen om die te bereiken.
Verdere stappen in de staatshervorming moeten en zullen een belangrijk luik zijn in het volgende regeerakkoord.
Dat onderhandelen en doorzetten ook leidt tot resultaten, blijkt alvast uit het regeringspalmares sinds de verkiezingen van 2007.
Al van in 2008 heeft de federale regering noodgedwongen een sociaal-economisch beleid gevoerd dat een “crisis-stempel” draagt.
De financieel-economische crisis is dan ook zonder voorgaande sinds WO II.
De economische groei dook in 2009 met 3% in het rood.
Voor velen is dit een abstract cijfer.
Maar de stijging van het aantal faillissementen en het jobverlies dat ermee gepaard gaat, is dat heel wat minder.
Net op zo’n moment hebben mensen extra nood aan vertrouwen en aan een perspectief.
Vertrouwen is de smeerolie van de economie.
De federale regering heeft dat vertrouwen ook hersteld.
Samen met de regeringen van de Gemeenschappen en de Gewesten werd snel en doelgericht gehandeld.
Dankzij het krachtdadig en geruststellend optreden van de regeringen bleef ons land gespaard van zware sociale onrust.
De federale regering slaagde erin om tijdens de zwaarste sociaal-economische crisis in 80 jaar de sociale partners rond de onderhandelingstafel te houden
en ondersteunde de sociale akkoorden die zij in deze moeilijke tijden afsloten.
In september 2008 werd ons land overspoeld door de financiële tsunami vanuit de Verenigde Staten.
Onze financiële sector balanceerde aan de rand van de afgrond.
De federale regering investeerde ruim 15 miljard euro in de herkapitalisatie van de instellingen.
De samenwerking met de regionale regeringen verliep zeer goed.
Er werden waarborgen verstrekt om de kredietverlening tussen banken onderling, nieuw leven in te blazen.
Intussen bevinden onze financiële instellingen zich opnieuw in rustiger vaarwater.
Geen eurocent spaargeld ging verloren.
Ook niet van de Kauphting-spaarders die onder de controle van de Luxemburgse toezichthouders vielen.
Het spaargeld wordt nu ook verzekerd tot een bedrag van 100.000 euro.
Het vertrouwen van de mensen in het financieel stelsel bleef overeind.
Wachtrijen aan de bankloketten om geld van de rekening te halen, werden vermeden.
Al snel besmette de financiële crisis ook de reële economie.
De federale regering reageerde nogmaals alert met het herstelplan van 11 december 2008.
Ondernemers kregen zo de broodnodige extra zuurstof, de werkgelegenheid werd beschermd en de koopkracht ondersteund.
Zowel het IMF, de OESO, als de Europese Commissie loofden dit herstelbeleid op maat van onze budgettaire mogelijkheden.
Ook de Vlaamse regering onder leiding van Kris Peeters werkte een krachtig relanceplan uit.
Alle bedrijven kregen 3 maanden uitstel van doorstorting van de bedrijfsvoorheffing op de lonen.
Bedrijven in moeilijkheden verkregen gemakkelijker toegang tot betalingsfaciliteiten voor sociale bijdragen en BTW.
Met de Belgacap-regeling werd een aanvullende en gewaarborgde dekking bij private kredietverzekering uitgewerkt die van kracht blijft tot eind 2010.
Dit is een steun voor bedrijven die internationaal actief zijn.
De vlotte toegang van KMO’s tot kredietverlening werd bevorderd door de installatie van een federale kredietbemiddelaar
en een permanente monitoring.
Binnen het Participatiefonds werden 2 nieuwe instrumenten gecreëerd op maat van KMO’s ontwikkeld: via INITIO kregen KMO’s een vlottere toegang tot kapitaal.
Via CASHEO kan de overheid de facturen van haar leveranciers voorschieten.
De bouwsector kreeg een belangrijke impuls door de tijdelijke BTW-verlagingen van 21 naar 6%.
Het versnellen van overheidsinvesteringen zorgde voor nog wat extra zuurstof.
In de landbouwsector zijn er in 2009, 2010 en 2011 fiscale steunmaatregelen ten belope van 25 miljoen euro per jaar.
Om jobcreatie in de Horeca te ondersteunen werd de BTW voor maaltijden in de Horeca definitief verlaagd van 21% naar 12%.
Een doorstart van heel wat bedrijven werd ook mogelijk gemaakt door de wet op de continuïteit van de ondernemingen.
In 1 jaar tijd deden 856 ondernemingen beroep op deze wet.
De crisis bleef niet zonder gevolgen voor de begroting.
We sloten 2009 af met een tekort op de begroting van bijna 6% van het bbp.
Onvermijdelijk in tijden van crisis.
Op zo’n moment dalen o.a. de inkomsten uit de vennootschapsbelasting omdat er nog amper bedrijfswinsten gerealiseerd worden.
Maar dit tekort is heel wat beperkter dan gemiddeld in de Europese Unie.
Belangrijker is evenwel dat we met de begrotingsopmaak 2010-2011 een duidelijke stap hebben gezet richting evenwicht in 2015.
De federale regering heeft netto voor 3,4 miljard aan maatregelen beslist.
Recente ramingen van de Europese Commissie geven aan dat het tekort op de Belgische begroting in 2010 en 2011 heel wat lager zal zijn dan gemiddeld in de Eurozone.
Daardoor is ook onze staatsschuld niet meer uitzonderlijk hoog.
Volgens de Europese Commissie zal het verschil tussen de Belgische schuldgraad en het gemiddelde in de Eurozone in 2011 nog zowat 10%bbp-punt bedragen.
In het licht van de Griekse crisis is de schuldopbouw in Europa natuurlijk geen goed nieuws.
Maar deze evolutie toont opnieuw aan dat België één van de betere leerlingen in de Europese klas is.
Uit het beperkte renteverschil op onze overheidsschuld ten opzichte van Duitse schuldpapier blijkt ook dat we nog steeds het vertrouwen genieten van de internationale financiële markten.
Met CDV in de regering werd ook komaf gemaakt met de vele begrotingstrucs onder de paarse regeringen.
Facturen worden weer op tijd betaald.
Een betalingsachterstand van zowat 2 miljard euro die de paarse regering naliet, werd weggewerkt.
Gebouwen worden niet meer verkocht, om duur weer in te huren.
Pensioenfondsen worden niet ingezet om allerhande uitgaven te kunnen doen.
Praktijken waarvan we nu nog de kostprijs dragen.
Ook de Nationale Bank benadrukte in haar jaarverslag dat gedurende de periode 2000-2007 onvoldoende werd ingezet op schuldafbouw.
Nochtans hadden we toen alle omstandigheden mee.
Als laatste golf voelen we vandaag de gevolgen van de crisis op de arbeidsmarkt.
De federale regering heeft grote inspanningen geleverd om het jobverlies in te perken.
Of in geval van jobverlies de koopkracht maximaal te vrijwaren.
De uitkering van arbeiders die tijdelijk werkloos worden, is verhoogd.
Voor bedienden werd een stelsel van tijdelijke werkloosheid ontwikkeld.
Begin mei 2010 verlengde het Parlement die crisismaatregel nogmaals met 3 maanden.
Tot eind september 2010 is er een eenmalige extra ontslagpremie voor arbeiders.
Tot op heden werd de Belgische arbeidsmarkt slechts beperkt geraakt.
Uit een recente peiling naar de arbeidskrachten van de FOD Economie blijkt dat er zo’n 25.000 jobs verloren zijn gegaan in 2009.
Dat is niet weinig.
Maar wel veel minder dan gevreesd.
De Nationale Bank voorspelde in december nog een jobverlies van 74.000.
In andere landen is de werkgelegenheid heel wat harder geraakt.
Een aantal landen die beter scoren, zoals Nederland en Duitsland, hebben niet toevallig ons systeem van tijdelijke werkloosheid gekopieerd.
Werklozen worden ook niet aan hun lot overgelaten.
Het Win-Winplan geeft een krachtige stimulans voor de aanwerving van werklozen die het traditioneel wat moeilijker hebben op arbeidsmarkt.
De begeleiding in geval van herstructurering werd verbeterd.
Kortom: het anticrisisbeleid van de federale overheid heeft vruchten afgeworpen en blijft dat nog altijd doen.
De resultaten spreken voor zich: een kleinere krimp van de economie, minder nieuwe werklozen en een kleiner tekort op de begroting.
Tegelijk was het gevoerde beleid veel meer dan een crisisbeleid.
De maatregelen op korte termijn werden genomen in functie van de lange termijn doelstellingen.
Een verduurzaming en versterking van onze economie.
Een sterk economisch draagvlak als onderbouw van een kwalitatieve sociale bescherming.
Het effect van de regeringsmaatregelen zal de crisis daarom ruim overleven.
Een kordaat beleid in tijden van crisis kwam niet in de plaats van antwoorden op de structurele uitdagingen van onze economie.
Onder leiding van de CDV voerde de Federale regering een socioeconomisch beleid geijkt op 4 assen: lastenverlaging, werkgelegenheid en koopkracht, ondernemen, vergroenen en vernieuwen.
De lasten op arbeid in België zijn hoog.
Dat hangt ook samen met de financiering van onze sociale zekerheid.
Een uitgebreide sociale bescherming, vereist eenmaal voldoende inkomsten voor de sociale zekerheid.
De federale regering heeft de alternatieve financiering van die sociale zekerheid, de financiering vanuit de algemene belastingmiddelen, verder opgetrokken.
Op die manier wordt vermeden dat de loonkost van onze werknemers nog oploopt.
Maar er was meer dan dat.
Eind 2008 werd een interprofessioneel akkoord voor de periode 2009-2010 afgesloten.
Een belangrijke realisatie: sociale vrede is immers een noodzakelijke voorwaarde voor een goede werking van de economie.
Het akkoord omvatte ook een aantal zeer belangrijke lastenverlagingen: nacht-en ploegenarbeid, overuren en een uitbreiding van de algemene lastverlaging op de lonen.
Op kruissnelheid zijn die goed voor 1,1 miljard euro.
Daarmee verkleinde de loonkostenhandicap ten aanzien van onze buurlanden substantieel.
Het herstelplan van december 2008 ging door op dit pad.
De belasting op kredietverzekeringscontracten bestaat niet meer sinds 1 januari 2009.
De voedings-en landbouwsector die gecontroleerd worden door het Federaal Agentschap voor Voedselveiligheid (FAVV) verwierven een lastenverlaging.
De sociale Maribel, ter ondersteuning van werkgelegenheid in de non-profit sectoren, werd versterkt.
De crisis is geenszins een excuus om een asocialer beleid te gaan voeren.
Integendeel: net nu heeft onze sociale zekerheid haar meerwaarde bewezen.
Net nu moeten we ze verder versterken.
Niet alleen door uitkeringen op peil te houden,
maar ook door de betaalbaarheid op lange termijn veilig te stellen.
Daartoe is inzetten op een hogere werkzaamheidsgraad essentieel.
Werk is en blijft ook de beste bescherming tegen armoede.
En een zeer belangrijke hefboom om sociale contacten te ontwikkelen.
Werken werd extra beloond via het optrekken van de federale jobkorting met 85 miljoen euro per jaar
en een hoger belastingvrij minimum voor lage inkomens uit arbeid.
Maar ook wie niet of niet meer werkt, heeft recht op een goede levensstandaard.
De voorbije jaren werd de door CDV beloofde “Rechtvaardigheidsagenda” omgezet in concrete verwezenlijkingen.
De sociale uitkeringen werden sinds begin 2008 met meer dan 1,8 miljard euro verhoogd.
Bovenop indexering.
De helft om een broodnodige inhaalbeweging op het vlak van de pensioenen te realiseren.
Maar ook voor zieken en invaliden werden heel wat middelen vrijgemaakt.
In de begroting 2011 is nog eens 300 miljoen gereserveerd voor een extra koopkrachtinjectie binnen de welvaartsenveloppe 20112012.
De fiscale discriminatie ten nadele van de gehuwde werklozen is weggewerkt.
De federale regering koos voor een multidisciplinaire aanpak van armoede.
Het Federaal plan armoedebestrijding met 59 zeer concrete maatregelen werd goedgekeurd in juli 2008 en regelmatig geëvalueerd.
Het financieringsdraagvlak voor het fonds voor overmatige schuldenlast werd verbreed.
Sociale tarieven voor gas en elektriciteit worden nu automatisch toegekend.
De koopkracht voor gezinnen met kinderen werden extra ondersteund door verschillende verbeteringen aan het systeem van de kinderbijslagen.
Die brengen ons weer wat dichter bij de realisatie van een 13de maand kinderbijslag.
Ook inzake de combinatie van gezinstaken met werk werden stappen gezet.
Sinds 1 april 2009 is het mogelijk om ouderschapsverlof op te nemen tot het kind 12 jaar wordt in plaats van 6 jaar nu.
Voor jonge moeders wordt het onder bepaalde voorwaarden mogelijk om de laatste weken van het moederschapsverlof om te zetten in nabevallingsrust.
Naar Frans voorbeeld werd een zeer ambitieus kankerplan ingevoerd om de opsporing en behandeling van verschillende vormen van kanker te optimaliseren.
Ook voor chronische zieken werden belangrijke stappen gezet om het totale kostenplaatje voor de patiënt te verminderen.
De Regering verbeterde de financiële toegankelijkheid van zorg voor de patiënt door een hele reeks maatregelen zoals een uitbreiding van de Maximumfactuur,
het verbreden van de doelgroep voor een verhoogde verzekeringstegemoetkoming
en een lager remgeld voor huisbezoeken aan kinderen.
Ook de organisatie van de gezondheidszorg verbeterde op heel wat vlakken.
Het beroep van huisarts wordt aantrekkelijker door een tegemoetkoming in de loonkost van het medisch secretariaat in groepspraktijken.
Het statuut van huisarts in opleiding is sinds 1 juli 2009 aanzienlijk verbeterd.
Zorgtrajecten, die de samenwerking tussen huisartsen, geneesheer-specialist en patiënt regelen, werden opgestart.
Ook aan de aantrekkelijkheid van het beroep van verpleegkundige werd gesleuteld via aanvullende premies.
De opstart van het e-Health platform is een zeer belangrijke stap in de informatisering.
Er kwam een wet op de vergoeding van therapeutische ongevallen, gekoppeld aan een fonds voor schadevergoeding bij medische schade.
Creatieve en gedreven ondernemers zijn een belangrijke schakel in de economische keten.
De federale regering droeg haar steentje bij aan de creatie van een goed ondernemers-in investeringsklimaat.
Met bijzondere aandacht voor de zelfstandige ondernemers en de KMO’s.
Er zijn heel wat verbeteringen aangebracht in het sociaal statuut van de zelfstandigen.
Onder andere op het vlak van de pensioenen, de kinderbijslagen, de faillissementsverzekering en het bevallingsverlof.
De volledige gelijkschakeling van de pensioenminima van zelfstandigen en werknemers is binnen handbereik.
Door de creatie van de startersBVBA volstaat voortaan een startkapitaal van 1 euro.
Een belangrijke hindernis voor beginnend ondernemerschap werd zo weggenomen.
Het verhoogd gebruik van het uniek loket in het kader van de dienstenrichtlijn en het systeem van de e-factuur zullen deze lasten in de toekomst verder doen dalen.
De administratieve lasten daalden van 3,48% van het bbp in 2000 tot 1,72% in 2008.
Een niet te onderschatten factor in het ondernemingsklimaat is het bieden van zekerheid.
De waarde van het akkoord dat de bevoegde Staatssecretaris Etienne Schouppe bereikte in het aartsmoeilijke dossier omtrent de geluidsoverlast rond de luchthaven van Zaventem kan daarom moeilijk overschat worden voor de omwonenden en voor de economische activiteit.
De wet op de handelspraktijken werd in lijn gebracht van de Europese regelgeving en aangepast aan de hedendaagse realiteit.
Belangrijk voor CDV was dat daarbij een dubbel doel werd gerespecteerd.
Enerzijds beschermen van de consument,
en anderzijds de eerlijke concurrentie tussen handelaren waarborgen.
Met bijzondere aandacht voor de positie van zelfstandigen en KMO’s.
Vandaar dat belangrijke punten zoals de solden, de sperperiode en de verkoop met verlies werden behouden.
Ook de kwaliteit van het ondernemen wordt bewaakt.
Het wetsontwerp “corporate governance” verplicht beursgenoteerde en overheidsbedrijven zich te richten naar de Belgische “corporate governance” code.
De bepalingen zorgen o.a. voor meer transparantie in de remuneratie van de top.
Zeker in tijden van crisis moeten we investeren om de fundamenten van de economie te versterken.
De crisis is slechts tijdelijk.
We moeten klaarstaan om de vruchten van de heropleving te plukken.
Dat betekent investeren op een verstandige manier.
Investeren in duurzaamheid en innovatie.
Tegelijk stimuleren we de werkgelegenheid in de “groene economie”.
Ook innovatie was een belangrijk speerpunt van deze federale regering.
De vrijstelling van bedrijfsvoorheffing voor onderzoekers in onderzoeksinstellingen werd opgetrokken van 65% naar 75% en voor de bedrijven die onderzoekers tewerkstellen zelfs van 25% naar 75%.
Door de ondertekening van het London-protocol werd het aanvragen van patenten goedkoper.
De Federale regering heeft ook de nodige middelen vrijgemaakt om te investeren in het Myrrhaproject: de nieuwe onderzoeksreactor in Mol.
De fiscale gunstmaatregelen voor energiebesparende uitgaven zijn verruimd voor de isolatie in muren en vloeren,
door een belastingkrediet in te stellen voor isolatiewerken
en door de overdraagbaarheid van het belastingvoordeel te voorzien voor bestaande woningen.
Er kwamen nieuwe belastingverminderingen voor energiearme woningen.
Het belastingkrediet van gezinnen met een laag inkomen werd uitgebreid tot de meest relevante energie-investeringen.
Via de creatie van de groene lening, met rentesubsidie en fiscaal voordeel, kregen mensen een duwtje in de rug om een groene investering uit te voeren.
Er werd een fiscale stimulans uitgewerkt voor het lanceren van de elektrische wagen.
Ook voor oplaadstations komt er een belastingvermindering van 40%, versnelde afschrijvingen en verhoogde investeringsaftrek.
De belasting van werknemers voor het gebruik van een bedrijfswagen wordt voortaan gebaseerd op de CO2-uitstoot.
De eerste productie van windenergie op zee is inmiddels een feit.
Bovendien werden 2 nieuwe concessies toegekend.
CDV vraagt sinds lang de optie om de levensduur van bestaande kercentrales te verlengen open te houden.
Er is nog teveel onzekerheid omtrent voldoende en betaalbare alternatieven voor wat we aan elektriciteit nodig hebben.
Bovendien zijn andere bronnen vaak niet verenigbaar met de nood om de CO2-uitstoot terug te dringen.
Het politiek akkoord om de drie oudste kerncentrales ook na 2015 open te houden getuigt dan ook van realiteitszin.
Het huis stond in brand en de brandweer heeft schitterend werk verricht.
En bij de heropbouw staat de brandveiligheid centraal.
De regering heeft snel lessen getrokken uit de crisis.
Binnenkort worden banken en verzekeraars gecontroleerd door de Nationale Bank.
Het zogenaamde macro-en micro prudentieel toezicht worden naar Nederlands en Frans voorbeeld binnen dezelfde instelling gebracht.
De introductie van dit zogenoemd “Twin Peaks”-model zal de informatiedoorstroming, een van de knelpunten in het huidige model, natuurlijk vergemakkelijken.
De crisiswet geeft de overheid ook meer instrumenten om tijdig en krachtig tussen te komen wanneer een bank dreigt over de kop te gaan.
Consumenten zullen ook beter beschermd worden omdat het CBFA meer bevoegdheden zal krijgen op dat vlak.
De krachtlijnen werden reeds vastgelegd door de regering: meer voorafgaandelijke controle op reclame,
versterken van de financiële kennis,
stroomlijnen van de bevoegdheden van FOD Economie en CBFA,
efficiëntere controle (o.a. door “anonieme klanten”).
Maar de uitvoering staat nu “on hold”.
Voor CDV blijft dit een zeer belangrijk dossier.
Hoewel economische thema’s de agenda vaak noodgedwongen overheersten, verwaarloosde de federale regering haar andere kerntaken geenszins.
Iets meer in de luwte werd ook op die vlakken belangrijk werk verricht.
Niet in het minst door de CDV’ers in de regering.
Op voorstel van Minister van Justitie Stefaan De Clerck zijn de pijlers uitgetekend voor een modern organisatielandschap binnen justitie.
Daarbij wordt uitgegaan van een maximale integratie van eerste en tweedelijnsrechtspraak met behoud van de specificiteit van de pijlers,
een schaalvergroting van de arrondissementen
en een integraal management.
Omdat geen consensus bereikbaar bleek binnen het atomiumoverleg met 9 partijen, heeft de Minister uiteindelijk zelf een aantal knopen doorgehakt.
De voltallige regering heeft het plan intussen bekrachtigd.
De regering keurde een Masterplan goed voor de uitbreiding van de gevangenisstructuur met een looptijd tot 2016.
De structurele overbevolking met pieken tot 2000 plaatsen was immers onleefbaar geworden.
Om de overgangsperiode te overbruggen werd een verdrag uitgewerkt tussen België en Nederland.
De samenwerking met Tilburg, waar sinds begin 2010 een 520-tal Belgische gedetineerden verblijven, wordt alvast aanzien als een voorbeeld van Europese samenwerking.
Er werd tijdelijk een regularisatiebeleid gevoerd waarbij rekening werd gehouden met prangende humanitaire situaties die in de loop der jaren gegroeid zijn.
Belangrijk is dat nu duidelijkheid gegeven is over wie in ons land een toekomst heeft, en wie niet.
In 2009 werden 2.700 extra opvangplaatsen geopend en budget gereserveerd voor nogmaals 2.000 plaatsen.
De doorstroming uit de centra werd verbeterd.
Er werd ook zwaar geïnvesteerd in humaniserings-en infrastructuurprojecten van de gesloten centra.
Voor gezinnen met kinderen werden alternatieven voor detentie uitgebouwd, zodat ze niet meer worden opgesloten en worden voorbereid op hun terugkeer.
Het akkoord dat bereikt werd omtrent de verstrenging van de snel-Belg-wet en de strijd tegen de schijnhuwelijken, zal verder behandeld moeten worden door de volgende regering.
Mensen behouden maar het geloof in de overheid en de sociale zekerheid, als iedereen correct en op een gelijke manier behandeld wordt.
Een kordate strijd tegen alle vormen van fraude is daarom essentieel.
Met Carl Devlies als coördinator van de strijd tegen de fraude was die strijd voor het eerst geen obligate sluitpost meer in de begroting.
Nu wordt die budgettaire raming ook onderbouwd door concrete en structurele maatregelen.
Eén voorbeeld uit een intussen zeer lange lijst is de Kruispuntbank Ondernemingen die voortaan ook een knipperlichtfunctie zal vervullen in de strijd tegen de fraude.
Wanneer een combinatie van gegevens wijst op potentiële fraude, zal de KBO dit signaleren aan alle bevoegde inspectiediensten.
Het spreekt voor zich dat het opdrijven van de strijd tegen de fraude ook een belangrijk ontradend effect heeft.
Staatssecretaris Etienne Schouppe zette verder in op meer verkeersveiligheid.
Daartoe werd o.a. tijdens de eindejaarsperiode 2009-2010 de grootste BOB-campagne ooit opgezet.
Via grote campagnes werd het dragen van een fluo-hesje door (jonge) fietsers en voetgangers aangemoedigd.
De vele inspanningen wierpen ook hun vruchten af.
In 2008 en 2009 bleef het aantal verkeersdoden voor het eerst sinds 1950 onder de grens van 1.000.
Onder impuls van bevoegd Minister Inge Vervotte werd een beleid van selectieve vervanging van ambtenaren op de sporen gezet.
Uit de voorlopige resultaten blijkt dat één op de drie ambtenaren niet meer vervangen wordt.
Met de overheidsbedrijven werden ambitieuze beheerscontracten afgesloten; de al even ambitieuze investeringsprogramma werden versterkt en uitgevoerd.
Minister van Defensie, Pieter De Crem slaagde erin om de transformatie van onze strijdkrachten door te voeren.
Door een focus op kerntaken werd het Belgische leger een kleine, maar betrouwbare en gewaardeerde partner van de bondgenoten in internationale operaties voor vrede en veiligheid.
De hervorming kwam bovendien tot stand in dialoog met alle betrokkenen.
Ondanks de budgettaire moeilijkheden tornde deze regering niet aan de doelstelling om 0,7% van ons bni te besteden aan ontwikkelingssamenwerking.
Meer zelfs: er werd een inhaalbeweging gerealiseerd om de achterstand goed te maken, die de paarse regering had opgelopen.
Met Minister Steven Vanackere op Buitenlandse zaken werd een volwassen dialoog met Congo weer mogelijk gemaakt.
Ook de bilaterale betrekkingen met China konden na een korte periode van spanning weer genormaliseerd worden.
Door ons engagement binnen Afghanistan te herbevestigen, kan België ook een volwaardige rol blijven spelen binnen de NAVO.
Wat Europa betreft, werden reeds heel wat voorbereidend werk verricht in het kader van het EUvoorzitterschap.
Een voorzitterschap dat alle regeringen in ons land nauw aan het hart ligt.
Door de grote inzet en betrokkenheid van CDV-ministers, federaal en Vlaams zijn we er klaar voor.
Het is dan ook belangrijk dat we ons blijven inzetten voor een goed verloop.
Maar het meest opvallende Europees succes was de keuze voor Herman Van Rompuy als eerste permanent voorzitter van de Europese Raad.
Een verdiende erkenning voor Herman Van Rompuy zelf, en een eer voor CDV en ons land.
Het gerealiseerde palmares sinds 2007 strookt helemaal niet met het beeld van een regering die volgens sommigen niet geregeerd heeft.
Resultaten bewijzen meer dan woorden.
Toch zijn er een aantal belangrijke leemtes.
De volgende regering zal beslissingen moeten nemen waarvan het effect nog lang in de toekomst voelbaar zal zijn.
België staat op een kruispunt.
En we staan daar niet alleen.
De crisis heeft de lange termijn uitdagingen nog hoger op de agenda gezet in heel Europa.
De vergrijzing die de financiering van ons sociaal model onder zware druk zet.
De mondialisering die de noodzaak om competitief te blijven nog veel sterker onderlijnt.
De klimaatverandering die ons dwingt om anders te leven en produceren.
De Europese Commissie heeft in antwoord op deze uitdagingen de strategie EU2020 op de sporen gezet.
Tegen 2020 moet in gans Europa de werkgelegenheid toenemen,
meer geïnvesteerd worden in Onderzoek en Ontwikkeling (OO),
de uitstoot van CO2 verminderd en de energie-efficiëntie verhoogd worden,
meer ingezet worden op scholing
en de strijd tegen de armoede opgevoerd worden.
Ook CDV onderschrijft deze aanpak waarbij welvaart creëren en welvaart verdelen hand in hand gaan.
België is er in geslaagd om in de voorbije decennia heel wat welvaart te creëren en te verdelen.
Maar net door de sterk gewijzigde omgeving hebben we nieuwe antwoorden nodig op vragen die op zich niet nieuw zijn.
Mensen hopen op een interessante job.
Mensen willen tot rust komen binnen hun gezin.
Mensen willen zekerheid omtrent een zorgeloze oude dag.
Mensen willen wonen in een veilige omgeving.
Stuk voor stuk geen buitensporige verwachtingen.
Toch groeit de twijfel in brede lagen van de bevolking of die verwachtingen nog wel ingevuld kunnen en zullen worden.
Twijfel die vaak ook de solidariteit in onze samenleving onder druk zet.
Om die twijfels weg te nemen, is er nood aan een verstandig en eerlijk beleid.
Een verstandig beleid, is voor CDV een beleid dat ook prioriteiten durft leggen en duidelijke keuzes durft te maken.
Een beleid dat perspectief biedt.
De budgettaire uitdaging, zet onze beperkingen nog meer op scherp.
We kunnen niet alles.
En wanneer het dak lekt, steek je maar beter niet al je spaargeld in een wereldreis.
Een verstandig beleid, waarbij kansen voor iedereen worden gecreëerd,
maar dat ook verwacht dat die benut moeten worden.
Het is een beleid dat iedereen op zijn of haar verantwoordelijkheid wijst.
En beloont wie die verantwoordelijkheid ook opneemt.
Een verstandig beleid, is een beleid dat vooral de goede richting aanwijst eerder dan zelf de touwtjes in handen neemt.
Bijsturen, niet zelf sturen.
De overheid moet corrigeren daar waar de vrije markt in de fout dreigt te gaan.
De financiële crisis heeft nog maar eens aangetoond dat te verregaande deregulering grote gevaren inhoudt.
Een verstandig beleid, is een overlegd beleid.
In dialoog met de regeringen van Gemeenschappen en Gewesten, de sociale partners, het middenveld.
En in dialoog met onze politieke tegenstanders.
Een verstandig beleid respecteert ook de bevoegdheden van andere overheden.
En een verstandig beleid, is eveneens een beleid dat solidair blijft met wie het moeilijk heeft.
Maar opgelegde solidariteit is zelden duurzaam.
Solidariteit moet steeds samengaan met transparantie en verantwoordelijkheid.
Ook voor de overheid zelf is een belangrijke taak weggelegd.
In internationale vergelijkingen wordt almaar meer belang gehecht aan de kwaliteit van de overheid.
Een overheid die haar kerntaken goed vervult is een belangrijke partner van ondernemers, werknemers en gezinnen.
Een overheid die garant staat voor een veilige en rechtvaardige samenleving, geniet het vertrouwen van haar bevolking.
De overheid moet ook bereid zijn om zichzelf opnieuw uit te vinden.
Ze moet ten dienste staan van de samenleving.
Oplossingen formuleren voor de problemen die zich stellen.
Maar België is geen eiland in de wereld.
Door internationale evoluties zijn niet alleen de problemen veranderd, ook de oplossingen moeten vaak elders gezocht worden.
En dat vergt vaak een andere organisatie van de overheid.
Een volgende stap in de staatshervorming blijft voor CDV essentieel.
CDV wil ook de komende jaren meewerken aan een verstandig en eerlijk beleid en een slagkrachtige overheid ten dienste van de mensen.
De Belgische economie kampt met een aantal handicaps.
Die vertalen zich onder andere in afkalvend marktaandeel van België op de internationale markten.
72 procent van onze export gaat richting de oude lidstaten van de Europese Unie.
Maar dit zijn verzadigde markten: de groeiverwachtingen zijn relatief laag.
De export richting China, Japan en Latijns-Amerika blijft beperkt tot enkele procentjes in het geheel.
We moeten dus dringend onze concurrentiekracht aanscherpen.
Zowel door in te zetten op meer innovatie,
als door de kosten van bedrijven onder controle te houden.
Alle hefbomen aan te wenden om de Belgische economie slimmer, groener en wendbaarder te maken.
De overheid tot een concurrentievoordeel te maken door efficiënte dienstverlening en administratieve vereenvoudiging.
E-government speelt daarin een belangrijk rol.
Bij het opzetten van nieuwe e-government projecten moet steeds gestreefd worden naar een zo laag mogelijke implementatiekost voor de gebruikers.
Investeringszekerheid te bieden aan bedrijven door de continuïteit van maatregelen, zoals de notionele interestaftrek.
Een studie van de Nationale Bank heeft ook aangetoond dat Belgische ondernemingen door deze maatregel een sterker kapitaalpositie hebben verworven, en zo beter weerstand konden bieden aan de crisis.
Misbruiken en kunstmatige constructies (bijv. postbusvennootschappen) dienen zoveel mogelijk uitgesloten te worden.
Ook andere incentives zoals het belastingregime voor octrooi-inkomsten en het belastingvoordeel voor onderzoekers moeten omwille van de aantrekkelijkheid van ons land in het buitenland behouden blijven.
Een moderne douane en douanewetgeving uit te werken die de positie van onze havens ten aanzien van hun Europese concurrenten verstevigt.
Meer fiscale hefbomen te geven aan de Gewesten om een krachtig economisch beleid te kunnen voeren.
Subsidies zijn vooral nuttig als steun voor startende bedrijven.
Structurele steun via de fiscaliteit zal de groei van bedrijven bevorderen.
Een eerste stap is het federaal niet meer belasten van incentives die de Gewesten geven.
In een land waarin de welvaart gebaseerd is op handel, blijft de loonkost een belangrijke factor.
CDV houdt vast aan de toepassing van de wet op de concurrentiekracht van 1996.
De lonen mogen de volgende vier jaar niet sneller stijgen dan in de omringende landen.
Alle bedrijven en in het bijzonder KMO’s aan te moedigen nog meer in te zetten op innovatie en Onderzoek Ontwikkeling (OO) door een federaal beleid dat het beleid van de Gewesten versterkt.
De bestaande fiscale stimuli zoals de vrijstelling van BV voor onderzoekers en de eenmalige innovatiepremie zijn daar een goed voorbeeld van.
CDV wil deze stimuli nog verbeteren.
Meer te investeren in het dichten van de digitale kloof.
Een essentiële voorwaarde om uit te groeien tot een dynamische kennisregio.
Op Europees vlak te ijveren voor een Gemeenschapsoctrooi.
De nog resterende federale bevoegdheden inzake het wetenschaps-en technologiebeleid over te dragen aan de deelstaten.
Zo komen alle instrument in één en dezelfde hand.
Overdracht van het Participatiefonds en de bevoegdheden inzake handelsvestigingen aan de deelstaten.
Snel afspraken te maken tussen de federale regering en de Gewestregeringen omtrent de omvorming van gedesaffecteerde militaire domein en legerkazernes zodat er extra economische ruimte kan gecreëerd worden.
Een tweede probleem is het gebrekkig ondernemerschap in ons land.
Slechts 2,85% van de Belgen was in 2009 betrokken bij het opzetten van een onderneming.
Het gemiddelde in de EU bedraagt 5,85%.
Een eerste verklaring ligt voor de hand: ondernemen is vaak geen noodzaak om een inkomen te verwerven.
Maar dat is ook het geval in bijvoorbeeld Nederland, dat heel wat beter scoort.
Uit enquêtes blijkt dat Belgen vaak ook weinig opportuniteit zien om een onderneming te starten.
De relatie met onderwijs is ongetwijfeld een belangrijke hefboom om daar iets aan te wijzigen.
Iets waar de Vlaamse Regering ook in investeert.
Maar ook op het federale niveau kan gewerkt worden aan een klimaat dat gunstiger is voor ondernemers.
Onder andere door meer veiligheid te garanderen aan ondernemers.
Starters meer kansen te geven, ook vanuit de werkloosheid of vanuit de inactiviteit.
Verdere stappen te zetten om het sociaal statuut van zelfstandigen te verbeteren.
Daarbij wordt prioritair ingezet om het optrekken van de minimumpensioenen van zelfstandigen tot het niveau van de werknemers.
En op de volledige gelijkschakeling van de kinderbijslagen.
De regeling van het moederschapsverlof voor zelfstandigen te verbeteren.
Vrouwelijke zelfstandigen moeten de mogelijkheid hebben om het moederschapsverlof op een flexibele manier op te nemen binnen een periode van 15 weken.
Verder te gaan met het reeds opgestarte project om de berekening van de sociale bijdragen voor zelfstandigen nauwer te laten aansluiten bij hun huidig inkomen.
Dit mag niet resulteren in meer administratieve complexiteit,
noch in extra kosten voor zelfstandigen.
De werking van de bestaande platformen tussen overheid, politie en ondernemers om de veiligheid te garanderen, voort te zetten.
De bestaande fiscale stimuli voor veiligheidsinvesteringen worden geëvalueerd en desgewenst uitgebreid.
En we mogen natuurlijk ook niet voorbij gaan aan de eigenheid van ons economisch weefsel.
België telt ruim 850.000 KMO’s.
Dit komt neer op 99,4% van onze ondernemingen.
Ongeveer een vierde daarvan zijn beoefenaars van een vrij beroep.
Een uitdaging die de komende jaren nog veel sterker zal wegen, is de vergrijzing.
28% van de familiale bedrijfsleiders denkt binnen de 10 jaar de onderneming te zullen overlaten.
Zonder goede voorbereiding en begeleiding, dreigt dit aanleiding te geven tot veel stopzettingen.
Systematisch een KMO-toets te hanteren bij de invoering van nieuwe maatregelen.
De mogelijkheden en noden van grote bedrijven verschillen immers vaak van die van KMO’s.
Na te gaan of duurzaam en innovatief aanbesteden door overheidsinstellingen een stimulans kan zijn voor het innovatiepotentieel van KMO’s.
De deelneming van KMO’s in samenwerkingsverbanden met federale en Europese onderzoeksinstellingen en/of programma’s, zoals ESA, dient te worden verzekerd.
Nu de wet op de marktpraktijken is afgerond, een aparte regelgeving voor de vrije beroepen uit te werken.
De belangrijke maatschappelijke rol van het vrije beroep als vertrouwenspersoon, met een grote onafhankelijke positie en persoonlijke verantwoordelijkheid, en dienstverlening van hoge kwaliteit moet gevrijwaard worden.
Samen met de gewesten een campagne op te zetten rond de overdracht van familiale bedrijven in antwoord op de vergrijzing onder de ondernemers.
Daarnaast gaat de overheid na hoe ze de inspanningen van de KMO-organisaties hierrond kan versterken.
2009 was ook voor ondernemers een bijzonder zwaar jaar met een record aantal faillissementen.
Dit ondanks een aantal snelle crisismaatregelen, zoals de betalingsfaciliteiten voor belastingen en RSZ.
Ook de land-en tuinbouwsector staat onder druk: in 2008 door stijgende productiekosten.
In 2009 door lage productprijzen.
Heel wat maatregelen inzake het landbouwbeleid worden op niveau van de EU of binnen de Wereldhandelsorganisatie (WHO) beslist.
Voor CDV is het bijv. belangrijk dat er ook voor aspecten die niet onmiddellijk gerelateerd zijn aan handel voldoende aandacht is binnen de WHO.
De toegang van KMO’s tot en de kost van het krediet en de kredietverzekering zorgvuldig te blijven bewaken.
Te waken over evenwichtige en transparante contracten in de voedselketen.
Samen met de Gewesten wordt gewerkt aan verzekeringssysteem tegen ziekte, natuur-en andere rampen.
De overheid zorgt ook voor een stabiele regelgeving inzake voedselveiligheid.
Dit voedselveiligheidsbeleid moet voldoende rekening houden met de multifunctionele landbouw.
De regionale expansiesteun aan de land-en tuinbouwsector, agrovoeding en visserij fiscaal vrij te stellen, net zoals voor andere economische sectoren het geval is.
Voor de eerst komende jaren is dit reeds het geval.
De pacht en veepacht over te dragen aan de deelstaten.
Hetzelfde geldt voor het Landbouwrampenfonds en het Belgisch Interventie-en Restitutiebureau (BIRB).
De 15-mei telling (landbouwtelling) over te hevelen naar de gewesten.
Het woordvoerderschap in het kader van het Europees landbouwbeleid te herzien.
Een beleid te voeren dat GGO-gewassen een faire kansen biedt.
Het beleid inzake de invoer van GGO’s moet in de praktijk ook haalbaar zijn.
Na de financiële crisis is “business as usual” en “niet hervormen” absoluut geen optie.
De crisis maakte duidelijk dat verregaande “deregulering”, “autoregulering” en “soft law” geen duurzame optie zijn.
Alle betrokken overheden en toezichthouders hebben een verantwoordelijkheid om een meer duurzaam financieel stelsel uit te bouwen.
Er is geen alternatief.
De uitdaging bestaat erin om opnieuw een evenwicht te vinden tussen de belangen van spaarders, consumenten, ondernemers, aandeelhouders en overheid en zo het vertrouwen in de sector volledig te herstellen.
Een strikte wetgeving met efficiënte controle kan de kans op misbruiken beperken.
Maar ook de banksector zelf moet haar verantwoordelijk nemen en zich niet inhalig opstellen om het vertrouwen van de bevolking terug te winnen.
Topbankiers die meestappen in de verkoop van producten die ze zelf niet begrijpen, ondermijnen dit vertrouwen.
Hetzelfde geldt voor toplui die enorme bonussen en gouden parachutes voor zichzelf reserveren.
In de voorbije legislatuur werden reeds stappen gezet met de wet op het deugdelijk bestuur.
De CDV formuleerde reeds in april 2009 30 concrete aanbevelingen in antwoord op de crisis op het vlak van de controlewetgeving, consumentenbescherming en het vennootschapsrecht.
Heel wat van deze voorstellen vormen intussen ook het onderwerp van besprekingen op nationaal en internationaal niveau.
Het is nu vooral belangrijk dat de hervormingen niet stilvallen.
België moet Europees en internationaal de kar van die hervormingen blijven trekken.
In eigen land werd de hervorming van het toezicht op de valreep nog goed gekeurd in het Parlement.
Het komt er nu vooral op aan om te blijven toezien op een correctie implementatie.
Tegelijk moet de positie van de financiële consument versterkt worden.
Nauw toe te zien op de omzetting van de hervorming van het toezicht of de financiële sector.
De CBFA moet zich vanaf nu sterk toeleggen op de bescherming van de consument.
Snel de draad op te pikken van de wetgeving inzake de bescherming van de financiële consument.
Met extra aandacht voor een betere opvang en behandeling van klachten;
een versterking van de financiële kennis bij de bevolking;
een betere stroomlijning van de bevoegdheden van CBFA en de FOD Economie;
het invoeren van een vergunning en controle voor beroepsgroepen als hypotheekmakelaars en vermogensbeheerders;
de introductie van efficiëntere controlemogelijkheden zoals “mystery shopping”.
We zijn er tijdens de crisis in geslaagd het verlies aan arbeidsplaatsen te beperken.
De genomen crisismaatregelen ter ondersteuning van de werkgelegenheid hebben hun effect niet gemist.
De crisis verzwaart echter de structurele problemen van de arbeidsmarkt.
Dé grote uitdaging van de Belgische arbeidsmarkt is het verhogen van de werkzaamheidgraad.
Dit is ook één van de prioriteiten binnen de EU2020-agenda.
55+’ers, allochtonen, personen met een arbeidshandicap, laaggeschoolden, jongeren en vrouwen blijken het moeilijkst aansluiting te vinden tot de arbeidsmarkt.
Ze verdienen extra aandacht in het arbeidsmarktbeleid.
Er is een duidelijk verschil tussen de arbeidsmarkten in de verschillende gewesten.
Zo is jongerenwerkloosheid een groter probleem in Wallonië dan in Vlaanderen.
In Vlaanderen zijn dan weer meer instrumenten nodig voor oudere werknemers.
Voor de crisis kampte Vlaanderen met een grote krapte op de arbeidsmarkt.
Om een efficiënter arbeidsmarktbeleid mogelijk te maken, moeten de gewesten meer instrumenten in handen krijgen.
De economische globalisering en de ontwikkeling van nieuwe technologieën vragen een toenemende flexibiliteit van werkgevers en werknemers.
Dit krijgt ondermeer vorm in een flexibeler arbeidsorganisatie.
We evolueren daarbij van baanzekerheid naar werkzekerheid.
Daarom dienen we meer te investeren in de weerbaarheid en inzetbaarheid van mensen, met bijzondere aandacht voor de kansengroepen.
Het sociaal overleg moet zijn sterke rol kunnen blijven spelen.
CDV zal de uitkomst van dit overleg ook maximaal respecteren.
Maar het is aan de overheid om steeds een duidelijk onderhandelingskader te scheppen.
Goede afspraken van bij de aanvang leiden ook tot goede akkoorden.
CDV wil inzetten op verschillende assen tegelijk: het beheersen van de loonkost,
inzetten op ondernemen,
investeren in menselijke kapitaal,
versterken van de activering,
werken meer laten lonen,
modernisering van het arbeidsrecht.
De loonkost blijft een belangrijk gegeven in ons land.
Ten eerste om te kunnen concurreren op internationale markten.
Ten tweede om aantrekkelijk te zijn en blijven voor buitenlandse investeerders.
De grens is in België immers nooit veraf.
Ten derde om kansen te creëren voor een aantal groepen die het moeilijker hebben op de arbeidsmarkt.
De doelgroepspecifieke lastenverlagingen op federaal niveau te vervangen door een versterking van de structurele bijdragevermindering, waarna op federaal niveau geen bijkomende doelgroepverminderingen meer kunnen worden genomen.
Inzake timing en uitvoering is deze vervanging echter onlosmakelijk verbonden met de overheveling van de bevoegdheid inzake doelgroepenbeleid naar de deelstaten.
De structurele lastenverlagingen prioritair te richten op laag-(drukt de relatieve kost) en hoog gekwalificeerde arbeid (ondersteuning innovatieve economie).
In de overgangsperiode werden er in het kader van de crisis enkel belangrijke maatregelen ter ondersteuning van de werkgelegenheid genomen.
Dit zijn voor CDV geen structurele doch overbruggingsmaatregelen.
Een eventuele verlenging kan slechts na grondige evaluatie, vanuit het kader van een duurzaam arbeidsmarkt-en begrotingsbeleid
en met respect voor de bevoegdheden van de deelstaten.
De Sociale Maribel verder te versterken en administratief te vereenvoudigen om extra tewerkstelling te creëren in de non profit.
De creatie van jobs via dienstencheques is een groot succes.
Maar dat succes is ook een bedreiging omdat het gaat gepaard met een onhoudbare uitgavengroei voor de overheid.
Voor CDV moet daarom prioritair de financiering van het stelsel worden veilig gesteld.
Mensen moeten maximaal kansen krijgen op de arbeidsmarkt.
Door goed onderwijs aan het begin van de loopbaan.
Maar ook door in te zetten op levenslang leren.
Zodat ze die kansen gaaf houden gedurende gans de loopbaan.
Op die manier is het ook haalbaar om een langere loopbaan te realiseren.
Te streven naar meer mobiliteit en werkzekerheid door te investeren in de inzetbaarheid van de arbeidskrachten.
Bedrijven moeten investeren in opleiding.
De afspraak om een investering van 1,9% van de loonsom te bereiken moet worden nageleefd.
Permanente vorming als een recht te zien.
CDV wil een leerrecht en/of individueel opleidingsrecht invoeren.
Opleiding onder de werktijd dient steeds te gebeuren in overleg tussen werkgever en werknemer.
Waar mogelijk de regionale initiatieven te ondersteunen bijv. door een koppeling van het persoonlijk ontwikkelingsplan (Vlaamse Regering) aan de Kruispuntbank.
Binnen het kader van de bevoegdheden mee vorm te geven aan de uitbouw van een tweedeloopbaanpakket.
Alle mechanismen aan te pakken die er toe leiden dat oudere werknemers minder kansen krijgen op de arbeidsmarkt.
Wie werkloos wordt, mag niet aan zijn of haar lot worden overgelaten.
Wie te lang werkloos is, boet in aan vaardigheden.
Daardoor wordt het nog lastiger om een job te vinden.
Langdurige werkloosheid leidt vaak tot armoede.
Vast te houden aan een actief arbeidsmarktbeleid dat mensen helpt om te gaan met snelle veranderingen, de perioden van werkloosheid kort houdt en de overgang naar een nieuwe baan vergemakkelijkt.
Binnen dit kader maken we ook het ontslagrecht meer activerend.
Samenwerkingsakkoorden af te sluiten tussen de federale overheid en de deelstaten en het Brusselse Hoofdstedelijke Gewest.
Deze akkoorden geven grotere mogelijkheden om de werkloosheidsuitkering aan te wenden als activerend arbeidsmarktinstrument.
Een voorbeeld hiervan zijn de lopende onderhandelingen, waarbij wordt ingezet op snellere opvolging,
kortere termijnen tussen de opvolging,
een grotere rol voor de Gewesten,
snellere maar meer menselijke sancties,
behandeling op maat voor beperkte groepen van mensen met bijvoorbeeld medische of psychiatrische problemen
en de uitbreiding van de opvolgingsprocedure tot 52jaar.
Het degressieve karakter van de werkloosheidsuitkeringen nog te versterken.
Nauw toe te zien op op de outplacementverplichtingen bij herstructureringen.
Te faciliteren en aan te moedigen dat personen in tijdelijke werkloosheid, een vorming kunnen genieten zonder hun uitkering te verliezen.
Werk te maken van de verbetering van het systeem van overlevingspensioenen voor de huidige rechthebbenden.
Daarbij worden de grenzen voor de toegelaten arbeid substantieel verhoogd en wordt de bestraffing in geval van overschrijding geleidelijker.
Voor de nieuwe instroom wordt een overbruggingsinstrument voorgesteld gericht op herintegratie op de arbeidsmarkt.
Bijzondere aandacht te hebben in het beleid voor die doelgroepen met de grootste afstand tot de arbeidsmarkt.
Mensen moeten gemotiveerd zijn om aan de slag te gaan.
Werk moet lonen.
Bij voorkeur stimulansen te geven door een verdere verhoging van de belastingvrije som.
In de voorbije legislatuur werd de belastingsvrije voor arbeidsinkomens lager dan 22.873 euro al opgetrokken van 6.150 euro naar 6.400 euro.
De verhoging van de belastingvrije som creëert in tegenstelling tot de meeste andere incentives geen inactiviteits-en promotievallen.
De verschillende versnipperde maatregelen ten voordele van arbeidsinkomen (werkbonus, federale jobkorting) worden omgezet in een verhoging van de belastingvrije som.
Inactiviteitsvallen voor personen met een arbeidshandicap verder af te bouwen (terugkeermogelijkheden, mogelijkheden om zonder verlies van uitkering een opleiding te volgen en het werk geleidelijk te hervatten, …).
Prioritair in te zetten op de vermindering van de werkloosheidsvallen voor deeltijdse werknemers (vooral in het geval van alleenstaande ouders) .
Sociale maatregelen verbonden aan het statuut van werkloosheids-of bijstandstrekker daarvan los te koppelen.
Dergelijke maatregelen ontmoedigen mensen om een job aan te nemen.
Om auteursrechten, naburige rechten en leenvergoedingen beter en duidelijker te regelen.
Gebruikers vinden hun weg niet meer in de veelheid aan regelgeving.
In samenspraak met de gemeenschappen wordt onderzocht of er een regeling kan komen voor non-profitorganisaties (verenigingen, musea, kunstencentra, …) die vaak met overheidsmiddelen artistieke producten verspreiden en promoten.
De nieuwe economie zal noodzakelijkerwijs meer flexibiliteit vragen.
Maar flexibiliteit kan voor alle actoren pluspunten hebben.
Ondernemers kunnen hun productieproces beter in de hand houden en sneller inspelen op evoluties op de markt.
Werknemers kunnen de combinatie van werk met gezin vereenvoudigen.
CDV is ervan overtuigd dat een evenwichtige benadering van een meer flexibele arbeidsmarkt een win-win situatie zal opleveren.
De wetgeving op deeltijdse arbeid, tijdelijke arbeid en overuren te vereenvoudigen.
De wetgeving inzake uitzendarbeid te actualiseren.
Conform de Europese regelgeving uitzendarbeid ook toe te laten in de openbare sector.
En mits voldoende wettelijke maatregelen het criterium ‘toeleiding naar een job’ te introduceren.
Studentenarbeid is vaak de eerste kennismaking met de arbeidsmarkt.
Het bereikte akkoord om de huidige 2 termijnen samen te voegen tot één termijn van 50 dagen, met één percentage aan solidariteitsbijdrage, moet worden uitgevoerd.
Bij de verdere uitwerking van flexibele arbeidsvormen te waken over de kwaliteit van de job en de keuzemogelijkheden van het individu.
Een oplossing te zoeken voor de problematiek van de gelegenheidsarbeid in de land-en tuinbouw, horeca, ...
Vrijwilligers aan te moedigen door de grenzen voor de lastenvrije kostenvergoeding op te trekken, in het bijzonder voor bepaalde groepen als nachtoppassers.
Het sociaal statuut van onthaalouders te realiseren in overleg met de Gemeenschappen, waarbij we evolueren naar een volwaardig werknemersstatuut.
Een evenwichtig akkoord tussen te sociale partners te faciliteren in het reeds lang aanslepende dossier van het eenheidstatuut arbeiders -bedienden.
Om de op de combinatie arbeid-gezin afgestemde arbeidsvormen te promoten en te faciliteren: de schoolbel-contracten, thuiswerk, telewerk, deeltijdse arbeidsvormen enz.
De verdere uitbouw van de annualisering van de arbeidstijd biedt zowel aan werkgevers als aan werknemers meer ruimte om hun arbeidstijd flexibel in te vullen.
Bestaande verlofstelsel voor het gezin en zorg te behouden en versterken, in overleg met de sociale partners.
Er is nood aan een overheidsbeleid dat een betere afstemming tussen gezin en arbeid ondersteunt voor zowel vrouwen als mannen, rekening houdend met een vlotte arbeidssituatie in bedrijven en KMO’s.
Het advies van de Nationale Arbeidsraad (NAR)inzake de verloven kan als leidraad dienen voor een evaluatie.
Mensen hebben recht op tijd voor zichzelf, daarom geen verdere aantasting van de zondagsrust.
Het Carrière Planning Systeem (CPS) op te richten om gefundeerde loopbaankeuzes mogelijk te kunnen maken.
De schotten tussen stelsels zijn vaak een rem voor de mobiliteit op de arbeidsmarkt.
Mensen worden zo ontmoedigd om bepaalde keuzes te maken.
Heel wat wetgeving zet ook niet aan om aan de slag te gaan, zelfs al willen mensen dat eigenlijk wel.
Een modernisering van ons arbeidsrecht is nodig om het meer activerend te maken.
Mensen in staat te stellen vlotter van het ene statuut in het andere over te gaan.
Bijv.<U+F020>overheid – privé, statuut arbeiders – bedienden.
Dat vereist ook dat de hervormingen de onderlinge verschillen kleiner maken.
Dit beantwoordt ook aan de maatschappelijke realiteit van vandaag.
De wetgeving invaliditeit, arbeidsongevallen, beroepsziekten en werkloosheid grondig door te lichten met het oog op de (gedeeltelijke) activering van arbeidsongeschikte personen.
Dit binnen het kader van hun individuele mogelijkheden.
De Gemeenschappen zijn bevoegd voor alle vormen van afwisselend leren en werken.
De federale overheid maakt afspraken met de Gemeenschappen over die aspecten die betrekking hebben op het sociaal zekerheidstatuut van arbeidscontracten die worden opgemaakt in het kader van leren en werken.
Sociale akkoorden over zowel Vlaamse als federale bevoegdheden ook door Vlaanderen te laten bekrachtigen voor wat haar bevoegdheden betreft.
In het algemeen regeringsbeleid moet er blijvend aandacht uitgaan naar duurzame ontwikkeling.
Deze bevoegdheid wordt dan ook best aan de Eerste Minister of aan een hem/haar toegevoegd Staatssecretaris toevertrouwd.
CDV wil in eerste instantie de hervormde wet van 5 mei 1997 verder uitvoeren.
De eraan toegevoegde langetermijnvisie moet bij voorkeur met de Gemeenschaps-en Gewestregeringen worden opgesteld.
Daarnaast moet er ook werk worden gemaakt van een nieuw federaal plan dat de transversale beleidsmaatregelen op het gebied van duurzame ontwikkeling omvat.
CDV vraagt ook bijzondere aandacht voor sociaal rechtvaardige duurzaamheid.
Duurzame ontwikkeling wordt immers nog te vaak door een ecologische bril bekeken, daar waar sociale bekommernissen integraal deel uitmaken van het concept.
Energie is een duurzame-ontwikkelingsvraagstuk bij uitstek.
Onze energieproductie en ons energiegebruik hebben een directe weerslag op het leefmilieu.
Ze gaan meestal gepaard met de uitstoot van broeikasgassen en dragen zo bij tot de klimaatverandering.
Energie heeft ook een sociale dimensie.
Schommelende energieprijzen en strenge winters geven onzekerheid over de energiefactuur en drukken op het gezinsbudget.
Zeker in crisistijd.
Laatst maar niet in het minst heeft energie ook een economische dimensie.
Goedkope en betrouwbare energie is van levensbelang voor onze bedrijven en voor onze economie in het algemeen.
Zorgen voor een betaalbare, betrouwbare en duurzame energievoorziening voor gezinnen en bedrijven is dus een kerntaak voor beleidsmakers.
Zij moeten een goede investeringsomgeving en marktwerking creëren en een betrouwbaar en voorzienbaar overheidsbeleid op lange termijn bieden.
Daarbij moet rekening gehouden worden met de EU-doelstellingen: 20% meer energie-efficiëntie boeken tegen 2020, 20% minder broeikasgassen tegen 2020 en 20% van onze energie uit hernieuwbare energiebronnen opwekken.
We hebben dus nog het komend decennium om deze doelstellingen te bereiken.
Om de milieu-impact van energiegebruik en –productie te verminderen, staan twee uitdagingen voorop: aanzetten tot rationeel energiegebruik en bevorderen van hernieuwbare energie.
Dit zijn bij uitstek gewestbevoegdheden waar ook de federale overheid een bijdrage kan blijven leveren via haar eigen bevoegdheden
Mensen in de eerste plaats te blijven aanmoedigen om minder energie te gebruiken.
CDV kiest dus resoluut voor het ondersteunen van rationeel energiegebruik.
De goedkoopste energie is immers de niet-verbruikte energie.
Aanzetten tot energie-efficiëntie heeft dus niet alleen positieve gevolgen voor het leefmilieu maar ook voor de energiefactuur van gezinnen en bedrijven.
CDV wil een overdracht van de fiscale stimulansen voor energiebesparende investeringen naar de deelstaten zodat ze meer instrumenten in handen krijgen om hun beleid vorm te geven.
De productie en het gebruik van hernieuwbare energie in het hele land mogelijk te maken via de inzet van de federale hefbomen: door een transmissienetwerk uit te bouwen dat decentrale productie toelaat;
door een bijdrage te leveren aan de ontwikkeling van een grootschalig Europees net van aan elkaar geschakelde windmolenparken op de Noordzee;
door het ondersteunen van onderzoek en ontwikkeling naar hernieuwbare energie in zoverre de federale overheid hiertoe binnen haar bevoegdheden kan bijdragen.
De federale regering stelt zich hierbij steeds ten dienste van de Gewesten.
In een wereld waar de energievraag zal blijven toenemen, moet de betrouwbaarheid van de energiebevoorrading ook een integraal onderdeel van het energiebeleid uitmaken.
Op het vlak van bevoorradingszekerheid opteert CDV daarom voor een brede gediversifieerde energiemix.
Onder strenge veiligheidsvoorwaarden de vervroegde sluiting van de kerncentrales ongedaan te maken;
De bouw van nieuwe kerncentrales niet langer wettelijk onmogelijk te maken;
In zoverre het een federale bevoegdheid betreft, de verdere ontwikkeling en groei van hernieuwbare energiebronnen mogelijk te maken;
Vanuit de federale regering het kader te ondersteunen voor de uitbouw van de haven van Zeebrugge als draaischijf van de internationale handel in aardgas;
Een sluitende regeling te treffen voor het goede en veilige beheer van de aangelegde nucleaire provisies via SYNATOM die bestemd zijn voor de financiering van de ontmanteling van de kerncentrales, alsook van de nucleaire provisies die andere producenten moeten aanleggen.
CDV wil ook werken aan betaalbare energie voor gezinnen en bedrijven.
Onze beleidsopties voor een brede gediversifieerde energiemix en aanzetten tot rationeel energiegebruik leveren daartoe een bijdrage.
Wij gaan er van uit dat de liberalisering van de energiemarkten een potentieel prijsverlagend effect heeft.
CDV wil dan ook pleiten voor een échte eengemaakte energiemarkt in de EU als sluitsteen van de liberalisering.
Energiemarkten neigen immers naar concentratie en hebben hoge toegangskosten.
De concurrentie moet dan ook op EU-niveau worden georganiseerd.
Om naar een eengemaakte energiemarkt te evolueren, moeten we in eerste instantie de bestaande barrières wegwerken.
Meer bepaald wil CDV dus de Belgische elektriciteits-en aardgasnetten beter aansluiten op de buitenlandse netten door de verbindingen met alle buurlanden te versterken.
Zo wordt een regionale energiemarkt gecreëerd waardoor onze bevoorradingszekerheid wordt bevorderd, de concurrentie op de Belgische markt wordt verhoogd en de exportkansen van onze binnenlandse producenten en handelaars toenemen.
CDV beseft dat de eengemaakte energiemarkt niet voor morgen is.
In tussentijd moeten we in ons land dan ook maatregelen treffen voor een betere marktwerking gelet op de aanwezigheid van dominante spelers in de elektriciteits-en aardgasmarkt.
De bijdrage van 250 miljoen euro die de nucleaire elektriciteitsproducenten betalen aan de Belgische staat te handhaven.
Naast een heffing nog andere mogelijkheden te onderzoeken tot recuperatie van de nucleaire rente en ter bevordering van de organisatie van een level playing field die noodzakelijk is om meer concurrentie op de elektriciteitsmarkt te hebben.
Een goede marktwerking te garanderen door een slagkrachtige en onafhankelijke regulator op de gas-en elektriciteitsmarkt.
Wij zullen dan ook waken over een correcte omzetting van het derde liberaliseringspakket van de EU.
Transmissienetten overwegend in overheidshanden te houden.
Te investeren in meer productiecapaciteit, om de marktwerking te bevorderen.
CDV wil competitieve sites aan andere spelers aanbieden, onder meer via het mechanisme van tenders, om de concurrentie op de Belgische productiemarkt te verhogen.
Door, samen met de Gewesten, de procedures voor de bouw en exploitatie van nieuwe sites te vereenvoudigen, willen we ook een gunstig klimaat voor investeringen creëren.
De mededinging op het vlak van de kleinhandel in aardgas te bevorderen.
Voor CDV moeten andere spelers, actief in invoer, doorvoer, opslag en dergelijke, uitgenodigd worden om ook als leverancier de markt te betreden.
Ook de federale overheid een deel van de energiefactuur te laten sturen via de federale bijdrage op elektriciteit en aardgas en de groene stroomcertificaten voor off-shore windenergie.
CDV wil het overheidsbeslag beperken door een aantal fondsen te schrappen die door de federale bijdrage gas/elektriciteit worden gespijsd, namelijk deze die het federaal aankoopbeleid voor emissierechten en de werking van de OCMW’s rond schuldbemiddeling financieren.
Dit laatste fonds (Sociaal Energiefonds) kan door de Gemeenschappen worden overgenomen.
Op het vlak van de groene stroomcertificaten voor off-shore windenergie willen we het statisch subsidiemodel hervormen, steeds met respect voor bestaande engagementen
en bij voorkeur in samenhang met een overdracht van de bevoegdheid over de Noordzee naar het Vlaams Gewest.
De uitdagingen op het gebied van energie zijn groot.
CDV wil de toekomst voorbereiden door overheidssteun in onderzoek en ontwikkeling naar nieuwe energietechnologieën te bieden.
Alle opties moeten worden opengehouden.
Zo is verdere overheidssteun aan het MYRRHA-project van het Studiecentrum voor Kernenergie te Mol noodzakelijk.
Op EU-vlak heeft de strijd tegen de klimaatverandering zich vertaald in het klimaat-energiepakket met de gekende 20-20-20-doelstellingen.
CDV is sinds lang voorstander van een EU-aanpak als meest adequate werkwijze in de strijd tegen de klimaatverandering.
We scharen ons dan ook achter de opgelegde doelstellingen.
In de Belgische sectoren die niet aan het Europees emissiehandelssysteem onderworpen zijn, moet de CO2-uitstoot met 15% gedaald zijn in 2020 t.o.v.<U+F020>2005.
Ook moet 13% van onze energie uit hernieuwbare energie komen.
Het aandeel biobrandstoffen in voertuigbrandstof moet daarbij 10% bedragen.
We streven daarbij naar duurzame biobrandstoffen.
Daarnaast moeten we rekening houden met de mogelijkheid dat we in de EU van 20% naar 30% CO2emissiereductie evolueren als er een nieuw multilateraal klimaatakkoord wordt gesloten.
CDV is gekant tegen een unilaterale verhoging naar 30% vanuit de EU.
Andere landen(groepen) moeten vergelijkbare inspanningen doen.
Net zoals het geval was voor het Protocol van Kyoto zullen de Gewesten en de federale regering onderling deze reductiedoelstellingen van het klimaat-energiepakket van de EU moeten verdelen.
De federale staat zal in die context een ondersteunend beleid blijven voeren.
Elk overheidsniveau zal dus, gelet op de huidige bevoegdheidsverdeling, een deel van de verantwoordelijkheid dragen.
Ook al treden de Gewestoverheden in dit transversaal beleidsdomein duidelijk de voorgrond.
Dat bleek reeds duidelijk uit het overzicht van de beleidsmaatregelen in het Nationaal Klimaatplan 2008-2012.
Bij de interne verdeling van de doelstellingen van het energie-klimaatpakket, werk gemaakt wordt van een samenhangend bevoegdheidspakket op gewestniveau, zodanig dat de federale regering alleen nog een resultaatsverbintenis moet aangaan voor de eigen energie-en klimaatbevoegdheden, zoals voorlopig nog off-shore windenergie, .
en zicht tot een inspanningsverbintenis moet engageren voor welbepaalde flankerende beleidsmaatregelen, zoals die zich voornamelijk bevinden in de domeinen fiscaliteit en mobiliteit.
Op het gebied van fiscaliteit het in eerste instantie gaat om het behoud van de groene fiscale maatregelen.
In functie van Gewestbeleid en technologische evoluties moeten deze wel snel en flexibel kunnen worden aangepast.
Ook kan de fiscaliteit verder worden vergroend.
Zo wil CDV de fiscale maatregelen aanpassen die niet milieuvriendelijk werken.
Op het gebied van mobiliteit het doel is het realiseren van een andere, nieuwe mix in de samenstelling van ons wagenpark zodat schadelijke emissies zoveel als mogelijk worden teruggedrongen.
Een brandstofneutrale accijnspolitiek
een onderscheid tussen benzine-en dieselvoertuigen inzake de grenzen voor fiscale stimuli,
het oprichten van een kennisplatform waarin alle spelers (inclusief de gewesten) zijn betrokken voor de uitbouw van een wagenpark waarin ook nieuwe aandrijfvormen hun plaats hebben zijn maatregelen die de uiteindelijke doelstelling mogelijk moeten maken.
Op het gebied van energie de windenergie op open zee een belangrijke rol zal spelen in het bereiken van de Belgische hernieuwbare energiedoelstelling van 13%.
CDV heeft in de afgelopen legislatuur de laatste barrières weggewerkt om de huidige zone in Noordzee verder uit te bouwen om een opgesteld vermogen van 2.000 MW mogelijk te maken.
Bij de afbakening van het zeegebied werd in 2004 te weinig rekening gehouden met het belang van de scheepvaartroutes.
In het belang van het scheepvaartverkeer, de scheepvaartveiligheid en de activiteiten van de Belgische zeehavens is een aanpassing van de gebiedsomschrijving noodzakelijk.
De verwachte technologische evolutie heeft geen impact op de capaciteit aan opgesteld vermogen die kan worden geïnstalleerd.
Een snellere en meer transparante toekenning van concessies voor de bouw en exploitatie van windmolenparken op open zee is nodig.
Daarbij is een evenwicht nodig tussen de verschillende belangen en claims op het zeegebied.
De federale overheid een voorbeeldrol blijft opnemen.
Er moet aandacht blijven uitgaan naar de aankoop van milieuvriendelijke voertuigen en naar milieuzorg en rationeel energiegebruik in overheidsgebouwen.
Overheidsgebouwen moeten energie-efficiënter gemaakt worden, o.a.<U+F020>door een betere samenwerking van FEDESCO met de Regie der Gebouwen en de federale overheidsinstellingen na te streven.
Eén Minister deze materie moet coördineren.
