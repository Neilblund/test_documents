Dit betekent decentralisatie van taken: wat lokaal kan, lokaal doen.
Om dit mogelijk te maken is gemeentelijke opschaling nodig en een versterking van de lokale democratische structuur.
Daarnaast streeft D66 naar een effectief en efficiënt werkend middenbestuur.
De provincies moeten zich concentreren op een goede en efficiënte uitvoering van taken op ruimtelijk-economisch en milieugebied.
D66 wil de provincies deze kabinetsperiode samenvoegen tot een beperkt aantal landsdelen.
De rijksoverheid kan sterk worden afgeslankt en moet zich richten op strategische vraagstukken van nationale en internationale aard.
Kleine gemeenten hebben vaak te weinig bestuurskracht om de uitdagingen van de toekomst aan te gaan.
D66 wil een aanzienlijke decentralisatie van Rijkstaken naar gemeenten.
Daarvoor is versterking van de bestuurskracht noodzakelijk.
Dan is wel een aanzienlijke opschaling nodig.
Gemeenten krijgen maximaal 2 jaar de tijd om hiervoor zelf met adequate voorstellen te komen.
Ook grote steden, vooral die met een regiofunctie, hebben een tekort aan bestuurskracht.
Daarvoor kan schaalvergroting eveneens een oplossing zijn.
De huidige constructies op basis van de Wet Gemeenschappelijke Regelingen en WGR-plus kunnen in de nieuwe opzet fors worden verminderd of bij ruimtelijk-economische taken worden overgebracht naar de provincies nieuwe stijl.
Daarin worden ook gedeconcentreerde Rijksdiensten ondergebracht en ZBO’s op regionaal niveau.
De noodzaak moet steeds opnieuw worden bewezen.
De besluitvorming over deze ingrijpende operatie dient binnen de komende kabinetsperiode te worden afgerond.
Binnen-gemeentelijke decentralisatie naar dorpen, wijken en buurten kan de aanspreekbaarheid en zichtbaarheid van het bestuur vergroten, mits daarvoor vanuit de lokale bevolking voldoende draagvlak bestaat.
Hervorming van de financiële verhouding tussen Rijk en gemeenten moet aansluiten bij de beoogde taakverzwaring en opschaling.
Uitbreiding van het gemeentelijk belastinggebied kan hier deel van uitmaken.
Het lokale bestuur vormt de primaire bestuurslaag.
Veel meer taken dienen te worden gedecentraliseerd naar dat niveau, zoals de AWBZ (welzijnsbeleid), (langdurige) zorg, sociale woningbouw, grote stedenbeleid, jeugdzorg en de sociale zekerheid.
Dit biedt ook ruimte om taken en bevoegdheden van ZBO’s (Zelfstandige Bestuurs-organen, zoals het UWV) geheel of gedeeltelijk over te hevelen naar de versterkte gemeenten.
Gemeenten krijgen meer beleidsvrijheid en financiële middelen.
Alle verticale toezichts- en verantwoordingsrelaties en de daaruit voortvloeiende verplichtingen voor decentrale overheden worden drastisch gesaneerd waarbij ook de nog resterende specifieke uitkeringen moeten worden meegenomen.
Bestuurders moeten niet voortdurend verantwoording aan elkaar afleggen, maar vooral aan de burgers.
In de lokale democratie moet ook een goede afweging tussen belastingheffing en voorzieningenniveau kunnen worden gemaakt.
Vergroting van het eigen gemeentelijke belastinggebied is daarom gewenst, zeker met het oog op de voorgenomen decentralisatie.
D66 wil een beperkt takenpakket van de provincies en beperkte bevoegdheden in medebewind.
D66 wil deze provincies nieuwe stijl in deze kabinetsperiode opschalen tot een beperkt aantal landsdelen, waarvan het randstedelijk gebied -de vierhoek Amsterdam - Den Haag - Rotterdam - Utrecht - er een zal zijn .
Hierna volgen andere landsdelen.
Binnen de landsdelen moet aandacht blijven voor de culturele eigenheid van de oorspronkelijke provincies.
De waterschappen gaan op in deze landsdelen.
Zoveel mogelijk Rijkstaken moeten worden verlegd naar decentrale niveaus, met name de gemeentes en het middenbestuur.
Dit betekent dat er lokale verschillen zullen ontstaan die decentrale overheden aan hun eigen burgers moeten verantwoorden.
De rijksoverheid richt zich op strategische vraagstukken van nationale en internationale aard.
Ze houdt zich minder bezig met inrichting en controle van lagere bestuursniveaus.
Dit leidt tot afslanking van het rijksapparaat.
D66 wil het aantal ministeries verminderen.
Ook worden ministeries afgeslankt.
Dit kan omdat D66 kiest voor minder overheidsinterventie en meer eigen verantwoordelijkheid voor burger.
Vertrouw op de eigen kracht van mensen.
Vermindering van de controlelast is hiervan een exponent.
Verbetering van de prestaties van rijkstaken, zoals de uitvoering van grote projecten, ICT projecten, dienstverleningprojecten, is nodig.
Ministeries dienen zich enkel bezig te houden met hun primaire kerntaken.
Secundaire of ondersteunende taken van ministeries, zoals het ontwikkelen en beheren van ICT, facilitaire werkzaamheden en administratieve afhandeling, worden rijksbreed centraal georganiseerd, dan wel uitbesteed aan de markt.
Lopende initiatieven hiertoe worden doorgezet en versterkt.
Ook het aantal ministers wordt beperkt tot maximaal het geslonken aantal ministeries.
Ministers kunnen naast het beheer van een beleidsveld van een ministerie ook de politiek verantwoordelijke worden voor een horizontaal project of programma.
Daarin kan de samenhang van vraagstukken van een bestuurlijke aanpak worden voorzien.
De departementale organisatie moet deze verantwoordelijkheidstoedeling volgen en ondersteunen.
Ook de financiële organisatie moet hieraan worden aangepast.
Bij de organisatie en taakverdeling van staatsecretarissen is het van belang dat Nederland zich in de Raad van Ministers van de Europese Unie in elke raad kan vertegenwoordigen.
Naast dienstbaar, efficiënt en resultaatgericht moet het bestuur in Nederland ook democratisch zijn.
D66 hecht daarom aan een democratische verankering van dit nieuwe bestuurlijke bestel.
Actieve democratische controle moet worden gewaarborgd.
D66 wil dat burgers meer bij het openbaar bestuur betrokken worden: één stem per vier jaar schept onvoldoende basis voor een gezaghebbend en stabiel bestuur.
D66 streeft ernaar dat op termijn bestuurders op alle niveaus door burgers gekozen worden.
D66 wil het kiesstelsel hervormen.
De sterk wisselende stembusuitslagen en de moeilijker geworden meerderheidsvorming geven de D66-analyse van de gebrekkige legitimiteit van onze democratie hernieuwde geldigheid.
Bovendien onderstreept deze problematiek het belang van een ander kiesstelsel dat de binding tussen kiezer en gekozene versterkt.
Om de band te versterken tussen de lokale overheid en de kiezer wil D66 dat lagere overheden zelf kunnen bepalen wanneer verkiezingen gehouden worden, met handhaving van de termijn van vier jaar waarna in ieder geval verkiezingen worden uitgeschreven.
Politici en bestuurders moeten bereid zijn verantwoording af te leggen over bereikte resultaten.
Daarom vindt D66 dat de belangrijkste politieke bestuurders rechtstreeks moeten worden gekozen door enkelvoudige overdraagbare stem (burgemeester, commissaris van de Koningin, minister-president, voorzitter Europese Commissie).
Deze gekozen bestuurders kunnen vervolgens hun eigen kabinet of college samenstellen.
Overigens vindt D66 dat de minister-president alleen meer macht krijgt (zoals een aanwijzingsbevoegdheid) als deze direct verkozen wordt.
D66 wil dat een einde wordt gemaakt aan het dubbelmandaat van volksvertegenwoordigers op verschillende niveaus.
Het lidmaatschap van Tweede of Eerste Kamer, Provinciale Staten en Gemeenteraad dient de aandacht te krijgen die het verdient en niet te worden gecombineerd met een tweede vertegenwoordigende functie.
De Gemeentewet en Provinciewet worden op dit punt aangescherpt.
Bestuurders moeten er voor zorgen dat burgers op meer manieren dan alleen via de verkiezingen betrokken zijn bij beslissingen die zij nemen.
Dit versterkt het draagvlak voor beleid.
De betrokkenheid van burgers kan ook leiden tot kwalitatief betere besluiten.
Daarom wil D66 dat burgers op alle niveaus in een vroeg stadium worden betrokken bij besluitvorming.
Die inspraak moet geschieden met de nieuwste communicatiemiddelen.
Ook kunnen via raadplegende middelen burgers met eigen initiatieven of alternatieven komen voor beleid (bijvoorbeeld door meerkeuzereferenda en preferenda).
Hiermee kan vooral lokaal recht worden gedaan aan de betrokkenheid en creativiteit die onder burgers bestaat.
Als het hele democratisch proces is doorlopen, moet als noodrem de mogelijkheid van het correctief referendum bestaan.
D66 vertrouwt erop dat inwoners van Nederland prima in staat zijn om te beslissen wat nodig is in hun directe leefomgeving.
Sterker nog, het uitwisselen van meningen en het vinden van gedeelde grond versterkt de sociale binding in buurten.
Het is aan de overheid om met behulp van ICT mensen in staat te stellen zelfbestuur vorm te geven.
Die inzet van ICT is ook bruikbaar voor het verzamelen van input voor lokaal beleid.
Alle overheidswebsites dienen toegankelijk te zijn voor visueel beperkten.
De gang van zaken rond de parlementaire enquête over de Irakkwestie laat zien dat het enquêterecht tekort schiet.
Het is te gemakkelijk voor een kabinet en aanverwante coalitiefracties om mogelijk pijnlijke enquêtes te blokkeren.
D66 pleit daarom voor de invoering van een minderheidsenquêterecht.
Indien ten minste een derde deel van de Tweede Kamer dat wenst, moet een parlementaire enquête worden gehouden.
D66 wil een hervorming van het huidige commissiesysteem van de Tweede Kamer.
De commissies overstijgen geen departementen en versterken zo de verkokering.
Het huidige commissiestelsel moet worden vervangen door themacommissies - jeugd, kenniseconomie etc. – die de departementen overstijgen.
D66 pleit voor instemmingsrecht van de Tweede Kamer bij de benoeming van bestuurders van uitvoeringsgerichte, zelfstandige bestuursorganen (ZBO’s).
Ook de publieke verantwoording door ZBO’s dient te worden verbeterd: de Kamer moet directeuren van ZBO’s kunnen horen.
Grote uitvoerings-ZBO’s krijgen burgerraden met ruime controlerende en initiërende bevoegdheden.
D66 vindt dat de Tweede Kamer na de verkiezingen het initiatief moet nemen bij het formatieproces.
Niet het staatshoofd, maar bij voorkeur het parlement zelf moet een informateur of formateur voordragen.
Het staatshoofd bekrachtigt deze voordracht.
Wanneer in de toekomst de minister-president rechtstreeks wordt gekozen, heeft deze zelf de verantwoordelijkheid voor het formatieproces.
Ambtenaren moeten door de volksvertegenwoordiging kunnen worden gehoord.
Dit is een nuttig aanvullend instrument voor informatievoorziening aan de Tweede Kamer.
D66 wil dat het staatshoofd een ceremoniële rol speelt in ons staatsbestel.
Het staatshoofd moet geen deel meer uitmaken van de regering.
Daarmee kan zijn onschendbaarheid worden afgeschaft.
Ondertekening van wetten en ‘Koninklijke’ besluiten is dan overbodig.
De formateur wordt niet langer door de Koning aangewezen maar door de Tweede Kamer, of liever nog: direct gekozen door de burgers.
Leden van het Koninklijk Huis zijn niet vanzelfsprekend lid van de Raad van State.
De Koning regeert ook niet meer ‘bij de gratie Gods’.
Naast het versterken van de democratie wil D66 meer openheid en transparantie in het openbaar bestuur: beslissen en besturen dient niet plaats te vinden buiten het zicht van de burgers, maar in de openbaarheid.
Openbaarheid en transparantie zijn ook van groot belang voor goede nieuwsgaring.
Alleen als overheidinformatie vrij beschikbaar is, kan de pers haar controlerende functie uitoefenen.
De huidige praktijk is nog weinig transparant.
Geheimhouding is de standaard en openbaarmaking vindt alleen plaats op verzoek.
Het gevolg: bestuur en burgers touwtrekken over de openbaarheid van overheidsinformatie.
De openbaarheid van overheidsinformatie is de laatste vijftien jaar niet aangepast.
Ontoegankelijkheid blijft overheersen.
Een bestuur dat zich verhult is niet aanspreekbaar.
D66 wil de wet Openbaarheid van Bestuur aanpassen.
Ook wil D66 een verbetering in de openbaarheid van de Europese instellingen (Eurowob).
Burgers, grote bedrijven en MKB-ondernemingen moeten minder last van regels krijgen door onder meer de dienstverlening te verbeteren.
Wel zal de overheid de rol van marktmeester steviger moeten invullen om te toetsen of de werking van markten publieke belangen schaadt.
Ook consumentenbelangen moeten aldus worden geborgd.
D66 vindt servicegerichtheid, bereikbaarheid en dienstbaarheid belangrijke criteria in de opstelling van de overheid richting burgers.
Openingstijden, bereikbaarheid via telefoon en internet en een snelle afhandeling van vragen zijn hierin belangrijke graadmeters.
Waar mogelijk wordt dienstverlening van de overheid ook via internet aangeboden.
De mogelijkheden voor contact zonder internet blijven gehandhaafd.
De overheid moet zichzelf dwingende mechanismen opleggen.
Servicenormen bij dienstverlening moeten concreet en meetbaar zijn.
Goede dienstverlening betekent ook dat de overheid op eigen initiatief de burgers moet wijzen op mogelijkheden of voordelen.
D66 wil, naar Brits voorbeeld, geheime archieven transparanter maken.
Er moet een inventarislijst komen van geheime stukken, zodat bij uiteindelijke ontsluiting van de stukken er gericht naar documenten kan worden gevraagd.
Nu is de inhoud van de archieven volstrekt ondoorzichtig, zelfs wanneer geheime stukken worden vrijgegeven.
Denken over bestuurlijke vernieuwing blijft wat D66 betreft niet beperkt tot onze landsgrenzen.
De rol van Nederland in Europa moet niet door Buitenlandse Zaken maar door Algemene Zaken worden gecoördineerd.
Dit ligt voor de hand, vooral nu in het Lissabon-verdrag de positie van de Europese Raad is versterkt en daarmee de doorslaggevende rol van de premier voor de positie van Nederland in Europa.
Bovendien kunnen zo de standpun ten van de ministers in de verschillende EU-Raadsformaties beter op elkaar worden afgestemd, wat de samenhang tussen de verschillende beleidsterreinen zou vergroten.
Een grotere samenhang van beleid zal ervoor zorgen dat Nederlands positie in Europa wordt versterkt.
D66 streeft naar verbetering van de huidige regelingen voor Openbaarheid van Bestuur in de EU (“Eurowob”).
D66 is daarom bezorgd over de voorstellen om Openbaarheid van Bestuur juist te beperken.
De betrokkenheid van de Tweede Kamer bij de totstandkoming van EU-regelgeving is noodzakelijk.
Betrokkenheid bij supranationale regelgeving bevordert de democratische legitimatie ervan.
De Tweede Kamer moet zich daarom tijdig en intensief bemoeien met Europese besluitvorming.
D66 stoort zich aan het dominante, negatieve beeld over Aruba en de Nederlandse Antillen en wil dat Nederland een betrouwbare partner binnen het koninkrijk is.
Het proces van staatkundige verandering is inmiddels vergevorderd.
Curaçao en Sint Maarten worden, onder voorwaarden, zelfstandige landen binnen het Koninkrijk der Nederlanden.
Bonaire, Saba en Sint-Eustatius (de BES-eilanden) worden ‘bijzondere’ gemeenten van Nederland.
In 2010 wordt de gefaseerde overdracht van taken van het land Nederlandse Antillen naar de nieuwe landen en Nederland voortgezet.
D66 blijft voorstander van een nieuw statuut dat kansen biedt op economische ontwikkeling van en door de eilanden in een nieuwe staatkundige verhouding tot Nederland.
D66 is voor herfinanciering van de staatsschuld onder voorwaarde dat er plannen komen voor de opbouw van de economie, perspectief voor de ontwikkeling van de democratie, verbeterde wetgevingskwaliteit, een goed functionerende rechtstaat en integer bestuur.
De rijkswetgeving op het terrein van veiligheid en politie en de staatkundige vormgeving van het bestuur van de BES-eilanden verdienen hiervoor steun.
In 2009 is de Staatcommissie Grondwet ingesteld.
D66 wil de ruimte die ontstaat naar aanleiding van het advies van de commissie voor eventuele wijzigingen van de Grondwet aangrijpen om de volgende punten te realiseren:
Wetsvoorstellen worden door een gewone meerderheid in de Tweede en Eerste Kamer aangenomen.
Grondwetswijzigingen echter behoeven twee lezingen met verkiezingen ertussen met respectievelijk een gewone en een tweederde meerderheid.
Dit is een zware en tijdrovende procedure die niet langer houdbaar is in een tijd waarin veranderingen zich bijzonder snel voltrekken.
De procedure voor een grondwetswijziging moet daarom worden vereenvoudigd.
Daarbij wil D66 echter niet voorbijgaan aan het feit dat de verandering van de grondwet van een andere orde is dan die van een gewone wet en er waarborgen moeten bestaan voor wijziging door een toevallige meerderheid.
Daarom is D66 van mening dat een grondwetswijziging in één kabinetsperiode moet kunnen worden afgerond (slechts één lezing dus), maar dat in die kabinetsperiode dan wel een tweederde meerderheid (in beide Kamers of in een verenigde vergadering) moet bestaan voor het voorstel.
Daarnaast zou een nader te bepalen categorie van fundamentele wijzigingen vervolgens door een referendum moeten worden bezegeld.
Nederland is één van de weinige landen waar een adviesorgaan dient te adviseren over alle wetsvoorstellen.
Om de snelheid van het beleidsvormingsproces te versnellen, wil D66 afschaffing van deze verplichte advisering door de Raad van State.
Alleen wanneer het kabinet dat wenselijk acht of op verzoek van de Tweede Kamer, wordt nog het advies van de Raad ingewonnen.
Dat laat onverlet dat de Raad van State ongevraagd advies kan uitbrengen.
De Nederlandse bestuurscultuur kenmerkt zich traditioneel door een veelheid aan benoemde ambten, vormen van collegiaal bestuur en samengestelde organen.
De regering bijvoorbeeld bestaat uit het staatshoofd en de ministers, en de wetgevende macht bestaat uit regering (staatshoofd en ministers) en Staten-Generaal (Tweede en Eerste Kamer).
Dit past historisch goed in onze polderconstitutie, maar niet bij een moderne machtenscheiding.
Een volwassen democratie gaat uit van een stelsel waarin de belangrijkste bevoegdheden worden uitgeoefend door organen met de zwaarste legitimatie, dat wil zeggen een rechtstreeks democratisch mandaat van de kiezer.
In een consistent systeem van ‘checks and balances’ behoort het zo te zijn dat de regering regeert en de volksvertegenwoordiging de wetten maakt.
De Eerste Kamer is ooit ingesteld om als ‘chambre de réflection’ de wetsvoorstellen uit de Tweede Kamer nogmaals te bestuderen.
In de werkelijkheid van alledag is het politieke karakter echter gaan overheersen, terwijl de Eerste Kamer niet direct wordt gekozen.
Daarom wil D66 de Eerste Kamer afschaffen.
Het beoordelen van de kwaliteit en uitvoerbaarheid van wetgeving laten we dan over aan hen die ervoor toegerust zijn: juristen en praktijkdeskundigen.
Hun beoordeling is zowel een uitvoeringstoets als een toets op kwaliteit van wetgeving.
Totdat de Eerste Kamer is afgeschaft dient zij een eenmalig terugzendrecht te krijgen.
Een volledig en volwaardig systeem van constitutionele toetsing dient te zijn ingevoerd voor de Eerste Kamer kan worden afgeschaft.
De patiënt vindt in Nederland zorg van hoog niveau.
Maar het kan altijd beter.
Goede zorgverlening is volgens D66 opgebouwd langs drie lijnen: zorgzaam, zinnig en zuinig.
De kwaliteit van de zorg is een belangrijke graadmeter van onze beschaving
en toegang tot goede basiszorg is een onvervreemdbaar recht.
Ook illegalen, gedetineerden, daklozen, chronisch psychiatrische patiënten en asielzoekers hebben recht op noodzakelijke zorg.
De patiënt, het individu, staat te allen tijde centraal in de zorgverlening.
D66 pleit voor meer regie van het individu over de keuze van zorg en zorgverleners.
Zo kunnen mensen bewuster hun eigen keuzes voor gezondheid, zorg en zorgkosten maken.
Mensen voelen zich in ons complexe zorgsysteem te vaak onmachtig.
Ouderen voelen zich onzeker over hun oudedagsvoorzieningen.
Kinderen, die aangewezen zijn op jeugdzorg, vallen tussen wal en schip.
Ouders zien instellingen verantwoordelijkheden op elkaar afschuiven.
De houdbaarheid en betaalbaarheid van de zorg zijn in het geding.
Door de vergrijzing leven we gemiddeld steeds langer.
Dat is prachtig, maar het brengt ook met zich mee dat steeds meer ouderen steeds meer zorg nodig hebben.
Een dreigend tekort aan zorgprofessionals en gebrekkige transparantie van en toezicht op de kosten van zorg dragen bij aan stijgende kosten.
In de Algemene Wet Bijzondere Ziektekosten (AWBZ) gaan miljarden om, zonder dat iemand precies weet waar het geld aan uitgegeven wordt.
In een tijd dat de betaalbaarheid van de zorg onder druk staat, is dat onverantwoord.
De groei in zorguitgaven kan niet onbegrensd blijven, waardoor doelmatigheid vereist is.
D66 wil patiëntgestuurde zorg.
Met keuzevrijheid en het zelf beheren van de toegang tot je eigen zorgdossier.
Patiënten sparen zelf, in tijden dat zij geen zorg nodig hebben, voor de periode dat er wel zorg nodig is.
De zorg moet zinnig, zuinig en toekomstzeker zijn.
En biedt ook ruimte aan professionals.
Zij leveren zorg op maat en organiseren die naar vereiste deskundigheid.
Zorgaanbieders en zorgverzekeraars nemen hun verantwoordelijkheid om de zorg transparant te organiseren.
En dit alles met minder administratieve lasten, waardoor er meer tijd over is voor de directe zorgverlening aan de patiënt.
Waarbij de relatie tussen vragers, aanbieders en financiers in balans is.
Voor D66 staat, zeker in de zorg, de mens centraal.
Het individu neemt waar mogelijk zelf beslissingen over zijn of haar lichaam en psychisch welzijn.
Het zelfbeschikkingsrecht van ieder mens staat voor D66 hoog in het vaandel.
Dat houdt ook in dat mensen zelf de consequenties dragen van hun keuzes en leefstijl.
Opvoeden is een eigen verantwoordelijkheid van ouders.
Als er problemen ontstaan die niet door de opvoeders kunnen worden opgelost, moet professionele hulp voorhanden zijn.
Gericht op het versterken van de eigen kracht.
Met onderzoek en innovatie valt nog veel winst te behalen.
Zowel op het gebied van kwaliteit van de zorg als van arbeidsproductiviteit en kostenbeheersing.
Concurrentie biedt ruimte voor initiatief, innovatie en keuzevrijheid, met voldoende prikkels voor efficiëntie en verbetering.
De overheid houdt haar algemene verantwoordelijkheid voor kwaliteit en toegankelijkheid van de noodzakelijke gezondheidszorg.
Ondernemen met zorg, met zorg ondernemen.
Patiënten kunnen doorgaans prima zelf keuzes voor zorg maken, al dan niet met behulp van een persoonsgebonden budget (PGB).
Soms is aanvullend advies en begeleiding van de zorgverlener nodig, maar wel in een zo gelijkwaardig mogelijke relatie.
Voor kwetsbare patiënten geldt: regie waar het kan, ondersteuning waar het moet.
Meebeslissen kan hier middels geïnformeerde toestemming (‘informed consent’).
D66 kiest voor onlinekeuzeplatforms waarbij de patiënt onafhankelijke informatie krijgt over prestatie, kwaliteit en kosten om zo een zorgaanbieder te kunnen kiezen.
D66 investeert mede in het kader van emancipatie van de patiënt in E-health en ‘mobile-health’.
Innovatieve inzet van internet leidt tot transparantie over diagnoses, behandelmogelijkheden en kosten.
D66 wil de toepassing van Gezondheid 2.0 versnellen door ook het aanbieden van digitale zorg te financieren en door patiëntenorganisaties gericht te subsidiëren voor het ontwikkelen en in stand houden van digitale platforms.
Met het Elektronisch Patiënten Dossier (EPD) is de patiënt eigenaar van zijn eigen medische informatie.
D66 steunt de ontwikkeling van het EPD, mits de privacy van de patiënt volledig gegarandeerd is en mits nut en noodzaak voldoende zijn aangetoond.
De technische oplossing van een EPD voor heel Nederland, dat een nationale communicatiestandaard voor de zorg zet, is noodzakelijk.
D66 wil eerst een succesvolle proef evalueren van delen van het EPD, zoals het Elektronisch Medicatiedossier.
De patiënt is de enige die kan bepalen wie daar toegang toe krijgt.
De patiënt moet altijd kunnen traceren wie wanneer zijn gegevens heeft ingezien.
Patiëntenorganisaties dragen bij aan zelfbewustzijn en autonomie van patiënten en zorggebruikers.
De patiëntenbeweging is financieel nog te afhankelijk van subsidies en is ook te versnipperd.
Zij moet haar krachten bundelen en betaald worden uit de zorgpremies.
De kwaliteit van de zorg kan verder worden verhoogd door een combinatie van het organiseren van zorg dicht bij patiënten en door het gericht specialiseren.
Vaak gaan deze kwaliteitsverhogingen gepaard met toenemende doelmatigheid.
D66 pleit voor het meten van kwaliteit van zorg door het gebruik van objectieve criteria met betrekking tot de resultaten van zorg (kwaliteitsindicatoren), opgesteld in nauw overleg met patiëntenorganisaties.
D66 wil de poortwachterrol van de huisarts versterken.
De toegankelijkheid van de huisarts moet worden verbeterd.
D66 stimuleert flexibele openingsuren van huisartsenpraktijken die aansluiten bij een eigentijdse dagindeling waarin ouders vaak allebei werken.
Iedere huisartsenpraktijk is bijvoorbeeld minimaal één werkdag per week in de avonduren open.
Gaan mensen op eigen initiatief naar duurdere zorg als bijvoorbeeld de Eerste Hulp, dan betalen zij zelf het verschil.
In plaats van verdere schaalvergroting en fusies van instellingen en verzekeraars wil D66 een snelle uitbreiding en financiering van zorgnetwerken rondom specifieke zorgvragers en hierin gespecialiseerde experts, zoals nu bij Parkinsonpatiënten.
D66 pleit voor de combinatie van zorg-en dienstverleningsservicepunten in wijken waar daar behoefte aan is.
Ook gemeentelijke diensten, woningcorporaties en zorginstellingen kunnen hier een plaats krijgen.
D66 is tegen versnippering van expertise over te veel locaties en pleit voor het samenbrengen van specialistische kennis en professionals.
D66 vindt dat de overheid geen rol heeft in het ‘redden’ van zorginstellingen, wel in het borgen van cruciale zorg.
Ziekenhuizen zijn niet zonder meer het antwoord op de curatieve zorgvraag van morgen.
D66 pleit voor nieuwe vormen van zorg(instellingen) tussen eerste en tweede lijn in; ’anderhalfdelijnsinstellingen’ voor onder andere de chronische zorg en inloopcentra in de wijken.
Zorgverzekeraars zijn verantwoordelijk voor goede, patiëntgerichte en betaalbare zorg voor al hun verzekerden.
D66 wil door met de ZVw maar wil wel een aantal verbeteringen aanbrengen.
Zo moet het langjarig contracten afsluiten met verzekerden mogelijk worden en de ex-post risicoverevening worden afgeschaft (compensatie voor de extra kosten die een patiënt met een hoog gezondheidsrisico met zich meebrengen) en wil deze meer baseren op goede zorgresultaten.
Dat maakt zorgverzekeraars kritischer over de kwaliteit van zorg en stimuleert een langdurige band met de verzekerden.
D66 wil meer onderlinge afstemming en concentratie van de sectorspecifieke toezichthouders in de zorg.
Ook het bestuur en governance in de zorgsector moeten verbeteren.
Om te voorkomen dat cruciale zorg wegvalt, is een ‘early-warningsysteem’ nodig.
Alle zorgorganisaties die zich met kwaliteit en transparantie bezig houden moeten opgaan in één gezaghebbend kwaliteitsinstituut.
De zorg moet zinnig, zuinig en toekomstzeker zijn.
Zonder aanvullend beleid zullen de kosten van de zorg de komende jaren sterk stijgen.
Net als andere beleidsterreinen, zal ook de zorg geconfronteerd worden met druk op beschikbare middelen.
De groei in zorguitgaven moet de komende jaren worden geremd.
De beschikbare middelen moeten doelmatig en zinnig worden besteed.
Ook met bewustere eigen keuzes over gezondheid, zorg en zorgkosten en door innovatie is nog veel winst te behalen.
Reële prijzen voor zorgprestaties (prestatiebekostiging door DBC-en ZZP-systeem) zijn leidend.
D66 vindt dan ook dat vóór 2012 de planbare zorg in het ziekenhuis (het B-segment) in stappen via 50% tot het maximum (ongeveer 70%) kan worden uitgebreid.
Met eigen bijdragen worden mensen zich beter bewust van hun eigen keuzemogelijkheden, gerelateerd aan kwaliteit en kosten.
D66 wil dat iedereen 10% van elke zorgrekening zelf betaalt, met een inkomensafhankelijk maximum per jaar.
Hiervan worden de kosten van huisartsenbezoek uitgesloten.
Voor chronisch zieken wordt een reële, praktische en passende fiscaal financiële tegemoetkoming gevonden.
Daarnaast voert D66 zorgsparen in.
Wie een tijd geen zorg nodig heeft, spaart voor de tijd dat er wel zorg nodig is.
Dit maakt mensen keuze-en kostenbewust en stimuleert een gezonde levensstijl.
Om de financiële positie van zorginstellingen zo te verbeteren dat noodzakelijke investeringen kunnen worden gedaan, wil D66 privaat kapitaal, door middel van lange-termijn beleggers, in de zorg mogelijk maken.
De door het vorige kabinet voorgestelde juridische inbedding van een instelling als ‘maatschappelijke onderneming’ biedt geen meerwaarde en is in internationaal verband onlogisch.
Wel vindt D66 dat er een verantwoorde norm moet komen voor het rendement op het geïnvesteerde vermogen.
D66 schaft de ‘kaasschaaf’ als bezuinigingsmiddel af.
Zorg die niet noodzakelijk is, gaat uit het basispakket.
D66 wil wonen, zorg en service onderscheiden: de zorg wordt vergoed; wonen, verblijf en service worden niet uit het zorgbudget betaald.
D66 is er van overtuigd dat de nieuwste wetenschappelijke inzichten, toegepast op zowel het voorkomen als behandelen van ziekten, de kwaliteit van zorg zal verhogen en de kosten zal verlagen.
Om nieuwe initiatieven de ruimte te geven wil D66 de ‘Wet marktordening zorg’ aanpassen van een ‘nee, tenzij’-regime naar een ‘ja, mits’-regime.
Innovatieve zorgaanbieders kunnen zo makkelijker toetreden.
D66 wil innovatie in biomedische ontwikkelingen zoals biobanken, nanotechnologie en stamcelonderzoek ruim baan geven door een ruimhartig beleid en door onderzoeks-en implementatiegelden ter beschikking te stellen.
Zorgconsumenten moeten nauw bij innovaties betrokken zijn.
In de zorg wordt nu geen BTW betaald.
Dat geeft verstorende effecten en de schatkist loopt inkomsten mis.
Omdat de regels over BTW vastliggen in een Europese verordening wil D66 dat dit in Brussel aan de orde wordt gesteld.
Intussen wordt onderzocht of in Nederland een constructie vergelijkbaar met het gemeentelijk compensatiefonds kan worden opgezet.
D66 wil meer ruimte bieden aan zorgprofessionals om de zorg te organiseren en te verlenen naar deskundigheid van henzelf en van collega professionals.
De registratie binnen de zorg moet vereenvoudigd worden met minder administratieve lasten waardoor er meer tijd over is voor de directe zorgverlening aan de patiënt.
D66 wil het verpleegkundig beroep versterken, mede door een goede samenhang tussen onderwijs, zorg en arbeid.
D66 vindt dat de verpleegkundige meer medische en organisatietaken over kan nemen (substitutie) en stimuleert het opleiden en inzetten van meer gespecialiseerde verpleegkundigen en verpleegkundig specialisten.
Dat zal leiden tot meer tevredenheid onder patiënten,
betere kwaliteit van de zorg
en lagere kosten.
Het vergroot ook de carrièremogelijkheden van de verpleegkundigen; zij blijven op deze manier behouden voor de zorg en de deskundigheid aan het bed gaat niet verloren.
De wijkverpleegkundige wordt weer de centrale figuur voor de patiënt.
Managers zullen hier een stap terug moeten doen: hun werk is faciliterend voor de professional en niet andersom.
Door drempels in de opleiding te verminderen komt er een grotere in-en doorstroom van basisartsen en medisch specialisten.
D66 wil de numerus fixus voor de studie geneeskunde afschaffen.
De aansturing door bestuurders in ziekenhuizen van medische specialisten schiet tekort en beantwoordt vaak niet aan algemeen geldende bedrijfsmatige principes.
De beloning van zowel bestuurders als medische specialisten moet passen in de beloningsstructuur en daar niet totaal los van staan.
Medische maatschappen lopen weinig ondernemersrisico en maken vaak kosteloos (en daarmee onbelast) gebruik van de faciliteiten van een ziekenhuis.
D66 vertrouwt erop dat vrouwen heel goed zelf weten wanneer er in hun leven en dat van hun partner de wens en de ruimte is voor het opvoeden van een kind.
Sommige vrouwen worden te vroeg overvallen door een zwangerschap.
Andere vrouwen ontdekken dat het te laat is om eenvoudig zwanger te worden.
In beide gevallen moeten ze bij een arts terecht kunnen.
D66 verbetert de preconceptiezorg, onder andere door de vorming van een laagdrempelig preconceptiespreekuur, vooral voor allochtone vrouwen en kwetsbare groepen meisjes.
De pil blijft in het basispakket.
Voorkomen van ongewenste zwangerschap blijft noodzakelijk.
D66 is voor het afschaffen van de wettelijke bedenktijd voor abortus van 5 dagen.
Als een vrouw ongewenst zwanger raakt beslist zij in samenspraak met de arts of zij haar zwangerschap wil voortzetten of niet.
Goede informatie is van belang voor een afgewogen beslissing.
D66 ziet geen reden de overtijdbehandeling onder de abortuswet te laten vallen.
D66 wil dat de toegankelijkheid van medicamenteuze abortus verbetert, bijvoorbeeld doordat de huisarts de abortuspil voor kan schrijven.
Indien bewezen veilig en effectief, ziet D66 in principe geen bezwaar tegen het (op eigen kosten) invriezen van eicellen op sociale indicatie.
Deze procedure moet plaatsvinden na zorgvuldige voorafgaande informatie over de gezondheidsrisico’s van het moederschap op hogere leeftijd.
Vrouwen beslissen zelf over het invriezen van eicellen.
D66 wil wel de maatschappelijke drempels voor het ‘op tijd’ krijgen van kinderen afbreken.
D66 stimuleert de mogelijkheden voor vrouwen om het moederschap te combineren met een maatschappelijke carrière (Zie ook het hoofdstuk ‘Anders verdienen en verdelen’).
Voor D66 is wetenschappelijk onderzoek met embryo’s onder voorwaarden aanvaardbaar, ook als deze embryo’s speciaal gekweekt moeten worden voor wetenschappelijk onderzoek, bijvoorbeeld naar ernstige genetische aandoeningen.
D66 pleit voor afschaffing van het verbod hierop.
Voorwaarden hiervoor zijn: toestemming van de donoren, groot wetenschappelijk of maatschappelijk nut en de onmogelijkheid om hetzelfde onderzoek op een andere manier uit te voeren.
D66 geeft mensen met een kinderwens die het risico lopen een ernstige genetische aandoening door te geven aan hun nageslacht de mogelijkheid om in samenspraak met de arts te bepalen of pre-implantatie genetische diagnostiek (‘embryoselectie’) zinvol kan zijn.
Het is niet aan de overheid om vast te stellen hoe ernstig de aandoening, of hoe groot het risico op de aandoening moet zijn om voor PGD in aanmerking te komen.
D66 wil dat zinvolle prenatale screening wordt aangeboden én vergoed aan alle zwangeren, ook aan vrouwen onder de 35 jaar.
De screening kan uitgebreid worden naar specifieke aangeboren afwijkingen.
D66 handhaaft het aanbieden van structureel echoscopisch onderzoek (SEO) op 20 weken aan alle zwangere vrouwen.
Ook daarbij is goede voorlichting vooraf essentieel.
Het sterftecijfer van baby’s tijdens of kort na de geboorte is in Nederland te hoog.
D66 is van mening dat de aanbevelingen van het rapport van de Stuurgroep Zwangerschap en Geboorte moeten worden opgevolgd.
Het voorkomen van gezondheidsproblemen bij mensen is cruciaal.
D66 wil veel aandacht voor goede voeding, het belang van bewegen en sport.
Wetenschappelijk onderzoek toont aan dat een aantal veelvoorkomende ziekten is te voorkomen, te beheersen of uit te stellen door een gezondere levensstijl.
Een gezonder consumptie-en beweegpatroon moet gestimuleerd worden met informatie en voorlichting, maar ook met financiële prikkels.
D66 steunt financiële beloningen van gezond gedrag in de zorgverzekeringswet.
D66 steunt het tabaksontmoedigingsbeleid en is voor het rookverbod in de horeca.
D66 wil snel laten onderzoeken of de screeningsleeftijd voor borstkanker moet worden veranderd.
Tussen het consultatiebureau en de eerste schooldag zit veel tijd.
Voor die periode wil D66 dat gemeenten laagdrempelige opvoedingsondersteuning ter beschikking stellen.
Ouders kunnen hier terecht voor advies, maar ook voor actieve hulp bij het bevorderen van een gezond eetpatroon, de motorische ontwikkeling en een goede taalkennis van hun kind.
Ook kan hier actief op de mogelijkheden van voor-en vroegschoolse educatie worden gewezen.
Indien nodig kan zwaardere hulp ingeroepen worden van collega’s van de jeugdzorg.
D66 wil dat instellingen voor jeugd en gezin niet alleen overdag, tijdens schooltijd, open zijn.
D66 wil stimuleren dat artsen en geestelijke hulpverlening meer in de avonden en het weekend bereikbaar zijn.
Het geven van seksuele voorlichting op school wil D66 nu echt verplichten.
Informeren over seksuele diversiteit – zoals homoseksualiteit – is nu min of meer verplicht, maar gebeurt vaak niet.
D66 ondersteunt intiatieven/programma’s voor vergroting van seksuele weerbaarheid en -omgangsvormen bij jongens en meisjes.
Daarnaast is er te weinig aandacht voor de seksuele zelfstandigheid van meisjes.
D66 heeft een voorstel ingediend waarin deze eisen worden aangescherpt en zorgde in de Tweede Kamer voor meer geld om lokale projecten te financieren.
Het is van groot belang dat, vooral op scholen met veel leerlingen uit sociaal-economisch zwakkere gezinnen, de schoolarts regelmatig langskomt.
Hier mag niet op worden bezuinigd.
D66 vindt dat leerlingen makkelijk maatschappelijke zorg moeten kunnen krijgen op school.
Dat ontlast ook leraren die hier niet deskundig in zijn.
Opvoeden is de verantwoordelijkheid van ouders.
Als er problemen ontstaan die niet door de opvoeders kunnen worden opgelost, moet professionele hulp voorhanden zijn.
D66 vindt dat die ondersteuning altijd gericht moet worden op het versterken van de eigen kracht.
Indien noodzakelijk voor de kinderen, kan de hulp bij verstoorde omgangsregelingen verplicht worden opgelegd.
Het binnenkort door minister Rouvoet ingevoerde landelijke Elektronisch Kinddossier voor alle kinderen tot 19 jaar moet worden afgeschaft.
Op basis van risicoprofielen, die zogenaamd goed burgerschap zouden moeten bepalen, zullen vele ouders onterecht verdacht worden gemaakt.
D66 kiest voor verdergaande digitalisering van dossiers, maar is zeer terughoudend als het om koppelingen en toegang gaat.
De focus moet liggen op de probleemgevallen, niet op de 95% van de kinderen waarmee het goed gaat.
D66 wil dat de taken van het Centrum voor Jeugd en Gezin en een deel van de taken van het Bureau Jeugdzorg (de vrijwillige jeugdzorg) onder één regie worden gebracht en door één instelling worden uitgevoerd.
Om versnippering van middelen en zorgaanbod tegen te gaan moeten verantwoordelijkheid en financiering in handen komen van één overheidslaag: de gemeente.
Dat geldt ook voor de provinciaal gefinancierde jeugdzorg en de AWBZ-gefinancierde jeugdzorg.
D66 vindt dat ook in de geïndiceerde jeugdzorg meer keuzemogelijkheden moeten komen.
Indicatieaanvragen moeten lokaal en in dialoog worden afgegeven door een indicatieorgaan voor de jeugdzorg met steekproefsgewijze toetsing achteraf.
Ouders moeten hierbij kunnen kiezen voor het inzetten van een PGB of PVB voor jeugdzorg.
Ook in de jeugdzorg lonen preventie en vroegbehandeling.
Allochtone jeugdigen zijn oververtegenwoordigd in de gesloten jeugdzorg.
Vaak komen zij daar terecht zonder dat zij bekend waren bij, of gebruik hebben gemaakt van, de vrijwillige jeugdzorg.
D66 wil dat jeugdzorgaanbieders een vrijwillig zorgaanbod ontwikkelen dat aansprekend is voor allochtonen, zodat gebruik van de gesloten jeugdzorg minder vaak nodig is.
Procederen over ouderschap moet teruggedrongen worden ten faveure van mediation en omgangsbegeleiding.
D66 is er voorstander van dat de naleving van omgangregelingen indien nodig rechtens kan worden afgedwongen.
Het ouderschap wordt van rechtswege opengesteld voor de lesbische duomoeder en homoseksuele duovader.
Verschaffing van geneesmiddelen dient passend, zorgvuldig en kostenbewust te zijn.
Op basis van door de beroepsgroep ontwikkelde richtlijnen wordt gebruik van generieke geneesmiddelen gestimuleerd.
De Regieraad ziet hierop toe.
De geadviseerde medicatie is leidend en een arts wijkt alleen gemotiveerd hiervan af.
Om het gewenste voorschrijfgedrag verder te bevorderen wil D66 ondersteuning geven aan de ontwikkeling van beslissingsondersteuning, bijvoorbeeld binnen een elektronisch dossier.
Dit zal ook de veiligheid van het voorschrijven van geneesmiddelen bevorderen.
D66 vindt dat de apotheek zijn rol van zorgverlener actiever moet invullen, onder andere door bij patiënten die verschillende medicijnen slikken in afstemming met de huisartsen en medisch specialisten een reguliere medicijn-check te doen.
De veiligheid en therapietrouw worden hiermee verhoogd en verspilling van medicijnen tegengegaan.
Reclamerichtlijnen voor geneesmiddelen dienen veel strikter te worden gehandhaafd: zelfregulering is daarvoor ontoereikend.
Direct op de gebruikers gerichte (sluik)reclame van receptgeneesmiddelen en het problematiseren van kleine kwalen (bijvoorbeeld schimmelnagels) moeten verboden blijven.
D66 wil de beschikbaarheid van medicinale cannabis vergroten door het op te laten nemen in het basispakket.
Ook moeten er meer soorten worden gekweekt.
Op dit moment kunnen patiënten met MS, Kanker, HIV en spierziekten gebruik maken van legaal geproduceerde medicinale cannabis.
De kosten hiervan zijn hoog en de diversiteit beperkt.
De AWBZ (Algemene wet bijzondere ziektekosten) is niet langer betaalbaar als er geen fundamentele keuzes gemaakt worden.
D66 brengt de AWBZ terug naar de kern; zware langdurige zorg.
Wat daar niet onder valt gaat ofwel naar de ZVw ofwel naar de WMO.
Zo blijft een ‘andere’ AWBZ over, beperkt, maar sociaal.
D66 pleit voor het steekproefsgewijs achteraf toetsen van indicaties voor AWBZ-zorg.
Dit moet door een onafhankelijk orgaan gebeuren (wellicht het CIZ in zeer afgeslankte vorm) waar partijen ook voor beroep terechtkunnen.
D66 pleit voor verdere uitbouw van de regie van het individu over de keuze van zorg en zorgverleners en maakt zich daarom sterk voor persoonsgebonden en persoonsvolgend budget (PGB/ PVB).
Indicatiestelling voor PGB/PVB moet daarbij plaatsvinden op functionele basis en niet naar zorgzwaartepakketten.
Fraude wordt krachtig bestraft.
Deze maatregel versterkt de positie van de patiënt
en stimuleert innovatieve en goedkopere oplossingen binnen de AWBZ.
D66 bepleit ook tussen Zvw en WMO een helder onderscheid: zorg, welzijn en vervoer.
Op het gebied van hulpmiddelen betekent dit dat middelen ter ondersteuning van de zelfredzaamheid binnen de WMO horen en middelen die met zorg of verpleging te maken hebben bij de Zvw.
Indicatiestelling moet eenvoudiger, sneller en daadwerkelijk klantgericht.
Gemeenten moeten worden gesteund om maatwerkoplossingen te leveren.
Daarbij pleit D66 voor een integrale context voor de WMO in combinatie met andere beleidsterreinen.
Dit vergt grote deskundigheid en vindingrijkheid van de gemeente(ambtenaren) en kan worden gerealiseerd in gecombineerde loketten.
D66 stimuleert mogelijkhe den om de werkdruk op mantelzorgers te verlichten.
Met mantelzorg investeer je in sociale cohesie en worden tegelijkertijd kosten bespaard in de zorg.
D66 wil dat de gemeente een actieve rol speelt bij het opstarten en ondersteunen van vrijwilligersinitiatieven voor mensen die niet meer onder de AWBZ vallen.
Zij zijn nu aangewezen op hun eigen, soms beperkte, netwerk.
De selectie van thuiszorgaanbieders moet ook gebeuren op basis van prijs, maar vooral op basis van kwaliteit.
D66 wil dat iedere gemeente expliciete kwaliteitscriteria opstelt bij het aanbesteden van thuiszorgcontracten.
Naast de bekende consultatiebureaus voor jonge kinderen wil D66 meer consultatiemogelijkheden voor ouderen.
Klachten en vragen die te maken hebben met het ouder worden kunnen daar eenvoudig worden neergelegd en verdere hulpverlening kan er worden ingeschakeld.
D66 geeft ruim baan aan de ondersteuning van wetenschappelijk onderzoek naar betere vormen van palliatie en ondersteuning in de laatste fase van het leven.
Er moet meer en beter worden voorgelicht over de mogelijkheid van het sterven in een hospice.
Met de protocollering van palliatieve sedatie dreigt het gevaar dat dit voor artsen een alternatief wordt voor euthanasie.
Euthanasie is echter een andere praktijk.
Daarom moet euthanasie een reële keuzemogelijkheid voor patiënten blijven.
Ook niet-lichamelijke aandoeningen kunnen een grond voor euthanasie of hulp bij zelfdoding zijn.
De huidige euthanasiewet en -regelgeving, met melding en toetsing, voldoet en hoeft niet worden aangepast.
Voortzetting van de steun en consultatie aan artsen door middel van ‘Steun en consultatie bij euthanasie in Nederland’ (SCEN) is gewenst omwille van zorgvuldigheid en het voor artsen zeer belastende karakter van de handeling.
Zelfbeschikking strekt zich voor D66 uit tot het einde van het eigen leven.
D66 wil voor alle wilsbekwame volwassenen zoeken naar verantwoorde wegen waarlangs die zelfbeschikking gerealiseerd kan worden, zonder direct een verantwoordelijkheid of claim te leggen bij artsen.
D66 staat open voor een volwassen debat over hulp bij zelfdoding aan mensen die een hardnekkige en invoelbare doodswens hebben.
Daarbij dient de strafbaarheid van helpers en begeleiders betrokken te worden in lijn met eerdere uitspraken van D66.
Ernstig, ondraaglijk en uitzichtloos lijden komt sporadisch voor bij pasgeborenen.
Soms is er sprake van zo’n ernstige en uitzichtloze aandoening dat ouders en neonatologen in samenspraak kunnen besluiten tot actieve levensbeëindiging.
Ondanks dure overheidscampagnes sterven jaarlijks 150 mensen op de wachtlijst voor orgaandonatie.
Er zijn dus meer donoren nodig.
D66 wil het ADR invoeren.
Dit is een systeem van orgaandonatie waarin iedereen die zich na herhaalde oproepen niet laat registreren in het Donorregister, als donor geregistreerd wordt.
Daarbij wordt een onderscheid gemaakt tussen mensen die zich actief als donor hebben geregistreerd en donoren die geen bezwaar hebben gemaakt.
Als een actief geregistreerde donor overlijdt, hoeven artsen geen toestemming te vragen aan de nabestaanden.
Nabestaanden hebben geen vetorecht over de autonome keuze van hun dierbare, maar worden uiteraard wel respectvol betrokken.
Daarnaast moet levende nierdonatie, binnen Nederland, eenvoudiger worden.
Ongelijke behandeling van homo-en biseksuele mannen bij bloed-en orgaandonatie moet zoveel mogelijk worden voorkomen.
D66 wil dat ook onder ouderen en in de ouderenzorg aandacht is voor tolerantie voor homo’s en lesbiennes.
Zorginstellingen moeten worden gestimuleerd te investeren in een homovriendelijke omgeving.
D66 gaat zich in internationaal verband inzetten voor verschuiving van de focus op criminalisering van drugs naar een focus op beperking van gezondheidsschade als gevolg van drugsgebruik.
Alcohol-, drugs-en medicijngebruik ziet D66 allereerst als een kwestie van volksgezondheid.
Het beperken van gezondheidsschade, zeker bij jongeren, vindt D66 belangrijker dan de strafrechtelijke kant.
De repressie van de ene drug kan een aanmoediging zijn om een andere, soms schadelijker drug juist meer te gebruiken.
De nadruk moet liggen op het bestrijden van overmatig alcohol-, drugs-en medicijngebruik bij jongeren.
D66 wil specifieke voorlichting over alcohol-en drugsgebruik voor ouders en docenten zodat ze sluimerende problemen bij kinderen op tijd kunnen identificeren.
Ook jongeren moeten extra geïnformeerd worden op school en feesten over de schadelijke gevolgen van overmatig alcoholgebruik.
Eventueel kunnen alcohol-en drugspoli’s op scholen worden ingericht.
D66 wil strenger toezien op de handhaving van de leeftijdsgrens voor verkoop van alcohol en medicijnen aan kinderen onder 16 jaar.
Stigmatisering van psychiatrische patiënten moet voorkomen worden
en chronisch psychiatrische patiënten moeten worden verleidt hulp te accepteren (bemoeizorg).
Het bevorderen van de GGZ verdient zich direct terug in de kwaliteit van leven en op financieel en sociaal-maatschappelijk terrein.
D66 pleit voor een vroegtijdige en adequate diagnostiek en behandeling.
D66 wil een betere investering in de geestelijke gezondheid van jongeren.
Dat voorkomt onnodig schoolverlaten, verval in crimineel gedrag, langdurige afhankelijkheid van een (Wajong-) uitkering of een hoge zorgconsumptie bij volwassenheid.
Vroegtijdig opsporen en behandelen is cruciaal.
Sport verbindt mensen, stimuleert zelfvertrouwen, ambitie en een gezonde levensstijl.
Sporten op school en sportverenigingen moet vroeg gestimuleerd worden.
Gymles moet een vast onderdeel zijn van de Pabo-opleiding.
Scholen moeten voldoende en gekwalificeerde gymles geven en naschools beter samenwerken met sportverenigingen.
Gemeenten moeten burgers die door geldgebrek niet kunnen sporten hiervoor financieel steunen.
Zorgverzekeraars moeten een deel van hun budget reserveren voor het stimuleren van bewegen.
D66 steunt het streven van Nederland om in 2018 het Wereldkampioenschap Voetbal naar Nederland en België te halen.
Ook steunen wij het Olympisch Plan en het streven om in 2028 de Olympische Spelen hier te organiseren.
D66 investeert geen belastinggeld in betaald voetbalclubs maar liever in de brede ontwikkeling van sportinfrastructuur voor internationale sportevenementen.
Wie in Nederland verblijft, heeft recht op noodzakelijke medische en psychische zorg.
Dat geldt voor illegalen, maar ook voor gedetineerden, daklozen, chronisch psychiatrische patiënten en asielzoekers.
Wat ‘noodzakelijk’ is, moeten uitsluitend artsen in deze gevallen bepalen.
De overheid moet hulpverleners in staat stellen om deze zorg te geven en hen daarvoor een passende vergoeding garanderen.
D66 wil dat informatie over gezondheid beter aansluit bij bewoners van achterstandswijken.
Als voorlichting in een andere taal frequent nodig blijkt, zal die beschikbaar worden gesteld.
Wijkverpleegkundigen moeten bijscholing krijgen in effectieve maatregelen om gezondheidsproblemen in achterstandwijken aan te pakken.
Hulpverleners van de GGZ krijgen een specifieke training.
Overlast moet bij de kern worden aangepakt.
D66 is voorstander van het creëren van gebruikersruimten en het medisch verstrekken van harddrugs binnen een afkickprogramma.
Het medisch verstrekken van drugs voorkomt ook veel criminaliteit.
Door goede afstemming met omwonenden over de locatie kan overlast effectief worden vermeden, zo blijkt uit ervaring.
Door goede opvang te bieden met medische en psychologische zorg, wordt de omgeving veiliger en verbetert het leven van verslaafden.
D66 maakt zich hard voor grensoverschrijdende gezondheidszorg in Europa, zowel voor patiënten als voor zorgaanbieders.
Daarom streeft D66 naar een zo breed mogelijke EU-Richtlijn voor Patiëntenrechten in Grensoverschrijdende gezondheidszorg.
Het recht van patiënten om zorg en medische handelingen te zoeken binnen de EU mag alleen beperkt worden in noodzakelijke en goed onderbouwde gevallen.
Aanbieders van zorg-en medische diensten moeten op grond van vrij verkeer van diensten en werknemers binnen de EU kunnen werken.
D66 wil een flinke impuls geven aan de Europese samenwerking op gebied van Onderzoek & Ontwikkeling, e-Health, informatieverstrekking aan patiënten en zorgverstrekkers en het verder ontwikkelen van medische verslaglegging en kwaliteitsnormen.
Patiënten en zorgverleners moeten eenvoudig kunnen nagaan of medicijnen of behandelaars toelating hebben in een andere EU Lidstaat, of dat ze verboden zijn, respectievelijk geen vergunning hebben.
Dierproeven dienen tot het uiterste worden beperkt, bijvoorbeeld tot onderzoek naar ernstige aandoeningen waarvoor uitsluitend via dierexperimenteel onderzoek therapie kan worden ontwikkeld.
Alternatieven en onafhankelijke voorlichting daarover moeten actief gestimuleerd worden.
D66 wil het publiek/privaat fonds ‘Alternatieven voor dierproeven’ opzetten, waarmee Nederland ook in Europees verband het voortouw neemt.
D66 wil dat transgenders ook de behandeling van secundaire geslachtskenmerken vergoed krijgen.
Transgenders moeten nu nog voldoen aan de onvruchtbaarheidseis.
D66 wil aan deze eis zo snel mogelijk een eind maken.
D66 wil dat medisch wetenschappelijk onderzoek meer gericht wordt op tot nu toe onderbelichte groepen: kinderen, zwangere vrouwen, ouderen, en mensen met zeldzame of psychiatrische aandoeningen.
D66 wil ook medisch onderzoek stimuleren dat onvoldoende interessant is voor commerciële financiering.
D66 wil dat burgers in vrijheid kunnen kiezen voor alternatieve genezers,
maar hecht aan een duidelijk onderscheid tussen het reguliere en het alternatieve circuit en aan goede objectieve voorlichting.
Zorgverzekeraars moeten alternatieve geneeswijzen duidelijk in aparte modules aanbieden.
Hiermee kunnen verwarrende signalen aan verzekerden worden voorkomen.
Te veel mensen voelen zich soms onveilig.
In ons land is het vertrouwen in organen die met rechtshandhaving zijn belast – de rechtspraak, het openbaar ministerie en de politie – tanende.
De politieagent is zijn natuurlijk overwicht verloren, het gezag van de rechter is niet meer vanzelfsprekend, zélfs, helaas, niet meer bij bestuurders en volksvertegenwoordigers.
Voor D66 is de rol van de politie cruciaal in het bewaken en beschermen van de veiligheid van individu en samenleving.
De aanpak van criminele en overlastgevende jeugd is een samenspel van repressie en preventie.
Bovenal geldt: je houdt je aan de wet.
Waar die wet wordt overtreden, wordt opgetreden.
Zonder onderscheid.
Voor het overige zijn opvoeding, onderwijs en werk de sleutels naar minder criminaliteit.
D66 wil blijven investeren in de kwaliteit van de politie en niet bezuinigen op ‘blauw op straat’.
Op die manier moet vertrouwen herwonnen worden.
Van de rechterlijke macht mag verwacht worden dat zij midden in de samenleving staat, transparant is en van hoge kwaliteit.
Een uitspraak van de rechter moet boven elke kritiek verheven zijn.
In ons land heeft het individu de afgelopen jaren steeds meer persoonlijke gegevens af moeten staan aan de nationale of internationale overheid.
Die privégegevens worden vaak lang bewaard en zijn kwetsbaar voor diefstal.
De overheid dringt steeds verder binnen in de privésfeer van haar burgers.
Het kleine individu lijkt zijn identiteit steeds meer te moeten prijsgeven aan een grote overheid.
Voor D66 is bescherming van de persoonlijke levenssfeer van groot belang.
In Nederland en daarbuiten.
Nederland is een democratische rechtsstaat, waarin alle burgers rechten en plichten hebben.
De overheid staat garant voor de grondrechten van elk individu.
Het is volgens D66 zelfs de eerste voorwaarde om ontwikkeling en ontplooiing voor ieder individu mogelijk te maken.
De Nederlandse samenleving is een mozaïek van culturen met burgers van verschillende herkomst.
Van iedere burger wordt naar vermogen een bijdrage aan de samenleving gevraagd, zonder daarbij uit te gaan van een éénvormige identiteit.
Het zijn de waarden van de Nederlandse democratische rechtsstaat waarvan wordt uitgegaan.
Dáár moet iedereen zich aan houden.
De Nederlandse taal, onderwijs en concrete kansen zijn daarbij de beste garantie voor zelfredzaamheid, participatie en ontplooiing.
Voor D66 moet het Nederlandse asielbeleid sporen met de Europese richtlijnen.
Het recht op bescherming,
en Europese solidariteit moeten centraal staan.
D66 ziet in de herziening van de Vreemdelingenwet een positieve ontwikkeling, al valt er met name op het terrein van het Europese asielbeleid, nog veel te verbeteren.
Als zich een probleem aandient, moet als eerste de vraag gesteld worden: is het een taak van de overheid om dit probleem aan te pakken?
En zo ja, hoe?
Als wetgeving de oplossing kan bieden, moet deze zo worden ingericht dat de regels helder, goed toepasbaar en te handhaven zijn.
Ongenuanceerd praten over ‘te veel regels’ is zinloos.
Tegelijkertijd hebben politiek en bestuurders de reflex om teveel zaken vast te leggen in regels.
Bij voorkeur in regels die op elke uitzondering voorbereid zijn.
D66 wil regeldruk terugdringen.
Daarom is het goed om bij nieuwe wetgeving, waarvan het effect onzeker is of die bedoeld is voor een tijdelijk probleem, een einddatum te bepalen, waarna de noodzaak van de wet opnieuw bekeken wordt.
Het is voor D66 onaanvaardbaar als er in Nederland ‘no go areas’ zouden zijn waar gewone mensen niet meer durven te komen uit angst voor hun veiligheid.
Wij accepteren het ook niet dat er gebieden of specifieke gebeurtenissen zijn waar een groep mensen de macht overneemt en de overheid wijkt.
Natuurlijk zijn gebeurtenissen als de rellen op het strand van Hoek van Holland onaanvaardbaar.
Wij willen een politie- en justitieapparaat dat aanpakt, oppakt, vervolgt, straft, maar ook voorkomt.
Zonder onderscheid.
D66 wil consequenter optreden bij wetsovertredingen: verhoging ophelderingspercentage, snellere berechting, aangerichte schade vergoeden.
Daarom doen wij concrete voorstellen voor meer blauw in de buurt en een stijging van oplossingspercentages.
Wij geloven hierbij vooral in het investeren in meer en betere mensen en zijn voorzichtiger in het uitbreiden van machtsmiddelen of het invoeren van symboolmaatregelen.
Honderd procent veiligheid kan niet worden gegarandeerd.
Van het strafrecht kan niet alle heil verwacht worden.
Het is goed als aangifte wordt gedaan.
Maar het is minstens zo belangrijk dat er vervolgens ook echt actie komt, daders opgespoord worden en vervolging plaatsvindt.
Daarvoor moet worden geïnvesteerd in politie en zijn onder andere meer rechercheurs en forensisch deskundigen nodig.
Voor degenen die strafbare feiten begaan, moet het strafrecht snel, consequent en streng worden gehanteerd.
Niet door superzware straffen, maar wel door veel daders op te pakken en zichtbaar, snel en consequent op te treden.
Daarvoor moeten agenten meer op straat zijn.
Dit verhoogt immers de pakkans en een snellere reactie na het delict.
D66 meent dat de aandacht voor overlast gevende jongeren niet ten koste moet gaan van de aanpak van georganiseerde criminaliteit.
D66 is tegenstander van het verbieden van prostitutie.
Een legale prostitutiebranche is noodzakelijk om de grote misstanden in deze sector effectief te bestrijden.
D66 wil mensenhandel hard aanpakken, hoge eisen stellen aan gezondheid en hygiëne en criminele inmenging in de branche voorkomen.
Het moet prostituees makkelijk worden gemaakt uit hun beroep te stappen als zij dat wensen.
Verdwijnen in sectoren met beperkt toezicht, zoals escort- en internetservices, moet voorkomen worden.
Gemeenten moeten streven naar geharmoniseerde eisen die nageleefd worden.
Criminaliteitsbestrijding, ook van georganiseerde misdaad en terrorisme, kan niet zonder preventie.
Het bieden van kansen, het serieus nemen van problemen, voor en van iedereen, in werken, leren en wonen, zijn van onschatbare waarde in het voorkomen van criminele carrières.
Teruggeleiden van gedetineerden in de samenleving hoort daar ook bij.
D66 wil dat de overheid prioriteit geeft aan preventieve maatregelen waarvan de werking onderzocht en onderbouwd is.
D66 geeft de voorkeur aan de aanpak van verloedering en onveilige plekken en de inzet van politiemensen en andere handhavers zoals stadswachten op straat, maar legt anderzijds geen taboe op de inzet van instrumenten zoals cameratoezicht.
Dit kan soms nuttig zijn.
Verdere uitbreiding van repressieve bevoegdheden heeft niet de voorkeur.
De oplossing voor het gevoel van onveiligheid op straat ligt voor een belangrijk deel bij hoe mensen onderling met elkaar omgaan en zelf nadenken over wat zij kunnen doen.
De overheid kan niet alles voorkomen en oplossen.
D66 wil daarom investeren in het informeren van mensen over hun mogelijke eigen bijdragen aan de veiligheid van zichzelf en hun omgeving.
D66 wil dat identificatieplicht alleen ingeroepen wordt bij aantoonbare overtreding van de wet.
Uiteraard zonder discriminatie.
D66 meent dat vergoeding van aangerichte schade door daders of hun ouders vanzelfsprekend moet zijn.
Mishandeling van professionals die hun werk doen in het belang van de samenleving moet stevig worden aangepakt.
Er moet consequent meer toezicht komen in het openbaar vervoer.
Verbetering van de kwaliteit van de openbare ruimte, waaronder trein-, bus- en metrostations, draagt ook bij aan preventie.
Opgelegde straffen moeten gerelateerd zijn aan daad, persoon en omstandigheden.
Daarvoor geeft de wet maximumstraffen.
D66 is tegenstander van de invoering van minimumstraffen.
Daarmee zou de rechter de mogelijkheid ontnomen worden om in het individuele geval een passende straf op te leggen.
D66 is ook tegen hoge vrijheidsstraffen, vanwege de ongewenste effecten.
Hoge straffen schrikken niet sterker af, kosten wel veel geld, bemoeilijken het reïntegratieproces en hebben geen positief effect op het voorkomen van recidive.
De taakstraf heeft zich gaandeweg steeds meer ontwikkeld tot een boete in natura: uren in plaats van euro’s.
D66 wil dat bij een taakstraf herstel voorop staat of in elk geval een zichtbare positieve bijdrage aan de samenleving, waar nodig en mogelijk aangevuld met het verwerven van vaardigheden voor een delictvrij bestaan.
Waar louter bestraffing als normbevestiging aan de orde is, kan een strafrechtelijke boete naar draagkracht een reëel alternatief zijn.
Bijvoorbeeld in de vorm van een dagboete, zoals dat in ons omringende landen wordt toegepast.
Handel in en kweek van cannabis zijn belangrijke bronnen van criminaliteit.
D66 wil dat de teelt van cannabis wordt gereguleerd, zodat teelt en verkoop worden geregeld via een gesloten keten, waaruit criminelen worden geweerd.
Het grootste probleem van het Nederlandse sofdrugsbeleid vormen de illegale dealers die aan minderjarigen verkopen en ook harddrugs verkopen.
Door teelt en verkoop verder te reguleren kan de kwaliteit van de cannabis worden verbeterd en de hoogte van de hoeveelheid THC in de cannabis worden gereguleerd.
Tevens levert het reguleren een besparing en belastinginkomsten op.
D66 zet verder in op effectieve preventieve maatregelen voor de groep van risicogebruikers, zoals kinderen onder 18 jaar.
Grenzen verkennen hoort bij opgroeien, net zo goed als grenzen stellen bij opvoeden hoort.
Vooral als het gaat om jongeren zal steeds een tweesporenbeleid gevoerd moeten worden: preventie en repressie moeten hand in hand gaan.
Opvoeding, onderwijs en hulpverlening aan probleemgezinnen en –jongeren zijn essentieel.
Maar daar waar de wet wordt overtreden, moet ook duidelijk zijn dat dit niet wordt getolereerd,
waarbij overigens vermeden moet worden kattenkwaad te criminaliseren.
De pedagogische doelstelling blijft leidend beginsel in het jeugdstrafrecht.
Jongeren die geen strafbare feiten hebben begaan moeten niet in één groep worden geplaatst met veroordeelde jongeren.
Ook niet als er een capaciteitsprobleem in de reguliere gezondheidszorg is.
Om overlast en crimineel gedrag effectief aan te pakken zijn voldoende handhavers op straat nodig, niet alleen tijdens kantooruren, maar juist ook ’s avonds als het wangedrag het meeste voorkomt.
Als een jongere wordt aangehouden voor een delict worden de ouders betrokken en aangesproken.
Bijvoorbeeld door de verplichting hun aangehouden kind op te komen halen op het politiebureau en door aanwezig te zijn bij een eventuele rechtszitting of OM-afdoening.
Ouders worden medeverantwoordelijk voor het vergoeden van eventuele schade.
Met de ouders wordt in kaart gebracht wat er nodig is om herhaling te voorkomen.
D66 wil dat er naast de straf ook meteen gezinszorg wordt opgestart.
Zo kan het probleem bij de bron worden aangepakt.
Een democratische rechtsstaat staat en valt niet alleen met een vitale democratie, maar ook met het vertrouwen van burgers in het recht en de rechtshandhaving.
Handhaving van het recht is bij uitstek een taak van de overheid, evenals de zorg voor de kwaliteit van de organen die met rechtshandhaving zijn belast: de rechtspraak, het openbaar ministerie en de politie.
Het vertrouwen van burgers in de rechtspraak en rechtshandhaving wordt op de proef gesteld.
Het gezag van de rechter is niet meer vanzelfsprekend, zélfs, helaas, niet meer bij bestuurders en volksvertegenwoordigers.
D66 wil dat het Openbaar Ministerie zich weer richt op haar kerntaak: het leiding geven aan de opsporing en het vervolgen van strafbare feiten.
Alle andere taken die er in de laatste jaren zijn bijgekomen moeten kritisch tegen het licht worden gehouden en waar mogelijk afgebouwd.
D66 ondersteunt de bestuurlijke opschaling van de gerechten.
De ontwikkeling naar minder gerechtsbesturen leidt tot minder kwetsbare organisaties.
Wel wil D66 dat in de plaatsen waar nu de rechtbanken zijn gevestigd, rechtspraak aanwezig blijft.
Hiermee wordt voldoende dicht bij de burger recht gesproken.
Een efficiënte inzet van digitaal dataverkeer is geboden.
D66 wil dat rechtszaken binnen een redelijke termijn worden behandeld en dat de procedures toegankelijk en betaalbaar zijn.
Elke schijn van belangenverstrengeling moet worden tegengegaan, dus moet zorgvuldig worden bezien welke rechter op welke zaak wordt gezet.
Intervisie en collegiale toetsing binnen de rechterlijke macht zijn noodzakelijk.
Aan de rechtspraak moeten voldoende middelen ter beschikking worden gesteld waardoor gerechtelijke uitspraken goed gemotiveerd blijven.
In de externe communicatie mag van de rechtspraak een minder terughoudende houding worden verwacht.
Vonnissen moeten in begrijpelijke taal worden uitgelegd.
Klachten over de rechtspraak (niet over de inhoud van een uitspraak, maar over optreden van een rechter bijvoorbeeld) moeten door een objectieve instantie worden behandeld.
Burgers met klachten over de overheid kunnen terecht bij de Ombudsman; D66 wil dat er onafhankelijke commissies (per ressort) komen waar burgers met klachten over de rechterlijke macht terecht kunnen.
De carrièrekansen in de professie moeten vergroot worden; niet meer alleen promotie bij beleid en management, maar ook als inhoudelijk specialist.
In financiële en milieustrafzaken worden de rechtbanken uitgebreid met niet-juridische deskundigen, zoals bijvoorbeeld bij de penitentiaire kamer bij het gerechtshof in Arnhem.
D66 wil dat alternatieve geschillenbeslechting bevorderd wordt (mediation, geschillencommissies).
De politie is cruciaal als het gaat om veiligheid.
De politie, met zijn geweldsmonopolie, is een publiek orgaan, onder democratische controle.
Het gezag over de politie berust bij de burgemeester als het gaat om openbare orde en hulpverlening; het openbaar ministerie heeft het gezag bij de strafrechtelijke handhaving van de rechtsorde.
Dit duaal gezag is de kern van de organisatie van de politie.
Het beheer van de politie dient te worden hervormd.
Dat vraagt opschaling van alle belangrijke beheersbeslissingen en het beheer van alle voorzieningen tot nationaal niveau.
Landelijke en regio-overstijgende beleidsprioriteiten kunnen aan de politieorganisatie worden opgedragen.
Dit mag echter niet ten koste gaan van veiligheid
en van de rol van de lokale democratische controle.
D66 wil blijven investeren in de kwaliteit van de politie.
Nieuwe expertise is nodig om problemen als digitale criminaliteit aan te pakken en de ondermijnende financiële criminaliteit het hoofd te bieden.
Internationale samenwerking is een voorwaarde voor de bestrijding van georganiseerde en grensoverschrijdende misdaad.
D66 wil dat er niet bezuinigd wordt op ‘blauw op straat’.
Het doen van aangifte kan volgens D66 eenvoudiger en met meer aandacht en service.
Bij zoveel mogelijk misdrijven wordt het mogelijk aangifte te doen via internet.
D66 is voor minder bureaucratische verantwoording binnen de politie.
Politiemensen die zijn opgeleid voor het echte politiewerk, moeten dat ook doen.
D66 wil niet dat politie taken doorgeschoven krijgt van andere overheden.
D66 wil af van eenzijdige managementprincipes gebaseerd op prestatie-indicatoren om het werk van de politie te sturen.
Het gaat er niet om een bepaald aantal verdachten aan te leveren, het gaat erom het werk te doen dat op dat moment nodig is.
Flexibilisering van de CAO is nodig om aan de noden van de tijd tegemoet te komen.
Belonings-differentiatie moet mogelijk zijn.
D66 streeft naar versterking van de politie- en justitiesamenwerking binnen de EU.
De EU moet een rechtsruimte worden.
Daartoe moet nog veel gebeuren op het gebied van gemeenschappelijke regels, maar ook en vooral op het gebied van wederzijds vertrouwen.
Samenwerking tussen Nederland, Europol en Eurojust moet hiervoor in de komende periode worden gemaximaliseerd.
Het recht op de bescherming van de persoonlijke levenssfeer is een grondrecht, onder meer vastgelegd in het Europees Verdrag voor de Rechten van de Mens.
D66 maakt zich al langer sterk voor dit recht: ze verzette zich tegen het verstrekken van passagiersgegevens aan de Verenigde Staten, en ze bepleit het invoeren van een Europees Meldpunt Identiteitsdiefstal.
Privacy is ook een publiek goed.
Een aantasting van privacy tast dus ook het weefsel van de samenleving aan.
Bescherming van de persoonlijke levenssfeer is bij uitstek een probleem dat nationale grenzen overschrijdt.
D66 zet zich daarom in voor het Europees en ook mondiaal vastleggen van maatregelen die persoonsgegevens beschermen.
Projecten waarbij de opslag van persoonlijke informatie een rol speelt, moeten worden onderworpen aan ‘privacy impact analyses’.
Programma’s van gegevensopslag voor veiligheid en wetshandhaving moeten aan een grondige evaluatie worden onderworpen en herzien.
Bovendien moet ‘privacy by design’ het uitgangspunt zijn bij grote informatiseringsprojecten: rechtsbescherming en controle moeten integraal onderdeel zijn van systemen.
Voor publieke partijen is dit verplicht (vergelijkbaar met een milieueffectrapportage).
Private partijen moeten desgevraagd kunnen aantonen dat ze verantwoord met risico’s omgaan en niet in strijd handelen met de Wet Bescherming Persoonsgegevens.
D66 wil dat wetten en regelgeving die op gespannen voet staan met de privacy van burgers na een van te voren vastgestelde periode actief moeten worden verlengd en anders worden stopgezet.
D66 wil ook een geregelde evaluatie en (eventuele) herziening van bestaande regelgeving die de privacy raakt.
D66 wil de opslag van vingerafdrukken die verkregen worden bij de aanvraag van een nieuw paspoort beëindigen.
Dit is een vorm van onnodige inbreuk van het recht op privacy van de burgers.
Tevens weten we nooit waarvoor die vinderafdrukken in de toekomst wellicht ooit gebruikt gaan worden.
D66 meent dat verschillende dossiers niet zonder toestemming gekoppeld mogen worden en dat burgers altijd hun eigen data moeten kunnen inzien: persoonsgegevens zijn eigendom van het individu, niet van de overheid.
De bescherming van privacy dient altijd het uitgangspunt - en niet een sluitpost - te zijn bij het ontwerp van grootschalige informatiseringsprojecten.
Deze systemen moeten niet meer en langer informatie opslaan dan strikt noodzakelijk en voor een vooraf beschreven doel, anoniem zijn waar mogelijk en zo kort mogelijk worden opgeslagen.
Er moet duidelijk worden vastgelegd wie toegang hebben tot de data.
De kosten van opslag en gebruik van persoonsgegevens voor wetshandhaving en veiligheid moeten worden gedragen door de vragende instantie.
Het College Bescherming Persoonsgegevens krijgt de bevoegdheid direct boetes op te leggen bij het overtreden van de Wet Bescherming Persoonsgegevens en de bevoegdheid deze overtredingen ook publiek te maken.
Een lek of diefstal van persoonlijke gegevens moet door de beheerder van die gegevens bekend worden gemaakt.
Het CBP wordt omgedoopt tot de Nederlandse Data Autoriteit.
D66 wil de capaciteit van de Nederlandse Data Autoriteit vergroten om klachten over privacyschending in behandeling te kunnen nemen en hulp te kunnen bieden aan slachtoffers van schending van de persoonlijke levenssfeer.
Het schenden van privacy levert bijna altijd immateriële schade op voor betrokkenen.
Het optreden van burgers daartegen is helaas geen vanzelfsprekendheid.
Zij zouden daarom de mogelijkheid moeten krijgen om in groepsverband te procederen tegen onrechtmatig gebruik van persoonsgegevens.
Private partijen die persoonsgegevens gebruiken voor commerciële doeleinden moeten verplicht een eenvoudig toegankelijke klachtenregeling opzetten.
Hetzelfde geldt voor publieke organisaties die persoonsgegevens gebruiken voor een efficiënte bedrijfsvoering.
Dit betekent dat burgers niet direct hoeven te kiezen voor een civiele procedure of voor het aankloppen bij de Autoriteit Bescherming Persoonsgegevens.
Oligopolies en monopolies op het internet moeten krachtig worden aangepakt.
D66 wil een Meldpunt voor Slachtoffers Identiteitsfraude.
Als gevolg van conflict, oorlog en vervolging vluchten vele mensen landsgrenzen over op zoek naar een veilig heenkomen.
D66 vindt de bescherming en opvang van deze mensen een teken van beschaving.
De afgelopen kabinetsperiode is het beleid voor asielzoekers en vluchtelingen in Nederland verhard.
Groepsbescherming voor mensen uit oorlogslanden als Irak werd afgeschaft, het Europees Hof voor de Rechten van de Mens tikte Nederland regelmatig op de vingers en asielzoekers werden onnodig lang gedetineerd.
Ook waren er onvoldoende opvangplekken voor asielzoekers.
D66 vindt dat veel asielzoekers en vluchtelingen onnodig lang in onzekerheid verkeren over het wel of niet in Nederland mogen blijven.
De langdurige onzekerheid heeft een negatieve invloed op zowel de integratie in de Nederlandse samenleving alsook de terugkeer naar het land van herkomst.
D66 vindt dat het Nederlandse asielbeleid moet sporen met de Europese richtlijnen.
Het recht op bescherming en Europese solidariteit moeten centraal staan.
D66 ziet in de herziening van de Vreemdelingenwet een positieve ontwikkeling, al valt er voornamelijk op het terrein van het Europese asielbeleid, nog veel te verbeteren.
D66 vindt dat de overheid uiterlijk binnen drie jaar moet beslissen over het verblijfsrecht van de asielzoeker.
Een sanctie, bijvoorbeeld in de vorm van een dwangsom, verschaft daarbij de nodige prikkels voor snelheid.
Daarnaast moet het voor asielzoekers in deze periode mogelijk zijn om te leren en te werken.
Dit bevordert hun zelfstandigheid en is tevens in het belang van de Nederlandse samenleving.
Als na een asielprocedure blijkt dat er geen recht op bescherming bestaat, moet de overheid duidelijk zijn: de vreem deling moet terug naar zijn land van herkomst.
D66 wil dat Nederland de succesvolle terugkeer van uitgeprocedeerde asielzoekers ondersteunt.
D66 vindt dat Nederland zich moet inzetten voor het ontwikkelen van een Europees Asielsysteem.
De nadruk moet hierbij komen te liggen op een eerlijke verdeling van asielzoekers over de lidstaten.
Nu worden lidstaten aan de buitengrens van Europa, zoals Italië en Griekenland, te zwaar belast.
Dit leidt tot illegaliteit, mensenrechtenschendingen en onzichtbare migratiestromen.
Ook moet er volgens D66 bij het bewaken van de buitengrenzen van Europa meer aandacht komen voor het naleven van mensenrechtenverdragen.
D66 vindt dat het Nederlandse asielbeleid zich niet moet beperken tot Europese minimumnormen.
Dit betekent dat zoveel mogelijk moet worden voorkomen dat asielzoekers in detentie geplaatst worden.
D66 wil geen kinderen in de cel; voor hen moet altijd een alternatief gezocht worden.
Asielzoekers mogen, in afwachting van de uitkomst van hun asielprocedure, niet langer dan vier weken aan de grens gedetineerd worden.
In de inburgeringscursus moet aandacht zijn voor de gelijke behandeling tussen hetero’s en homo’s.
De leges van verblijfsvergunningen dienen op korte termijn verlaagd te worden naar een bedrag dat in verhouding staat tot de aanvraag van een paspoort.
Het heffen van leges mag er niet toe leiden dat het recht op gezinsleven beperkt wordt.
D66 wil geen nieuwe obstakels voor gezinshereniging en –vorming en afschaffing van alle regels op dit punt die strijdig zijn met verdragsrechtelijke verplichtingen.
D66 wil deze regelgeving harmoniseren met Europese regelgeving.
D66 ziet ook een nieuwe groep internationalen en partners, die meerdere keren in een decennium in Nederland komen om te werken en wonen en dan weer ergens anders een project hebben.
De papiermassa aan vergunningen moet dus minimaal voor 10 jaar gelden en niet elke keer opnieuw worden aangevraagd.
De Nederlandse samenleving is de laatste decennia in snel tempo veranderd en die veranderingen zullen zich doorzetten.
Burgers van verschillende herkomst vormen een mozaïek van culturen, die met elkaar deze samenleving gestalte geven.
Van iedere burger wordt naar vermogen een bijdrage aan de samenleving gevraagd, zonder daarbij uit te gaan van een éénvormige identiteit.
Het zijn de waarden van de Nederlandse democratische rechtsstaat waarvan wordt uitgegaan.
Dáár moet iedereen zich aan houden.
De Nederlandse taal is het voertuig van de samenleving.
Het is daarom belangrijk dat iedereen die voor langere tijd hier woont zich de Nederlandse taal eigen maakt.
Niet omdat de taal in de verdrukking dreigt te komen, maar omdat taalvaardigheid de beste garantie biedt voor zelfredzaamheid, participatie en ontplooiing.
Op buurt- en wijkniveau leven mensen van verschillende herkomst en met uiteenlopende leefstijlen met elkaar en accepteren zij elkaar, ondanks problemen, die in het debat vaak de boventoon voeren.
Problemen ontstaan wanneer er sprake is van overlast.
Van hangjongeren, lawaai, van mensen die dicht op elkaar wonen en elkaar het leven moeilijk maken.
De kwaliteit van de openbare ruimte is essentieel voor de leefbaarheid van stad, dorp en buurt.
Zowel burgers als overheid zijn daarvoor verantwoordelijk en kunnen daarop worden aangesproken.
De fundamentele waarden van Nederland staan in onze Grondwet.
Daarin staat dat mensen in gelijke situaties gelijk moeten worden behandeld.
Ongelijke behandeling van mannen en vrouwen of racisme is niet toegestaan.
Ook zijn mensen vrij in hun godsdienst, levensovertuiging of politieke gezindheid.
D66 wil aan het eerste artikel van de grondwet ook de gelijke behandeling van gehandicapten en van homo’s toevoegen.
D66 vindt dat de grenzen van de vrijheid van meningsuiting voor iedereen gelijk moeten zijn, ongeacht de religieuze, culturele of maatschappelijke achtergrond.
Haatzaaien en het oproepen tot geweld is strafbaar.
Voor het overige vindt D66 dat de botsing van meningen het maatschappelijk debat rijker kunnen maken.
Vooringenomen opvattingen, religieuze dogma’s en politieke stellingnames moeten altijd betwist kunnen worden.
Er mag dus een grote mate van incasseringsvermogen worden verwacht van mensen.
In het publieke debat mag en moet men echter elkaar ook houden aan ongeschreven beschavingsnormen en respect.
D66 vindt dat de wettelijke regelingen die stellen dat religieuze opvattingen beschermwaardiger zijn dan andere opvattingen moeten worden geschrapt.
Voor D66 is de scheiding van kerk en staat een belangrijk richtsnoer.
In een samenleving die steeds veelzijdiger wordt, moet de overheid staan voor de gemeenschappelijke waarden.
Hoe diverser het land, hoe neutraler de staat.
Echter, als het gaat om werk mogen eisen gesteld worden.
Zo kan er kleding worden voorgeschreven omwille van de hygiëne, de veiligheid of de neutraliteit die een bepaalde functie moet uitstralen.
Personen die door het dragen van uniforme kleding de neutraliteit van het overheidsgezag symboliseren ( zoals rechters, politiemensen, militairen) mogen geen religieuze symbolen dragen.
Als iemand, bijvoorbeeld door het dragen van bepaalde kleding, zijn of haar religieuze opvattingen op een nadrukkelijke wijze naar buiten wil brengen en daardoor geen passende arbeid kan vinden, is de betrokkene zelf verantwoordelijk voor de gevolgen hiervan.
Radicalisering van religieuze groepen, extreem-rechtse en extreem-linkse groepen, moet op tijd worden opgespoord.
Signalen van onderwijsinstellingen, politie en maatschappelijk werk moeten effectief worden samengebracht.
Landelijke en lokale diensten moeten nauwer samenwerken.
Het meeste geweld tegen vrouwen vindt plaats in de eigen familie.
Scholen, zorginstellingen en de politie moeten nauwer samenwerken om dit geweld eerder op te sporen.
D66 wil dat het gedwongen uithuwelijken strafbaar wordt.
Verbaal of fysiek geweld tegen homo’s of lesbiennes of andere minderheden is voor D66 onacceptabel.
Homofoob en racistisch geweld moet apart worden geregistreerd om daders beter te kunnen opsporen en vervolgen.
Daarnaast wil D66 voorlichting rond seksuele diversiteit op scholen, om homofoob geweld te voorkomen.
D66 vindt een nieuwe ambtenaar niet aanvaardbaar als deze weigert een huwelijk te sluiten tussen mensen van hetzelfde geslacht.
Kunst, cultuur en media dragen voor D66 in belangrijke mate bij aan verhoging van de kwaliteit van leven.
Een samenleving met een bloeiende kunst- en cultuursector en een belangrijke plaats voor de media kenmerkt zich door openheid en tolerantie.
Kunst geeft vorm aan onze beschaving.
Nederland moet een baken zijn in de internationale kunstwereld.
Met goede opleidingen.
Met optimale kansen voor talentontwikkeling.
Met een gezonde financiering.
Want kunst inspireert, biedt verdieping, vermaak en verstrooiing.
Kunst stemt tot nadenken, houdt je een spiegel voor en stimuleert je op een andere manier te kijken.
Nederland moet streven naar een kwalitatief hoogstaand en divers cultureel aanbod.
Cultuur heeft een wezenlijke invloed op het karakter en de kwaliteit van onze samenleving.
Cultuur is veelomvattend – van historische musea tot videogames.
Cultuur geeft uitdrukking aan wat er in een samenleving leeft.
Cultuur verbindt.
Nederland moet een voorvechter zijn van een breed, onafhankelijk en gevarieerd medialandschap, ook buiten onze landsgrenzen.
Media verbinden ideeën, informatie en mensen.
Ze zijn van groot belang voor het goed functioneren van een democratie.
In de verhouding tussen macht, tegenmacht, transparantie van macht en de controle op macht, zijn media – in het bijzonder de onderzoeksjournalistiek – onmisbaar.
Het belang van kunst en cultuur wordt niet altijd voldoende onderkend.
Dit terwijl de toegenomen complexiteit, technologisering en bureaucratisering van onze samenleving de noodzaak tot en de behoefte aan kunstenaars die inspireren, ontroeren of juist relativeren alleen maar sterker maken.
Kunst-en cultuurbeleid wordt te vaak gereduceerd tot een simpele kosten-batenanalyse.
Het gaat om meer dan alleen de vragen wat het aan subsidie kost en wat het aan inkomsten oplevert.
In de onbegrensde mogelijkheden van de nieuwe media, internet voorop, schuilen ook gevaren.
Veel informatie is niet juist, of niet controleerbaar.
En onze privacy kan worden aangetast, doordat eenmaal ingevoerde gegevens vaak moeilijk te verwijderen zijn.
D66 hecht veel waarde aan kunst en cultuur.
Voor de ontwikkeling van het individu, voor een aantrekkelijk vestigingsklimaat en voor de (culturele) rijkdom van de samenleving als geheel.
D66 staat voor een cultureel klimaat waarin talentvolle internationale individuen en toonaangevende creatieve ondernemingen zich willen vestigen.
Talent moet zich kunnen ontwikkelen en aansluiting vinden bij het internationale speelveld.
De creatieve industrie en cultureel ondernemerschap worden gestimuleerd om zo pluriformiteit en een hoogwaardig aanbod van kunst, cultuur en media te bevorderen.
D66 is voor het ondersteunen van ‘onrendabele’ kunstvormen om zo het aanbod breed en gevarieerd te houden.
Een rijk cultureel veld maakt ons aantrekkelijk voor anderen en het biedt de mogelijkheid Nederland ook buiten onze landsgrenzen op de kaart te zetten.
Ondanks het bestaan van private geldstromen vormen subsidies nog altijd de ruggengraat van veel initiatieven en instellingen.
Dat is nodig om een breed aanbod te houden en verschraling te voorkomen.
En om kunst en cultuur ook voor lagere inkomensgroepen toegankelijk te houden.
D66 staat voor een significante rol voor kunst en cultuur in onderwijs.
Momenteel bereikt kunst en cultuur onze jeugd maar mondjesmaat.
Door kinderen al op jonge leeftijd in aanraking te laten komen met en bewust te maken van kunst en cultuur, bevorder je hun creativiteit en stimuleer je hun denkvermogen.
D66 staat voor een sterke onafhankelijke publieke omroep met een hoogwaardige programmering en gegarandeerde pluriformiteit.
Ook binnen het publieke bestel moeten we echter wel durven nadenken over wat wel en niet moet, wat beter en efficiënter kan en waar samenwerking mogelijk is.
D66 staat voor een pluriforme pers.
Op het speelveld van de media gaat het nadrukkelijk om gelijke kansen voor zowel de geschreven en gedrukte pers, als voor radio en televisie, internet en nieuwe media.
Diversiteit moet gewaarborgd zijn.
D66 staat voor een open en democratisch Nederland.
Daarvoor is nodig dat zoveel mogelijk informatie voor burgers open en toegankelijk is.
Onafhankelijke, kritische geluiden zijn van groot belang.
De ruimte daarvoor wordt nadrukkelijk beschermd.
Onder invloed van technologie en nieuwe businessmodellen is het aanbod van multimediale toepassingen groter geworden en toegankelijker gemaakt.
De convergentie van de media is onmiskenbaar.
Diverse media overlappen elkaar en de verschillen worden steeds kleiner.
Kranten hebben ook videoreportages op hun websites, tv-zenders zijn ook online te zien, filmmaatschappijen verkopen ook direct aan kabelexploitanten, telecombedrijven werken nauw samen met contentleveranciers.
En steeds vaker opereren bedrijven in dezelfde branche vanuit verschillende landen met grote verschillen in regelgeving.
D66 wil oneerlijke concurrentie tussen verschillende media bestrijden door onrechtvaardige regels voor toetreding af te schaffen en zorgvuldig omgaan met de posities van gevestigde spelers.
Programma’s op het internet zijn grotendeels ongereguleerd, voor programma’s op televisie gelden grote beperkingen.
D66 vindt dat toezichthouders als het Commissariaat voor de Media, Opta en het Agentschap Telecom moeten samengaan om het volledige spectrum van de media te kunnen blijven beheersen.
Dat is bovendien efficiënter en draagt bij aan een kleinere publieke sector.
De NMA dient separaat te blijven om te voorkomen dat partijen te dominant worden.
Internet is een infrastructuur voor communicatie en interactie, waar (de meeste) informatie open en vrij toegankelijk is.
D66 wil dat de privacy op internet wordt beschermd.
Het vastleggen van surfgedrag, invullen van formulieren etcetera, dient beperkt te worden.
D66 is tegen een downloadverbod.
D66 wil de vrijheid op internet garanderen.
D66 is dan ook tegen het ‘three-strikes-out’- principe waarbij consumenten na drie vermeende inbreuken op het auteursrecht van het internet worden afgesloten.
D66 beschouwt toegang tot internet als een grondrecht voor elk individu.
D66 pleit voor een beperking of aanpassing van het auteursrecht om daarmee vernieuwende businessmodellen kansen te geven.
D66 wil dat internetproviders zich niet bemoeien met het internetverkeer van hun abonnees.
Providers mogen bijvoorbeeld niet innovatieve diensten, zoals internettelefonie, blokkeren.
Dat is belangrijk voor de economie, want dit gedrag van ISPs leidt tot concurrentievervalsing.
Het is ook goed voor sociale cohesie, want het zorgt ervoor dat iedereen toegang heeft tot hetzelfde internet.
In het auteursrecht moeten de belangen van de makers van audio, video, tekst en beeld die recht hebben op een adequate vergoeding voor hun prestatie, in evenwicht worden gebracht met de belangen van gebruikers.
De keten tussen makers en gebruikers moet worden vereenvoudigd.
D66 wil dat auteursrechtorganisaties als Buma/Stemra en Sena samenwerken zodat er voor grote (groepen van) gebruikers of één loket ontstaat waar de afdracht op grond van heldere, liefst gezamenlijke criteria kan geschieden.
Deze samenwerkende organisaties moeten een onafhankelijke, transparante beroepsmogelijkheid kennen om onrechtvaardige afdrachten te voorkomen.
Nederland moet internationaal, en in het bijzonder in Europa, sterk aandringen op een zo groot mogelijke harmonisatie van auteursrechtelijke regels.
De komst van goedkopere e-boeken heeft veel impact op het aanbod voor lezers, de positie van schrijvers en de omzet van boekhandels en uitgeverijen.
D66 vindt dat de lezer bepaalt welk boek hij langs welke weg en tegen welke prijs afneemt.
D66 vindt dat schrijvers en uitgeverijen zelf bepalen hoe zij voorzien in deze behoeften.
Voor schrijvers mag het economisch niet uitmaken of hun boeken in druk of in e-versies worden verkocht.
D66 wil nadrukkelijk waken tegen sterke marktpartijen die hun positie als ‘portal’ zouden kunnen misbruiken.
D66 wil dat e-boeken en audioboeken onder het lage BTW-tarief vallen, net als papieren boeken.
D66 is voor een sterke onafhankelijke publieke omroep met een hoogwaardige programmering.
Het is van groot belang dat er in programmering een helder onderscheid bestaat tussen publieke en commerciële omroepen.
Nu betaalt de publieke omroep in feite mee aan de salarissen van internationale topvoetballers en ligt de nadruk te veel op vermaak.
Wat D66 betreft behoren programma’s met culturele of nieuwswaarde, onderzoeksjournalistiek en de orkesten tot de kerntaken van een publieke omroep voor iedereen.
De komende jaren valt echter ook binnen het publieke bestel niet aan bezuinigingen te ontkomen.
Publieke middelen moeten efficiënter worden ingezet om de doelstelling van de publieke omroep te bereiken.
Hervormingen zijn onvermijdelijk.
Taken van de Wereldomroep kunnen bijvoorbeeld worden voortgezet door de NOS.
D66 streeft naar een verdere fusering van de bestaande omroepen, waarbij een maximum van tien de gewenste pluriformiteit op de lange termijn waarborgt.
Ons omroepbestel is momenteel te versnipperd en nog teveel gestoeld op de verzuilde samenleving.
Nu is het voor bestaande omroepen financieel ongunstig om te fuseren.
D66 wil daarom de regels voor fusies aanpassen om bestaande omroepen die inhoudelijk veel gemeen hebben te prikkelen samen te gaan.
D66 vindt dat de kleine levensbeschouwelijke omroepen een meerwaarde hebben.
Een eigenstandige organisatie is echter niet nodig.
Deze omroepen moeten organisatorisch aansluiten bij grotere omroepen.
D66 wil dat commerciële omroepen net als de publieke toegang krijgen tot fondsen ter stimulering van Nederlands drama en documentaire series.
Deze zijn zeer gewild bij de kijker.
Ook online-partijen moeten hiervan gebruik kunnen maken.
Toekenning van fondsen dient bovendien zo transparant mogelijk te gebeuren en in alle gevallen te kunnen worden betwist.
Om alle marktpartijen gelijk te behandelen en ruimte te geven aan innovatieve projecten moet de analoge kabeldistributie op een ruim van te voren duidelijk gecommuniceerd moment worden afgeschakeld.
Hierdoor komt een derde van de beschikbare ruimte op de kabel vrij voor nieuwe initiatieven en HDTV.
D66 wil een onafhankelijke nationale programmaraad.
Deze neemt de plaats in van de meer dan 50 regionale programmaraden en moet de pluriformiteit van het aanbod in het wettelijk basispakket garanderen.
De kijker moet zelf de volgorde van zijn voorkeurszenders kunnen bepalen en niet de distributeur.
Lokale omroepen zijn nu financieel onafhankelijk van de lokale politiek.
D66 wil dat het Commissariaat voor de Media toeziet op de naleving van de daarvoor geldende afspraken.
D66 is voor een pluriforme pers, maar ziet die nadrukkelijk breder dan alleen de gedrukte vorm.
Radio en televisie en ook websites en weblogs dragen eraan bij.
Het stimuleringsfonds voor de pers moet voor alle soorten media worden opengesteld.
D66 is voor een nauwere samenwerking tussen kranten mits deze de pluriformiteit niet aantast.
D66 is voor een gezamenlijk distributiesysteem waarmee geld en het milieu worden gespaard.
D66 wil innovatie kansen bieden en kranten en tijdschriften - redactioneel onafhankelijk - stimuleren tot samenwerking bij nieuwe verdienmodellen met onafhankelijke berichtgeving.
Websites, e-papers en e-readers zorgen voor een milieuvriendelijke verspreiding van content.
Media moeten vrij zijn van censuur
en midden in de samenleving kunnen staan.
D66 is tegen een mediacode en wil de verantwoordelijkheid voor mediagedrag van minderjarigen bij ouders leggen en niet vatten in verboden.
D66 wil dat in alle maatschappelijke lagen wordt geïnvesteerd in kunst en cultuur.
Het in stand houden van een culturele infrastructuur is een taak van zowel burgers, bedrijven en overheid.
Wat van grote waarde is, maar economisch niet rendabel, kan door de overheid worden gesteund met subsidies, leningen en investeringen.
Het is van belang creatieven in voldoende mate in staat te stellen zich als ondernemer op de markt staande te houden.
D66 is daarom onder meer voorstander van invoering van het auteurscontractenrecht, zoals dat in de landen om ons heen reeds werd ingevoerd.
Doel is een versteviging van de onderhandelingspositie van zelfstandige auteurs en uitvoerend kunstenaars ten opzichte van producenten, uitgevers en omroepen.
Daarnaast dient de overheid zich ook zelf als opdrachtgever (en als subsidiegever van opdrachtgevers) rekenschap te geven van de rechten van creatieven.
Onder meer de publieke omroepen moeten zich bij het verkrijgen van de noodzakelijke rechten bewust zijn van hun voorbeeldfunctie in de markt.
D66 wil fiscaal vriendelijke instrumenten continueren of introduceren die het voor meer mensen en bedrijven mogelijk maakt zelf in kunst en cultuur te investeren.
D66 wil meer gebruik maken van koppelsubsidies, en cultureel beleggen kan worden uitgebreid.
D66 wil een substantieel deel van subsidies omzetten in een investeringsfonds voor kunst en cultuur waarbij toegankelijkheid en waardering bepalend zijn.
Dit investeringsfonds participeert in kunstprojecten op basis van het verwachte rendement in economische maar ook in maatschappelijke en culturele zin.
Dit fonds dient met zo transparant mogelijke toekenningcriteria en zo weinig mogelijk bureaucratie te werken.
Cultuur is veelomvattend: het gaat over erfgoed, gebouwen, tuinen, musea, over immaterieel erfgoed, zoals muziek en theatertradities.
Maar ook over nieuwe ontwikkelingen in muziek, games, dans, mode en architectuur.
Cultuur is van grote waarde voor onze samenleving en heeft een wezenlijke invloed op het karakter en de kwaliteit ervan.
Cultuur verbindt, en geeft uitdrukking aan wat er leeft.
D66 wil dat de Nederlandse creatieve industrie in 2020 tot de meest vooraanstaande van Europa behoort.
Vrijheid van expressie is voor D66 het belangrijkste uitgangspunt van haar cultuurbeleid.
Cultureel ondernemerschap dient te worden ontdaan van blokkerende regels, gebrekkige vaardigheden en een tekort aan ondersteuning.
D66 is van mening dat er sprake moet zijn van een helder selectiebeleid voor ons cultureel erfgoed.
Industrieel en naoorlogs cultureel erfgoed verdient meer aandacht.
D66 wil het evolueren en moderniseren van architectuur en landschap niet onnodig remmen.
De Nederlandse film en filmindustrie moet worden gestimuleerd.
D66 wil dat er productiehuizen voor film komen die (beginnende) filmmakers in staat stellen met minder rompslomp films te maken.
Animatiefilmers hebben voor Nederland een grote potentie en kunnen via coproducties met omroepen worden versterkt.
Er moet een apart fonds komen voor de maatschappelijke documentaire.
Gemeenten moeten filmopnames beter faciliteren.
Publieke filmfondsen moeten ook voor commerciële partijen toegankelijk zijn.
Filmproducenten moeten tege lijkertijd publiek en privaat geld in een film kunnen investeren.
D66 wil dat de overheid zich garant stelt voor de niet-verzekerde uitlening van museale objecten.
Door een zogenoemde indemniteitsregeling wordt het makkelijk voor musea om collecties uit te lenen en zelf tentoonstellingen te organiseren.
Dit werkt als een stimulans voor de (internationale) uitwisseling van kunst en kennis en zelfs ook voor de marketing van Nederland en Nederlandse kunstenaars.
Een uitwisseling van kunstwerken en erfgoed draagt bij aan een (culturele) integratie van EU-lidstaten.
Een fusie met het Huis voor Democratie en Rechtsstaat versterkt de relevantie van beide musea.
Nederland speelt een opvallende rol bij het ontwikkelen van games.
D66 wil het ontwikkelen van kunstzinnige games verder stimuleren.
D66 ziet het tegelijkertijd niet als taak van de overheid om beleid te ontwikkelen voor de inhoud van games.
D66 wil de financiering van startende mode- en designondernemingen stimuleren met fiscaal aantrekkelijke regelgeving.
In het mode- en designonderwijs is in de voorgaande periode wel ruim geïnvesteerd, maar dat was niet het geval bij het doorontwikkelen van talentvolle jonge ontwerpers tot succesvolle entrepreneurs.
Het huidige beleid om Nederlandse kunst, cultuur en historie te promoten is niet effectief genoeg.
Bovendien is het beleid versnipperd over verschillende ministeries.
D66 wil het internationaal cultuurbeleid bundelen en in een gericht aantal landen en steden inzetten, zodat de culturele en economische potentie wordt benut.
D66 ziet creativiteit als cruciaal in de ontwikkeling van ieder mens.
Daarom dient kunst en cultuur in het onderwijs en in de samenleving een significante rol te spelen.
Zowel het jong kennismaken met kunstbeoefening als het leren van een kunstzinnig ambacht moet toegankelijk zijn en van hoge kwaliteit.
D66 wil kinderen al op jonge leeftijd bewust laten omgaan met kunst en cultuur.
Op school moeten zij kennismaken met bijvoorbeeld performance, theater, beeldende kunst, dans en muziek.
Voor jongeren tussen de 12 en 16 jaar is er te weinig te doen.
Vaak kunnen zij nog nergens uit en dat leidt ertoe dat ze op straat gaan hangen.
D66 wil investeren in activiteiten voor juist deze leeftijdsgroep.
Met name in kleine gemeenten moet meer aandacht komen voor uitgaan voor de groep kinderen onder de 16.
D66 wil dat het nachtleven als een kans wordt gezien voor creatieve dynamiek en een gunstig economisch vestigingsklimaat in steden.
Vrijere sluitingstijden, aandacht voor cultureel nachtondernemerschap en stimuleren van nachtelijke openstelling van musea kunnen hieraan bijdragen.
Kunst spiegelt, inspireert.
De kunstenaar houdt ons voor wat wij zijn, waar wij vandaan komen en wat vóór ons ligt.
Het beleven van kunst biedt vermaak, verstrooiing maar ook verdieping, hernieuwd (veranderd) inzicht.
Kunst is een teken van beschaving en komt voort uit een diep verlangen verbanden te leggen en universele waarden te delen.
Kunst ontregelt en vervoert.
Stemt tot nadenken en zet deelnemers en toeschouwers aan tot die belangrijke, onmisbare menselijke eigenschap: creativiteit.
In de toekomst kijkt D66 uit naar Nederland als baken in de internationale kunstwereld.
Met kunstopleidingen op het hoogste niveau, goede doorstroming, kansen voor (top-)talent, professionele ondersteuning, een heldere bestuurslaag en gezonde financiering.
Nederland moet kunstenaars en kunstinstellingen die in het buitenland actief zijn beter begeleiden.
Door meer samen te werken met internationale onderwijsprogramma’s, met Holland-marketing en met het bedrijfsleven.
Subsidies moeten openstaan voor internationale besteding.
D66 wil particuliere investeringen in de kunst aanmoedigen.
De overheid moet particuliere fondsenwerving stimuleren door middel van gunstige BTW-tarieven voor schenken, erven en sponsoring en door het beschikbaar stellen van koppelsubsidies en voordelen van cultureel beleggen.
Er moet een landelijk toegankelijk (digitaal) register komen voor gestolen kunst en antiek.
In aansluiting op de internationale registers moet het voor particulieren, handelaren, houders van collecties en politie en justitie beter mogelijk worden om gestolen objecten terug te vinden en misdrijven op te lossen.
D66 wil dat deze zoveel mogelijk worden gedigitaliseerd en met elkaar verbonden.
Niet alleen vanwege de lagere kosten maar vooral omdat het de toegankelijkheid vergroot.
Het is van groot belang strenge kwaliteitseisen aan opleiding en studenten te stellen.
Daarom moet het Toetsingscriterium Hoger Onderwijs worden geëvalueerd op geschiktheid voor kunstopleidingen.
De kwaliteit van kunst-vooropleidingen moet worden verbeterd.
Eén bachelor en één master systeem is zeer bedreigend voor (beeldend) kunstonderwijs, de internationale en academische achtergrond sluit niet aan bij dit systeem.
Aanpassing is wenselijk.
De HBO-CAO maakt het moeilijk voor kunstacademies om goede docenten aan te trekken.
Deze CAO’s zijn gericht op bescherming en persoonlijke ontwikkeling van docenten.
Dit is geen uitgangspunt bij kunstenaars die ook lesgeven.
D66 denkt en handelt internationaal.
Nationale besluiten strekken zich bijna altijd uit tot over onze landsgrenzen.
En wat elders beslist wordt, heeft ook voor ons betekenis.
De wereld beïnvloedt ons, wij beïnvloeden de wereld.
Internationale samenwerking is de drijvende kracht achter veiligheid, welvaart en de transitie naar een duurzame samenleving.
De kaders van het internationale recht en een eerlijke en vrije wereldmarkt zijn voor D66 basisuitgangspunten.
D66 ziet binnen die internationale samenwerking een leidende rol voor Europa.
Europa is ons binnenland.
De Europese Unie heeft ons vrede, stabiliteit en welvaart gebracht.
Een sterk Europa is nodig, zodat lidstaten gezamenlijk kunnen optreden, zeker in tijden van economische neergang en onveiligheid.
Nederland speelt een actieve rol binnen de Europese Unie (EU), maar ook binnen de Verenigde Naties (VN) en NAVO.
Nederland deelt in de collectieve verantwoordelijkheid voor een veilige wereld en een wereld waarin voortdurend gewerkt wordt aan verbetering van het lot van de zwaarst getroffenen.
De internationale samenwerking wordt op de proef gesteld.
De mondiale financiële crisis, het opraken van fossiele brandstoffen, de schaarste aan voedsel en water, ingrijpende demografische ontwikkelingen, klimaatveranderingen en het internationale terrorisme hebben de noodzaak van gezamenlijk optrekken verder vergroot.
Tegelijkertijd wordt die collectieve verantwoordelijkheid nog onvoldoende omgezet in internationaal beleid – dat werd weer eens bewezen bij de VN-klimaatconferentie in Kopenhagen.
De machtsbalans in de wereld verschuift.
Ook in Nederland ervaren mensen hiervan de consequenties en dat maakt onzeker over identiteit, baan of toekomst.
Er wordt met argwaan, en soms zelfs angst, gekeken naar de opkomst van nieuwe mogendheden als China, India en Brazilië.
In een kleiner wordende wereld schept fysieke nabijheid vaak mentale afstand.
Hoewel conflicten in de wereld van alle tijden zijn, is de aard ervan wel sterk veranderd.
Aanvallen op digitale netwerken kunnen samenlevingen ontwrichten, grensoverschrijdende criminaliteit is moeilijk aan te pakken, fragiele staten zijn een gevaarlijk broeinest voor terrorisme, conflicten en onderdrukkende regimes brengen enorme vluchtelingenstromen op gang.
Voor D66 staan mensenrechten altijd centraal, ook bij het bestrijden van terrorisme.
Nederland dient een actief beleid te voeren gericht op het nakomen van de Rechten van de Mens in de hele wereld.
D66 bepleit een hervormingsgerichte buitenlandse politiek die inspeelt op de ingrijpende Europese en mondiale veranderingen.
Ons land oefent via de EU maximale invloed uit op die internationale hervormingsagenda.
D66 wil de EU verder versterken, politiek en economisch.
Alleen een verenigd Europa is een machtsfactor, en kan zo bijdragen aan de oplossing van grote problemen in de wereld.
Nederland voert een actieve politiek voor verregaande Europese krachtenbundeling, zowel civiel als militair.
D66 onderkent het belang van het in stand houden van de krijgsmacht.
We zijn het verplicht aan onze internationale partners – en aan de rest van de wereld – een evenredig deel van de internationale verantwoordelijkheid op ons te blijven nemen.
D66 pleit voor betere en meer doelgerichte ontwikkelingshulp.
Het lot van minder bedeelden in de wereld gaat ons allen aan.
Nederland draagt ook de komende jaren bij aan de ontwikkeling van arme landen.
Niet minder investeren, wel beter.
D66 is voor een fundamentele herziening van de taken en werkverdeling van mondiale (VN) en regionale (EU, NAVO) organisaties.
De wereld verandert, maar de mondiale instituten zijn grotendeels hetzelfde gebleven.
Voor D66 staan de rechten van het individu overal in de wereld centraal.
We moeten actief aansturen op het nakomen van het Verdrag voor de Rechten van de Mens wereldwijd.
Bijzondere aandacht gaat daarbij uit naar het recht op een schone omgeving,
schoon en beschikbaar drinkwater,
gelijke behandeling tussen man en vrouw en tussen hetero en homo.
Voor D66 staat de eigen kracht van het individu voorop.
Hulp aan anderen heeft steeds als uitgangspunt: het streven om mensen hun lot in eigen handen te laten nemen.
Door middel van eerlijke handelsbetrekkingen, educatieprogramma’s, gezondheidszorg, bevorderen van de rechtsstaat en door het geven van een stem aan ontwikkelende landen op internationale fora.
Voor D66 geldt: samen staan we sterk.
Als land alleen begin je niet zo veel in de wereld, bundeling van krachten in verschillende verbanden versterkt ook de positie van elk land op zich.
Conflicten in de wereld zijn van alle tijden.
De aard van de veiligheidsrisico’s en dreigingen is de laatste jaren wel sterk veranderd.
Er worden nieuwe ‘krijgsmethoden’ ontwikkeld: aanvallen op digitale netwerken waardoor krijgsmachten of zelfs delen van samenlevingen kunnen worden ontwricht.
Lang niet alle bedreigingen vragen om een militair antwoord.
Voor de bestrijding van terrorisme is met name nauwkeurig politie- en inlichtingenwerk van doorslaggevend belang.
In sommige zwakke landen met een groot veiligheidsrisico voor de omgeving zal dit niet zonder vredes- of stabilisatie- operaties kunnen.
D66 wil dat Nederland een actieve politiek voert om tot Europese krachtenbundeling te komen, zowel civiel als militair.
De defensie van Europese lidstaten moet drastisch worden hervormd ten behoeve van collectieve slagvaardigheid en kosteneffectiviteit.
De NAVO zal zich, behalve op de veiligheid van haar lidstaten, vooral moeten richten op stabilisatie-operaties, op verzoek en onder mandaat van de VN.
Er moet meer aandacht zijn voor de haalbaarheid en uitvoerbaarheid van militaire missies en voor de gemeenschappelijke exit-criteria.
D66 wil dat lidstaten naar draagkracht meebetalen aan de NAVO en EU-missies, ook als ze niet aan die missies deelnemen.
D66 wil de samenwerking en afstemming tussen de EU, NAVO en de VN verbeteren.
De EU en de NAVO zijn strategische partners en vullen elkaar aan in het gebruik van diplomatie, ontwikkelingshulp en militaire middelen.
De relatie tussen deze twee organisaties dient sterk te verbeteren.
Kernwapens worden in de volgende kabinetsperiode uit Nederland verwijderd.
D66 steunt initiatieven om ook in de rest van de wereld het aantal kernwapens sterk terug te dringen of volledig te verwijderen.
Handhaving en versterking van afspraken over het non-proliferatie horen hier bij.
Daarnaast bepleit D66 beperking van ontwikkeling en bezit van kleine wapens, clusterbommen en landmijnen en strenge maatregelen tegen wapensmokkel.
Nederland blijft voorstander van een robuust wapenhandelsverdrag en voor een betere naleving van de wapenexportcode van de EU.
Onze pensioengelden worden niet meer belegd in wapens.
Nederland moet een aanjagers- en makelaarsfunctie vervullen bij diverse ontwapeningsonderhandelingen die de komende jaren starten.
Nederland richt zich in haar buitenland-, veiligheids- en ontwikkelingsbeleid sterk op fragiele staten en zet zich in voor een zo vroeg mogelijke internationale betrokkenheid bij deze staten, door ondersteuning van duurzame ontwikkeling, vredesdiplomatie en opbouw van maatschappelijke organisaties.
D66 wil dat de NAVO de operatie in Afghanistan in samenspraak met de internationale partners geleidelijk afrondt.
Nederland blijft wat D66 betreft wel bij Afghanistan betrokken en levert een bijdrage op het gebied van (weder)opbouw, goed bestuur en opleiding van militairen en politie.
Nederland moet in lijn met de EU een eenduidige politiek voeren in zake het Israelisch-Palestijns conflict, waarbij wordt toegewerkt naar een twee staten oplossing.
Uitbreiding van Israëlische nederzettingen in Palestijns gebied (inclusief delen van Jeruzalem) is onacceptabel evenals de beperking van de Palestijnse economie en bewegingsvrijheid in Gaza en op de Westelijke Jordaanoever.
Sancties in Europees verband kunnen niet uitgesloten worden.
Europa moet zich inzetten voor humanitaire ondersteuning van Palestijnse burgers.
D66 streeft een veilig en vredig Israel na binnen de grenzen van 1967.
Dat betekent opheffing van de militaire en civiele bezetting van de “Westbank” (conform resoluties 242 en 383 van de VN).
Dat vergroot de kans op een politiek onafhankelijke, economisch levensvatbare, Palestijnse staat naast Israel, met Oost Jerusalem als hoofdstad.
D66 is voor opschorting van het EU-associatieverdrag met Israel zolang het doorgaat met het bouwen van joodse huizen en nederzettingen in Oost Jerusalem en de Westbank.
En voor volledig gelijke kansen en rechten voor alle bevolkingsgroepen in Israel.
Ook met Hamas zal gepraat moeten worden; ondermeer om tot afspraken te komen die leiden tot openstelling van de grenzen van Gaza.
Europa moet bijdragen aan de bestrijding van wapenhandel in deze regio en aan de bestrijding van terroristische netwerken en geldstromen.
Het is in ons belang terrorisme en haar oorzaken te bestrijden.
Dit vraagt een gebalanceerde mix van ingrijpen, ondersteuning van democratie en sociaal economische ontwikkeling.
Internationale terroristische netwerken vormen een bedreiging van de stabiliteit en veiligheid in verschillende regio’s.
Nederland moet met de EU werken aan de vermindering van die dreiging.
Dit kan bijvoorbeeld door betere samenwerking van inlichtingen- en veiligheidsdiensten, waarbij in acht wordt genomen dat de informatie die diensten uitwisselen op rechtmatige wijze is verkregen.
Een heldere diplomatieke strategie is vereist voor het omgaan met de huidige conflicten in Afghanistan, Irak, ten aanzien van Iran en ten opzichte van het Israëlisch-Palestijns Conflict.
In het kader van het voorkomen van terrorisme is het van belang om meer diplomatieke en humanitaire aandacht te schenken aan fragiele staten, hun economische ontwikkelingen en de (politieke) participatie van hun burgers, zoals Somalië, Pakistan, Soedan en in Noord Afrika.
Bij de bestrijding van (internationaal) terrorisme moet voortdurend een evenwicht worden gevonden tussen het beschermen van burgerrechten tegen terroristen, en het beperken van burgerrechten om terroristen te bestrijden.
D66 meent dat het anti-terrorismebeleid te vaak doorslaat naar ineffectief beleid dat burgerrechten uitholt.
D66 verzet zich daarom tegen ongecontroleerde uitwisseling van persoonlijke gegevens en de beperking van bewegingsvrijheid van Nederlandse burgers.
Het onrechtmatig vasthouden of vervoeren van burgers of verdachten wordt niet gesteund.
D66 wil dat er volstrekte helderheid wordt verschaft over de rol van Nederland, de EU en de EU-Lidstaten bij de illegale CIA ‘extraordinary renditions en black sites’.
Nederland deelt in de collectieve verantwoordelijkheid voor een veilige wereld.
Nederland stelt het militaire ambitieniveau bij.
De krijgsmacht concentreert zich meer op stabilisatie- en normalisatiemissies, die volgen op een eerste militaire interventiemissie.
De taken die in stabilisatie - en normalisatiemissies vervuld dienen te worden bestaan onder meer uit het beschermen van de burgerbevolking, trainen van politie, opleiden van militairen en bescherming van de rechtsstaat en goed bestuur.
Bij vredesmissies wordt de rol van vrouwen versterkt (conform Veiligheidsraadresolutie 1325).
Resolutie 1325 word een prioriteit binnen defensie en de NAVO en de expertise die Nederland heeft opgebouwd met het Nationaal Actieplan 1325 wordt ingezet via intensieve partnerschappen met overheden en maatschappelijke organisaties in fragiele staten.
Daarnaast wordt de Nederlandse ‘pool’ van uit te zenden politiefunctionarissen uitgebreid, zodat er meer ingezet kunnen worden in VN missies.
De landmacht, luchtmacht en marine moeten binnen een missie elkaar kunnen aanvullen of ondersteunen.
Nederland moet kiezen voor inrichting van de krijgsmacht ter ondersteuning van 3D (Development, Diplomacy & Defence)- beleid.
Nederland moet zich binnen de EU actief inspannen om defensiestructuren aan te passen en militaire middelen op een veel efficiëntere en effectievere wijze in te zetten.
D66 wil door het Europese veiligheids- en defensiebeleid substantiële intensivering van de samenwerking, taakspecialisatie en ‘pooling’ van beschikbare capaciteit.
Onnodige duplicaties worden in kaart gebracht en aangepakt.
Er worden gemeenschappelijke Europese defensiebudgetten ingezet voor onderzoek, technologische ontwikkeling, wapenaankoop en onderhoud van materieel.
D66 wil dat er strenge eisen worden gesteld aan Nederlandse militaire inzet.
Nederlandse militaire inzet kan alleen onder strikte voorwaarden plaatsvinden.
Het toetsingskader is leidend,
een mandaat in overeenstemming met internationaal recht is noodzakelijk,
inzet past alleen binnen een heldere (internationale) strategie en lange termijn visie op het conflict of de dreiging,
militaire inzet of politieke steun aan een conflictsituatie behoeft een ruime meerderheid in de Tweede Kamer
en alle militaire of politieke steun aan een conflict (-operatie) moet worden geëvalueerd in de Tweede Kamer.
D66 blijft voorstander van een parlementaire enquête naar de Nederlandse betrokkenheid bij de Irak-oorlog.
D66 wil de komende kabinetsperiode geen aanschaf van de JSF.
Nederland trekt zich terug uit het testprogramma.
Het moment van vervanging van de huidige F16’s kan worden uitgesteld.
D66 wil dat iedere mogelijke vervanging van de F16 op lange termijn plaats vindt in gezamenlijk Europees verband.
De vervanger van de F16 hoeft ook niet de JSF te zijn, er kan ook worden gekozen voor een alternatief, afhankelijk van gestelde eisen en ambities.
In het verlengde hiervan dient nadere besluitvorming plaats te vinden over de benodigde aantallen.
In de discussie hierover moet de ontwikkeling van onbemande vliegtuigen expliciet worden meegenomen.
D66 wil dat veteranen binnen en buiten dienstverband ruimhartiger worden begeleid.
Verwerking van ervaringen bij missies moet nadrukkelijke aandacht krijgen.
Tevens wordt hierbij het thuisfront betrokken.
D66 wil dat er ook op andere momenten dan Nationale Veteranendag ruimte is voor het eren van veteranen, bijvoorbeeld tijdens het Bevrijdingsdefilé in Wageningen.
D66 wil zich sterk maken voor bescherming van klokkenluiders binnen defensie.
D66 meent dat de krijgsmacht een goede afspiegeling moet zijn van de samenleving.
Tevens moet het een plaats zijn waar jonge mensen een gedegen opleiding kunnen genieten die hen ook buiten de krijgsmacht van nut kan zijn.
De armere delen van de wereld hebben de afgelopen decennia een enorme ontwikkeling doorgemaakt.
Honderden miljoenen mensen zijn ontsnapt aan de diepste armoede en er is in veel landen voor veel mensen enorme vooruitgang geboekt in voedselzekerheid, gezondheidszorg, onderwijs en economische ontwikkeling.
De belangrijkste motoren achter deze vooruitgang zijn vrede en economische ontwikkeling, ingebed in politieke stabiliteit en beter bestuur.
Investeringen in ontwikkelingssamenwerking door onder andere Nederland hebben zeker ook een bijdrage geleverd, maar deze is onvoldoende geweest.
D66 deelt de analyse van het recente WRR-rapport dat internationale samenwerking breder is dan ontwikkelingshulp en vindt daarin goede aanknopingspunten voor het moderniseren van een internationale samenleving.
Tegelijkertijd voelt D66 een grote noodzaak om ook in de toekomst solidair te zijn met de kansarmen in de wereld.
Zeker nu zij de grootste klappen van kredietcrisis, klimaatcrisis, en energiecrisis zullen moeten verwerken.
Daarnaast is in deze mondiale samenleving een stabiele, rechtvaardigere en duurzame wereld ook voor Nederland belangijker dan ooit.
D66 gebruikt de teleurstelling over resultaten uit het verleden niet als excuus voor een bezuinigingsoperatie.
D66 wil wel grote verbeteringen doorvoeren in de doelmatigheid en effectiviteit van de investeringen in ontwikkelingssamenwerking.
Daarbij past een langere termijnvisie en planning en evaluaties dienen daar sterk rekening mee te houden.
De bilaterale samenwerking zal zich, sterker dan nu het geval is, laten leiden door de vraag uit ontwikkelingslanden.
Voor D66 geldt hierbij als uitgangspunt het streven dat mensen hun lot in eigen handen kunnen nemen door middel van eerlijke handelsbetrekkingen, en door het geven van een stem aan ontwikkelende landen op internationale fora.
D66 wil dat Nederland dit percentage handhaaft voor het ontwikkelingsbudget.
Dit percentage geldt als gemiddelde voor een vierjaarlijkse periode, om ongezonde bestedingsdruk aan het einde van een begrotingsjaar te voorkomen.
Bij de besteding dient meer nadruk te liggen op het stimuleren van zelfredzaamheid in plaats van armoedebestrijding.
De regering stelt na grondige analyse - en in overleg met het ontvangende land en met de andere donoren - haar specifieke bilaterale ontwikkelingsbijdrage vast.
Zo mogelijk wordt hierbij vooral specifiek Nederlandse deskundigheid ingezet.
Afstemming binnen de EU kan en moet nog sterk worden verbeterd, met behulp van de nieuwe Europese diplomatieke dienst.
Ten behoeve van de effectiviteit wordt het aantal bilaterale relaties terug gebracht.
De gecoördineerde hulp reageert op de hulpvraag vanuit de bevolking.
D66 pleit voor het doorlichten en verbeteren van multilaterale hulp door de VN en andere multilaterale instellingen.
Het bevorderen van goed bestuur en tegengaan van corruptie verdient een hoge prioriteit.
Scheiding van politieke, economische en militaire macht is van het hoogste belang.
Ondersteuning van ontwikkeling naar een democratische rechtsstaat en onafhankelijke politieke partijen, ontwikkeling van een sterke en vrije digitale sector versterking van het maatschappelijk middenveld, versterking van persvrijheid, en verbetering van juridische bescherming van het bedrijfsleven is vast onderdeel van elke ontwikkelingsstrategie.
D66 wil binnen internationale samenwerking ruimte voor innovatie en doordacht en vraaggestuurd experimenteren.
Lastige interventies, bijvoorbeeld in moeilijke gebieden met weinig andere donoren, moeten op hun eigen merites beoordeeld worden.
In de EU zal Nederland zich hard maken voor een kennis en opleiding cluster Goed Bestuur binnen internationale samenwerking.
Ontwikkelingslanden kunnen – buiten het bilaterale beeld om- gebruik maken van deze Europese faciliteit.
Relevante kennis en netwerken van bestaande Nederlandse en Europese instellingen, aangevuld met kennisinstituten uit ontwikkelingslanden, kunnen zo optimaal worden ingezet.
Particuliere hulporganisaties (Ngo’s) kunnen een duidelijke meerwaarde bieden vanwege hun ruime kennis en ervaring.
D66 steunt het tegengaan van versnippering door de vermindering van het aantal te subsidiëren organisaties.
D66 wil tevens de subsidieafhankelijkheid van Ngo’s tegengaan.
Nederland moet zich inzetten voor de hervorming van multilaterale instellingen zoals de VN, het IMF, de Wereldbank en de WTO.
Ontwikkelingslanden en opkomende economieën als China, India, Brazilië en Zuid-Afrika moeten meer gelijkwaardige inspraak krijgen in deze organisaties.
D66 bepleit een herziening van de beloningstructuren bij internationale en multilaterale VN organisaties, zodat er geen perverse prikkels voor internationale ambtenaren blijven bestaan.
De samenstelling van de Veiligheidsraad moet meer recht doen aan actuele internationale verhoudingen.
Bovendien zal de EU binnen multilaterale instellingen zoveel mogelijk met één stem spreken.
Voortbouwend op het vertrouwen in de eigen kracht van mensen, wil D66 een inhoudelijke focus op kennisuitwisseling en economische ontplooiing.
D66 denkt hierbij aan investeren in samenwerking en uitwisseling tussen kennisclusters uit Nederland en hun tegenhangers in ontwikkelingslanden, zoals universiteiten, onderzoekscentra, bedrijven en scholen.
Ook meent D66 dat een actieve betrokkenheid van de private sector een voorwaarde is voor innovatie en resultaat in ontwikkelingssamenwerking.
Daarnaast wil D66 investeren in het digitaal en online beschikbaar maken van kennis en het gezamenlijk ontwikkelen van vrij toegankelijke leermiddelen.
D66 blijft zich inzetten voor een betere toegang tot markten wereldwijd en voor de verspreiding van fair trade principes.
Nederland moet meer vaart zetten achter de Doha-onderhandelingen van het WTO (wereldhandelsorganisatie) over de verdere vrijmaking van de wereldhandel.
Ook wanneer de WTO-onderhandelingen vertraging oplopen kiest Nederland ervoor zelfstandig uitvoering te geven aan het voornemen de subsidies tot 2013 af te schaffen.
In de onderhandelingen over de hervormingen van het Gemeenschappelijk Landbouwbeleid van de EU vanaf 2013 zet Nederland zich in voor het verminderen van het totaal aan handelsverstorende subsidies voor de Europese landbouw.
De Millenniumdoelstellingen richten zich ook op behoud van biodiversiteit en natuur.
Deze doelstelling is vooral een uitdaging voor de armste landen.
D66 vindt het oneerlijk van hen te verwachten dat zij de afweging tussen natuurbescherming, onderwijs, ontwikkeling en gezondheidszorg volledig binnen hun eigen middelen maken.
Daarom reserveert D66 een deel van het ontwikkelingssamenwerkingbudget voor behoud van natuur en biodiversiteit.
Bij voorkeur in samenwerking met gespecialiseerde Ngo’s en lokale overheden.
D66 steunt het internationale bosbehoudprogramma en de inzet van extra middelen voor de Guyanashieldlanden waaronder Suriname.
De aantasting van ecosystemen is een barrière voor het realiseren van de millenniumdoelen.
D66 pleit voor het opnemen van milieuaspecten in WTO-onderhandelingen op een zodanige manier dat zij niet contraproductief uitpakken voor ontwikkelingslanden.
Nederland bevordert door een actieve opstelling in de EU, de Wereldbank en de FAO dat bij internationale aankopen en concessies van land meer aandacht wordt besteed aan de mogelijke negatieve gevolgen voor de inheemse bevolking.
Voor D66 is het van elementair belang dat Europa een leidende rol speelt in de totstandkoming van een veilige wereld.
Europa is ons binnenland.
De Europese Unie heeft ons vrede, stabiliteit en welvaart gebracht.
En D66 wil dit ook voor andere landen in de wereld.
D66 wil de EU verder versterken, politiek en economisch.
Alleen een verenigd Europa is relevant en kan bijdragen aan de oplossing van grote problemen in de wereld.
D66 wil dat het primaat van ons buitenlands beleid loopt via de Europese Unie.
Een sterk en verenigd Europa dat spreekt met één stem versterkt transatlantisch bondgenootschap.
Europa moet investeren in de familie van democratieën, ook in andere landen waarmee we handelsbetrekkingen onderhouden.
Het beschermen van de mensenrechten staat bij al deze relaties centraal en vormt ook de leidraad bij de Nederlandse inzet in het beleid van de EU.
D66 kiest voor een verdergaande Europese integratie.
De EU vraagt om sterke democratische waarborgen.
Daarom moeten de bevoegdheden van het Europees parlement verder worden versterkt op het gebied van wetgeving en controle.
Ook is D66 voorstander van een direct gekozen voorzitter van de Europese Commissie.
Daarnaast is D66 voor het afschaffen van het roulerend voorzitterschap binnen de EU.
De coördinatie van de inzet van Nederland in Europa moet door Algemene Zaken gebeuren, in plaats van Buitenlandse Zaken.
De Tweede Kamer dient eerder bij de Europese besluitvorming te worden betrokken.
Ingrijpende wijzigingen van het Europees verdrag kunnen alleen bij Europees referendum worden goedgekeurd.
De huidige Europese begroting is onvoldoende gericht op de uitdagingen van morgen.
D66 pleit daarom voor een grondige hervorming van de Europese begroting.
In het licht van de forse bezuinigingen in de Europese lidstaten, mag ook op de Europese begroting bezuinigd worden.
D66 ziet daarbij met name ruimte voor het afbouwen van inkomenssteun aan boeren.
De Europese Unie staat wat D66 betreft altijd open voor nieuwe leden.
Landen – zoals ook Turkije – kunnen toetreden mits ze voldoen aan de toetredingscriteria.
D66 pleit ervoor afdrachten van de lidstaten te baseren op het bruto nationaal inkomen.
Op termijn komen er Europese belastingen, onder de voorwaarde dat burgers per saldo niet meer zullen afdragen.
D66 meent dat de EU een volwaardige diplomatieke dienst moet krijgen die geleidelijk de taken van nationale ambassades overneemt.
Nederland kan vanwege een herbezinning op taken en activiteiten en vanwege de komst van de diplomatieke dienst van de EU een (aanzienlijk) aantal ambassades afstoten.
Nederland neemt hierin een voortrekkersrol op zich, eventueel in Benelux verband.
Op termijn moeten de nationale veto’s ten aanzien van de Europese buitenlandse politiek komen te vervallen en zal de EU in de VN-veiligheidsraad een eigen zetel moeten krijgen.
EU-burgers buiten de EU moeten voor consulaire bijstand bij alle EU-missies terecht kunnen en de administratieve lasten voor burgers voor deze hulp moeten worden teruggebracht.
Waar mogelijk kunnen er bezuinigingen gerealiseerd worden door missies samen te voegen en te sluiten.
Nederlandse burgers in het buitenland (expats) en Nederlandse militairen op missie moeten beter in de gelegenheid gesteld worden om deel te nemen aan verkiezingen.
Nederlanders in buitenlandse gevangenissen, mensenrechtenactivisten (inclusief Ngo’s) in het buitenland en ontvoerde kinderen behoeven betere bijstand van ambassades.
Nederland dient een actief beleid te voeren gericht op het nakomen van de Rechten van de Mens in de hele wereld.
D66 wil dat Nederland agenderend optreedt en bedreigde verdedigers van mensenrechten snel tijdelijke opvang biedt.
Het verbeteren van de mensenrechtenpositie van homoseksuelen blijft een integraal onderdeel en een prioriteit binnen het Nederlandse ontwikkelingssamenwerkingsbeleid en in de bilaterale relaties.
Als traditioneel voorstaander van een sterke internationale rechtsorde en bescherming van mensenrechten, versterkt Nederland zijn leiderschapsrol in de internationale HLBT-emancipatie.
Nederland bepleit in de Europese Unie stevige antidiscriminatiewetgeving voor alle burgers.
Rechtspraak en waarheidsvinding kunnen deel uitmaken van het voorkomen en beëindigen van conflicten.
Nederland levert hier, met Den Haag als juridische hoofdstad van de wereld, een belangrijke bijdrage aan.
D66 wil Nederland hervormen, met 5 concrete speerpunten: werken, onderwijs, wonen, duurzaamheid en kwaliteit van de overheid.
Tegelijkertijd willen wij de overheidsfinanciën in twee kabinetsperiodes weer op orde brengen.
Wij kunnen komende generaties niet opzadelen met onze financiële problemen.
Daartoe heeft D66 ‘Plan 2020’ ontwikkeld, een programma waarin we echte keuzes durven te maken.
Deze bijlage geeft een korte samenvatting van het financiële kader van Plan 2020.
Zie voor het gehele document wwwd66.nl.
De overheidsfinanciën staan er slecht voor.
Nederland kampt door onder meer de staatssteun aan banken en de stilstand van de afgelopen drie jaar met een staatsschuld van 350 miljard euro.
Het jaarlijks tekort op de begroting is groot: Nederland geeft dit jaar ruim 35 miljard meer uit dan dat het binnenkrijgt.
De rente op de staatsschuld stijgt alleen al in 2010 met ruim 1 miljard per jaar.
Daarbij zullen de kosten voor AOW en zorg de komende jaren fors toenemen, terwijl de aardgasinkomsten wegvallen.
‘Pappen en nathouden’ is geen optie.
We zullen moeten ingrijpen om de overheidsfinanciën weer op orde te krijgen.
De Europese begrotingsregels dwingen ons daartoe, onze kinderen en kleinkinderen verplichten het ons.
In de periode tot aan 2015 verbetert D66 de overheidsfinanciën met €15 miljard.
D66 doet dit door te hervormen, te investeren en te bezuinigen.
Hiermee zet D66 een forse stap richting een evenwichtige begroting.
Maar dit is nog niet voldoende.
D66 streeft naar een overschot op de begroting in 2020 zodat de overheidsfinanciën op lange termijn duurzaam zijn.
Om dit te bewerkstelligen voert D66 een aantal hervormingen geleidelijk over een langere periode door.
Concrete voorbeelden zijn de geleidelijke aanpassing van de hypotheekrenteaftrek (in 22 jaar)
en de stapsgewijze verhoging van de AOW-leeftijd naar 67 jaar (in 12 jaar).
Op de langere termijn bedraagt de omvang van deze hervormingsagenda €29 miljard.
Hiermee bereikt D66 houdbare overheidsfinancien na 2020.
D66 hecht aan financiële duurzaamheid.
We hebben oog voor de rechtvaardige verdeling van lusten en lasten over generaties.
Uitgangspunt is dat we in 2020 een overschot op de begroting hebben én dat de overheidsfinanciën weer houdbaar zijn.
D66 wil slim hervormen en bezuinigen.
Hervormingen en bezuinigingen zijn noodzakelijk en onvermijdelijk.
Door de maatregelen slim vorm te geven, kunnen we gezond financieel beleid combineren met het sterker maken van onze economie.
Zo zorgen we er voor dat we ook in de toekomst voldoende handen aan het bed hebben
en voldoende leraren voor de klas.
Door de hervormingen geleidelijk in te voeren, voorkomen we dat het economische herstel in de knop wordt gebroken.
De economie zal door de D66-hervormingen sterker uit het dal komen.
D66 wil investeren in het menselijk kapitaal.
D66 wil mensen stimuleren om in zichzelf te blijven investeren.
Door de sociaal-economische fundamenten voor ondernemerschap en zelfredzaamheid te leggen maken we niet alleen de overheidsfinanciën maar ook de fundamenten onder onze maatschappij steviger.
Daarom wil D66 extra investeren in onderwijs, onderzoek en innovatie.
D66 is terughoudend met lastenverzwaringen.
Voor het groeivermogen van onze economie op de langere termijn vindt D66 het onwenselijk dat we onze economie frustreren met te hoge lasten.
Er is geen taboe op gerichte lastenverzwaring, vooral wanneer dit bevordert dat ‘de gebruiker betaalt’ of ‘de vervuiler betaalt' en we mensen stimuleren om hun gedrag te veranderen.
D66 is dan ook voorstander van het verder vergroenen van ons belastingstelsel, via hogere belastingen op milieuvervuilend gedrag.
Tegelijkertijd vindt D66 dat werken moet lonen.
Daarom verlichten wij de lasten op arbeid, vooral voor de lagere inkomens.
Dit stimuleert meer mensen om actief te worden op de arbeidsmarkt,
vergroot de economische zelfstandigheid
en bevordert de integratie.
D66 wil dynamische en concurrerende markten: onze welvaartsgroei is gebaat bij goede markt-werking en concurrentie.
Marktwerking dus als middel, niet als doel.
Een sterke markt heeft een sterke overheid nodig die de randvoorwaarden zet en effectief toezicht houdt.
D66 staat voor een goede kwaliteit van de publieke dienstverlening
en een solide sociaal vangnet voor diegene die dit het hardst nodig hebben.
Dit betekent noodzakelijke zorg voor zieken
en een gegarandeerd minimuminkomen voor de zwakkeren in de samenleving.
D66 wil een krachtig openbaar bestuur met minder bestuurlijk drukte.
Door de bestuurlijke drukte tussen overheidslagen te verminderen kan de dienstverlening aan de burgers worden verbeterd en tegelijkertijd efficiënter worden gewerkt.
D66 wil het trendmatige begrotingsbeleid handhaven: er is een vast plafond voor de overheidsuitgaven en de overheidsinkomsten ademen mee met de conjunctuur.
Hierdoor heeft de overheid een stabiliserende werking op de economie.
Centraal staan vijf speerpunten: onderwijs, arbeidsmarkt, woningmarkt, duurzaamheid en democratie.
Onderwijs: Bij D66 staat onderwijs op één.
D66 investeert structureel €2,5 miljard extra in het onderwijs.
Goed onderwijs is de basis voor de zelfontplooiing van ieder individu en voor de toekomstige welvaart en het welzijn van Nederland.
D66 wil, juist in deze economisch moeilijke tijden, investeren in onderwijs en kennis, omdat dit de beste belegging is voor de toekomst.
Investeren in het salaris, de opleiding en de arbeidsvoorwaarden van docenten,
in voor- en vroegschoolse educatie,
in vermindering van schooluitval
en in kennis en innovatie.
Zodat ieder individu de kans krijgt het beste uit zichzelf te halen.
Een leven lang.
Arbeidsmarkt: De komende jaren zullen we slimmer, langer en flexibeler moeten gaan werken, met een hogere toegevoegde waarde.
Immers, steeds minder werkenden zullen de oude dag van steeds meer gepensioneerden moeten betalen.
En dat kan.
Door verhoging van de AOW-leeftijd, met twee maanden per jaar, naar 67.
Door een modern ontslagrecht.
Door een kortere, maar hogere WW.
Door te blijven investeren in kennis en vaardigheden van werknemers.
Door een gelijk speelveld te creëren voor insiders en outsiders.
Door te stoppen met dure, maar nauwelijks effectieve re-integratietrajecten.
En door de belastingen in de onderste belastingschijven te verlagen.
Want werk moet lonen.
Door dit pakket steunt D66 de economische groei en verbeteren de overheidsfinanciën in 2015 met bijna €2 miljard en op de lange termijn met €6,5 miljard.
Woningmarkt: De woningmarkt zit op slot.
Te veel mensen wonen niet zoals ze zouden willen en kunnen.
D66 gaat hervormen.
Het uitgangspunt van D66 is een goede, bereikbare woning voor iedereen.
Daartoe zijn hervormingen op zowel de huur- als de koopmarkt noodzakelijk.
Minder overheidssturing, dat wil zeggen minder regels en subsidies, en meer concurrentie.
Een jaarlijkse inkomenstoets voor huurwoningen gaat ‘scheefwonen’ tegen en bevordert doorstroming.
D66 wil vanaf 2011 geen overdrachtsbelasting voor starters, en dit vanaf 2014 voor overigen bepalen.
Het geleidelijk inperken en rechtvaardiger maken van de hypotheekrenteaftrek bevordert de solidariteit
en remt het prijs- en schuldopdrijvend effect van de huidige regeling.
Huurliberalisatie zorgt voor meer doorstroming en kortere wachtlijsten.
En kleinere woningcorporaties versterken hun publieke taak en stoten commerciële activiteiten af.
Zo maken we de woningmarkt weer bewoonbaar.
Door de hervorming van de woningmarkt verbetert D66 de overheidsfinanciën in 2015 met bijna €1 miljard en op de lange termijn met circa €6,5 miljard.
Duurzaamheid: Voor D66 geldt: je laat je land na zoals je het aantrof, en liefst iets beter.
Ook generaties na ons hebben recht op een schone leefomgeving en een duurzame energievoorziening.
Het echec van Kopenhagen heeft de noodzaak tot harde, internationale afspraken met betrekking tot duurzame energieproductie verder vergroot.
Maar ook mensen zelf moeten zich meer bewust worden van hun eigen gedrag.
Door energiebesparing.
Door een ‘kiloknallertax’, een extra belasting op vlees.
Door het aanschaffen van een auto goedkoper, maar het gebruik ervan duurder te maken.
Door extra investeringen in het openbaar vervoer.
En dit alles onder het motto: de vervuiler betaalt.
D66 gaat daarom verder met het vergroenen van de belastingen
en het verduurzamen van onze infrastructuur en energievoorziening.
Door deze maatregelen verbeteren de overheidsfinanciën in 2015 met €2 miljard en op de lange termijn met €3,5 miljard.
Kwaliteit van overheid en bestuur: De overheid is er voor u, niet andersom.
Met die gedachte is D66 ruim veertig jaar geleden opgericht.
En nog steeds is deze gedachte actueel.
D66 staat voor een beter en efficiënter openbaar bestuur.
Met minder ministeries, door het samenvoegen van departementen.
Met minder bestuurslagen, door provincies en waterschappen samen te voegen tot landsdelen.
Met minder bureaucratie.
Alleen zo kan de overheid haar status als betrouwbare partner herwinnen.
Door het openbaar bestuur efficiënter en beter te maken, bespaart D66 structureel ruim €3,5 miljard.
Voor meer concurrentie en efficiency in de zorg waarbij van mensen een grotere eigen bijdrage wordt gevraagd.
Voor meer internationale samenwerking met onder andere EU-ambassades.
Voor een herstructurering van de krijgsmacht.
Voor een kleinere publieke omroep.
Voor minder traditioneel gezinsbeleid.
Voor een lagere rijksbijdrage aan gemeenten en provincies als onvermijdelijk gevolg van de verslechterende overheidsfinanciën.
In totaal bezuinigt D66 door deze maatregelen ruim€9 miljard in 2015 en ruim €11 miljard structureel.
D66 laat de lasten in 2015 per saldo niet stijgen.
Tegenover de hogere belastingen als gevolg van de vergroening (‘de vervuiler betaalt’) en de geleidelijke aanpak van de hypotheekrenteaftrek staat een even grote lastenverlichting op arbeid.
D66 schuift geen openstaande rekening door naar de toekomst.
Bovendien wordt dankzij de hervormingsagenda van D66 de structuur van de Nederlandse economie versterkt en het groeivermogen op de lange termijn vergroot.
D66 werkt aan een wereld waarin de mens weer centraal staat.
Vrije mensen die niet beperkt moeten worden door starre systemen, strikte regels of ontoereikende stempels en vooroordelen.
Vrij om te denken en te doen.
Mensen die initiatief nemen, geven vorm aan hun eigen leven en dat van dierbaren en daarmee aan onze samenleving.
Daarvoor bieden wij maximale ruimte.
Ruimte en kansen om het beste uit jezelf en anderen te halen.
Daar de vruchten van te plukken
en die met anderen te delen.
In onze wereld staan mensen niet alleen.
Een mens is geen eiland.
Wij zoeken elkaar op, hebben elkaar nodig.
Onderling verbonden, in vertrouwen,
met zorg en verantwoordelijkheid voor elkaar,
voor onze omgeving en onze gezamenlijke toekomst.
Wie struikelt wordt op de been geholpen
en aangemoedigd om zelfstandig te blijven staan.
Dat is liberaal,
dat is sociaal.
In ons Nederland groeien kinderen veilig op.
Begint werk met een diploma.
Verheft en prikkelt onderwijs.
Is zorg geen punt van zorg, maar toegankelijk, solidair en betaalbaar.
Zijn we niet vies van schone energie
en is onze economie duurzaam.
Zijn natuur en cultuur een bron van inspiratie voor iedereen,
geen luxe voor enkelen.
Leven we in een rechtsstaat gestoeld op vrijheden in plaats van angst.
Ons Nederland is in beweging.
Op een continent met één krachtige, politieke unie.
Een land dat vol enthousiasme oog heeft voor de rest van de wereld.
Er is geen enkele reden waarom wij niet welvarender, gezonder, gelukkiger en harmonieuzer kunnen leven.
Een leven voor onze kinderen, dat nog mooier is dan dat van ons.
D66 wil de stem zijn van die Nederlanders die vinden dat we ons land verder moeten uitbouwen tot een toonaangevend, internationaal georiënteerd centrum van economische en culturele activiteiten.
Een land van sociale samenhang
en een hoge kwaliteit van leven
en natuur.
Gerealiseerd in een klimaat van ontplooiing, ruimte en vrijheid.
Een land dat daardoor een bron van inspiratie is voor onszelf
en de rest van de wereld.
We praten nu al jaren over bezuinigingen, maar we geven gewoon elk jaar weer meer geld uit.
De kabinetten van de afgelopen jaren hebben zichzelf en ons wijsgemaakt dat ‘minder meer uitgeven’ hetzelfde is als bezuinigen.
Elk jaar geven we 18 miljard meer uit dan we binnenkrijgen, dat is bijna 1100 euro voor elke Nederlander, 2400 euro aan extra schuld per gezin.
We hebben nu samen meer dan 400 miljard schuld.
Simpel gezegd is dat meer dan 53.000 euro schuld voor elk huishouden.
Dat kan zo niet langer, een koersverandering is hard nodig.
Niemand kan oneindig meer uit blijven geven dan er binnenkomt.
Je kunt geen gaten met gaten blijven vullen.
Geld is voor ons niet het doel maar een middel; wij willen ook in de komende jaren behouden wat er in de vorige eeuw is opgebouwd.
En verder bouwen.
Nederland heeft jaren stil gestaan.
Economie, onderwijs, zorg, onderlinge saamhorigheid en eigen verantwoordelijkheid zijn toe aan grondig onderhoud.
We komen alleen uit de huidige stilstand door doelgericht, vastbesloten en in hoog tempo ruimte te creëren voor nieuwe groei.
Door ruimte voor talent en ondernemers,
duurzame groei in energie en grondstoffen,
groei in opkomende markten,
meer aandacht voor het mkb,
een werkende arbeidsmarkt voor ouderen
en hervormingen van de woningmarkt, de arbeidsmarkt, de pensioenen en de gezondheidszorg.
Met investeringen in onderwijs als de motor.
D66 kiest voor Europa.
Onze vrede, veiligheid en welvaart hebben we voor een belangrijk deel te danken aan Europese integratie.
Door de financiële crisis is keihard aangetoond dat veel lidstaten van de Europese Unie, ondanks de afspraken daarover, hebben verzuimd hun economieën concurrerend te maken, effectief toezicht op hun banken te organiseren en hun overheidsfinanciën op orde te brengen.
Dat komt niet door te veel, maar door te weinig integratie.
Het Nederland dat wij voor ogen hebben kan alleen ontwikkeld worden in een sterk, veilig en welvarend Europa.
Daarom zijn wij voorstander van een verdere integratie van Europa.
Met prioriteit voor het handhaven van de euro,
een begroting gericht op groei
en het toewerken naar een echte democratische politieke unie.
Het abstracte debat over tekorten gaat al snel over percentages.
Maar waarom vinden wij 3% tekort in 2013 en de begroting op orde in 2017 dan zo belangrijk?
In de eerste plaats om de neerwaartse spiraal van onaanvaardbaar hoge schulden, hogere rentes, grotere schulden, nog hogere rentes en zo voort te voorkomen.
Er zijn grenzen aan het beslag dat collectieve uitgaven op de economie kan leggen.
Daarom willen wij de begroting op orde hebben.
Gewoon niet meer uitgeven dan er binnenkomt.
Niet op de pof leven.
Zo moet het thuis, zo moet het bij de overheid.
De 3% norm is ook de basis onder een afspraak met andere landen met wie we de euro delen.
Landen waarvan wij eisen dat zij zich aan hun afspraken houden.
Dan moeten we dat zelf ook doen.
Voor D66 zijn deze afspraken hard.
Wij houden ons aan ons woord.
Wij maken duidelijk aan onze partners en aan financiële markten dat wij ons huishoudboekje op orde kunnen en willen brengen.
De nadelige gevolgen van niets doen zijn immens.
Partijen die elkaar niets gunnen en die iedere week met angst en beven naar de peilingen kijken hebben ons land op slot gezet.
Dat lijkt voorzichtig gedrag, maar is onverantwoordelijk.
D66 is er van overtuigd dat groei,
investeren in onderwijs,
natuur
en cultuur,
moderne zorg
en gezonde overheidsfinanciën goed zijn voor onze samenleving.
Dit is het Nederland van D66.
Een land van verandering, van vooruitgang.
Daar gaan deze verkiezingen over: kiezen voor duurzame groei,
kiezen voor samenwerken en samenleven in Europa,
kiezen voor vrijheid, ruimte en gezondheid.
We weten welke stappen we moeten zetten.
D66 durft die ook aan de kiezer voor te leggen.
In de volgende hoofdstukken vindt u concrete voorstellen voor hervormingen, investeringen en bezuinigingen.
Wij maken duidelijke keuzes, die zorgen voor nieuwe groei, meer ontplooiing, meer vrijheid en meer ruimte.
Bij D66 geen mooie praatjes.
Onze voorstellen zullen ook pijn doen en gevestigde belangen en gewekte verwachtingen ondergraven.
Wij draaien daar niet omheen.
Wat u ziet is wat u krijgt.
Dat is ook wat u van een verantwoordelijke politieke partij mag verwachten.
In dit verkiezingsprogramma vindt u onze plannen en voorstellen.
Op 12 september beslist u.
Nieuwe welvaart vraagt om groei van onze economie.
In de politiek wordt vaak gesproken over uitgaven en weinig over inkomsten.
En als al gepraat wordt over inkomsten dan zijn vooral belastingen een populair onderwerp.
Bijna nooit gaat het over het vergroten van inkomsten door te groeien.
Terwijl groei van onze economie de beste manier is om de overheidsfinanciën op orde te brengen.
Groei is om veel meer redenen cruciaal.
Groei zorgt voor dynamiek en vernieuwing.
Groei maakt het mogelijk dat dubbeltjes kwartjes worden.
Groei zorgt voor nieuwe banen.
Groei is de zuurstof van onze samenleving.
Duurzame groei is de sleutel naar een welvarende toekomst.
De overheid past enige bescheidenheid.
Zij laat immers de economie niet groeien.
Dat doen mensen zelf.
Maar de overheid kan wel helpen.
Dat doet ze natuurlijk niet door minder te bezuinigen.
Bij politici die dat beweren is ‘groei’ vooral een rookgordijn om de angst voor moeilijke maatregelen te verhullen.
Allereerst moet de overheid haar financiën op orde brengen,
maar tegelijkertijd kan zij ruimte maken en gericht investeren.
D66 wil bouwen aan het nieuwe verdienmodel van Nederland,
aan verduurzaming van onze economie,
aan een eerlijke en open arbeidsmarkt,
aan een dienstbare financiële sector.
Aan een land dat onderneemt en bloeit.
Een land dat na jaren van stilstand weer vooruit gaat.
Nederlanders ondernemen, innoveren en handelen.
Zij trekken met vertrouwen de wereld in.
Ondernemende Nederlanders staan te trappelen.
Hun kansen liggen voor het grijpen: in handel met opkomende economieën,
in schoner en slimmer produceren,
in dienstverlening, in gezondheidszorg
en in innovatie.
Nederland is een klein land.
Toekomstig succes zullen wij niet bereiken door de grootste en sterkste te zijn.
Maar we kunnen wel van onze wendbaarheid onze kracht maken.
Wie zich snel weet aan te passen in een steeds veranderende wereld, blijft voorop lopen.
Dat vereist een toename in flexibiliteit en aanpassingsvermogen.
De voorsprong die Nederland heeft op terreinen als de kwaliteit van het arbeidsaanbod, onze politieke en economische stabiliteit en in de rechtszekerheid die we bieden aan ondernemers, wordt door andere landen in de wereld ingelopen.
In de strijd om groei gaat het meer en meer om flexibel en hoogwaardig talent, ondernemerschap, duurzaamheid en economische flexibiliteit.
Deze pijlers vormen de kern van de welvaart van morgen.
D66 heeft een groeiagenda om Nederland deze kansen te laten pakken:
Toptalent vormt de kern van nieuw ondernemerschap.
D66 wil dat Nederland voorop loopt in het ontplooien van het eigen talent
en het aantrekken van talent van buiten.
Daarom stimuleren wij kennismigratie zonder inburgering en andere barrières.
D66 wil dat we uitmunten in wetenschap en het beroepsonderwijs, met meer aandacht voor toptalent in het onderwijs.
D66 investeert in Nederland als vestigingsplaats voor talent, door te zorgen voor een bruisende leefomgeving, bloeiende cultuur,
recreatie en natuur.
Wij moedigen ondernemen aan, onder andere door het stimuleren van ondernemerschap vanuit universiteit, HBO en MBO.
Nederland moet in de wereldwijde top 5 voor het eenvoudig starten van een bedrijf.
En een faillissement moet niet, zoals nu te vaak, het eind van een ondernemerscarrière zijn.
Kleine en startende bedrijven durven te vaak geen vast personeel aan te nemen.
D66 wil de regels rond ziektewet, arbeidsongeschiktheid en arbeidsomstandigheden (ARBO) voor kleine bedrijven aanpassen, zodat zij met een lichter regime of mogelijkheden voor risicodeling sneller en vaker mensen aan zullen nemen.
Uiteraard zonder nieuwe barrières op te werpen voor doorgroei van bedrijven.
Ook voor werknemers bieden deze maatregelen, gericht op meer banen binnen het mkb, voordelen.
De maatregelen dragen bij aan de bestrijding van jeugdwerkloosheid
en de bevordering van diversiteit op de arbeidsmarkt.
Niet iedereen zoekt een baan voor het leven.
Werken bij een klein startend bedrijf of een flexibele loopban kan een avontuur zijn.
Nederland loopt steeds verder achterop met investeringen in innovatie.
De trend van achteruitgang moet gekeerd.
D66 pleit voor een goede mix van brede belastingstimulansen en gerichte subsidies om innovatie te stimuleren.
Bij het stimuleren van publiek-private of privaat-private samenwerking, het binnen brengen van Europees geld en het versterken van clusters blijven overheidsinvesteringen nodig.
Bedrijfssectoren en de daaraan gerelateerde kennis en onderzoeksinstellingen hebben gezamenlijke groeiagenda’s opgesteld.
De beleidsmatige keuze voor topsectoren helpt om de kracht van deze kennisclusters te versterken.
Echter, nu zijn deze sectoren vaak nog geografisch versplinterd over Nederland.
Fysieke nabijheid maakt samenwerken en kennisuitwisseling eenvoudiger.
D66 wil dat binnen de topsectoren gekozen wordt voor een geografische kern, waar het merendeel van de activiteiten zich kan concentreren.
Mensen en bedrijven van over de hele wereld moeten weten dat ze voor kennis en bedrijven rondom agrofood, water of hightech naar deze Nederlandse locaties zoals Wageningen en Eindhoven moeten komen.
Het mkb is de Nederlandse banenmotor en is zeer innovatief.
Door een betere aansluiting van mkb bij regionale onderwijsinstellingen en de hierboven genoemde kennisclusters
en het slimmer aanboren van EU ‘matching funds’ kan de mkb innovatiemotor aangejaagd worden.
Ook wil D66 met slimme fiscale maatregelen investeringen van particulieren en pensioenfondsen in innovatie en doorgroei van het mkb uitlokken.
Als gevolg van de bankencrisis lijkt het moeilijker voor ondernemers om krediet en kapitaal te verkrijgen.
Hierdoor kunnen zij rendabele investeringen die hun groei stimuleren niet financieren.
D66 wil dat de overheid, samen met pensioenfondsen en banken, zorgt dat onnodige drempels worden opgeheven.
We onderzoeken de noodzaak van het heroprichten van een Nationale Investeringsbank.
D66 wil werkend de crisis uit.
Door meer en slimmer te werken, stimuleren we de economische groei.
Dit schept ruimte voor een hoger salaris.
We verlagen de inkomstenbelasting, zodat mensen meer geld overhouden.
Nederlanders werken nu gemiddeld 1377 uur per jaar, het minst van de geïndustrialiseerde wereld.
D66 wil geleidelijk naar een 40-urige werkweek, de ATV-dagen terugdringen en een verplichte vrije dag schrappen.
Het wegnemen van barrières voor deeltijdwerkers om meer uren te werken is ook essentieel.
In een tijd van vergrijzing hebben we iedereen nodig om het draagvlak onder onze collectieve voorzieningen (o.a.<U+F020>zorg, pensioenen) te behouden.
Wij kunnen ouderen niet missen op de arbeidsmarkt.
De arbeidsmarkt voor oudere werknemers zit echter op slot.
Oudere werknemers hebben grote moeite om een nieuwe baan te vinden.
D66 wil scholingsvouchers introduceren voor ouderen die langdurig werkloos zijn.
Zij mogen deze vouchers inzetten voor scholing of begeleiding bij de zoektocht naar werk.
Werkgevers moeten daarnaast gestimuleerd worden om oudere werknemers aan te nemen.
Nederland is een van de weinige landen waar oudere werknemers ook de duurste werknemers zijn.
Dat vormt een belangrijke barrière voor het aannemen en aan het werk houden van ouderen.
De combinatie van periodieken, het ontslagrecht en de WW leiden tot een ‘gouden kooi’, deze willen we open zetten.
D66 trekt geld uit voor fiscale voordelen voor oudere werknemers
en wil het werkgeversrisico voor ziekte van 55+-werknemers anders behandelen.
Demotie aan het einde van een carrière
en afbouw van werklast wordt meer de norm in arbeidsovereenkomsten.
Ten slotte maakt D66 doorwerken na de officiële pensioenleeftijd, zoals steeds meer mensen willen, eenvoudiger.
We willen de tweedeling tussen mensen die langs de kant staan en mensen die meedoen verkleinen.
Mensen die langs de kant staan, hebben nu te weinig kans op een baan.
Modernisering van het ontslagrecht maakt het vaste contract weer aantrekkelijk.
Zo scheppen we meer kansen, juist voor diegenen met een zwakkere positie op de arbeidsmarkt, zoals jongeren.
D66 heeft een initiatiefwet ingediend waarin is gekozen voor een ontslagstelsel met een duidelijke en versimpelde ontslagprocedure.
De redelijkheid van het ontslag (en eventuele vergoeding) kan indien nodig achteraf door de kantonrechter worden vastgesteld.
Werkgevers betalen verder de eerste zes maanden van de WW.
Zo krijgen zij er financieel belang bij om werkloosheid te voorkomen.
We willen daarbij verhinderen dat de regeling voor arbeidsongeschiktheid (WIA) een ontwijkroute wordt.
Deze veranderingen combineren we met een kortere maar hogere WW.
Zo bieden we een adequaat vangnet,
maar zijn mensen niet langer afhankelijk van de overheid dan nodig.
Verder investeren we in scholing om werkzekerheid te vergroten.
Ondernemers ervaren grote regeldruk.
De overheid slaagt er keer op keer niet in hier verbetering aan te brengen.
D66 wil hier verandering in brengen door een aanpak op basis van twee principes: meer vertrouwen
en eenvoudiger contact met de overheid.
Meer vertrouwen komt tot uiting in minder gedetailleerde regels in bijvoorbeeld ARBO
en meer controle op resultaten in plaats van detailuitvoering.
De ondernemer krijgt de vrijheid om te kiezen bij tegengestelde regels.
Er komen minder rapportages en meer steekproeven.
D66 wil ook dat er een ‘ombudsman’ voor ondernemers komt, gericht op bureaucratische lasten en regelgeving.
Uiteraard gaat vertrouwen gepaard met sancties als dit vertrouwen wordt beschaamd.
Eenvoudiger contact met de overheid komt tot uiting in het instellen van 1 contactpersoon die de regie neemt voor ondernemers in hun interactie met de overheid,
maar ook in het afschaffen van overbodige lasten (KvK, bedrijfsschappen),
het zorgen voor aanbestedingen die open staan voor mkb-ers en zzp-ers
en een echte lex silencio voor vergunningen, waarbij een vergunning automatisch toegekend wordt als de overheid niet op tijd handelt.
D66 wil ook een versimpeling van het omgevingsrecht,
wel met voldoende waarborgen voor milieu en natuur.
Handel met het buitenland vormt een belangrijke aanjager onder onze toekomstige groei.
De sterke exportpositie van Nederland op (duurzame) gebieden zoals water, milieutechnologie en afvalmanagement, moet gestimuleerd worden.
Daarbij is Nederland, en zeker het mkb, nog erg gericht op handel met de EU.
D66 wil dat handel met opkomende markten zoals Brazilië, India en China wordt gestimuleerd.
En dat gewerkt wordt aan eerlijke toegang voor Nederlandse bedrijven tot die groeimarkten.
Daarbij wil D66 meer aandacht voor mkb en meer, gerichte, handelsmissies.
En natuurlijk blijven we bouwen aan het vestigingsklimaat voor buitenlandse bedrijven, zeker die vanuit opkomende markten.
De havens van Rotterdam en Amsterdam en de luchthavens Schiphol en Eindhoven zijn vitale schakels in onze internationale handel en bereikbaarheid.
Daarmee zijn zij een belangrijke pijler onder de Nederlandse economie.
D66 wil de mainportfunctie van Schiphol dan ook duurzaam versterken.
Hiertoe dient Schiphol zich selectief te ontwikkelen
en zich in te zetten voor het verduurzamen van de bedrijfsprocessen.
D66 wil naar een duurzamer luchtvaart en steunt daarom het emissiesysteem,
internationale afspraken over het belasten van kerosine
en het inrichten van één Europees luchtruim waarmee veel brandstof kan worden bespaard.
Verder is D66 voor samenwerking tussen Nederlandse en Belgische havens.
Voor ons is duurzaamheid een schitterende kans om economische groei te garanderen.
Altijd hebben nieuwe uitdagingen geleid tot nieuwe groei
en innovatie.
En de uitdagingen zijn er.
In 2050 zijn er 9 miljard mensen op de wereld die we een menswaardig bestaan willen bieden, binnen de grenzen van één planeet.
Schaarste van energie, voedsel en grondstoffen zullen ons de komende jaren meer en meer raken.
Niet alleen onze kinderen betalen straks de rekening, we merken het zelf nu al in onze portemonnee: de prijs van eten, gas en benzine stijgt.
Tegelijkertijd ontstaan er nieuwe bedrijven en komen er nieuwe banen: de maker van zonnecellen, de fabriek die van rioolslib kunstmest maakt, de kweker van duurzame vis.
Er liggen enorme kansen voor Nederland op het gebied van duurzame energie, kennis en innovatie.
We lopen achter, maar kunnen voorop lopen.
Nederland als duurzame koploper heeft meer nieuwe bedrijven,
meer banen
en is sterker in de concurrentie met andere landen.
Duurzame groei biedt de weg uit onze economische crisis.
We hebben de expertise en ervaring in huis om dit te realiseren, maar het lukt alleen als we de kansen grijpen.
Nu is het moment om definitief een andere weg in te slaan.
De weg naar een economie die past binnen de grenzen van onze wereld.
Weg van een verouderd economisch model gebaseerd op verbranden, verbruiken en verteren, op naar een economie gebaseerd op hoogwaardig hergebruik, waarin de natuurlijke hulpbronnen die onze planeet levert in een eindeloze cirkel worden gebruikt.
Markt en maatschappij lopen nu voor op de overheid.
In veel Nederlandse steden en gemeenten worden door bedrijven en particulieren al grote stappen gezet richting verduurzaming.
De politiek moet nu een flinke stap vooruit zetten: hervorming van onze energievoorziening, ons grondstoffengebruik en van ons gebruik van water, lucht en bodem.
Zodat Nederland de schoonste economie van Europa wordt, met een ecologische voetafdruk passend bij onze omvang.
Wij willen een overheid die duurzaamheid centraal stelt met stabiel, consistent beleid.
Een overheid die regels versimpelt en stroomlijnt,
die barrières wegneemt en innovatie stimuleert,
onder andere door groene investeringen.
D66 wil bedrijven en mensen aanmoedigen om met groene oplossingen te komen
en zo op grote schaal nieuwe welvaart te realiseren.
We bereiken een mijlpaal.
Schone energie en fossiele energie kosten bijna evenveel.
Olie is steeds schaarser en de prijs loopt op.
Onze afhankelijkheid van fossiele brandstoffen is risicovol en kostbaar.
De voorraad hernieuwbare energie is in potentie eindeloos.
Daarom kiest D66 voor het ontwikkelen van de technologie om efficiënt van hernieuwbare energie gebruik te kunnen maken.
Vanzelfsprekend wil D66 daarnaast energie blijven besparen.
Want de goedkoopste en schoonste energie is de energie die je niet gebruikt.
Nederland heeft binnen Europa energiedoelstellingen voor 2020, 2030 en 2050 afgesproken.
D66 houdt zich aan deze afspraken.
In 2020 wekt Nederland 20% duurzame energie op en jaarlijks zorgen we voor 2% energiebesparing.
Onze stip aan de horizon is een Europa dat in 2050 geheel duurzaam in de eigen elektriciteitsvraag kan voorzien.
Om dat te bereiken moeten we vandaag aan de slag.
Daarom wil D66 van het komende kabinet een nationaal energieplan voor 2020, met concrete, meetbare doelen en een duidelijk pad naar onze ambities voor 2050.
De kern van dit plan wordt gevormd door energiebesparing in bestaande gebouwen,
energieneutrale nieuwbouw
en door meer stroom duurzaam op te wekken.
Kernenergie staat voor D66 onderaan de ladder bij het vormgeven aan een duurzame energievoorziening, en dient op geen enkele wijze door de overheid gesubsidieerd te worden.
D66 wil dat de verantwoordelijkheid voor de uitvoering van dit plan en alle daarbij behorende energie- en klimaatzaken in handen komt van 1 minister.
Die zorgt ervoor dat we op stoom blijven bij de hervormingen en biedt een stabiel energie-investeringsklimaat.
D66 wil dat het aandeel duurzaam in onze energievoorziening twee keer zo snel gaat groeien.
Zodat in 2020 20% duurzaam is opgewekt.
Dit bereikt D66 met een verdubbeling van de duurzame energiesubsidie (SDE+ regeling),
meer bijstook van duurzame biomassa in kolencentrales
en het eenvoudiger maken van zelf energie opwekken op het eigen dak of dat van de bovenbuurman.
Consistent en stabiel beleid is daarbij cruciaal.
Ook onderzoeken we met onze buurlanden of we energiemaatschappijen kunnen verplichten tot een minimum aandeel duurzame energie na 2015.
D66 wil voor alle nieuwe energiecentrales een uitstootnorm van 350gr co2/Kwh.
co2 opslag en hergebruik verdient steun als onderdeel van een ambitieus co2 besparingsbeleid.
Daarbij wil D66 de mogelijkheden van opslag op zee het eerst ontwikkelen
en leren van co2 opslag op land in buurlanden.
De ontwikkeling van duurzame biobrandstoffen, waarbij de groei van het gebruik niet ten koste gaat van voedselgewassen of het tropisch regenwoud, zijn cruciaal.
Alle biomassa wordt duurzaam gecertificeerd.
D66 zet ook in op het certificeren van de milieu-impact van de verschillende fossiele brandstoffen.
In Nederland wordt te veel energie verspild.
Daarom wil D66 de energiebelasting herzien om zo bedrijven aan te moedigen extra te investeren in energiebesparing of eigen bronnen van duurzame energie, zoals aardwarmte voor de glastuinbouw of het gebruik van restwarmte.
D66 wil veel meer besparing van energie in de gebouwde omgeving.
In 2020 moeten minimaal 1 miljoen woningen geïsoleerd zijn
en stuurt het bouwbesluit op energieproducerende nieuwbouw.
Energie besparen betekent structureel kosten verlagen, maar de terugverdientijd vormt nog een drempel om te investeren.
Daarom komt er een energie besparingsfonds om investeringen voor te financieren.
Door met buurlanden samen te werken kunnen we duurzame energie versnellen en goedkoper opwekken.
D66 wil daarom de energiemarkten samenbrengen.
Samenwerken in de aanleg van netten, steun voor duurzame energie en in marktregulering.
D66 wil beginnen met een gezamenlijke netbeheerder die een Noordzee-net voor duurzame energie aanlegt.
En met een gezamenlijk Europees beleid waar we in Noord West Europa mee starten.
Gas is een relatief schone fossiele brandstof, maar ook daarvan moeten we het gebruik gaan verminderen.
De Nederlandse gasbel raakt namelijk snel op, terwijl onze huishoudens vooral koken en verwarmen met aardgas.
In 2050 is gas niet langer een inkomstenbron voor de staat, maar een kostenpost voor huishoudens.
Dus is het belangrijk dat we alternatieven ontwikkelen.
D66 wil met een deel van de opbrengsten van aardgaswinning een fonds oprichten, waarmee we de investeringen in de energie van de toekomst financieren.
Zo profiteren ook toekomstige generaties nog van onze gasbel en voorkomen we dat we afhankelijk worden van de invoer van fossiele energie uit instabiele landen.
Het klimaat is in de crisis even naar de achtergrond verdreven, maar de uitdaging blijft.
D66 houdt vast aan de door de Europese regeringsleiders afgesproken ambitieuze co2 reductie: 40% minder in 2030, 60% minder in 2040 en 80% minder in 2050.
Te bereiken door minder uitstoot en opslag.
Daarvoor is het van belang dat het emissiehandelssysteem beter gaat werken, bijvoorbeeld door het aantal rechten sneller te verkleinen.
D66 wil nieuwe bindende internationale klimaatafspraken, waar alle grote opkomende economieën in meedraaien.
Maar VN onderhandelingen kosten tijd.
Tegelijk zullen daarom ook kleinere landencoalities gevormd moeten worden.
D66 pleit daarbij voor samenwerking met de private sector en de ontwikkeling van vernieuwende vormen van financiering, bijvoorbeeld via een groene investeringsbank.
Daarnaast is D66 voorstander van het werk van de klimaatambassadeurs en lokale klimaatagenda’s zoals in Rotterdam.
Nederland heeft zelf nauwelijks grondstoffen terwijl de wereldwijde vraag toeneemt.
D66 wil voorkomen dat Nederland voor grondstoffen afhankelijk wordt van instabiele en autoritaire regimes en grondstofprijzen de sluipmoordenaar van onze koop- en concurrentiekracht worden.
Anders omgaan met natuurlijke hulpbronnen biedt kansen aan de ondernemer die er zuinig mee om gaat en verantwoordelijkheid neemt over gebruik en hergebruik van die hulpbronnen door leveranciers en klanten.
Deze manier van denken leidt tot nieuwe bedrijvigheid en nieuwe grondstrofstromen – de grondstoffenrotonde.
Wij kunnen met onze kennis van logistiek, onze havens en onze vooraanstaande positie in hergebruik in deze nieuwe bedrijfstak leiders worden.
Bedrijven die duurzaam produceren hebben de toekomst.
D66 wil groene koplopers ondersteunen en stimuleren door, onder andere, een markt voor duurzame grondstoffen te creëren.
Daarom steunen we het ontwikkelen van de ‘biobased economy’.
D66 wil een verplicht aandeel van 25% duurzame materialen in elk bouwproject.
De overheid moet zelf standaard duurzaam inkopen.
Verder wil D66 dat de overheid afspraken en innovatie binnen ketens – zoals in de kunststof- en textielketen – stimuleert.
Door producenten, wetenschap en afvalbedrijven bij elkaar te brengen.
D66 wil ook dat de overheid zelf het voorbeeld geeft: een afvalloze overheid.
De grondstoffenrotonde draait op bedrijven die innovatief en kostenefficiënt hun kringloop weten te sluiten.
Afval betekent immers verlies van grondstoffen en dus kosten.
Om recycling te stimuleren komt er een heffing op het storten of verbranden van herbruikbare grondstoffen.
Dat geldt ook voor afval dat we uit het buitenland importeren.
Er komt een heffing op kunstmest omdat er voldoende meststoffen zijn voor hergebruik.
Het mestprobleem zetten we zo om in een kans.
Het moet makkelijker zijn grondstoffen door Europa te vervoeren.
Nu kan een spaarlamp die kapot is de grens niet meer over, terwijl 1 fabriek voor heel Europa deze lampen zou kunnen recyclen.
D66 wil dat Nederland met Duitsland en België als eerste stap barrières voor transport van her te gebruiken grondstoffen wegneemt.
D66 steunt initiatieven van het bedrijfsleven en NGO’s om de productieketens van grondstoffen eerlijk en duurzaam te maken, onder andere door hier in het budget voor ontwikkelingssamenwerking ruimte voor vrij te maken.
Wat D66 betreft blijft Nederland hierin voorop lopen.
We kunnen het niet binnen Nederland alleen.
Slagvaardig internationaal samenwerken is noodzakelijk, beginnend in Europa.
Veel van onze milieuvraagstukken zoals klimaat, schonere lucht, herstel van de grote rivieren of de bescherming van de Noordzee kunnen we alleen met onze buren oplossen.
D66 wil daarom grensoverstijgende milieusamenwerking
en een schonere lucht- en scheepvaart.
D66 stelt ook een internationaal milieugerechtshof voor, dat (internationale) milieucriminaliteit aanpakt.
Onze economie draait grotendeels op fossiele brandstoffen en wegwerpmaterialen.
Dat is slecht voor milieu, natuur en klimaat.
Ons belastingstelsel zou dit moeten ontmoedigen maar doet nu vaak het tegenovergestelde, door bijvoorbeeld de lage elektriciteitsbelasting voor de bedrijven die het meest gebruiken.
D66 wil dat groen ondernemen, investeren en consumeren eerder loont.
Door de prijs van vervuiling door te berekenen,
en groen ondernemen en innovatie te stimuleren.
D66 sluit zich aan bij de internationale g20 afspraken, waar overeenstemming is dat subsidies voor fossiele brandstoffen afgebouwd moeten worden.
In het Begrotingsakkoord zijn belangrijke eerste stappen gezet.
D66 wil hierop voortbouwen door vrijstellingen van de energiebelasting en rode diesel verder af te bouwen.
D66 verkiest een co2-heffing boven de kolenbelasting om zo de keuze voor de beste technologie aan mensen zelf te laten.
In Europees verband wil D66 een aanscherping van de emissiehandel voor broeikasgassen (ETS) zodat er een stabielere en hogere co2-prijs tot stand komt.
Als het niets kost om water of lucht te vervuilen, dan zal vervuiling plaatsvinden, deelt iedereen de nadelen en draait iedereen op voor de kosten van het opruimen.
D66 vindt dat dit soort kosten daarom moeten worden doorberekend aan de gebruiker: het ‘de vervuiler betaalt’ principe.
D66 wil dit principe consistenter doorvoeren, door bijvoorbeeld een kiloknallertaks (hoog BTW) op vlees en door betalen voor autogebruik.
Verder zijn er regels die vervuiling beperken.
De laatste jaren is gebleken dat een aantal bedrijven stelselmatig milieu- en veiligheidsregels overtreedt.
D66 wil dat strenger gehandhaafd wordt.
‘Veelplegers’ die de regels steeds weer overtreden worden via een strafpuntensysteem sneller aangepakt.
D66 wil dat investeringen in schone technologie lonen.
Daarom handhaaft D66 fiscale prikkels als de groene heffingskorting in 2013
en vergroten we de mogelijkheden voor belastingaftrek voor investeringen in energiebesparingen en milieu-investeringen via zogenaamde EIA/VAMIL regelingen.
De financiële sector stond aan de basis van de wereldwijde financiële crisis in 2008 en is sindsdien een voortdurend onderwerp van discussie.
Aan de ene kant zijn banken cruciaal voor onze economie door kredietverlening aan bedrijven en door het bieden van diensten voor sparen, betalen en lenen aan consumenten.
Aan de andere kant kunnen zij, als ze ontsporen, grote schade toebrengen.
D66 wil een dienstbare en robuuste financiële sector met gezonde concurrentie
en duidelijke klantgerichtheid.
Kredietverlening is een essentieel onderdeel van onze groeiagenda.
Er zijn al veel maatregelen genomen, maar een aantal specifieke ingrepen is nodig:
Een reeks van maatregelen moet voorkomen dat banken onaanvaardbare risico’s nemen die neerslaan bij het publiek en de overheid.
D66 steunt de uitbreiding van het instrumentarium van de Autoriteit Financiële Markten, De Nederlandsche Bank en het Ministerie van Financiën.
Specifiek wil D66 een verbod op handelen voor eigen rekening door banken (de zogenaamde Volcker rule) zodat zij geen onnodige risico’s nemen.
Consumenten blijven voldoende verantwoordelijk voor risico’s van hun eigen keuzes door het verlagen van de grenzen in het depositogarantiestelsel.
Dit wil D66 bij voorkeur gezamenlijk, in Europees verband regelen.
Het verplicht opstellen door banken van levende testamenten zal de afhandeling van hun eventuele faillissementen vereenvoudigen en daarbij de scheiding tussen de consumenten- en de handelsactiviteiten mogelijk maken.
D66 wil ook de buffers van banken via de kapitaaleisen verhogen, zodat zij tegenslagen beter kunnen dragen.
Dit wordt gecombineerd met liquiditeitseisen.
D66 wil dat deze maatregelen worden ingebed in toezicht en regelingen op Europees niveau (‘Bankenunie’).
Zeker ook om het risico van de relatief grote omvang van de Nederlandse financiële sector voor onze economie draagbaar te houden.
D66 wil concurrentie, bijbehorende efficiëntie en klantgerichtheid afdwingen door het overstappen naar een andere bank makkelijker te maken.
Dit kan bijvoorbeeld door het mee kunnen nemen van je eigen rekeningnummer naar een andere bank en door lage overstapkosten.
Door financiële instellingen te verplichten naast hun reguliere aanbod ook een aantal standaardproducten te leveren wordt vergelijking vereenvoudigd en concurrentie bevorderd.
D66 wil perverse beloningen terugdringen door De Nederlandsche Bank te laten toezien op de variabele beloningsstructuur van de Raad van Bestuur, het hoger- en middenmanagement en handelaren van banken.
Ook wil D66 een ‘terugvorderoptie’ voor bonussen, zoals voorgesteld door de Commissie De Wit.
Verder willen wij dat bonussen gekoppeld zijn aan prestaties op de langere termijn
en aan bredere doelstellingen zoals klanttevredenheid.
Bedrijf en aandeelhouders blijven verantwoordelijk voor de absolute en relatieve hoogte van een beloning, onder voorwaarde dat de eerder genoemde risico’s zijn beheerst.
Voor banken die staatssteun ontvangen moeten strengere regels gelden.
Het huishoudboekje op orde voor toekomstige generaties betekent voor D66 ook een betere boekhouding bijhouden.
Meten wat werkelijk van waarde is
en vervolgens sturen op echte waardecreatie.
Het verbranden van gas, het verbruiken van schoon water en het verteren van natuurlijke hulpbronnen zijn kosten, geen opbrengsten.
En investeringen in je werk, je opleiding, je gezondheid, je thuis en je eigen ontplooiing zijn geen kosten.
Toch hanteren we in Nederland en wereldwijd een boekhoudsysteem dat dit wel zo meet.
Het BNP stijgt en het overheidstekort daalt als we meer gas verbranden en minder uitgeven aan onderwijs.
Sturen op zo’n boekhouding leidt niet tot Nieuwe Welvaart.
D66 wil dat anders en wil dat de rekenmeesters van het kabinet gaan meten wat echt van waarde is.
Zonder goede boekhouding is een net huishoudboekje waarde(n)loos.
Naast de AOW en persoonlijke vermogens<U+F020>vormen de collectief opgebouwde pensioenen het fundament onder het welzijn van huidige en toekomstige gepensioneerden.
Nederlanders hebben samen een pensioenpot van circa 900 miljard euro bij elkaar gespaard.
Door een hogere levensverwachting, lagere rente en tegenvallende beleggingsrendementen komen pensioenuitkeringen onder druk.
D66 wil een generatieneutrale oplossing van de huidige tekorten,
de pensioenpot mag niet opgesoupeerd worden.
In een economie met toenemende flexibiliteit op de arbeidsmarkt is het noodzakelijk ons pensioenstelsel flexibeler te maken, bijvoorbeeld door meer ruimte te maken voor sparen door individuen.
Bij de opbouw van pensioenen wil D66 het fiscaal gesubsidieerd sparen voor de allerhoogste inkomens beperken.
Boven een inkomensgrens van vier keer modaal zijn verplichte besparingen en belastingkortingen echt niet nodig.
Zzp-ers wordt de mogelijkheid geboden nog geruime tijd te sparen in het pensioenfonds van hun voormalige werkgever en via een Premiepensioeninstelling (PPI).
D66 wil dat de besturen van de pensioenfondsen deskundig zijn en zoveel mogelijk een afspiegeling zijn van de deelnemers.
Daarom heeft D66 er voor gezorgd dat gepensioneerden, evenals werknemers, voortaan een wettelijk recht hebben op vertegenwoordiging in de besturen van hun fonds.
D66 wil de AOW-leeftijd geleidelijk verhogen naar 67 jaar in 2021.
Daarna laten we deze automatisch meestijgen met de levensverwachting.
Daarbij wordt de AOW-leeftijd flexibeler: mensen krijgen keuzevrijheid over de leeftijd waarop ze de AOW laten ingaan.
Zo helpen we mensen die later met pensioen willen gaan.
Ook kunnen mensen de AOW eerder laten ingaan.
Dit is een uitkomst voor degenen die al met vroegpensioen zijn en een inkomensgat verwachten door de leeftijdsverhoging.
Wie later met pensioen gaat krijgt een hogere uitkering, wie de AOW eerder opneemt krijgt een lagere uitkering.
Teveel mensen met een arbeidshandicap staan aan de kant.
Dit is niet sociaal.
D66 wil de sociale zekerheidsregelingen WAJONG, WSW en WWB onder brengen in 1 wet.
Uitgangspunt is zoveel mogelijk mensen aan de slag te krijgen bij reguliere werkgevers.
Daarmee laten we mensen meedoen
en beperken we tegelijkertijd de instroom in uitkeringen en sociale werkplaatsen.
Ook de mogelijkheden van mensen die nu in de oude regelingen zitten worden opnieuw bekeken.
Gemeenten gaan de nieuwe wet uitvoeren.
Cruciaal is dat zij voldoende middelen krijgen voor begeleiding naar werk.
Ook gedeeltelijk arbeidsongeschikten wil D66 zoveel mogelijk aan het werk houden.
Deze hervorming wordt alleen succesvol als er voldoende passende banen zijn.
D66 wil werkgevers ondersteunen en stimuleren om mensen die vallen onder deze wet in dienst te nemen.
Indien nodig stappen we over op meer dwingende maatregelen.
Anno 2012 werken vrouwen nog steeds minder dan mannen.
Ook werken vrouwen vaker parttime
en verdienen zij minder dan hun mannelijke collega’s.
D66 wil de barrières om te gaan werken voor vrouwen wegnemen, denk daarbij aan het tegengaan van discriminatie,
het bieden van verlofmogelijkheden,
toegankelijke kinderopvang
en ruimere openingstijden van winkels en voorzieningen.
Nederland kent nu een complex stelsel aan kindregelingen.
Er bestaan veel verschillende toeslagen en aftrekposten.
D66 wil een simpel en effectief stelsel met een beperkt aantal regelingen.
De nadruk ligt op de arbeidsparticipatie van de ouders en kinderopvang moet dus financieel toegankelijk zijn.
Inkomensondersteuning van ouders moet gericht worden.
Bij de kinderopvang hecht D66 grote waarde aan kwaliteit, veiligheid en pedagogisch geschoolde medewerkers met goede beheersing van de taal.
Vanzelfsprekend zonder dat dit ontaardt in bovenmatige regelgeving.
Onnodige drempels voor oplossingen door ouders onderling moeten worden weggenomen,
maar een tegemoetkoming voor opvang bij gastouders – verstrekt door de overheid – is alleen mogelijk wanneer deze aangesloten zijn bij een kinderopvangcentrum.
Werken is de beste bestrijding van armoede.
Investeren in economische groei
en onderwijs is cruciaal.
Uiteraard moet er een beschaafd vangnet zijn voor mensen die niet kunnen werken.
Tien procent van de kinderen jonger dan elf jaar groeit op in armoede.
Zij hebben een twee keer zo grote kans om ook als volwassene te eindigen in armoede.
Deze kinderen verdienen extra aandacht.
D66 wil dat zij volwaardig meedoen en kansen krijgen, bijvoorbeeld als het gaat om sport, cultuur en onderwijs.
Nederland profiteert van open grenzen in Europa.
Het geeft Nederlanders de vrijheid om in een ander land te gaan wonen en werken.
Arbeidsmigranten dragen tegelijkertijd hun steentje bij aan de Nederlandse economie.
De instroom van arbeidsmigranten moeten we in goede banen leiden.
Dit betekent optreden tegen oneerlijke concurrentie.
Arbeidsmigranten mogen Nederlandse arbeidsvoorwaarden niet ontduiken.
Uitbuiting door werkgevers is onacceptabel en hier moet hard tegen worden opgetreden.
Steeds meer mensen kiezen voor een carrière als zzp-er.
De eigen verantwoordelijkheid en flexibiliteit passen bij een moderne arbeidsmarkt.
Onze sociale zekerheid loopt achter op deze ontwikkeling.
Hierdoor zijn veel zzp-ers onverzekerd en sparen zij niet voor hun oude dag.
D66 wil dat zzp-ers gemakkelijker aan kunnen haken bij sociale voorzieningen,
op basis van keuzevrijheid.
Schijnzelfstandigheid – het fenomeen dat verkapte werknemers staan ingeschreven als zzp-er – moet aangepakt worden.
D66 wil een simpele VARverklaring omdat deze nu te bureaucratisch is.
Het urencriterium moet een omzetcriterium worden, zo stimuleren we zzp-ers te groeien.
Zzp-ers kunnen toegang krijgen tot een vrijwillig pensioenfonds en de WIA om hun arbeidsongeschiktheidsrisico te verzekeren.
D66 wil dat vennootschapsbelasting zo wordt geheven dat de relatieve positie van het eigen vermogen ten opzichte van vreemd vermogen versterkt wordt.
Disproportionele aftrek van rente wordt hierbij tegengegaan.
Gemeenten krijgen de mogelijkheid volledig zelf te bepalen of winkels ook op zondag open mogen zijn.
Nu mogen ze dat nog niet.
Met ruimere openingstijden worden nieuwe banen gecreëerd
en wordt tegemoet gekomen aan wensen van onder meer alleenstaanden en mensen met een drukke baan.
D66 wil maatregelen die nationale bedrijven bevoordelen en ontwikkelingslanden schaden, afschaffen.
Onder andere door Europese landbouwsubsidies en importheffingen af te bouwen.
D66 wil er naar streven de hoogste netwerksnelheden te bieden in de wereld.
Zij vormen de basis voor onze digitale economie.
Dit vraagt voortdurende investeringen in mobiele en vaste netwerken, waarbij de overheid moet faciliteren.
Meer en meer ondernemingen worden gestart met een maatschappelijk doel als kernambitie.
In landen als het VK, België en de VS worden dergelijke initiatieven door de overheid omarmd.
Ook in Nederland organiseren mensen zich op deze manier, maar de overheid blijft hierbij achter.
D66 wil een passende rechtsvorm (‘maatschappelijke BV’),
mogelijkheden voor innovatieve financieringsvormen
en bijbehorende governance- en publicatieverplichtingen die sociaal ondernemerschap stimuleren.
De Europese Unie is in crisis.
Nederland kan drie dingen doen.
Weglopen voor Europa, doorgaan met pappen en nathouden, of Europa aanpakken en verbeteren.
Iedere politieke partij moet nu kleur bekennen.
Voor ons is het helder.
Europa is voor ons vrede, veiligheid, en welvaart.
In die volgorde.
Wij zeggen Europa JA!
In de afgelopen 60 jaar is Nederland, door Europese integratie, tot in de haarvaten verbonden geraakt met de andere lidstaten van de Europese Unie.
Europa is geen toekomstdroom, maar een dagelijkse werkelijkheid.
Nu moeten we het beste maken van deze werkelijkheid.
Stap voor stap heeft het Nederlandse parlement daar voor gekozen.
Niet gedwongen, maar vanuit de overtuiging dat Nederland beter af is als de landen van het Europese continent samen de weg naar duurzame vooruitgang en vrede bewandelen.
Voor D66 is de EU veel meer dan een economisch samenwerkingsverband of handelsakkoord.
Wij zijn ervan overtuigd dat Europa onmisbaar is voor een welvarende toekomst.
In een wereld waarin continenten in plaats van staten de dienst uitmaken en uitdagingen zoals veiligheid, milieu en immigratie landsgrenzen overschrijden, is het cruciaal dat Europa samenwerkt.
Door onderlinge relaties, verbondenheid, begrip en verdraagzaamheid vormt Europese integratie een waarborg voor vrede.
Juist ook voor Nederland is Europese samenwerking een zegening.
Geen land is voor zijn veiligheid, zijn politieke gewicht in de wereld en zijn economische welvaart zo afhankelijk van dialoog, goede verhoudingen en samenwerking met de omringende landen.
De crisis laat zien dat de EU nog verre van volmaakt is.
Zij is het gevolg van het niet aanvaarden van de consequenties van eerdere besluiten.
Onze koers blijft daarom vast.
D66 wil Europa verbeteren, krachtiger maken.
Door noodzakelijke stappen te zetten naar een democratischer, beter bestuurbaar en slagvaardiger federaal Europa.
Door te kiezen voor de euro – het sprekendste symbool van Europese eenheid – en te doen wat nodig is om haar te handhaven.
Door de haperende groeimotor van de interne markt weer op gang te brengen.
D66 wil een Europa dat wordt geregeerd door de mensen zelf, niet door banken, financiële markten of naamloze bureaucratieën.
De euro heeft ons enorme welvaart gebracht en vormt de basis waarop verdere economische en politieke integratie gebouwd kan worden.
Een afscheid van de euro zou zeer kostbaar zijn.
De belangen zijn groot en actie is nu nodig.
D66 wil langs vier lijnen de euro handhaven:
Het toezicht op de financiële sector moet Europees.
De nog steeds kwetsbare banken houden nationale overheden gegijzeld en maken het onvermijdelijke proces van schulden afbetalen en saneren moeizaam.
Banken moeten daarom failliet kunnen gaan, zonder dat de belastingbetaler voor de schade opdraait en overheden in slecht financieel weer terechtkomen.
Dat kan met één Europees depositogarantiestelsel,
verplichte grotere buffers voor banken
en een Bankennoodfonds dat kan worden ingezet als Europese banken dreigen om te vallen.
D66 is voorstander van harde begrotingsafspraken.
Landen die zich niet aan die afspraken houden, moeten worden gecorrigeerd.
Het is noodzakelijk dat overheden die in de kern in staat zijn hun schulden af te betalen,
maar tijdelijk geen geld van de markt aan kunnen trekken, onder voorwaarde van hervormingen en bezuinigen, geld kunnen lenen.
Een ‘lender of last resort’ is noodzakelijk.
Daarbij kunnen de ECB, een groot Europees noodfonds of, onder strikte voorwaarden, Euro-obligaties voor specifieke doeleinden, nuttige instrumenten zijn.
Voor overheden die in alle redelijkheid niet in staat zijn hun schulden af te betalen moet schuldsanering onder zeer strikte voorwaarden mogelijk zijn.
Daarbij zal Nederland, evenals de overige EU-lidstaten, moeten helpen bij het voorkomen van het instorten van hun bankenstelsel
en hun pijnlijke economische aanpassingsproces.
Het is noodzakelijk dat we nu vol inzetten op het redden van de euro.
Dat vraagt niet alleen om de genoemde concrete maatregelen.
Het is ook tijd dat we in niet mis te verstane woorden kiezen vóór Europa en ‘wij versus zij’-denken achter ons laten.
Nederland zou daarbij voorop moeten lopen en niet, zoals nu, steeds net te laat toch meedoen.
Europese integratie heeft veel welvaart gebracht
en biedt nog altijd de beste mogelijkheid tot groei.
Het aanjagen van deze groei vraagt om het bevorderen van handel, vrij verkeer van goederen, diensten, mensen en ideeën.
Groei creëren we met investeringen in onderwijs en innovatie,
maar ook via samenwerking met Turkije, Oost-Europa<U+F020>en Noord-Afrika
en meer handel met bijvoorbeeld China, India en Brazilië.
Een volmaakte interne markt De EU moet nu snel de interne markt voor goederen, diensten, kapitaal en werknemers vervolmaken
en de interne digitale markt voltooien.
Alle obstakels moeten uit de weg worden geruimd.
Met gemeenschappelijk economisch beleid wordt groei gestimuleerd.
De huidige Europese begroting is gericht op de economie van gisteren en blijkt niet in staat de hervorming van de Europese economie te drijven.
D66 wil daarom een radicale ombuiging naar investeren in duurzame economische groei
en innovatie.
We vinden daarvoor financiële ruimte door het afbouwen van inkomenssteun aan boeren en de focus van structuurfondsen op alleen de armste regio’s van Europa.
We willen daarbij meer directe financiering van de EU-begroting,
onder de voorwaarde dat burgers per saldo niet meer zullen afdragen.
Democratische controle hiervan wordt gewaarborgd door het Europees Parlement.
Om de kracht van Europa te vergroten, is een betere inrichting van de Unie nodig.
Er is behoefte aan meer slagkracht, meer democratie en minder bureaucratie en regelzucht.
D66 wil een krachtig federaal Europa,
met meer macht bij mensen.
Als iets beter Europees dan nationaal geregeld kan worden, dan doen we dat.
De terreinen waar dit bij uitstek voor geldt zijn: buitenlands beleid, defensie, handel, migratie, energie, milieu en bestrijding van internationale criminaliteit.
Met 1 Europese buitenlandse politiek, 1 stem in de VN, het IMF, de Wereldbank en de WTO, en met 1 gezamenlijke diplomatieke dienst.
Daarbij moeten niet de grote landen onderling de dienst uitmaken.
D66 wil dat ook Nederlanders invloed hebben.
Daarvoor is een sterk Europees bestuur nodig.
Zaken die het best dicht bij mensen geregeld kunnen worden, zoals onderwijs, zorg, pensioenen en sociale woningbouw, regelen we in Nederland en in onze gemeenten.
We moeten vooruit met de politieke integratie.
Met een Europees Parlement dat meer zeggenschap krijgt over de begroting,
alle Europese beleidsterreinen
en het aanblijven van individuele commissarissen.
Met een kleinere representatieve Commissie
met een direct gekozen President.
Ingebed in afdwingbare grondrechten
en openbaarheid van bestuur.
Met een Nederlandse regering en parlement die zich vroeg, actief, transparant en goed voorbereid mengen in de besluitvorming in dit federale Europa.
Voor D66 is goed onderwijs de motor van nieuwe welvaart en economische en persoonlijke groei.
Onderwijs zorgt ervoor dat mensen hun weg vinden naar en op de arbeidsmarkt.
Goed onderwijs bereidt mensen voor op een steeds meer internationale samenleving.
Goed onderwijs is ook de motor van ieders persoonlijke ontwikkeling en geluk.
We hebben het nodig om ons te vormen tot mondige, zelfstandige en betrokken mensen.
Onderwijs moet mensen stimuleren en de kans geven het beste uit hun talenten te halen, een heel leven lang.
Onderwijs moet zorgen voor brede ontwikkeling en vorming op het gebied van kennis, taal en rekenen,
maar ook op het gebied van sociale vaardigheden, creativiteit, natuur en cultuur, geschiedenis en burgerschap.
In ons onderwijssysteem moet de ontwikkeling van hoofd, hart én handen een plek hebben.
Dan komen zowel het individu
als de samenleving vooruit.
Daarom investeert D66 circa 2 miljard in Onderwijs.
Er zit zand in de onderwijsmotor van Nederland.
Internationaal gezien zakt de kwaliteit van ons onderwijs weg.
Kinderen, jongeren én volwassenen worden te weinig uitgedaagd om het beste uit zichzelf te halen.
Te veel kinderen komen naar school met een taal- of rekenachterstand.
Het tekort aan goede vakmensen loopt op.
Onze intellectuele toppers worden onvoldoende uitgedaagd.
Onze leraren voelen zich geremd door bureaucratie en krijgen niet de waardering die ze verdienen.
Ouders worden onvoldoende betrokken bij de school.
En de overheid probeert onmachtig met steeds meer regels, normen en controles de onderwijskwaliteit te verbeteren.
Dat moet anders.
D66 vindt dat onderwijs in onze samenleving weer de aandacht en de kwaliteit moet krijgen die het verdient.
De leraar in de klas staat centraal, want die bepaalt de kwaliteit van het onderwijs.
Een leven lang recht op onderwijs, voor iedereen, of je nu drie of drieënvijftig bent.
IJzersterk beroepsonderwijs, dat aansluit bij wat onze arbeidsmarkt nodig heeft en waarin je écht een vak leert.
Meer kwaliteit en focus op universiteiten en hogescholen.
Meer investeren in onderzoek, in nauwe samenwerking tussen hoger onderwijs en bedrijfsleven.
Met een overheid die stuurt op kwaliteit, en daarover volwassen afspraken maakt met de scholen.
Niets is zo bepalend voor het onderwijs als de kwali-teit van de leraar.
D66 investeert in de ontwikkeling en waardering van leraren.
De school moet ruimte bieden voor professionaliteit.
Zodat leraren zich kunnen richten op hun vak: het geven van onderwijs.
D66 wil kwaliteit voor de klas.
De kwaliteit van de lerarenop-leidingen moet worden verbeterd.
Wij willen dat PABO’s scherpere toelatingseisen stellen op het ge-bied van motivatie en kennisniveau.
In alle leraren-opleidingen wil D66 aandacht voor beroepsgerichte pedagogiek en didactiek.
D66 vindt het vanzelfspre-kend dat elke leraar een officiële bevoegdheid heeft, ook in het MBO.
Om dat mogelijk te maken worden lerarenopleidingen ook in deeltijd aangeboden en komen er voor MBO-docenten flexibele programma’s.
D66 wil dat een beroepsregister voor leraren en bijscholing een verdere bijdrage aan de kwaliteit van het onderwijs levert.
D66 wil dat het vak van leraar meer gewaardeerd wordt.
Een uitste-kende leraar mag meer verdienen dan een schoolleider of onderwijsmanager.
De beloning van een leraar moet passen bij zijn/haar opleidingsniveau, het functiegebouw moet daarvoor ruimte geven.
Naast een goed salaris wil D66 dat leraren de kans en verwachting krijgen zich te ontwikkelen.
Een leraar die zich bijschoolt mag dat merken in het salaris.
Ook wil D66 extra waardering in arbeidsvoorwaarden voor leraren op achterstandsscholen
en in vakken waarvoor te weinig docenten beschikbaar zijn, zoals nu de exacte vakken.
Dit alles vraagt van instellingen goed personeelsbeleid, inclusief beoordelingen, opleidingen
en ook het aanpakken van minder presterende leerkrachten.
Om dit mogelijk te maken wordt het kwaliteitsverhogende Actieplan Leerkracht ter verbetering van de lerarenbeloningen onverkort doorgevoerd.
Van D66 hoeven leraren in tekortvakken in de jaren dat zij lesgeven hun studielening niet terug te betalen; deze wordt proportioneel kwijtgescholden.
D66 wil dat leraren een zo groot mogelijk deel van hun tijd aan en met hun leerlingen besteden.
Scholen krijgen daarom meer ruimte om studenten, oud-leerlingen, onderzoekers, ouders, praktijklectoren en bedrijven bij het onderwijs te betrekken.
Ook conciërges spelen een belangrijke rol in het ontlasten van de leraren.
Door het tegengaan van misstanden zoals geweld en pesten dragen zij ook bij aan meer sociale cohesie op de school.
D66 vindt dat de financiering van de conciërges onderdeel moet zijn van de toekomstige lumpsum van basisscholen.
Verder wil D66 gebruik van digitale instrumenten en methoden aanmoedigen, om het onderwijs te verbeteren
en de werkdruk van leraren te verlichten.
Een betere kwaliteit en positie van leraren vraagt een professionelere school, met meer tijd en ruimte voor onderwijs.
D66 wil dat gediplomeerde docenten zo veel mogelijk uren besteden aan onderwijzen en niet aan overbodige vergaderingen, voorschriften en rapportages.
D66 wil af van rigide urennormen, omdat de relatie tussen het aantal lesuren en de kwaliteit van het onderwijs imperfect is.
De kwaliteit van het onderwijs is volgens D66 gebaat bij maatwerk voor individuele leerlingen, door professionele leraren.
Die moeten hiervoor ruimte en vertrouwen krijgen.
Maar zodra de kwaliteit achterblijft en een school zwak is, stapt de overheid in om eisen te stellen aan bijvoorbeeld onderwijstijd.
D66 wil af van de praktijk dat leraren op sommige scholen op grond van het feit dat ze samenleven met een partner van het gelijke geslacht worden geweigerd.
Het moet niet uitmaken waar je wieg heeft gestaan, hoe oud je bent of hoe rijk je ouders zijn, ieder mens heeft het recht om haar talenten te ontdekken en ontwikkelen.
Dat leerrecht begint al bij peuters, om eventuele achterstanden in ontwikkeling zo vroeg mogelijk tegen te gaan.
De brede school bundelt onderwijs en kinderopvang, waarbij ouders betrokken zijn en zeggenschap hebben.
Het voortgezet, beroeps- en hoger onderwijs moet aansluiten bij snellopers én bij laatbloeiers.
Stapelen in het voortgezet onderwijs moet weer makkelijker worden.
Werkenden moeten een deeltijdopleiding kunnen volgen, van MBO tot master.
En vijftigers die vastlopen op de arbeidsmarkt krijgen financiële ondersteuning om zich bij te scholen.
Onderwijs is een verantwoordelijkheid van de overheid,
maar is ook een investering in jezelf.
Dat betekent volgens D66 dat overheid en het individu (en soms de werkgever) samen de kosten moeten opbrengen.
Met als harde voorwaarde dat de kans het beste uit jezelf te halen voor ieder mens bereikbaar en toegankelijk blijft.
D66 wil dat kinderen vanaf 2,5 jaar het recht krijgen om te leren omdat de eerste levensjaren cruciaal zijn in de ontwikkeling.
Ouders kunnen hun kind laten deelnemen aan voor- en vroegschoolse educatie of een 0-groep, met minimaal 1 begeleider die is opgeleid op HBO-niveau.
D66 zorgt zo dat eventuele (taal-)achterstanden bij peuters vroeg worden gesignaleerd en aangepakt.
D66 is voorstander van brede scholen.
Op de brede school krijgen kinderen een totaalpakket aan ontwikkelingsmogelijkheden.
Naast het reguliere onderwijs biedt de brede school ook kinderopvang, voorschoolse educatie, buitenschoolse opvang, sport en cultuur.
Door dit brede aanbod kan de school beter inspelen op de individuele behoeften van een kind,
talenten stimuleren
en eventuele achterstanden tijdig signaleren.
D66 pleit voor een grotere inzet van digitale leermiddelen en -methoden.
Voor kinderen die uitblinken wil D66 dat scholen een extra taal of speciaal programma kunnen bieden.
Voor kinderen met een taalachterstand wil D66 juist schakelklassen, zomercursussen, buddyprojecten, of taalcoaching.
D66 wil de vrijheid van onderwijs moderniseren.
Ouders baseren hun schoolkeuze steeds minder op het predicaat ‘openbaar’ of ‘bijzonder’, maar juist op kwaliteit, pedagogische aanpak, fysieke afstand en sfeer van een school.
Daarom staat voor D66 ‘school’ centraal, niet of ze ‘openbaar’ of ‘bijzonder’ is.
D66 wil de mogelijkheid een school te stichten op andere grondslagen dan de klassieke richtingen, bijvoorbeeld op een onderwijskundige visie.
En wij willen dat een tweetalige basisschool ook mogelijk is.
Voor D66 zijn alle scholen, ongeacht hun grondslag, transparant over hun financiën en prestaties.
D66 wil meer flexibiliteit in de invulling van vakanties en waar nodig belemmeringen daarvoor wegnemen.
Bij de schoolkeuze mogen de schoolkosten voor ouders geen drempel vormen.
D66 wil daarom een maximum stellen aan de ouderbijdrage.
Scholen moeten dan wel de mogelijkheid krijgen om op andere wijze fondsen te werven.
Ouders horen betrokken te worden bij het onderwijs van hun kinderen.
En als school mag je deze betrokkenheid bij school en leren ook verwachten.
In de praktijk is dat soms onnodig lastig.
D66 wil daarom de ondersteuning bij de medezeggenschapsraden verbeteren
en kinderen naast de leerplicht ook een leerrecht geven.
Ook heeft D66 een initiatiefwet ingediend die het openbaar onderwijs de mogelijkheid geeft om de verenigingsvorm aan te nemen, zodat scholen ouders meer kunnen betrekken.
Door de inzet van D66 moeten scholen verplicht voorlichting gaan geven over (homo)seksualiteit.
Zo wordt de seksuele zelfstandigheid en acceptatie van seksuele diversiteit onder jongeren vergroot.
Net als op de basisschool moeten ook leerlingen in het voortgezet onderwijs zich kunnen richten op hun kwaliteiten.
D66 wil invoering van certificaten per vak, zodat een leerling in het voortgezet onderwijs examen kan doen in een vak op een hoger niveau en makkelijker kan doorstromen.
Ook stapelen en doorstromen in het voortgezet onderwijs moet weer makkelijker worden.
Vanwege eisen aan de scholen rondom maximum verblijfsduur is dat nu onnodig lastig.
D66 wil ook meer aandacht voor uitblinkers.
Zij moeten mogelijkheden krijgen voor verdieping, bijvoorbeeld met een specialisatie die past bij hun talent.
In het primair onderwijs is veel onrust over de wijzigingen in het kader van Passend Onderwijs.
D66 heeft met succes de bezuinigingen op het Passend Onderwijs teruggedraaid.
D66 wil dat er voor gewaakt wordt dat de voor speciaal onderwijs noodzakelijke expertise verloren gaat.
Sommige jongeren hebben nu eenmaal een speciale leeromgeving nodig om het maximale uit hun talenten te halen.
Dat kan wat D66 betreft op VMBO en MBO, maar ook op HAVO en VWO niveau.
D66 wil dat Hoger Onderwijs voor iedereen die geschikt is, ook toegankelijk is.
Tegelijkertijd moet de kwaliteit van het Hoger Onderwijs verbeterd
en talent meer gestimuleerd worden.
D66 wil de basisbeurs vervangen door een sociaal leenstelsel
en de vrijgekomen gelden investeren in verbetering van de kwaliteit van het onderwijs.
Om toegankelijkheid te handhaven wil D66 de terugbetalingstermijn van de lening verlengen naar twintig jaar, zodat afgestudeerden maandelijks minder hoeven terug te betalen.
Voor oud-studenten die de lening niet kunnen terugbetalen, wordt de lening na deze tijd kwijtgescholden.
Van D66 hoeven studenten die een meerjarige master doen, bijvoorbeeld bij bètastudies, deze extra jaren niet te betalen.
D66 wil dat ambitieuze studenten voor het wettelijke collegegeld naast hun studie een tweede studie kunnen volgen.
Met het invoeren van het sociaal leenstelsel wil D66 de onzinnige langstudeerboete zo snel mogelijk afschaffen.
Als het sociaal leenstelsel onverhoopt negatieve effecten op de toegankelijkheid van het Hoger Onderwijs voor studenten met een achterstandsachtergrond heeft, zal D66 gerichte reparatiemaatregelen nemen.
Studenten die jonger zijn dan 17 en willen deelnemen aan hoger onderwijs, zoals hoogbegaafden, komen bij D66 ook in aanmerking voor financiële ondersteuning.
Alleen door hun leven lang te blijven leren, houden mensen kansen op de arbeidsmarkt.
Ons onderwijs moet daarop zijn ingericht en moet jonge mensen hier nu al bewust van maken.
D66 wil een leeftijdonafhankelijke leerplicht voor mensen die geen werk en geen startkwalificatie hebben.
Werkenden mogen van D66 een erkende deeltijdopleiding volgen, van MBO tot bachelor en master, ongeacht hun leeftijd.
Dit vraagt een goed en flexibel aanbod van avond- en weekendonderwijs, dat beter aansluit op de vraag van werkenden en volwassenen.
Ter bevordering van een leven lang leren maakt D66 het sociaal leenstelsel voor bachelor en master opleidingen ook toegankelijk voor mensen ouder dan 27 jaar.
D66 wil dat alle werkgevers scholingsafspraken in hun arbeidscontracten opnemen.
Daarbij is een belangrijk uitgangspunt dat de werknemer zeggenschap over de te volgen opleiding heeft.
De arbeidsmarkt voor oudere werknemers zit op slot, 55-plussers hebben grote moeite met het vinden van een baan.
D66 wil scholingsvouchers introduceren voor 55-plussers die langer dan een half jaar werkloos zijn.
Zij mogen deze vouchers inzetten voor scholing of begeleiding bij sollicitaties.
Er wordt veel gepraat over ‘excellentie’ in het onderwijs, maar veel handen en voeten krijgt de wens niet.
D66 wil de komende jaren een heldere koers varen naar uitmuntend onderwijs.
Niet alleen in wetenschap en onderzoek,
maar zeker ook in het beroepsonderwijs.
Zonder goede vakmensen bouwen wij geen kenniseconomie
en komt er geen nieuwe groei.
Sommige mensen excelleren met hun hoofd, anderen juist met hun handen.
D66 wil dat beroepsonderwijs – VMBO, MBO én HBO – weer een volwaardige pijler wordt naast het academisch onderwijs.
Het beroepsonderwijs en beroepsonderzoek moet aansluiten bij wat onze arbeidsmarkt nodig heeft.
Ook wetenschap en onderzoek zijn cruciaal voor onze economische groei en welzijn.
Op de universiteit wordt studenten kritisch nadenken en beschouwen bijgebracht.
Daarvan profiteert de hele samenleving.
Op onze toegankelijke universiteiten bieden wij brede vorming, stimuleren we verdieping en excellentie
en zorgen we voor een basis van wereldklasse door te investeren in fundamenteel onderzoek.
D66 wil de kwaliteit van het MBO-onderwijs versterken.
D66 pleit voor een beperkt aantal herkenbare en brede studierichtingen in het MBO.
Deze zorgen voor goede aansluiting op het VMBO én op de HAVO, waardoor studiekeuze eenvoudiger wordt.
Na een brede start in het eerste jaar heeft elke richting verschillende specialisaties.
Deze specialisaties moeten aansluiten bij een beroep en opleiden voor de arbeidsmarkt, ook in aantallen studenten.
Een ondergrens aan het aantal leerlingen voorkomt versnippering van opleidingen.
Waar nodig worden kleine studierichtingen gebundeld in één opleiding.
Kleine unieke, specialistische opleidingen waar wel een duidelijke vraag naar is vanuit de arbeidsmarkt, krijgen een aparte positie.
Voor D66 is het MBO in de eerste plaats beroepsonderwijs.
Beroepskennis en -vaardigheden staan dus voorop.
D66 wil meer samenwerking met bedrijfsleven om de afstand tot beroep en arbeidsmarkt te beperken.
Eisen op gebied van algemeen vormende vakken (zoals rekenen en taal) mogen van D66 niet ten koste gaan van de beroepsgerichte vakken.
Bij doorstroom naar het HBO, voor D66 een van de specialisaties, worden aanvullende eisen op het gebied van taal, rekenen en Engels gesteld.
Vakmensen kunnen zich in onze plannen na het MBO nog verder specialiseren met een Associate Degree.
D66 pleit ervoor dat beroepsgroepen hun excellente vakmensen ‘meester’ mogen noemen.
D66 steunt initiatieven waardoor VMBO en MBO beter op elkaar aansluiten.
Door hervorming in het MBO kan het aantal examenrichtingen op het VMBO omlaag, waarbij elke examenrichting helder aansluit op een van de MBO-richtingen.
Zo kunnen VMBO-leerlingen eenvoudiger doorstromen naar het MBO.
Dit vermindert de kans op afhaken.
Leerlingen met tekortschietende prestaties mogen van D66 een jaar langer blijven om bijgeschoold te worden in probleemvakken.
VMBO’ers mogen hun studiekeuze langer uitstellen.
Scholen moeten van D66 meer aandacht besteden aan individuele begeleiding in de overgang naar het MBO.
D66 wil dat MBO-studenten in heel Europa beter terecht kunnen.
Zo worden de toekomstige werknemers sterker in een steeds internationalere wereld.
D66 wil internationale stages in het MBO stimuleren,
en ook het ondernemerschap over de grens aanmoedigen.
Dit is belangrijk voor de exportkracht van het mkb.
De kwaliteit van het hoger onderwijs moet in de volle breedte omhoog.
D66 wil de aanbevelingen van de commissie Veerman uitvoeren.
Universiteiten krijgen daarbij een sterke focus op fundamenteel onderzoek.
Hogescholen hebben hierin grotendeels een regionale onderwijsfunctie, bieden gerichte professionele masters aan
en doen praktijkgericht onderzoek, waarvoor samenwerking met het bedrijfsleven wordt gezocht.
D66 wil dat alle instellingen kiezen voor een scherper profiel en hierover afspraken maken met de overheid.
Financiering wordt daaraan gekoppeld, zonder perverse prikkels.
D66 wil daarbij meer differentiatie in het aanbod, zoals klassen voor uitblinkers en verkorte routes.
Het HBO vormt voor D66 de top van het beroepsonderwijs en moet daarmee een volwaardig, maar ander, alternatief worden voor de universiteit.
Een aantrekkelijke keuze voor VWO-ers die willen uitmunten in een beroep.
D66 pleit in het hoger onderwijs voor een clustering naar brede bacheloropleidingen, waarin meer afstudeerspecialisaties en verschillende afstudeerniveaus worden aangeboden.
D66 wil dat de overheid niet langer probeert instroom in bepaalde beroepen op landelijk niveau te beperken.
Individuele opleidingen kunnen nog wel besluiten een instellings numerus fixus te handhaven om kwaliteit te waarborgen.
Bij specifieke opleidingen zoals de PABO maakt D66 selectie aan de poort, op voor het beroep relevante dimensies, mogelijk.
D66 wil de samenwerking tussen opleidingen, onderzoeksinstellingen en bedrijven versterken, om de aanwezige kennis beter te benutten,
meer praktijkgericht onderzoek te doen
en kennisontwikkeling te versnellen (‘open innovatie’).
Dit kan voor het HBO via RAAK/kenniscentra en in het wetenschappelijk onderwijs op aangewezen nationale campussen via Tech Transfer Offices/Portals.
D66 wil meer geld voor fundamenteel onderzoek.
Het is tijd dat de Nederlandse overheid weer investeert in wetenschap.
Hierbij zal er voldoende ruimte voor gamma en alfa disciplines zijn.
Ook in fundamenteel onderzoek wil D66 ruimte voor samenwerking met het bedrijfsleven.
D66 wil voor jonge onderzoekers een betere balans tussen onderwijs en het doen van onderzoek en hierover publiceren.
Tegelijkertijd moet ook een excellente docent binnen de universiteit carrière kunnen maken.
D66 wil op termijn verlenging van WO-masters naar twee jaar,
meer onderzoeksbanen
en het invoeren van een Professional Doctorate voor werkenden.
Over onderwijs raken wij nooit uitgesproken.
D66 maakt zich zorgen over de teruglopende kwaliteit,
de toenemende bureaucratie
en averechts werkende prikkels.
Zonder leraren, leerlingen en hun ouders op te zadelen met weer een grote hervorming, wil D66 gerichte maatregelen om aan deze zorgen tegemoet te komen en het onderwijs te verbeteren.
Daarbij zijn er vier aandachtsgebieden: hoe financieren we scholen,
hoe sturen we op kwaliteit,
hoe controleren we daar scherp op
en ten slotte hoe organiseren we de verhouding tussen scholen en overheid.
Geld voor onderwijs moet allereerst ten gunste komen aan les door een bevoegde docent.
Kosten voor management en huisvesting moeten worden beheerst
en in sommige gevallen fors worden teruggebracht.
In het MBO, HBO en WO wil D66 dat er minder geld aan overhead wordt besteed.
Ook in het basis, voortgezet en wetenschappelijk onderwijs moet worden gestuurd op een juiste besteding van geld.
Als een opleiding niet voldoet aan een goede balans tussen onderwijs en overhead, dient de school dit te verantwoorden.
D66 wil dat de kwaliteit en mate van achterstand maatgevend zijn voor de verdeling van gelden.
Fusieprikkels worden afgeschaft.
Scholen moeten niet te groot, maar ook niet te klein zijn.
Basisscholen met te weinig leerlingen hebben vaak een lagere onderwijskwaliteit, terwijl de kosten per leerling drie keer hoger zijn dan bij een gemiddelde school.
Het huidige systeem van financiering maakt het voor kleine scholen onaantrekkelijk om te fuseren, want ze gaan er financieel op achteruit.
Dat moet anders.
D66 kiest ook in krimpgebieden voor kwaliteit.
Hier moeten basisscholen, in overleg met inwoners, samenwerken en het onderwijs concentreren en met bijvoorbeeld een schoolbus vervoer regelen.
Daarbij moet ook fusie tussen openbare en bijzondere scholen mogelijk zijn.
Zo zorgt D66 overal in Nederland voor goed basisonderwijs.
Kwaliteit van onderwijs is voor D66 veel belangrijker dan de omvang van een school.
Daarom wil D66 geen financiële prikkels voor grote scholen, maar wel voor getoonde kwaliteit.
HBO- en WO-instellingen die zich onderscheiden door een hogere onderwijskwaliteit en minder uitval van studenten wil D66 hiervoor bijvoorbeeld extra belonen.
D66 is voorstander van het volgen van de prestaties van leerlingen in de verschillende fasen van hun schoolcarrière.
Ook in het vervolgonderwijs moet tussentijdse toetsing mogelijk worden, zoals een centrale rekentoets in VMBO, HAVO en VWO.
Dit biedt scholen en leerlingen de mogelijkheid om tijdig bij te sturen en eventuele doorstroming naar een hoger onderwijsniveau mogelijk te maken.
D66 wil voor een goed binnenklimaat verouderde scholen renoveren of herbouwen.
Gemeenten moeten van D66 het geld dat bestemd is voor onderhuisvesting alleen aan dit doel besteden.
Toetsen en inspecteren: centrale kwaliteitsnorm scholen D66 wil in het basis-, voortgezet- en beroepsonderwijs de kwaliteitsnormen vastleggen en verhogen.
Zwakke scholen zullen vaker beoordeeld, besproken en begeleid worden door een versterkte Onderwijsinspectie.
Zeer zwakke basisscholen zijn onacceptabel.
Deze moeten binnen één jaar sterk verbeterd zijn.
Om sluiting te voorkomen wil D66 dat een zwakke school onder curatele wordt gesteld.
Ook voor andere opleidingen, zoals in het Voortgezet Onderwijs, het MBO, HBO en WO, wil D66 vergelijkbare eisen.
Als zo’n opleiding na een jaar niet is verbeterd mag ze geen nieuwe studenten aannemen.
Een inspecteur is voor D66 ook een onderwijsprofessional.
D66 wil een inspectie die op de school toezicht houdt en oordeelt, zonder te verzanden in micro-rapportages en beoordeling per spreadsheet.
Om een bewuste schoolkeuze mogelijk te maken moet de Onderwijsinspectie de prestaties van scholen inzichtelijk en vergelijkbaar online bekend maken, op gemeentelijk niveau.
De onderwijswereld is ingewikkeld georganiseerd.
Met veel semi-overheidsinstituten, verenigingen en koepelorganisaties.
En een ministerie dat haar expertise deels heeft uitbesteed aan deze instituten.
Volgens D66 kan dit simpeler.
En zal een dergelijke versimpeling leiden tot meer vrijheid
en minder regeldruk en rapportages voor scholen en instellingen.
Een directere relatie tussen onderwijs en gemeente, regio en Rijk zal ook leiden tot meer flexibiliteit en een snellere afstemming over (lokale) behoeften en vraagstukken.
D66 wil heldere afspraken over kwaliteit tussen overheid en onderwijsinstelling waar vervolgens de inspectie op toeziet.
Hierdoor kunnen het aantal semi-overheidsinstituten en de bijkomende kosten worden teruggebracht.
Gezond leven en gezond oud worden is een groot goed.
Daarvoor hebben wij in Nederland samen de gezondheidszorg opgezet.
Een individu alleen kan het risico van ongezondheid niet dragen, daarom geloven wij in solidariteit
en onderlinge zorg.
De uitdaging voor de toekomst is hoe we onze gezondheidszorg toegankelijk, goed en betaalbaar houden.
Zodat mensen die echt zorg nodig hebben, altijd op de juiste behandeling of ondersteuning kunnen rekenen.
De kosten van zorg lopen snel op waardoor Nederland nu al wereldwijd nummer twee is in zorguitgaven.
Als we niets doen geeft een gemiddeld gezin over dertig jaar bijna 40% van haar inkomen uit aan zorg.
Deels komt dat doordat we steeds ouder worden, deels door steeds duurdere medische oplossingen.
Maar kosten stijgen ook snel door de manier waarop wij de zorg hebben georganiseerd en hoe we haar betalen.
Ieder van ons betaalt slechts een klein deel van de eigen zorgkosten via eigen betaling en verzekeringspremie.
Het merendeel wordt opgebracht door werkgevers en via belastingen.
De zorg eist zo een steeds groter deel van onze collectieve middelen op.
Die zijn niet onbegrensd en zonder maatregelen zullen zorguitgaven ten koste van onderwijs, politie of sociale zekerheid komen.
Dan komt op een gegeven moment toegankelijkheid en kwaliteit van zorg voor iedereen echt in gevaar.
In de komende jaren zal de gezondheidszorg veranderen doordat zij meer en meer gericht wordt op het helpen van mensen met langdurige aandoeningen of ouderdomsgebreken in plaats van het genezen van ziektes.
Het is daarbij noodzakelijk dat we nu maatregelen nemen om de zorg goed, toegankelijk en ook betaalbaar te houden.
We zullen nu het begin moeten maken met een aantal veranderingen.
D66 wil geleidelijk van zorg in instellingen naar meer zorg in de buurt.
Van genezen naar voorkomen.
Van patiënten die passief ondergaan naar zelfredzame patiënten met eigen verantwoordelijkheid.
Van werken met schijnbaar oneindige middelen naar tegengaan van verspilling.
D66 ziet in deze veranderingen kansen.
Kansen op meer zelfbeschikking,
op meer ervaren gezondheid,
op meer zeggenschap
en ook op meer onderlinge verbondenheid en menselijke maat.
De meest vertrouwde zorg, is de zorg dichtbij.
Huisartsen, apothekers, wijkverpleging, maar ook thuiszorg en regionale zorgcentra vormen de eerste lijn van onze gezondheidszorg.
Deze betrokken vakmensen verzorgen, behandelen, coachen, verwijzen door en leren patiënten leven met gebreken.
Zij maken het mogelijk dat wij, zo lang als we kunnen en willen, gezond en zelfstandig leven.
D66 wil dat de basiszorg zo dicht mogelijk bij mensen wordt georganiseerd.
D66 pleit daarom voor nieuwe vormen van zorginstellingen tussen de eerste en tweede lijn in.
Dat zijn zogenaamde ’anderhalvelijnsinstellingen’ waar meer specialistische zorg dichter in de buurt aanwezig is
en zo onnodig en duur ziekenhuisbezoek wordt voorkomen.
Hier is plaats voor de behandeling van chronisch zieken, zijn consultatiebureaus en servicepunten waar mensen terecht kunnen met vragen over welzijn, wonen en ouder worden.
D66 wil investeren in wijkverpleegkundigen.
In de wijk worden zij het centrale aanspreekpunt voor patiënten.
Huisartsen spelen een cruciale rol bij het vinden van goede specialistische zorg
en bij preventie en het voorkomen van onnodige zorgvragen.
D66 wil de toegankelijkheid van de huisarts verbeteren door flexibele openingsuren te garanderen.
Huisartsen worden nu vooral beloond per behandeling.
Dit sluit niet aan bij de genoemde verwachtingen.
Daarom wil D66 dat de beloning van huisartsen meer gericht wordt op het bevorderen van gezondheid en het voorkomen van zorgvraag.
Ook wil D66 meer praktijkondersteuners (POHs) die een belangrijke rol spelen bij langdurige en complexe meervoudige zorg.
De huisarts diagnosticeert.
De POH inventariseert, organiseert, regisseert en geeft leefstijladvies.
Door samenwerking tussen huisarts en welzijn in de wijk wordt de zorg verder verbeterd.
D66 wil meer innovatie in de eerste lijn toestaan, onder andere door toetreding van nieuwe aanbieders,
door integrale zorgproducten
en experimenten met gelijke tarieven ongeacht de aanbieder.
D66 vindt dat de apotheker beter moet samenwerken met huisartsen en medisch specialisten om de veiligheid en therapietrouw te verhogen
en verspilling van medicijnen tegen te gaan.
Daarbij is D66 voor een terugnameplicht van teveel verstrekte medicijnen voor apotheken.
Op basis van door de beroepsgroep van artsen ontwikkelde richtlijnen, wordt gebruik van generieke geneesmiddelen gestimuleerd.
In de langdurige zorg wil D66 meer samenwerking tussen verschillende zorgverleners.
Daarbij wil D66 dat de samenwerkende partijen als huisartsen, specialisten en verpleegkundigen samen streven naar de beste mix van kwaliteit van geboden zorg en inzet van schaarse middelen.
Het per behandeling belonen van individuele zorgverleners kan hiervoor een barrière vormen.
D66 wil zorgnetwerken waarbinnen professionals samen bepalen wie welke zorg krijgt en hoe zij dat zo goedkoop mogelijk kunnen doen.
D66 wil experimenteren met zorgfinanciering waarbij de gezondheid van de patiënt centraal staat en dit de basis van beloning vormt voor samenwerkende zorgverleners in een buurt of regio.
Voorts kan er verder geëxperimenteerd worden met zorgbudgetten per inwoner van een regio, waarover een regionale zorgverlener of een zorgverzekeraar de regie voert.
We sluiten hiermee aan bij lopende experimenten in Nederland en bijvoorbeeld Duitsland.
D66 pleit voor verdere uitbouw van de individuele zeggenschap over de keuze van zorg en zorgverleners
en maakt zich daarom sterk voor een toekomstbestendig persoonsgebonden budget.
De daarvoor benodigde indicatiestelling moet plaatsvinden op functionele basis.
Fraude wordt krachtig bestraft.
Zo versterkt D66 de positie van de patiënt
en stimuleert innovatieve en goedkopere oplossingen binnen de AWBZ.
In het Begrotingsakkoord zijn daartoe stappen gezet.
D66 vindt dat het persoonsgebonden budget ook beschikbaar moet zijn voor mensen met alleen begeleiding.
D66 wil dat patiënten op een eenvoudige manier onafhankelijke informatie kunnen krijgen over de geleverde zorguitkomsten, kwaliteit en kosten van zorgaanbieders.
Wij stimuleren daarom onlinekeuze-platforms en e-health en ‘mobile-health’.
Ouderen willen zo lang mogelijk thuis blijven wonen.
D66 wil bevorderen dat mensen zo lang mogelijk buiten een instelling zorg kunnen ontvangen en zelfredzaam kunnen blijven.
Met hulp van familie, buren en anderen kan dat ook.
Kwalitatief goede thuiszorg helpt daar waar meer deskundige hulp nodig is, of mantelzorg niet voldoende aanwezig kan zijn.
Het merendeel van de langdurige zorg valt onder de Algemene Wet Bijzondere Ziektekosten.
Zij is ooit opgericht om te voorzien in zorg in geval van onverzekerbare grote risico’s.
De AWBZ is echter uitgegroeid tot een regeling die ook voorspelbare, niet-medische kosten voor een snel groeiende groep mensen vergoedt.
Mede als gevolg van toenemende vergrijzing vormen de oplopende AWBZ-uitgaven een van de belangrijkste bedreigingen voor de financiële beheersbaarheid van de zorg.
In Nederland geven we ca 3,5% van ons bruto nationaal produkt uit aan deze zorg.
Het gemiddelde van de rijke landen (OECD) is slechts 1.5%.
Dit komt ook omdat Nederland relatief veel ouderen heeft die in verpleegtehuizen verblijven.
In ons perspectief op ouderenzorg wordt maximaal uitgegaan van eigen kracht.
D66 wil dat mensen worden gestimuleerd eerst in hun eigen vertrouwde omgeving naar mogelijke oplossingen op zoek te gaan.
Pas daarna worden vrijwilligers ingezet
en kan een beroep op collectieve voorzieningen worden gedaan.
Voor burgers voor wie dit niet volstaat, zijn er individuele voorzieningen.
D66 wil zo een verschuiving plaats laten vinden van individuele voorzieningen richting eigen kracht: vrijwilligers
in combinatie met collectieve voorzieningen.
Wanneer we dit combineren met betere afstemming tussen zorg, welzijn en vraag, krijgen we betere en beter betaalbare voorzieningen.
D66 wil de cruciale AWBZ-voorziening betaalbaar houden door die terug te brengen tot de kern.
D66 wil onderscheid maken tussen wonen, zorg en service.
De zorg wordt vergoed.
Wonen en service worden niet uit het collectief gefinancierde AWBZ-budget betaald, maar is net als in andere fases van het leven voor eigen rekening.
Dit bevordert ook dat mensen langer thuis blijven wonen, wat bijdraagt aan hun geluk en gezondheid.
In de uitvoering willen wij gemeenten verantwoordelijk maken voor begeleiding, verzorging en verpleging thuis.
Voor verpleging en verzorging die niet meer thuis kan plaatsvinden, worden zorgverzekeraars verantwoordelijk.
Door deze aanpassingen in de AWBZ zullen ouderen voor zorg- en service-uitgaven vaker hun opgebouwde vermogen aan moeten spreken.
D66 ziet vermogen in pensioen of woning en zorg meer en meer als communicerende vaten.
Gezorgd moet worden dat financieringsinstrumenten zoals omkeerhypotheken en zorgsparen beschikbaar zijn.
Wie een tijd geen zorg nodig heeft, spaart voor de tijd dat dit wel zo is.
D66 vindt de indicatiestelling in de AWBZ te bureaucratisch.
Net zoals het geval is in de Zorgverzekeringswet pleit D66 er daarom voor de aanspraken in de AWBZ en een AWBZ-polis zodanig specifiek te maken dat het Centrum Indicatiestelling Zorg overbodig wordt.
Gemeenten moeten zorgaanbieders selecteren op zowel prijs als kwaliteit.
D66 wil dat iedere gemeente expliciete kwaliteitscriteria opstelt bij het aanbesteden van zorgcontracten.
Met mantelzorg en vrijwilligerswerk investeer je in sociale cohesie
en kostenbesparingen in de zorg.
D66 stimuleert mogelijkheden om de werkdruk op mantelzorgers en vrijwilligers te verlichten.
Bijvoorbeeld door het inzetten van casemanagers zoals ook omarmt in het Deltaplan Dementie.
Overlast moet bij de kern worden aangepakt.
D66 is voorstander van het creëren van gebruikersruimten en het medisch verstrekken van harddrugs binnen een afkickprogramma.
Het medisch verstrekken van drugs voorkomt ook veel criminaliteit.
Door goede afstemming met omwonenden over de locatie kan overlast effectief worden vermeden, zo blijkt uit ervaring.
Door goede opvang te bieden in combinatie met medische en psychologische zorg en het aanpakken van de achterliggende meervoudige zorgvragen, wordt de omgeving veiliger,
verbetert het perspectief voor verslaafden
en worden afgeleide gezondheidsproblemen voorkomen.
D66 vindt dat opvoeden de verantwoordelijkheid van ouders is.
Als er problemen ontstaan die niet door de opvoeders kunnen worden opgelost, moet wel professionele hulp voorhanden zijn, beginnend bij een schoolarts.
Als het noodzakelijk is voor het kind, kan deze hulp verplicht worden opgelegd.
Vanaf 2015 zijn gemeenten verantwoordelijk voor jeugdhulp.
D66 steunt deze transitie, omdat professionele hulp en preventie zo dicht mogelijk bij het kind georganiseerd moet zijn.
Wij dringen aan op kwaliteit en duidelijkheid.
Het moet glashelder zijn welke papieren een jeugdzorgmedewerker moet hebben en aan welke kwaliteitseisen de hulp moet voldoen.
Zo weten cliënten en gemeenten waar ze aan toe zijn.
Een goede en toegankelijke geestelijke gezondheidszorg is essentieel.
De uitgaven aan geestelijke gezondheid lopen echter snel op.
D66 wil twee lijnen volgen om kwaliteit en toegankelijkheid te waarborgen
en tegelijkertijd de kosten te beheersen:
het beperken van onnodige vraag
en het verhogen van de efficiëntie in de bediening van die vraag.
Zorg wordt op de juiste plek, door de juiste persoon, doelmatig en in goede samenhang verleend.
Uitgangspunt daarbij is dat de zorg rond de patiënt wordt georganiseerd en niet de patiënt rond de zorg.
Zo dicht mogelijk bij huis,
met adequate navigatie van patiënten naar de juiste zorg,
een sterke huisartsenfunctie,
een goede generalistische basis GGZ
en een specialistische GGZ.
De nadruk ligt daarbij op het versterken van de eigen regie en zelfmanagement van de patiënt.
In het Begrotingsakkoord heeft D66 de eigen bijdrage in de GGZ beperkt.
Tegelijkertijd is het een feit dat 1 miljoen Nederlanders klachten van depressieve aard heeft en de daarbij komende behandeling en medicatie ontvangt.
Depressie heeft vaak te maken met verwerken van tegenslag, gevoelens van uitsluiting en machteloosheid.
Onderwijs en scholing, coaching en hulp bij meervoudige zorgproblematiek via zorg en welzijn zijn oplossingsrichtingen die D66 ondersteunt.
Medicalisering van pech moet worden vermeden.
Net zoals voorkomen moet worden dat de geestelijke gezondheidszorg wordt misbruikt als sluitpost van een falende veiligheidsketen
Beperking van de vraag begint met geestelijke gezondheid, waarvoor de basis buiten de gezondheidszorg ligt: onderwijs, participatie, lichaamsbeweging en voorlichting en preventie.
Wanneer mensen wel in de geestelijke gezondheidszorg terecht komen wil D66 dat wordt gestuurd naar kortere opnames, snellere toeleiding en effectieve zorg.
Bij voorkeur ambulant.
Deskundige huisartsen spelen ook hier een poortwachtersrol.
Dwangopname geldt voor D66 als laatste optie.
De trend van extramurale behandeling kan gepaard gaan met het geleidelijk afbouwen van het aanbod van het aantal bedden.
Financiering van het GGZstelsel dient in lijn te worden gebracht met deze aanpak.
D66 vindt het noodzakelijk dat perverse prikkels rond betaling voor intramurale zorg en investeringen in e-Health worden weggenomen.
In samenloop met de introductie van de eigen bijdrage in de overige zorg, zal ook in de GGZ een eigen bijdrage bij lichte aandoeningen resulteren in vraagbeheersing.
Een houdbaar zorgstelsel begint met het voorkomen van onnodige vraag naar zorg.
Een gezonde leefstijl en het voorkomen van vermijdbare zorgbehoefte vormen belangrijke uitgangspunten.
Ook zullen mensen bewuster moeten gaan beslissen over het al dan niet zoeken van professionele zorg.
Met eigen bijdragen worden mensen zich beter bewust van de kosten van zorg.
Dat leidt bij patiënten tot een grotere eigen verantwoordelijkheid
en ook tot meer inzicht in keuzemogelijkheden.
D66 kiest daarom voor het verhogen van het eigen risico
met een compensatie voor de lage inkomens.
Oneigenlijk gebruik van de Spoed Eisende Hulp en Huisartsenpost worden in rekening gebracht bij de patiënt.
D66 wil ook dat ziekenhuizen en huisartsen een wegblijftarief hanteren, wanneer patiënten niet naar hun afspraak komen.
Het is noodzakelijk dat patiënten de rekeningen van hun zorggebruik zien (en controleren).
Waar mogelijk, worden kosten van behandeling voor patiënten inzichtelijk gemaakt voorafgaand aan behandeling.
D66 wil dat uitgaven die voorzienbaar en betaalbaar zijn, zoals de rollator, uit het basis pakket gehaald worden.
Preconceptiezorg (o.a.<U+F020>de pil tot 21 jaar en preconceptiespreekuur), behandeling van (secundaire) geslachtskenmerken bij transgenders en medicinale cannabis blijven onderdeel van het basispakket vormen.
D66 steunt financiële beloningen van gezond gedrag in de zorgverzekeringswet.
D66 wil dat de eerder uit het basispakket geschrapte dieetadvisering en ‘stoppen-met-roken-programma’s’ er weer in worden opgenomen.
D66 wil normen voor het percentage zout in levensmiddelen
en maatregelen om overmatige consumptie van vet, suiker en zout terug te dringen, bijvoorbeeld door de keuze van het BTW tarief.
Ook zorgverzekeraars worden gestimuleerd om te investeren in preventie.
D66 is voorstander van een tabaksontmoedigingsbeleid.
Het rookverbod moet streng worden gehandhaafd.
De ingevoerde uitzondering voor kleine café’s is een verkeerd signaal dat D66 wil terug draaien.
Bij onvoldoende daling van het roken onder jongeren zijn afschrikwekkende foto’s op verpakkingen en het beperken van het aantal verkooppunten mogelijke vervolgstappen voor D66.
In het Begrotingsakkoord is al een verhoging van de accijns opgenomen.
D66 wil goede voorlichting over alcohol- en drugsgebruik voor jongeren en hun ouders en docenten.
D66 wil strenger toezien op de handhaving van de leeftijdsgrens voor verkoop van alcohol en drugs aan kinderen onder de 16 jaar.
D66 wil dat reclamerichtlijnen voor geneesmiddelen veel strikter worden gehandhaafd.
Zelfregulering is daarvoor ontoereikend.
Sport draagt sterk bij aan gezondheid, voor alle leeftijden.
Daarbij geldt ‘jong geleerd is oud gedaan’.
Gymles is daarom voor D66 een belangrijk onderdeel van de schoolopleiding.
D66 wil sport als onderdeel van de PABOopleiding
en dat basisscholen de kwaliteit en het aantal gymlessen opschroeven.
Toegankelijke lokale sportvoorzieningen en sportverenigingen zijn essentieel om mensen te laten bewegen.
Nederlandse topsporters inspireren mensen om ook te gaan sporten.
D66 wil talenten de kans geven om te excelleren
en goede faciliteiten bieden.
Drempels – zoals de langstudeerdersboete – neemt D66 weg.
D66 is daarnaast voorstander van de organisatie van topsportevenementen in Nederland
In de ‘genezende’ of curatieve gezondheidszorg spelen ziekenhuizen en zorgverzekeraars een centrale rol.
Zes jaar geleden is deze wereld grondig opgeschud door de invoering van een nieuw zorgstelsel.
D66 ziet dat deze hervormingen hun gewenste effect beginnen te krijgen.
Er ontstaat meer inzicht in kwaliteit,
meer discussie over kosten
en meer sturing op kostenbewustzijn.
Door de toegenomen keuzevrijheid is de patiënt centraler komen te staan.
D66 wil vooruit op de ingeslagen weg, met enkele gerichte aanpassingen.
Terug gaan naar het zorgstelsel uit de vorige eeuw, met wachtlijsten, budgetten en geringe invloed van patiënten, zou een grote stap achteruit betekenen en de zorg wederom voor een aantal jaren verlammen.
De ziekenhuiszorg in Nederland is gebaat bij meer inzicht in kwaliteit.
Dit zal leiden tot verhoging van de gemiddelde kwaliteit en heeft, zoals is gebleken in bijvoorbeeld Zweden, een dempende werking op kostenstijging.
D66 wil dat alle zorgorganisaties die zich met kwaliteit en transparantie bezig houden, gecoördineerd worden door één gezaghebbend kwaliteitsinstituut.
Dit instituut moet zorgen dat patiënten, zorgaanbieders en verzekeraars kwaliteitscriteria en zorgstandaarden gaan formuleren en implementeren.
De minister krijgt van D66 meer middelen om dat af te dwingen.
Dit is ook van belang om de concurrentie van zorg zodanig vorm te geven dat kan worden ingekocht op kwaliteit.
D66 wil dat artsen, in overleg met patiënten, deze kwaliteitsinformatie gebruiken en meer verantwoordelijkheid krijgen voor maximale kwaliteit en optimale inzet van beschikbare middelen.
De arts is in deze leidend.
D66 wil komen tot een ziekenhuislandschap dat de juiste balans tussen specialisatie, concentratie en goede brede zorg in de regio biedt.
Voor planbare, eenmalige ingrepen leiden specialisatie en concentratie tot betere zorg.
Voor chronische en basiszorg is inbedding in regio of wijk juist belangrijk.
De verandering leidt tot toenemende kwaliteit zonder dat toegankelijkheid in gevaar komt.
Het transitieproces vereist samenwerking en overleg tussen ziekenhuizen en zorgverzekeraars.
De Minister neemt samen met de Zorgverzekeraars de regie in dit proces.
D66 wil voorkomen dat toezicht op basis van mededingingswetgeving een onnodige blokkade vormt.
Medisch specialisten vormen met verpleegkundigen de ruggengraat van goede genezende zorg.
Door drempels in de opleiding te verminderen
en het afschaffen van de numerus fixus voor de studie geneeskunde,
met toestaan van selectie,
komt er een grotere in- en doorstroom van basisartsen en medisch specialisten.
Specialisten hebben zich nu vaak georganiseerd in medische maatschappen, deze mogen geen barrières vormen voor samenwerking tussen disciplines binnen ziekenhuizen of voor de noodzakelijke herschikking van het ziekenhuislandschap.
D66 steunt het aanpassen van buitensporige honoraria van specialisten.
D66 vindt dat verpleegkundigen meer medische en organisatietaken kunnen overnemen.
Er moeten meer gespecialiseerde verpleegkundigen en verpleegkundig specialisten worden opgeleid en ingezet.
Dat leidt tot meer tevredenheid onder patiënten,
betere kwaliteit van zorg
en lagere kosten
en vergroot ook de carrièremogelijkheden van de verpleegkundigen.
D66 wil ook een beter onderscheid tussen het beroepsprofiel van de verzorgende en de verpleegkundige.
Het sterftecijfer van baby’s tijdens of kort na de geboorte is in Nederland te hoog.
D66 wil de aanbevelingsnormen van de Stuurgroep Zwangerschap en Geboorte onverkort invoeren.
Concentratie van acute complexe verloskundige zorg moet worden gestimuleerd als dat het invoeren van die normen mogelijk maakt.
Onder de juiste voorwaarden leidt concurrentie ook in de zorg tot meer kwaliteit en beheersing van prijzen en volumes.
D66 is voor uitbreiding van concurrentie
waar aan deze voorwaarden van keuzevrijheid, transparantie en afrekenbaarheid wordt voldaan.
D66 steunt het huidige beleid van vergroten van de ruimte voor vrije prijzen tot +70%,
afbouwen van ex-post risicoverevening zorgverzekeraars
en het toestaan van winstuitkering door zorgaanbieders.
Dit beleid verdient continuering om (selectievere) zorginkoop op kwaliteit en doelmatigheid blijvend te stimuleren.
D66 wil een extra financieringsbron voor zorginstellingen door privaat kapitaal in de zorg mogelijk te maken.
Daarmee kunnen de prikkels voor kwaliteitsverbetering en een efficiëntere bedrijfsvoering toenemen
en wordt het makkelijker om te investeren in zorginnovaties.
D66 stelt daaraan de volgende voorwaarden: alleen lange termijn beleggers,
streng toezicht
en een verantwoorde rendementsnorm.
Innovatie helpt kwaliteit te verhogen en kosten te beheersen
en biedt tevens een economische kans.
Bij innovatie denkt men vaak aan nieuwe medicijnen, hulpmiddelen en biomedische ontwikkelingen.
D66 wil ook aandacht voor procesinnovatie.
Zeker in het licht van toenemende schaarste aan personeel is het noodzakelijk zorgprocessen te verbeteren.
Nieuwe toetreders kunnen volgens D66 een belangrijke bron van innovatie zijn.
Zorgconsumenten en hun vertegenwoordigers moeten nauw bij deze innovatie worden betrokken.
D66 wil dat het college toelating nieuwe medicijnen ook nieuwe hulpmiddelen beoordeelt.
Toelatingstoetsing mag, zeker voor levensreddende middelen, geen vertragende factor vormen.
D66 wil het toezicht op de gezondheidszorg drastisch verbeteren.
Wij pleiten voor verbetering van de Inspectie voor de Gezondheidszorg
en een uitbreiding van het aantal inspecteurs.
Dit mag echter niet leiden tot onnodige bureaucratisering en rapportagedrift.
Inspecteurs zijn professionals met oordeelsvermogen die in dialoog treden met instellingen.
Patiëntenorganisaties dragen bij aan zelfbewustzijn en autonomie van patiënten en zorggebruikers.
D66 wil dat de patiëntenbeweging doorgaat met het bundelen van haar krachten
en betaald wordt uit de zorgpremies.
Met het Elektronisch Patiënten Dossier (EPD) wordt snelle en goede zorgverlening eenvoudiger
en kunnen medische fouten worden voorkomen.
Natuurlijk beslist de patiënt zelf over deelname aan het EPD
en blijft de patiënt eigenaar van zijn eigen medische informatie.
D66 steunt de ontwikkeling van het EPD,
mits de privacy en toestemming voor inzage door de patiënt volledig gegarandeerd zijn.
Zorgverzekeraars zijn verantwoordelijk voor goede, patiëntgerichte en betaalbare zorg voor al hun verzekerden.
D66 wil door met de Zorgverzekeringswet (Zvw)
maar wil wel een aantal verbeteringen aanbrengen.
D66 wil deze meer baseren op goede zorgresultaten.
Dat maakt zorgverzekeraars kritischer over de kwaliteit van zorg
en stimuleert een langdurige band met de verzekerden.
Zorgverzekeraars moeten in de zorginkoop meer ruimte krijgen voor experimenten met het vaststellen van ‘prestaties’.
De overheid stelt nu in detail vast wat een zorgproduct (een ‘prestatie’) dient te zijn.
Verzekeraars, zorgverleners en patiënten hebben op dit moment beperkte vrijheid hier samen zelf invulling aan te geven.
Dit remt innovatie.
In dit verkiezingsprogramma vindt u concrete oplossingen voor vraagstukken die nu spelen.
Maar de dagelijkse praktijk van het parlementaire werk is veel gevarieerder dan wij nu kunnen voorspellen.
Daar zijn ongetwijfeld vraagstukken bij die in dit programma beperkt of zelfs geheel niet aan de orde komen.
Daarom hebben wij onze uitgangspunten en ideeën vertaald in vijf 'richtingwijzers'.
Bij twijfel zal een gekozen vertegenwoordiger deze richtingwijzers zwaarder laten wegen dan de oplossingen die bij het schrijven van dit programma nog logisch en verdedigbaar waren, maar niet veel later door de feiten al weer zijn achterhaald.
Wij vertrouwen op de eigen kracht en ontwikkeling van mensen.
Daarom zien we de toekomst met optimisme tegemoet.
Mensen zijn zo creatief dat ze steeds opnieuw zelf oplossingen vinden.
Wij willen dat de overheid deze kracht, vindingrijkheid en creativiteit van mensen ondersteunt en ruimte geeft.
De sleutel voor verandering ligt bij mensen zelf
en wij willen dat de overheid daarbij aansluit.
Wat mensen voor zichzelf en anderen kunnen doen is veel belangrijker en effectiever dan wat de overheid kan doen.
Samenlevingen zijn op steeds meer verschillende manieren met elkaar verbonden.
Wij staan open voor de gehele wereld en sluiten niemand uit.
Bij alles wat we doen, vragen we ons steeds af welke effecten dat heeft op anderen in deze wereld.
Wij onderkennen dat Europa steeds meer ons binnenland wordt.
Internationale samenwerking en economische vooruitgang zijn de sleutels naar een wereld met minder oorlog en conflicten.
Daarbij handelen wij steeds pragmatisch, nuchter en op basis van feiten.
Mensen zijn niet gelijk, wél gelijkwaardig.
Mensen zijn verschillend en wij willen dat de overheid ruimte laat voor die verschillen.
Wij streven naar economische zelfstandigheid voor zoveel mogelijk mensen
en vinden dat mensen die uitmuntend presteren daarvoor een beloning verdienen.
Wij willen een dynamische, open samenleving waarin iedereen de ruimte krijgt om zijn eigen beslissingen te nemen
en iedereen zich op zijn eigen manier kan ontwikkelen.
Wij vinden het vanzelfsprekend om welvaart met elkaar te delen.
We willen dat zoveel mogelijk mensen meedoen in het maatschappelijk en economisch proces, want daar worden we allemaal beter van.
Voor mensen die zich-zelf niet kunnen redden dragen we een gezamenlijke verantwoordelijkheid.
Wij willen de wereld om ons heen tegemoettreden met respect en mededogen.
Dat geldt voor de mensen om ons heen en voor onze omgeving.
De aarde is niet van ons en dus geen gebruiksartikel.
We willen stoppen met het uitputten en vervuilen van onze leefomgeving.
We willen dat in de discussie over natuur en milieu niet de aantasting, maar het behoud van natuur en milieu gerechtvaardigd wordt.
De fundamentele waarden van onze samenleving zijn vrijheid voor en gelijkwaardigheid van ieder mens, ongeacht opvattingen, geloof, seksuele geaardheid, gerichtheid of herkomst.
Centrale waarden voor ons zijn lichamelijke integriteit, geweldloze oplossing van belangenconflicten en een respectvol gehanteerde vrijheid van meningsvorming en uiting,
inclusief respect voor onze democratische rechtsstaat.
Die waarden zijn universeel en zonder meer bovengeschikt.
Wij beschermen de grondrechten van onszelf en anderen.
Ruimte is in Nederland niet vanzelfsprekend.
Ons land is een van de meest dichtbevolkte ter wereld.
Ruimte is in Nederland dus per definitie schaars.
Tegelijkertijd heeft iedereen – nu en in de toekomst – ruimte nodig.
Ruimte voor ons zelf om te wonen,
ruimte voor onze kinderen om te spelen,
ruimte om te bouwen en verbouwen,
ruimte om onze economie te laten groeien
en ruimte om de natuur haar gang te kunnen laten gaan.
De spanning tussen ruimte als essentiële voorwaarde om te leven en te groeien en ruimte als schaars goed vraagt om scherpe en duurzame politieke keuzes op het terrein van ruimtelijke ordening.
D66 kiest voor ruimte voor iedereen, niet alleen voor hen die haar nu bezitten.
Wij willen de beschikbare ruimte beter benutten door deze duurzaam in te richten en te gebruiken.
Concreet betekent dit het vergaand hervormen van de woningmarkt,
het optimaal benutten van ontwikkelingen als ‘krimp van de bevolking’,
duurzaam investeren in natuur, landbouw, visserij
en het stimuleren van zuinig rijden
en het gebruik van openbaar vervoer.
Een mooie, schone omgeving en bloeiende natuur zijn belangrijk voor Nederland.
Zij dragen bij aan onze gezondheid en dus aan onze levenskwaliteit.
Nederland kent schitterende natuur die wij koesteren voor ons nageslacht.
Een mooie leefomgeving biedt ook ruimte voor recreatie,
zorgt door toerisme voor een economische impuls
en verhoogt de waarde van de bebouwde omgeving.
Het is een grote uitdaging om met 17 miljoen mensen in een klein land de openbare ruimte groen, mooi en leefbaar te houden.
In ons dichtbevolkte land vechten landbouw, natuur, water en de bebouwde omgeving om ruimte.
Met als resultaat dat ze allen onder druk staan.
Maar niets is onmogelijk, met goede regie kunnen we de openbare ruimte optimaal benutten.
D66 streeft naar een nieuw evenwicht, gebaseerd op compacte groene steden en slim gebruik van de ruimte, zowel boven als onder de grond.
Wij streven naar Nederland als mooiste metropool van Europa,
met een groen hart
en een moderne, duurzame agrarische sector.
Zo creëren we letterlijk en figuurlijk meer ademruimte voor iedereen die hier werkt, woont of om andere redenen verblijft.
Dat creëert nieuwe kansen voor recreatie, natuur en bedrijvigheid.
D66 wil het bestaande natuurschoon behouden,
sterker maken
en verder uitbreiden.
Als een van de rijkste landen in de wereld moeten wij laten zien dat het mogelijk is welvarend te zijn, zonder dat natuur en biodiversiteit verder afbrokkelen.
Voor D66 is de vervolmaking van de Ecologische Hoofdstructuur – ons nationale netwerk van verbon-den natuurgebieden – essentieel voor het behoud van ons natuurschoon.
Hiermee dragen wij ons steentje bij aan Europese biodiversiteit (programma Natura 2000).
Bij minder geld gaat D66 minder snel, niet met minder ambitie.
Grote natuurgebieden met een goede samenhang, zoals de Veluwe of de oevers van de grote rivieren zijn sterker dan kleine vennetjes of plukjes heide.
D66 kiest daarom voor investeren in natuurgebieden die tegen een stootje kunnen, bijvoorbeeld onze unieke delta’s.
Deze investeringen dragen bij aan het scheppen van ruimte voor ondernemers en recreatie
en vergroten de waterveiligheid in Nederland.
D66 wil met overheidsgeld mensen en ondernemers in de regio uitdagen om te komen met inspirerende projecten waarmee we onze ruimte optimaal beheren en gebruiken.
Eventueel gesteund door experts van de rijksoverheid.
D66 werkt niet alleen aan natuurherstel en bescherming op land in Nederland.
In, met en buiten Europa wordt ook gezorgd voor bescherming van natuur op zee en belangrijke gebieden op land buiten Nederland.
Onder andere door het opzetten en beschermen van zeereservaten en gerichte bescherming van plant- en diersoorten.
D66 wil dat Nederland hiervoor de leiding neemt met betrekking tot de Noordzee.
D66 wil een sterkere natuurwet die ook landschapswaarden als stilte, weidsheid, ongereptheid en duisternis beschermt.
Daartoe is een D66 initiatiefwet (Mooi Nederland) ingediend.
We willen daarnaast het behoud van de natuur en de toegankelijkheid ervan vastleggen en behouden via de nieuwe Omgevingswet.
Rijksbufferzones en gebieden met potentie om opgenomen te worden in het samenhangend netwerk van natuurgebieden worden zo in een structuurvisie opgenomen en beschermd.
Wat straks nodig is voor de natuur, wordt nu vastgelegd.
Ons klimaat verandert.
Heftige buien, een hogere zeespiegel of juist lagere aanvoer van de Rijn stellen ons voor een nieuwe uitdaging: een hogere mate van flexibiliteit is nodig om ons te beschermen tegen zowel teveel water als tegen periodes met te weinig (zoet) water.
Dat vergt tot 2050 forse investeringen, een landelijke aanpak en lokale kennis.
Om het water de ruimte te geven en het op een slimme wijze in te richten moeten we het Deltafonds voeden.
Daarbij wil D66 gedeelde voordelen met natuurprojecten zoveel mogelijk benutten, bijvoorbeeld door het aanleggen van klimaatbuffers.
Bij het maken van investeringsbeslissingen in dijken of alternatieven is een nieuwe‘risico-benadering’ nodig.
Hierdoor zal vaker gekozen worden voor investering in bijvoorbeeld natuurgebieden als wateropvang omdat dat vaak rendabeler is.
De waterschappen brengen we onder in het middenbestuur.
Schoon water is essentieel voor mens en natuur.
Daarom wil D66 de Europese afspraken voor schoon water opnieuw prioriteit geven in het Nederlandse milieubeleid.
D66 wil investeren in waterkwaliteit en beleid afstemmen met buurlanden.
Ook als het om water gaat willen wij dat de vervuiler betaalt.
Dit vereist een doelmatiger en transparante waterketen: betalen per liter water.
Geen vaste of verborgen kosten meer, maar alle kosten in de literprijs.
Het is noodzakelijk om verrommeling en dichtslibben van het landschap te voorkomen.
In een druk en vol land als Nederland, is regie op de ruimte onontbeerlijk.
Rijk en middenbestuur hebben hierbij een hoofdrol, met de rijksoverheid voorop.
Nederland heeft een lange historie in landbouw en vervult een leidende positie in de wereld.
D66 koestert die leidende rol.
Wij willen dat landbouwbedrijven een toekomstperspectief hebben.
Door zich te specialiseren in duurzame en diervriendelijk producten, met lagere maatschappelijke kosten voor het milieu en de volksgezondheid.
Boeren moeten zich richten op kwaliteit en innovatie.
Boeren zijn ondernemers die op eigen benen moeten staan.
Waar boeren echter bijzondere maatregelen treffen om de natuur te beschermen door minder gif te spuiten of door prikkeldraad te vervangen door een houtwal, kunnen ze daarvoor beloond worden door de overheid.
Voor zover landbouwsubsidies worden verstrekt moeten deze gericht zijn op het stimuleren van innovatie,
het verminderen van de druk van de agrarische sector op milieu en water en natuur
en koplopers belonen.
Vanuit de overtuiging dat een beschaafde samenleving fatsoenlijk en veilig omgaat met dieren wil D66 dat stallen verbeteren,
dat dieren meer ruimte krijgen voor natuurlijk gedrag
en dat onnodig antibioticagebruik en dierproeven verder worden ingeperkt.
Nieuwe stallen of grote uitbreidingen mogen alleen worden gerealiseerd als zij voldoen aan eisen voor volksgezondheid, dierenwelzijn en milieu.
Aan grote stallen worden hogere eisen gesteld.
De consument moet eenvoudig bewust kunnen kiezen voor diervriendelijk vlees, eieren en zuivel.
D66 steunt het initiatief om diervriendelijke producten te labelen met het keurmerk van de Dierenbescherming.
Ook duurzaam gecertificeerde producten als FSC-hout en MSC-vis moeten ruim worden aangeboden
en op termijn de consumptienorm vormen.
D66 ziet met lede ogen aan dat de zeeën en oceanen in hoog tempo hun natuurlijke rijkdom verliezen door overbevissing en onduurzame vismethoden.
Dit is dramatisch voor de natuur,
maar ook voor vissers.
D66 wil een duurzame visserijsector, met strenge quota, gebaseerd op wetenschappelijke kennis over de hoeveelheid vis die kan worden gevangen zonder soorten te bedreigen en met duurzame vismethoden.
Dit vereist een veel duurzamer Europees visserijbeleid, met meer lange termijn duurzaam beheer en meer co-management door overheid, vissers, NGO’s en wetenschappers.
D66 wil dezelfde doelen en principes hanteren voor afspraken over visserij buiten Europese wateren.
Het spreekt voor zich dat dierenmishandeling moet worden bestraft.
Jagen is voor D66 geen sport, maar een middel dat indien nodig op professionele wijze wordt ingezet.
Al jarenlang houdt de Nederlandse woningmarkt zittende kopers en huurders op hun plek en laat zij weinig ruimte voor starters.
Belangrijke oorzaken zijn de hypotheekrenteaftrek
en de huurregulering.
De eerste drijft de prijzen van woningen – en hypotheekschulden – op,
de laatste zorgt voor een bijna niet bestaande huurmarkt.
De economische crisis van de laatste jaren heeft de situatie verergerd.
Steeds meer mensen kunnen niet doorstromen naar een nieuwe woning, omdat zij de hoge kosten van een nieuwe woning niet op kunnen brengen, een onoverkomelijke restschuld verwachten, hun oude huis aan de straatstenen niet kwijt raken of opkijken tegen oneindige wachtlijsten.
Al sinds 2006 pleit D66 voor het doorbreken van de neerwaartse spiraal via een vergaande hervorming van de woningmarkt.
Met het Begrotingsakkoord zijn de eerste stappen gezet: aflossen wordt de norm, de hypotheekrenteaftrek beperkt en de huurmarkt geleidelijk open gebroken.
Maar D66 wil verder gaan: Nederland langzaam maar zeker laten toegroeien naar een woningmarkt met veel minder verstoring.
Dat betekent het aanpakken van de hypotheekrenteaftrek, de overdrachtsbelasting, het eigenwoningforfait, de sociale woningsector en huurregulering.
De eerste stappen zijn gezet.
Nu moeten we verder vooruit, zodat we voor jaren rust, duidelijkheid en zekerheid brengen.
D66 juicht de samenwerking van de Woonbond, Aedes, Vereniging Eigen Huis en enkele makelaarsorganisaties om te komen tot een integraal woonplan toe.
Alle spelers erkennen nu dat het nodig is de woningmarkt te hervormen.
Met het Begrotingsakkoord is dankzij D66 eindelijk de noodzakelijke beweging in de regels rond de woningmarkt gebracht.
D66 wil de hypotheekrenteaftrek beperken en zó vormgeven dat het hebben van schuld niet langer wordt gestimuleerd.
D66 gaat daarom uit van (annuïtaire) aflossing van de hypotheek in 30 jaar.
Voor bestaande gevallen stellen we voor deze verandering een overgangsregeling van 5 jaar in.
Daarmee hebben huizenbezitters de tijd en financiële ruimte om met hun bank nieuwe afspraken te maken en zich aan deze nieuwe regels aan te passen.
Verder wil D66 de bevoordeling van de hoogste inkomens verminderen.
Het percentage inkomstenbelasting waar tegen afgetrokken mag worden, wordt geleidelijk, elk jaar met 1% beginnend met het toptarief, teruggebracht tot 30% in 2035.
Het eigenwoningforfait (een belasting) wordt in onze voorstellen afgebouwd en de overdrachtsbelasting wordt uiteindelijk afgeschaft, beginnend met starters.
In ons eindbeeld wordt een woning fiscaal net als ander vermogen behandeld (box 3).
Met deze lange termijn duidelijkheid wordt gezorgd dat de woningmarkt weer in beweging komt.
D66 wil de markt voor huurwoningen op gang brengen.
Om dat te realiseren willen wij sociale huurwoningen zo waarderen dat woongenot en omgeving meer uitgedrukt worden in de prijs.
Scheefwonen moet worden tegengaan door mensen met een hoog inkomen ten opzichte van de sociale huurtarieven de keus te laten om een meer marktconforme huur te betalen of te verhuizen.
D66 wil dat de huurtoeslag blijft voor diegenen die het echt nodig hebben.
We bouwen hiermee voort op het Begrotingsakkoord.
Deze organisaties moeten terug naar hun kerntaak: het bouwen en beheren van betaalbare sociale huurwoningen.
D66 wil dat alle activiteiten daaraan gerelateerd zijn.
Verder moet de kwaliteit van bestuur en toezicht omhoog zodat drama’s zoals bij Vestia worden voorkomen.
In onze plannen maken sociale huurwoningen een kleiner deel van het totaal aan huurwoningen uit.
Een deel van de woningvoorraad wordt omgezet naar vrije sector woningen.
Bevolkingskrimp wordt in grote delen van Nederland de nieuwe realiteit.
Een omslag in denken is noodzakelijk: van groeien naar gebruiken,
bouwen naar reële behoefte
en betalen naar werkelijke waarde.
Met betrekking tot wonen betekent dit kleiner en flexibeler bouwen in de Randstad, voor eenpersoonshuishoudens.
Voor kantoren betekent dit het aanpakken van leegstand en hergebruik stimuleren door het aanpassen van de bouwvoorschriften.
D66 kiest voor maatwerk per regio en tussen gemeenten.
In krimpgebieden wil D66 bijzondere aandacht voor vitale voorzieningen als zorg en onderwijs die van voldoende kwaliteit
en voor iedereen toegankelijk zijn en blijven.
In plaats van te concurreren om voorzieningen aan te trekken of behouden, moeten gemeenten samenwerken om kwaliteit en toegankelijkheid te waarborgen.
Krimp biedt de kans op meer ruimte en nieuwe kwaliteit.
Om hergebruik en ‘inbreiden in plaats van uitbreiden’, te stimuleren, wil D66 een heffing op gebruik van open ruimte, waarmee particulieren en bedrijven gestimuleerd worden om hun bestaande eigendom te verbeteren.
Het gelijktrekken van de bouwvoorschriften voor kantoren en woningen vereenvoudigt de noodzakelijke aanpassing.
D66 bevordert duurzame en energiezuinige nieuwbouw en verbouw.
Dit vindt onder andere plaats door vergroening van het bouwbesluit
en het vereenvoudigen van het (her)benutten van lege gebouwen voor andere functies door het wegnemen van barrières in bestemmingsplannen.
Om te bereiken dat enkel naar behoefte gebouwd wordt, wil D66 dat gemeenten, maar ook middenbestuur en rijk betere regie voeren
en perverse prikkels wegnemen.
Mobiliteit is een levensbehoefte.
Nederland kenmerkt zich door een dicht netwerk van steden, dorpen en wegen.
Door het groeiend aantal auto’s en gereden kilometers bereiken we de grenzen van ons wegennet.
Voor een duurzame samenleving is goed en betrouwbaar openbaar vervoer een belangrijke voorwaarde.
Met reistijden en reiscomfort die kunnen concurreren met de auto.
Trein, tram, lightrail, bus en OV-fiets kunnen samen zorgen voor een aantrekkelijk, snel, hoogfrequent en eenvoudig toegankelijk transportnetwerk.
Goed openbaar vervoer is meer dan een verzameling lijnen, het is een systeem dat – veel meer dan nu – in samenhang moet worden bekeken.
D66 wil het gebruik van openbaar vervoer stimuleren door het bieden van meer kwaliteit,
hogere frequenties,
betere aansluitingen van trein, metro, tram, bus en fiets,
het aanbieden van gratis internet in de trein
en het zorgen voor schone treinen.
D66 is voor het tot stand brengen van ‘metro-achtige’ treinverbindingen tussen de (grote) steden
en een uitbreiding van het NS-nachtnet.
Bij NS en bij vervoerders in het stads- en streekvervoer wil D66 dat het reizigersbelang en de betrouwbaarheid een prominente plaats innemen in de kaders die de overheid stelt en de financiële prikkels die zij geeft.
D66 wil dat het openbaar vervoer voor iedereen toegankelijk is, onder andere door het toegankelijk maken van materieel, haltes en opstapplaatsen voor minder validen.
Wij ergeren ons aan de terugkerende problemen op het spoor.
Betere samenwerking tussen ProRail en gebruikers, vooral NS, is noodzakelijk.
D66 wil dat ook in grensstreken goed openbaar vervoer aanwezig is.
Barrières die de ontwikkeling van grensoverschrijdend openbaar vervoer remmen, moeten worden weggenomen.
D66 wil fietsgebruik stimuleren en binnen bereik van grotere groepen mensen brengen.
Combinaties met het openbaar vervoer worden door D66 gestimuleerd met P+R voorzieningen op strategische locaties.
D66 wil het netwerk van fietsverbindingen verbeteren, onder andere door meer stallingvoorzieningen in stadcentra, bij stations, publieke voorzieningen en bedrijven.
D66 wil de verkeersveiligheid voor fietsers verbeteren door het beter inrichten van fietspaden en verkeersstromen.
Kwetsbare verkeersdeelnemers, zoals kinderen en oudere fietsers, verdienen speciale aandacht.
D66 moedigt de ingezette trend naar het ‘nieuwe werken’ aan.
Met flexibele werktijden, thuiswerkfaciliteiten, gebruik van nieuwe media, autodelen en spitsmijdprojecten kan de filedruk worden bestreden.
Hier liggen in het bijzonder kansen voor ambtenaren en het mkb.
Het is al decennia duidelijk dat wij anders moeten omgaan met mobiliteit om te zorgen voor minder files, betere bereikbaarheid en minder vervuiling.
D66 wil dat mensen betalen voor het gebruik, niet voor het bezit van een auto.
Dit kan via beprijzen van rijden en door het afbouwen van fiscale prikkels voor autogebruik.
In het Begrotingsakkoord zijn hier eindelijk afspraken over gemaakt.
D66 wil dat de politiek zich aan deze afspraken houdt en zo duidelijkheid biedt aan forenzen.
D66 zorgt wel voor een aanvullende overgangsregeling die vooral OV-forenzen ontziet.
Op de langere termijn (2016) wil D66 naar een stelsel van kilometerbeprijzen,
met duidelijke waarborgen voor privacy
en zonder disproportionele uitvoeringskosten en -risico’s.
Voor D66 is verbetering van bestaande wegen eerste keus,
nieuwe wegen worden alleen aangelegd als deze echte meerwaarde voor het functioneren van netwerken opleveren.
Bestaande wegen kunnen beter worden benut, bijvoorbeeld door intelligente verkeerssystemen of het scheiden van doorgaand en regionaal verkeer.
Beheerste groei in autoverkeer leidt ook tot beperkte groei van onderhoudskosten van het wegennet.
Goede inpassing van nieuwe wegen is bij aanleg een noodzakelijke voorwaarde.
D66 wil differentiatie in belastingen voor auto’s zodat schone auto’s worden gestimuleerd.
Het netwerk van laadpalen en ook accuwisselpunten voor elektrische auto’s wordt sterk uitgebreid om elektrisch vervoer een reële optie te maken
Biobrandstoffen kunnen, mits duurzaam, een belangrijke bijdrage leveren aan vergroening van onze mobiliteit.
Wat D66 betreft wordt in 2020 minimaal 50% van alle biobrandstoffen gewonnen uit afval, algen en restproductie.
Daarnaast moet 10% van de brandstoffen in de transportsector op een duurzame manier verkregen zijn.
Als sociaal-liberale partij streeft D66 naar een zo groot mogelijke vrijheid voor het individu om zijn leven vorm te geven naar eigen inzicht.
Zelfbeschikking is voor ons een kernwaarde.
Wij stellen dit begrip centraal in het besef dat geen mens een eiland is.
In een druk land en een complexe samenleving als de onze, raken onze vrijheden elkaar snel.
Hierdoor brengt vrijheid altijd verantwoordelijkheid voor het geheel met zich mee.
Vrijheid wordt gewaarborgd door een overheid die burgers vrij laat en tegelijkertijd vrij maakt.
Onze vrijheid staat onder druk.
Merkwaardig genoeg mede door toedoen van partijen die het woord ‘vrijheid’ zelfs in hun partijnaam hebben opgenomen.
Zij knabbelen aan onze rechtsstaat
en onze democratie.
Maar ook door inbreuken op privacy
en dreigende begrenzing van zelfbeschikking.
Nieuwe technologische ontwikkelingen raken de grenzen van de vrijheid en maken de noodzaak van nieuwe afwegingen zichtbaar.
In de medische wereld leiden voortschrijdende technieken tot nieuwe keuzemogelijkheden en dilemma’s.
In de digitale wereld is door registratie, bewaren en koppeling van gegevens een nieuw domein van transparantie betreden.
D66 vindt het noodzakelijk dat ons perspectief op vrijheid en zelfbeschikking mee ontwikkelt met deze veranderende realiteit.
Voortschrijdende kennis en technologie in de gezondheidszorg bieden nieuwe mogelijkheden.
Dat wil niet zeggen dat alles maar moet omdat het kan.
De zeggenschap over belangrijke medische keuzes ligt bij de patiënt, die met de arts een afweging maakt.
Zoals gezegd staat zelfbeschikking voor D66 centraal.
De juiste informatie over genezingskansen en behandelingsrisico’s is daarbij essentieel.
Ouderen die tot de conclusie komen dat hun leven voltooid is, moeten zelf kunnen bepalen hoe en wanneer ze willen sterven.
D66 vindt dat stervenshulp onder strikte voorwaarden van zorgvuldigheid en toetsbaarheid in die situatie mogelijk moet worden.
Art.<U+F020>294, lid 2, Wetboek van Strafrecht, dat hulp bij zelfdoding en het verschaffen van middelen daartoe strafbaar stelt, moet van D66 worden aangepast.
Ook voor pasgeborenen die ernstig, ondraaglijk en uitzichtloos lijden behoort actieve levensbeëindiging in overleg tussen ouders en neonatologen tot de mogelijkheden.
Veel mensen overlijden in een ziekenhuis, terwijl ze liever in een vertrouwde omgeving zouden sterven.
D66 wil dat door artsen meer en beter wordt voorgelicht over de mogelijkheid van het sterven in een hospice.
Onnodige barrières voor thuis sterven moeten weggenomen worden.
D66 wil een initiatiefwetsvoorstel indienen om het verwijsrecht voor euthanasie wettelijk vast te leggen.
Artsen die een verzoek om euthanasie van een patiënt niet willen inwilligen, worden verplicht te verwijzen naar een collega die zo’n verzoek wel in behandeling neemt.
D66 wil het ADR invoeren.
Dit is een systeem van orgaandonatie waarin iedereen die zich na herhaalde oproepen niet laat registreren in het Donorregister, automatisch als donor geregistreerd wordt.
Als een actief geregistreerde donor overlijdt, hoeven artsen geen toestemming te vragen aan de nabestaanden.
Nabestaanden hebben geen vetorecht over de autonome keuze van hun dierbare, maar worden uiteraard wel respectvol betrokken.
Daarnaast moet levende nierdonatie, binnen Nederland, eenvoudiger worden.
Verder wil D66 een einde aan de ongelijke behandeling van homo- en biseksuele mannen bij bloed- en orgaandonatie.
De vraag aan welke behandeling, zoals operaties, een patiënt - zeker in zijn laatste levensfase - nog blootgesteld wordt, wordt steeds belangrijker.
Een operatie is een medisch risico en niet altijd in het belang van de patiënt.
D66 wil dat patiënten in hun laatste levensfase goed geïnformeerd worden over de meerwaarde die een operatie voor hen nog heeft.
Het voeren van een goed gesprek tussen arts, patiënt en familie over behandeling moet in deze gevallen de standaard zijn.
Indien bewezen veilig en effectief, ziet D66 in principe geen bezwaar tegen het (op eigen kosten) invriezen van eicellen op sociale indicatie.
Deze procedure moet plaatsvinden na zorgvuldige voorafgaande informatie over de gezondheidsrisico’s van het moederschap op hogere leeftijd.
D66 wil ook de eis opheffen die stelt dat bij draagmoederschap de ei- en zaadcellen van de wensouders zelf zijn, opdat homostellen gelijke rechten krijgen.
D66 wil dat zinvolle prenatale screening wordt aangeboden én vergoed aan alle zwangeren, ook aan vrouwen onder de 35 jaar.
De screening kan uitgebreid worden naar specifieke aangeboren afwijkingen.
D66 wil dat zwangere vrouwen structureel echoscopisch onderzoek (SEO) op 20 weken aangeboden krijgen.
Voor D66 is wetenschappelijk onderzoek met embryo’s onder voorwaarden aanvaardbaar, bijvoorbeeld naar ernstige genetische aandoeningen.
D66 pleit voor afschaffing van het verbod hierop.
Ten aanzien van embryoselectie vindt D66 dat mensen met een kinderwens die het risico lopen een ernstige genetische aandoening door te geven aan hun nageslacht de mogelijkheid om in samenspraak met de arts te bepalen of pre-implantatie genetische diagnostiek (‘embryoselectie’) zinvol kan zijn.
Als een vrouw ongewenst zwanger raakt beslist zij in samenspraak met de arts of zij haar zwangerschap wil voortzetten of niet.
D66 is voor het afschaffen van de wettelijke bedenktijd voor abortus van 5 dagen.
De 24 weken grens voor abortus blijft bij D66 gehandhaafd.
Goede informatie is van belang voor een afgewogen beslissing.
D66 ziet geen reden de overtijdbehandeling onder de abortuswet te laten vallen.
D66 wil dat de toegankelijkheid van medicamenteuze abortus verbetert, bijvoorbeeld doordat de huisarts de abortuspil voor kan schrijven.
Vrijheid begint met het recht op de eigen levenssfeer.
Door toenemende dataregistratie en voortschrijdende techniek staat de privacybescherming onder druk.
Om de privacy van burgers te beschermen is een aantal maatregelen nodig.
Private partijen die persoonsgegevens gebruiken voor commerciële doeleinden moeten verplicht een eenvoudig toegankelijke klachtenregeling opzetten.
Hetzelfde geldt voor publieke organisaties die persoonsgegevens gebruiken voor een efficiënte bedrijfsvoering.
D66 wil dat burgers in groepsverband kunnen procederen tegen onrechtmatig gebruik van persoonsgegevens.
Projecten waarbij de opslag van persoonlijke informatie een rol speelt, moeten van D66 worden onderworpen aan ‘privacy impact analyses’.
Bovendien moet ‘privacy by design’ het uitgangspunt zijn bij grote informatiseringsprojecten: rechtsbescherming en controle moeten integraal onderdeel zijn van systemen.
Voor publieke partijen wordt de impact analyse verplicht.
Private partijen kunnen deze analyses aanvragen en krijgen hierdoor investeringszekerheid over het niet schenden van privacy regels.
D66 wil geen opslag van vingerafdrukken die bijvoorbeeld verkregen worden bij de aanvraag van een nieuw paspoort.
D66 vindt dat verschillende dossiers niet zonder toestemming van individuele burgers gekoppeld mogen worden
en dat burgers altijd hun eigen data moeten kunnen inzien: persoonsgegevens zijn eigendom van het individu, niet van de overheid.
D66 streeft naar een ingrijpende modernisering en versterking van Europese wetten voor de bescherming van persoonsgegevens.
Een uniforme set, eenvoudige en flexibele regels voor heel Europa is goed voor burgers en bedrijven.
Deze regels gelden evenzeer voor publieke als voor private gebruikers.
D66 wil dat de overheid stevig optreedt tegen misbruik en onzorgvuldig behandelen van persoonsgegevens
en paal en perk stelt aan het data-graaien door niet EU-landen in data van en over Europese burgers.
D66 wil het College Bescherming Persoonsgegevens omdopen tot de Nederlandse Privacy Autoriteit.
Met het mandaat en de middelen om klachten over privacyschending in behandeling te nemen,
hulp te bieden aan slachtoffers van schending van de persoonlijke levenssfeer
en boetes op te leggen bij het overtreden van de Wet Bescherming Persoonsgegevens.
Deze boetes kunnen ook gepubliceerd worden.
Benoeming van het bestuur loopt via de Tweede Kamer om onafhankelijkheid te garanderen.
D66 wil dat het Meldpunt Datalekken ook onder deze autoriteit zal vallen.
Internet is in razendsnel tempo uitgegroeid tot een steeds belangrijker deel van ons dagelijks leven.
Die ontwikkeling zal de komende jaren verder doorzetten.
Nu is het moment om essentiële keuzes te maken over hoe we willen dat ons internet is ingericht om onze individuele vrijheden te garanderen.
Daarbij moet de overheid in overleg met consumenten en bedrijven duidelijkheid bieden over en grenzen stellen aan online veiligheid en privacy.
D66 wil dat alle legale informatie op het internet voor alle internetters toegankelijk blijft.
De netneutraliteit moet gegarandeerd.
D66 streeft er naar dat iedereen eigenaar blijft van zijn eigen (persoons)gegevens
en vindt het belangrijk het bewustzijn te vergroten dat persoonsgegeven soms een betaalmiddel zijn voor ‘gratis’ diensten op het internet.
Bedrijven moeten van D66 duidelijker inzage gaan geven in de gegevens die zij van een persoon hebben.
Internetters kunnen hun data of complete profiel meenemen naar andere aanbieders of laten wissen.
D66 wil dat Nederland beschikt over voldoende competenties en capaciteit op het gebied van cybercrime.
Nieuwe cybersecurity maatregelen moeten gebaseerd zijn op reële en verifieerbare dreigingen en digitale opsporingsbevoegdheden dienen te worden vastgelegd in de wet.
Gewaakt moet worden voor sluipende uitbreiding van het begrip cybercrime.
Daarbij moeten maatregelen die in potentie grondrechten inperken na bepaalde termijn aflopen.
Ten aanzien van internet-tapverzoeken door justitie wil D66 dat de notificatieplicht blijft
en worden geen verdergaande aftapbevoegdheden voor internet mogelijk.
D66 wil standaard websecurityrichtlijnen voor de overheid waar alle rijksapplicaties aan moeten voldoen.
Er dienen richtlijnen te worden ontwikkeld voor het melden van veiligheidslekken van websites door derden.
D66 wil dat de Nederlandse overheid voorloper is op het gebied van open data door data beschikbaar te stellen zolang deze data geen persoonsgegevens bevatten.
De internetgerelateerde en digitale onderwerpen zoals internet, privacy en telecommunicatie moeten binnen het openbaar bestuur onder de verantwoording worden gebracht van het ministerie van ELI.
Het auteursrecht mag niet leiden tot een inperking van de internetvrijheid.
Er is op Europees niveau een aanpassing van het auteursrecht nodig aan de moderne tijd.
D66 denkt hierbij aan het radiomodel voor muziek.
D66 stemt tegen het ACTA-verdrag.
Verder wil D66 dat auteursrechtorganisaties samen werken zodat er voor grote groepen van gebruikers één aanspreekpunt ontstaat.
Deze samenwerkende organisaties moeten een onafhankelijke, transparante beroepsmogelijkheid kennen om onrechtvaardige afdrachten te voorkomen.
D66 wil dat e-boeken en audioboeken onder het lage BTW-tarief vallen, net als papieren boeken.
Een mens kan niet vrij zijn zonder recht.
Daarom is de rechtsstaat al sinds onze oprichting een kernprioriteit voor D66.
Mensen laten hun vrijheid door de staat inperken om hun vrijheid te beschermen.
Zij moeten erop kunnen vertrouwen dat de staat zijn macht niet misbruikt.
Die macht is nooit vanzelfsprekend en moet altijd kritisch worden bevraagd en gecontroleerd en gebaseerd zijn op principes als rechtszekerheid.
Een rechtsstaat die de vrijheid van mensen beschermt,
met een democratisch gecontroleerde macht
en gewaarborgde mensenrechten, is een voorwaarde.
Zonder een goed functionerende rechtsstaat en democratie bestaat vrijheid niet.
Daarom verdedigt D66 de rechtsstatelijke waarden en de democratie in Nederland hartstochtelijk.
en streven wij ze na in de rest van de wereld.
Onze voorstellen met betrekking tot rechtspraak, veiligheid en politie, maar ook internationale samenwerking, defensie en asiel vinden hun basis in dit streven.
De belangrijkste bescherming voor de rechtsstaat wordt gevormd door een onafhankelijk, onpartijdig en effectief stelsel van veiligheid, handhaving, opsporing en vervolging, ingebed in onbetwistbare grondrechten.
Voortdurende alertheid, onderhoud en actie nodig is om deze te beschermen.
D66 vindt het onwenselijk de verantwoordelijkheid voor veiligheid en handhaving (politie) en die voor vervolging (OM en rechtbank) onder één eindverantwoordelijke te brengen.
D66 kiest er voor deze rollen expliciet te scheiden en opnieuw onder te brengen in separate ministeries.
De garanties voor rechtsstatelijkheid wegen zwaarder dan mogelijke efficiëntiewinst.
D66 staat pal voor goede en toegankelijke rechtspraak.
De kosten van procedures, zoals griffierechten, moeten door mensen op te brengen zijn
en de gefinancierde rechtsbijstand voor mensen met een smalle beurs moet in stand blijven.
Digitalisering, procesinnovatie en camera’s in de rechtszaal kunnen bijdragen aan toegankelijkheid.
Digitalisering kan ook een eenvormiger en versimpelde procedure in civiel- en bestuursrecht mogelijk maken.
Ter versterking van de onafhankelijkheid van rechters wil D66 dat het nevenfunctieregister actueel en volledig is
en worden klachten door een onafhankelijke instantie behandeld.
Rechters moeten de kans krijgen zich te ontwikkelen door opleiding en doorstroming.
Ook tot inhoudelijk specialist.
D66 is voorstander van de mogelijkheid om externe deskundigen in de zittingskamer te betrekken.
Ten aanzien van de rechterlijke organisatie ondersteunt D66 de bestuurlijke opschaling van de gerechten conform de nieuwe gerechtelijke kaart.
D66 wil dat politie zichtbaar aanwezig is op straat
en vindt het vooral belangrijk dat criminelen opgespoord, gearresteerd en veroordeeld worden.
Daar is nog wel een slag te slaan door het doen van aangifte eenvoudiger te maken,
ondersteund met een aangiftevolgsysteem.
Vervolgens moet de pakkans omhoog.
D66 wil een betere aanpak van georganiseerde criminaliteit zoals mensenhandel, drugshandel, kinderporno en financieel-economische en milieudelicten.
D66 bepleit meer opsporingscapaciteit voor de bestrijding van mensenhandel
en wil het gedwongen prostituees makkelijker maken uit hun beroep te stappen,
met gespecialiseerde opvang voor deze slachtoffers van mensenhandel.
D66 wil daarom de Wet Regulering Prostitutie niet invoeren.
D66 is voor afschaffing van de landelijke wietpas want deze bevordert illegale straathandel en overlast.
D66 wil dat de teelt van cannabis wordt gelegaliseerd en gereguleerd zodat teelt en verkoop worden geregeld via een gesloten en belastingplichtige keten, waaruit criminelen worden geweerd.
Bestrijding en bestraffing van geweld heeft onze prioriteit.
Naast stevig optreden tegen geweld bij overvallen en inbraken wil D66 huiselijk geweld en geweld tegen vrouwen vroeg signaleren.
Het meeste geweld tegen vrouwen vindt plaats binnen de eigen familie.
Scholen, zorginstellingen en politie moeten nauwer samenwerken om dit geweld eerder op te sporen.
Verbaal of fysiek geweld tegen homo’s, lesbiennes of andere minderheden is voor D66 onacceptabel.
Homofoob en racistisch geweld moet apart worden geregistreerd om daders beter te kunnen opsporen en vervolgen.
Daarnaast wil D66 voorlichting rond (seksuele)diversiteit op scholen, om zulke vormen van geweld te voorkomen.
De pakkans moet omhoog.
Daarvoor moet worden geïnvesteerd in ICT bij de politie, zodat burgers makkelijker aangifte kunnen doen via internet,
en zijn onder andere meer rechercheurs en forensisch deskundigen nodig.
D66 wil ook investeren in het informeren van mensen over hoe zij zelf kunnen bijdragen aan hun eigen veiligheid en die van hun directe leefomgeving.
D66 geeft de voorkeur aan de aanpak van verloedering en onveilige plekken en de inzet van politiemensen op straat,
maar legt anderzijds geen taboe op de inzet van instrumenten zoals cameratoezicht.
Hierbij wil D66 altijd werken met wetgeving die op een bepaald moment afloopt.
D66 ziet straf als een kernonderdeel van een werkend rechtssysteem, ter voorkoming van herhaling, als afschrikking en als vergelding.
D66 is echter tegen minimumstraffen.
Daarmee zou de rechter de mogelijkheid ontnomen worden om in een specifiek individueel geval een passende straf op te leggen.
Reclassering blijft een prominente rol vervullen.
D66 wil dat bij een taakstraf herstel van de aangerichte schade en een zichtbare positieve bijdrage aan de samenleving wordt geleverd.
D66 vindt dat vergoeding van deze schade door daders of hun ouders de regel moet zijn.
In geval van straf bij jeugdigen moet van D66 ook meteen gezinszorg worden opgestart.
D66 wil dat het Openbaar Ministerie zich weer richt op haar kerntaak: het leiding geven aan de opsporing en het vervolgen van strafbare feiten.
Alle andere taken zoals rechtspreken moeten waar mogelijk worden afgebouwd.
D66 wil minder administratieve verplichtingen,
slimme ICT
en meer gerichte acties bij de politie.
Agenten zijn hierdoor meer op straat en effectiever.
Juist ook ’s avonds.
Verder is D66 voor invoering van een nationale politie waar ook buitengewone opsporingsambtenaren, zonder beschikking over geweldsmiddelen, in moeten worden ondergebracht.
D66 streeft naar versterking van de politie- en justitiesamenwerking binnen de EU.
De EU moet een rechtsruimte worden.
Daartoe moet nog veel gebeuren op het gebied van gemeenschappelijke regels,
maar ook en vooral op het gebied van wederzijds vertrouwen.
Samenwerking van politie en justitie met Europol en Eurojust moet hiervoor in de komende periode worden gemaximaliseerd.
Haat zaaien en het oproepen tot geweld is strafbaar,
daarbuiten is er geen wettelijke beperking op de vrijheid van meningsuiting.
D66 wil daarom bijvoorbeeld het verbod op smadelijke godslastering schrappen.
D66 verzet zich tegen het in onze ogen onredelijke gewicht dat aan de bescherming van weigerambtenaren gegeven wordt versus het recht van homostellen om te trouwen.
Er komt na jaren wachten een eind aan de mogelijkheid tot weigeren.
D66 ziet geen aanleiding voor het boerkaverbod.
Mensen zijn vrij in hun kledingkeuze.
Als het gaat om werk mogen echter wel eisen aan gesteld worden.
Zo kan er bepaalde kleding worden voorgeschreven omwille van de hygiëne, de veiligheid of de neutraliteit die een bepaalde functie moet uitstralen.
D66 wil dat gewelddadig extremisme van religieuze, extreemrechtse en extreem-linkse groepen op tijd wordt opgespoord.
Signalen van onderwijsinstellingen, politie en maatschappelijk werk moeten effectief worden samengebracht.
Om dit te bereiken moeten landelijke en lokale diensten nauwer samenwerken.
D66 wil dat het gedwongen uithuwelijken strafbaar wordt.
D66 wil gelijke kansen voor mannen en vrouwen in de opvoeding en zorg van hun kinderen tijdens en na afloop van een relatie.
Procederen over ouderschap moet teruggedrongen worden ten faveure van mediation en omgangsbegeleiding.
D66 vindt het in het belang van het kind dat ouders in geval van echtscheiding via een ouderschapsconvenant tot co-ouderschap komen.
D66 wil ook de partneralimentatie en het huwelijksvermogensrecht moderniseren ter bevordering van zelfredzaamheid.
Verder moet van D66 het ouderschap van rechtswege worden opengesteld voor de lesbische duomoeder.
D66 wil in asielzaken rechtvaardig, humaan
en streng zijn.
Liefst in Europese context.
Er zijn grenzen aan ons vermogen asielzoekers op te nemen.
Maar in de uitvoering van genoemde beperkingen staat voorop dat wij in de kern een gastvrij land willen zijn.
Integreren betekent voor D66 meedoen.
Daarom verwachten wij van immigranten dat ze de taal leren, een diploma halen, een baan zoeken en zich aan de regels houden.
Werken is dé drijvende kracht achter geslaagde integratie.
D66 gaat hierbij uit van het individu.
Wij beoordelen mensen niet op basis van achtergrond, kleur of geloof, maar op grond van wat ze doen.
Verdraagzaamheid is de sleutel.
Dat betekent niet dat we alles maar goed vinden.
Waar nodig stellen we volstrekt duidelijke grenzen.
Inburgering bereidt mensen voor op onze samenleving.
D66 wil dat grondrechten zoals gelijkheid van homo’s onderdeel uitmaken van het inburgeringsexamen.
Het intrekken van de verblijfsvergunning bij het niet slagen voor de inburgeringscursus is buitenproportioneel en strijdig met het internationaal recht.
D66 schrapt deze regel.
D66 vindt dat de overheid uiterlijk binnen drie jaar moet beslissen over het verblijfsrecht van de asielzoeker.
Een sanctie, bijvoorbeeld in de vorm van een dwangsom, verschaft daarbij de nodige prikkels voor snelheid.
Als na een asielprocedure blijkt dat er geen recht op bescherming bestaat, moet de overheid duidelijk zijn: de vreemdeling moet terug naar zijn land van herkomst.
D66 wil dat het voor asielzoekers in de periode waarin zij wachten op duidelijkheid, mogelijk is om te leren en te werken.
Dit bevordert hun zelfstandigheid
en is tevens in het belang van de Nederlandse samenleving.
Van D66 mogen schoolgaande asielzoekers hun opleiding, inclusief stage, afmaken.
Als asielkinderen al meer dan 8 jaar in Nederland verblijven en geworteld zijn, dan mogen ze van D66 blijven.
Asielzoekers mogen, in afwachting van de uitkomst van hun asielprocedure, niet langer dan vier weken gedetineerd worden.
D66 wil geen kinderen in de cel; voor hen moet altijd een alternatief gezocht worden.
D66 wil dat Nederland zich inzet voor het snel completeren van het Europees Asielsysteem.
De nadruk moet hierbij liggen op een gelijke kans om toegelaten te worden in de Europese Unie
en een eerlijke verdeling van asielzoekers over de lidstaten.
Nu zijn de verschillen in procedures en hun uitkomsten te groot en worden lidstaten aan de grens van Europa, zoals Italië en Griekenland, te zwaar belast.
Dit leidt tot illegaliteit, mensenrechtenschendingen en onzichtbare migratiestromen.
Ook asielzoekers en de kinderen van asielzoekers hebben rechten.
Die rechten liggen vast in internationale verdragen en Europese afspraken.
Nederland moet zich hier strikt aan houden.
D66 wil geen nieuwe obstakels voor gezinshereniging en –vorming en afschaffing van alle regels op dit punt die strijdig zijn met verdragsrechtelijke verplichtingen.
Verblijfsvergunningen moeten minimaal voor 10 jaar gelden.
De leges van verblijfsvergunningen moeten op korte termijn verlaagd worden naar een bedrag dat in verhouding staat tot de aanvraag van een paspoort.
Het heffen van leges mag er niet toe leiden dat het recht op een gezinsleven beperkt wordt.
D66 wil dat de uitvoering van de regels voor gezinshereniging tussen lidstaten van de Europese Unie vergaand worden geharmoniseerd.
Een goede internationale rechtsorde en veiligheid wereldwijd zijn niet alleen in ons eigen belang,
maar vormen de basis voor vrede, vrijheid en welvaart die wij aan alle mensen gunnen.
D66 wil dat de Nederlandse overheid actief werkt aan het nakomen van de rechten van de mens in de hele wereld.
Voor D66 zijn mensenrechten universeel: ze gelden voor iedereen, altijd en overal.
LGBT-rechten en emancipatie vormen een onderdeel.
D66 wil dat Nederland agenderend optreedt
en bedreigde verdedigers van mensenrechten snel tijdelijke opvang biedt.
Rechtspraak en waarheidsvinding kunnen deel uitmaken van het voorkomen en beëindigen van conflicten.
Wij willen dat Nederland hier, met Den Haag als juridische hoofdstad van de wereld, een belangrijke bijdrage blijft leveren.
Elke poging tot het inperken van de bevoegdheden van het Mensenrechtenhof in Straatsburg wijst D66 af.
De EU en de NAVO zijn voor D66 strategische partners die elkaar aanvullen in het gebruik van diplomatie, ontwikkelingshulp en militaire middelen.
De NAVO zal zich, behalve op de veiligheid van haar lidstaten, van D66 vooral moeten richten op stabilisatie-operaties, op verzoek en onder mandaat van de VN.
D66 wil meer aandacht voor de haalbaarheid en uitvoerbaarheid van militaire missies
en voor de gemeenschappelijke criteria omtrent het verlaten van het conflictgebied.
D66 wil bevorderen dat lidstaten meer naar draagkracht meebetalen aan NAVO en EU-missies, ook als ze niet aan die missies deelnemen.
D66 wil dat er strenge eisen worden gesteld aan Nederlandse militaire inzet.
Deze inzet kan alleen onder strikte voorwaarden plaatsvinden.
Het toetsingskader is leidend.
Een mandaat in overeenstemming met internationaal recht is voor D66 noodzakelijk, inzet past alleen binnen een heldere (internationale) strategie en lange termijn visie.
Militaire inzet of politieke steun aan een conflictsituatie behoeft een ruime meerderheid in de Tweede Kamer
en alle militaire of politieke steun aan een conflict (-operatie) moet in deze Kamer worden geëvalueerd.
D66 wil dat landmacht, luchtmacht en marine elkaar binnen een missie kunnen aanvullen en/of ondersteunen.
De krijgsmacht wordt ingericht ter ondersteuning van 3D (Development, Diplomacy & Defence)- beleid.
Wij willen dat de regering zich binnen de Europese Unie actief inspant om stapsgewijs de nationale defensiestructuren aan te passen om zo de nationale militaire middelen op een veel efficiëntere en effectievere wijze in te zetten.
Gemeenschappelijke Europese defensiebudgetten worden ingezet voor onderzoek, technologische ontwikkeling, wapenaankoop en onderhoud van materieel.
D66 kiest daarbinnen voor specialisatie van de eigen krijgsmacht.
Alleen dan kunnen slagkracht en kwaliteit voldoende gewaarborgd worden.
Verder bezuinigen met een kaasschaaf is geen optie.
Voor veteranen wil D66 goede opvang en begeleiding.
Wij tonen waardering voor hun inzet en offers.
D66 wil de komende kabinetsperiode de huidige F16 vloot niet vervangen.
Nederland trekt zich terug uit het testprogramma van de JSF en koopt te zijner tijd een opvolger ‘van de plank’.
Om te komen tot een afgewogen oordeel vindt er een nieuwe kandidatenvergelijking plaats van mogelijke opvolgers van de F16.
De vervanging van de F16 moet van D66 plaatsvinden in gezamenlijk Europees verband.
Wij willen dat kernwapens uit Nederland verwijderd worden.
D66 steunt initiatieven om ook in de rest van de wereld het aantal kernwapens sterk terug te dringen of volledig te verwijderen.
Handhaving en versterking van afspraken over non-proliferatie horen hier bij.
Daarnaast bepleit D66 beperking van ontwikkeling en bezit van kleine wapens, clusterbommen en landmijnen
en strenge maatregelen tegen wapensmokkel.
Internationale terroristische netwerken vormen een bedreiging van de stabiliteit en veiligheid in verschillende regio’s.
D66 wil dat de overheid in Europees verband werkt aan de vermindering van die dreiging.
Dit kan bijvoorbeeld door betere samenwerking van inlichtingen- en veiligheidsdiensten,
waarbij in acht wordt genomen dat de informatie die diensten uitwisselen op rechtmatige wijze is verkregen.
Er kunnen hierbij diverse platforms voor samenwerking ontstaan,
deze moeten van D66 wel onder democratisch toezicht staan, zoals ook in de lidstaten gebruikelijk is.
In het kader van het voorkomen van terrorisme is het van belang om meer diplomatieke en humanitaire aandacht te schenken aan fragiele staten,
hun economische ontwikkelingen
en de (politieke) participatie van hun burgers, zoals Somalië, Pakistan en Soedan.
D66 wil, in lijn met de Europese Unie, een eenduidige politiek voeren in zake het Israelisch-Palestijns conflict, waarbij wordt toegewerkt naar een twee staten oplossing.
Daarbij streven wij naar een alomvattend akkoord voor het conflict.
D66 streeft een veilig en vredig Israel na binnen de grenzen van 1967 en een levensvatbare Palestijnse staat.
Nederland zal in VN- Kwartet- , in EU-verband én bilateraal actief werken aan de bevordering van vrede en stabiliteit.
Nederland blijft betrokken bij de wederopbouw van Afghanistan.
De geïntegreerde politietrainingsmissie in Kunduz vindt plaats onder de gemaakte afspraken, tot de internationale gemeenschap zich terugtrekt.
D66 wil dat Nederland ook daarna betrokken blijft bij Afghanistan.
Verder steunt D66 opkomende democratieën in Noord-Afrika en het Midden-Oosten.
Iedereen heeft het recht zich te ontwikkelen.
Natuurlijk kunnen en willen we niet vanuit Nederland verantwoordelijkheid nemen voor iedereen.
Maar in de wereld die wij nastreven hebben alle mensen kansen om zich te ontplooien en het beste uit zichzelf te halen.
In een wereld van opkomende economieën en economische gelijkwaardigheid moeten wij anders kijken naar ontwikkelingssamenwerking.
Mensen helpen, vanuit hun eigen kracht, zelf iets aan hun situatie te doen: internationale samenwerking dus.
0,7% van het BNP voor internationale samenwerking handhaven D66 wil dat Nederland het ontwikkelingsbudget handhaaft op 0,7%.
Dit past bij een ruimhartig, naar buiten gericht land, dat een rol wil spelen in de wereld.
Daarbij streven we uiteraard naar verhoogde effectiviteit.
Bij de besteding dient meer nadruk te liggen op het stimuleren van zelfredzaamheid en maatwerk.
Vrouwenrechten, reproductieve gezondheid en de emancipatie van ‘Lesbians, Gays, Transgenders and Bi-sexuals’ (LGTB) blijven prioriteiten.
Daarnaast vindt D66 dat de nieuw vast te stellen Nederlandse agenda voor ontwikkelingssamenwerking zich moet richten op goed bestuur, democratisering, corruptiebestrijding, natuur en milieu en ruimte voor innovatie en overdragen kennis.
Goed bestuur in fragiele staten met veel delfstoffen verdient meer aandacht.
D66 wil dat de Nederlandse inbreng wordt afgestemd in Europees verband om de effectiviteit te vergroten.
D66 ondersteunt een aantal ingezette hervormingen: concentratie op een aantal landen,
accenten op fragiele staten,
meer onderlinge samenwerking en inkomstenspreiding door investeringen en samenwerking met het Nederlandse bedrijfsleven
en steun van andere (institutionele) fondsen en donoren.
Dit verstevigt de kernbegrippen die D66 voorstaat in haar visie op ontwikkelingssamenwerking: coherentie en maatwerk.
D66 steunt de vermindering van het aantal te subsidiëren organisaties
en wil de subsidieafhankelijkheid van NGO’s tegengaan.
Van bedrijven die van het ontwikkelingsbudget profiteren verwachten wij maatschappelijk verantwoord ondernemerschap.
D66 wil investeren in samenwerking en uitwisseling tussen kennisclusters uit Nederland en hun tegenhangers in ontwikkelingslanden, zoals universiteiten, onderzoekscentra, bedrijven en scholen.
D66 reserveert een deel van het budget voor behoud van natuur en biodiversiteit.
D66 vindt het oneerlijk van armere landen te verwachten dat zij de afweging tussen natuurbescherming, onderwijs, ontwikkeling en gezondheidszorg volledig binnen hun eigen middelen maken.
D66 pleit voor het opnemen van milieuaspecten in WTO-onderhandelingen op een zodanige manier dat zij niet contraproductief uitpakken voor ontwikkelingslanden.
Bij deze prioriteit hoort ook investeren in innovatie in duurzaam landgebruik.
D66 blijft zich inzetten voor een betere toegang tot markten wereldwijd
en voor de verspreiding van fair trade principes.
Er is overheidssteun voor publiek-private samenwerking om eerlijke en duurzame grondstoftoevoer te garanderen.
D66 wil binnen de Europese Unie werken aan de vermindering van handelsverstorende subsidies voor de Europese landbouw.
Daarnaast moet Nederland bevorderen dat bij internationale aankopen en concessies van land meer aandacht wordt besteed aan de mogelijke negatieve gevolgen voor de inheemse bevolking.
D66 wil hervorming van multilaterale instellingen zoals VN, IMF, Wereldbank en WTO.
Ontwikkelingslanden en opkomende economieën moeten een meer gelijkwaardige positie krijgen.
In een moderne internationale context past ook de oprichting van ook een Internationaal Financieel Strafhof ter bestrijding van corruptie.
D66 bepleit een herziening van de beloningstructuren bij internationale en multilaterale VN organisaties, zodat perverse prikkels voor internationale ambtenaren verdwijnen.
Nederlanders denken en handelen internationaal.
Veel van hen zijn tijdelijk of voor zeer lange tijd woonachtig in het buitenland.
Zij zijn en blijven Nederlanders.
D66 komt op voor hun rechten.
D66 wil Nederlandse burgers in het buitenland (expats) beter in de gelegenheid stellen deel te nemen aan verkiezingen.
D66 wil betere bijstand van ambassades voor Nederlanders in buitenlandse gevangenissen, mensenrechtenactivisten (inclusief NGO’s) in het buitenland en ontvoerde kinderen.
Internationaal georiënteerde mensen hebben vaak banden met meerdere landen.
Persoonlijke banden van Nederlanders met het buitenland vormen een waardevol netwerk voor economische en culturele uitwisseling.
Beperkingen op dubbele paspoorten voor Nederlandse expats worden teruggedraaid.
D66 pleit voor een openbaar bestuur dat slagvaardig en zo dicht mogelijk bij mensen is georganiseerd.
Evenals een functionerende rechtsstaat is democratisch bestuur een belangrijke waarborg voor onze vrijheid.
Ons bestuurlijk landschap en onze democratie zijn toe aan een grondige modernisering.
Niet als doel op zich, maar als middel om te zorgen dat mensen meer directe invloed kunnen uitoefenen op hun hun vertegenwoordigers en bestuurders.
In het kleine Nederland, met zijn ruim 400 gemeenten, 27 waterschappen, 12 provincies, een Rijksoverheid en bovendien het lidmaatschap van de EU, is het bestuurlijk druk.
Bestuurlijke verantwoordelijkheden overlappen te vaak of zijn onduidelijk.
Bestuurders zitten elkaar in de weg.
Democratische controle is te vaak onvoldoende geregeld of zelfs afwezig.
Hierdoor ontstaan vertragingen, blokkades in besluitvorming, traagheid in uitvoering en weerstand tegen verandering.
Hiervan zijn de Nederlanders uiteindelijk de dupe.
D66 heeft duidelijke plannen om te komen tot een meer slagvaardig, transparant en meer democratisch bestuur.
Wij willen grotere, krachtige gemeenten,
het onderbrengen van provincies en waterschappen in het middenbestuur
en het verbeteren van de nationale en Europese democratie.
Om de EU slagvaardiger te maken, wil D66 het roulerend voorzitterschap afschaffen en een door de bevolking direct gekozen Europese President.
Op het terrein van het Gemeenschappelijk Buitenlands en Veiligheidsbeleid, willen wij af van het vereiste van besluitvorming met unanimiteit.
D66 wil een sterke Eurocommissaris voor Justitie die daadkrachtig toezicht houdt op het terrein van rechtsstatelijkheid en de naleving van mensenrechten en landen indien nodig dwingt tot aanpassingen.
De Europese Unie staat altijd open voor nieuwe leden, mits zij aan harde toetredingscriteria voldoen en daarop strikt beoordeeld zijn.
Om bestuurlijke transparantie binnen de Unie te vergroten wil D66 de huidige regelingen voor openbaarheid van bestuur in de EU ( de zogenaamde ‘Eurowob’) verbeteren.
D66 kiest voor parlementaire controle op het niveau waar de bevoegdheden worden uitgeoefend: nationaal bij nationale bevoegdheden en Europees bij zaken die we Europees regelen.
Dit betekent dat D66 vindt dat het Europees Parlement (EP) op de Europese beleidsterreinen volledig wetgevings- en controlebevoegd moet zijn en ook individuele Commissarissen naar huis moet kunnen sturen.
Voor de verkiezingen van het Europees Parlement moeten Europeanen op transnationale lijsten kunnen stemmen.
En als het aan D66 ligt, vergadert het EP voortaan alleen in Brussel en wordt Straatsburg als vergaderplaats afgeschaft.
Om het systeem van parlementaire controle op nationaal niveau te versterken wil D66 dat de controleinstrumenten van de Tweede Kamer worden aangevuld en verbeterd.
Indien ten minste een derde deel van de Tweede Kamer dat wenst, moet een parlementaire enquête worden gehouden, met de mogelijkheid tot hoorzittingen onder ede.
De volksvertegenwoordiging moet ook eenvoudiger toegang tot ambtenaren krijgen.
Daarnaast moet de Tweede Kamer instemmingsrecht krijgen bij de benoeming van bestuurders van uitvoeringsgerichte, zelfstandige bestuursorganen (ZBO’s) en ook zij moeten door de Tweede Kamer ter verantwoording te roepen zijn.
D66 wil de indirect gekozen Eerste Kamer afschaffen.
Voordat dat kan gebeuren dient eerst wel een volwaardig systeem van constitutionele toetsing te zijn ingevoerd.
D66 wil dat werknemers bij bedrijven en de overheid gelijk behandeld worden.
Dit stimuleert de doorstroom tussen publieke en private banen en het wordt eenvoudiger een gezonde leeftijdsopbouw van werknemers in de overheid te bewaken.
Daarom moeten we de rechtspositie van ambtenaren normaliseren.
D66 heeft een initiatiefwetsvoorstel ingediend om dit mogelijk te maken.
D66 streeft naar compacte ministeries die zich richten op hun kerntaken.
Secundaire of ondersteunende taken van ministeries, zoals het ontwikkelen en beheren van ICT, facilitaire werkzaamheden en administratieve afhandeling, wil D66 rijksbreed centraal organiseren, dan wel uitbesteden.
Lopende initiatieven hiertoe worden doorgezet en versterkt.
Provincies zijn een tussenlaag tussen Europa, rijk en gemeenten.
Zij leveren een belangrijke bijdrage aan de bestuurlijke drukte.
Ook vervullen zij taken die, te kleine, gemeenten niet aankunnen.
D66 wil voor provincies enerzijds een focus op kerntaken
en aan de andere kant een samenvoeging tot een kleiner aantal, grotere landsdelen, te beginnen met de Randstad.
In de Randstad is de behoefte aan betere afstemming tussen grote steden, verschillende provincies en andere gemeenten urgent.
Een nieuw kabinet komt na een half jaar met een wetsvoorstel op het Randstadbestuur, met daarin de wijze waarop en de voorwaarden waaronder het randstedelijk gebied – de vierhoek Amsterdam - Den Haag - Rotterdam - Utrecht – een landsdeel wordt.
D66 wil dat landsdelen zich concentreren op ruimtelijke, economische en verkeer- en vervoeronderwerpen.
Binnen de landsdelen blijft aandacht voor de culturele eigenheid van de oorspronkelijke provincies
en er blijven aanspreekpunten in de afzonderlijke provincies om toegankelijkheid te garanderen.
D66 wil de waterschappen laten opgaan in het middenbestuur als uitvoeringsorganisaties.
De belastinggrondslag van deze landsdelen wordt samen met die van de gemeenten en het opgaan van de waterschappen opnieuw bekeken.
Gemeenten krijgen meer en meer taken overgedragen, zoals welzijnsbeleid, grote stedenbeleid, arbeidsmarktbeleid en sociale zekerheid, maar ook zorgtaken van het Rijk, van de provincies en taken van Zelfstandige Bestuursorganen.
D66 steunt deze ingezette beweging.
Wat efficiënt en effectief dicht bij de burger georganiseerd kan worden brengen wij onder in gemeenten.
Alleen krachtige gemeenten kunnen deze opdrachten goed uit voeren.
Sommige gemeenten zijn hiervoor te klein.
D66 wil daarom dat in elke gemeente getoetst wordt of de gemeente deze taken naar behoren kan uitvoeren.
In deze toets wordt onder meer de bestuurs- en financiële kracht gemeten.
Er wordt daarbij ook gekeken naar de effectiviteit en het democratisch gehalte van bestaande samenwerkingsverbanden tussen gemeenten.
Op basis van deze toets en onder regie van de provincies komen gemeenten met voorstellen tot herindeling.
Stap voor stap zal dit leiden tot minder, maar wel krachtige gemeenten.
Gemeenteraden zullen in deze grote gemeenten meer beleid zelf en volledig aansturen en controleren.
Gemeenten krijgen voor dit opschalingsproces twee jaar de tijd.
Om dit mogelijk te maken D66 wil daarom het landelijke herindelingskader herzien.
Door deze opschaling wil D66 het aantal te kleine gemeenten terugdringen
en het aantal bovengemeentelijke regelingen met zeker 30% verminderden.
Om hun uitgebreide taken goed uit te kunnen voeren krijgen gemeenten meer beleidsvrijheid en financiële middelen.
Om die reden is ook een flinke vergroting van het eigen gemeentelijke belastinggebied noodzakelijk.
Bestuurders op alle niveaus (burgemeester, commissaris van de Koningin, minister-president en EU President) hebben een toenemende beleidsbepalende rol, wat democratische benoeming en controle steeds belangrijker maakt.
D66 wil op al deze niveaus door de bevolking gekozen bestuurders die hun eigen kabinet of college samenstellen.
D66 wil ook dat burgers op alle niveaus in een vroeg stadium worden betrokken bij besluitvorming en dat de mogelijkheid tot een correctief referendum bestaat.
Het is aan de overheid om met behulp van ICT mensen in staat te stellen inspraak en zelfbestuur vorm te geven.
Om de kiezer in geval van een politiek conflict tussen college en raad of provinciale staten aan zet te brengen, moet ook voor gemeentes en provincies een ontbindingsrecht worden ingevoerd.
D66 wil ten slotte de invoering van een goede Klokkenluidersregeling, die burgers die misstanden aan de kaak stellen beschermt, en heeft daartoe al een initiatiefwet ingediend.
D66 ziet dat het staatshoofd een waardevolle verbindende rol speelt in onze samenleving.
Dit moet de kerntaak van het staatshoofd zijn.
Daarbij past niet dat het staatshoofd deel uitmaakt van de regering, de Raad van State en een rol heeft in de formatie.
Ondertekening van wetten en ‘Koninklijke’ besluiten zijn dan overbodig.
De Koning regeert niet meer ‘bij de gratie Gods’.
Dankzij D66 neemt de Kamer inmiddels al het voortouw bij de formatie.
De procedure voor wijzigen van de Grondwet wil D66 aanpassen zodat wijzigingen sneller en democratischer plaatsvinden.
Bijvoorbeeld door naast een gekwalificeerde meerderheid in de Staten-Generaal een oordeel van de kiezers te vragen.
Fundamentele burgerlijke vrijheden als het non-discriminatiebeginsel en de vrijheid van meningsuiting zijn volgens D66 in hun essentie onaantastbaar.
Aantasting van deze grondrechten door middel van herziening van de Grondwet moet worden uitgesloten.
D66 pleit voor een samenhangend programma voor een modernisering van de Grondwet, mede op grondslag van het rapport van de Staatscommissie Thomassen en in beide Kamers aanvaarde moties hierover.
D66 wil dat Nederland als betrouwbare partner meewerkt aan goed bestuur, capaciteitsopbouw, kennisuitwisseling, digitale burgercommunicatie en financiële weerbaarheid.
Voor Bonaire, Saba en Sint-Eustatius draagt Nederland verantwoordelijkheid.
De transitie naar bijzondere gemeenten gaat gepaard met de nodige groeistuipen.
D66 wil dat Nederland zich constructief en zonder paternalisme opstelt.
Daarbij wil D66 een digitaal aanspreekpunt voor inwoners van deze zogenaamde BES-eilanden voor vragen, suggesties en klachten over de overheid.
Volksvertegenwoordigers van D66 krijgen geen dubbelmandaat voor verschillende vertegenwoordigende niveaus.
Het lidmaatschap van Tweede of Eerste Kamer, Provinciale Staten en Gemeenteraad dient de aandacht te krijgen die het verdient en niet te worden gecombineerd met een tweede vertegenwoordigende functie.
Voor D66 is cultuur een inspiratiebron voor iedereen, geen ‘hobby’ of luxegoed voor enkelen.
Kunst, cultuur en erfgoed kunnen verbinden en onderscheiden.
Ze helpen een samenleving om voortdurend op zichzelf te reflecteren.
Wij vinden een sterke culturele en creatieve sector een essentiële voorwaarde voor een open, zich ontwikkelende en verbonden samenleving.
Cultuur heeft daarnaast ook economische waarde.
Een bloeiende culturele sector is een reden om ergens te willen wonen en maakt ons land op die manier aantrekkelijk voor talenten en bedrijven.
Vrije en diverse media vormen een onlosmakelijk onderdeel van een bloeiende samenleving
en een werkende democratie.
Het kritische en beschouwende oog is noodzakelijk voor het controleren en ter verantwoording roepen van de macht.
Een vrije pers is ook de motor van dialoog en debat in een samenleving die voortdurend in ontwikkeling is.
De overheid heeft een belangrijke rol in het waarborgen van vrije media.
Wij willen dat de overheid de creatieve vermogens, de vindingrijkheid en de innovatieve kracht van mensen actief en ruimhartig ondersteunt en stimuleert.
De overheid moet niet optreden als beoordelaar van kunst, maar voorwaarden scheppen zodat kunstenaars een eigen verantwoordelijkheid krijgen en kunnen (onder)nemen.
Daarbij is D66 ervan overtuigd dat er geen creatieve top kan zijn zonder een brede basis en voldoende ruimte voor talentontwikkeling.
De overheid heeft daarom een grote verantwoordelijkheid om ook de creatieve basis te stimuleren.
De afgelopen jaren is hard bezuinigd op de culturele sector.
D66 wil gericht de daarmee aangebrachte schade herstellen.
Tegelijkertijd omarmen wij de energie die als reactie is vrijgekomen en stimuleren wij de culturele sector meer op eigen benen te staan.
D66 is voorstander van een ondernemende culturele sector.
De verhoging van de BTW op de kunsten heeft de sector op dit punt een slechte dienst bewezen.
D66 heeft dit gelukkig – zowel voor de beeldende als de podiumkunsten – terug kunnen draaien.
Dit versterkt de verdiencapaciteit van de kunsten.
Meer privaat geld D66 wil het fiscaal vriendelijke instrumentarium uitbreiden dat het voor meer mensen en bedrijven mogelijk maakt zelf in kunst en cultuur te investeren.
De ‘geefwet’ in huidige vorm schiet hierin tekort.
Voor de Nederlandse filmindustrie wil D66 een zogenaamd ‘tax-shelter’ vormen, zodat ondernemerschap wordt gestimuleerd en de Nederlandse film zo groot kan blijven als hij nu is.
D66 maakt geld vrij om gericht schade te herstellen die de recente bezuinigingen hebben aangericht in de kweekvijvers van de kunsten.
Daarbij wordt vooral gekeken naar het red-den van een beperkt aantal voor talentontwikkeling cruciale orkesten, productiehuizen en gezelschappen.
D66 wil het internationaal cultuurbeleid bundelen en in een gericht aantal landen en steden inzetten, zodat de culturele en economische potentie beter wordt benut.
Het huidige beleid om Nederlandse kunst, cultuur, mode, design en historie te promoten is niet effectief genoeg.
Bovendien is het beleid versnipperd over verschillende ministeries.
Wij willen dat de overheid zich garant stelt voor de niet-verzekerde uitlening van museale objecten.
Door een zogenoemde indemniteitsregeling wordt het eenvoudiger voor musea om collecties uit te lenen en zelf tentoonstellingen te organiseren.
D66 bepleit het versterken van de kunstexport
en wil kunstenaars en kunstinstellingen die in het buitenland actief zijn beter begeleiden.
Dit door meer samen te werken met internationale onderwijsprogramma’s,
met Hollandmarketing
en met het bedrijfsleven.
Subsidies moeten openstaan voor internationale besteding.
D66 wil dat kunstarchieven zoveel mogelijk worden gedigitaliseerd en met elkaar verbonden.
Niet alleen vanwege de lagere kosten
maar vooral omdat het de toegankelijkheid vergroot.
Wij willen een landelijk toegankelijk (digitaal) register voor gestolen kunst en antiek.
In aansluiting op de internationale registers moet het met betere registratie voor particulieren, handelaren, houders van collecties en gespecialiseerde politie en justitie beter mogelijk worden om gestolen objecten terug te vinden en misdrijven op te lossen.
Cultuur is van ons allemaal.
Elk kind moet hiermee kennis kunnen maken.
Omdat het een verrijking is.
Daarom wil D66 aandacht voor cultuur op elke basisschool.
En wordt de cultuurkaart in nieuwe vorm voortgezet.
Ons erfgoed vormt een brug tussen ons verleden en onze toekomst.
D66 vindt het belangrijk dat onze samenleving dit historisch besef met zich mee draagt.
De overheid heeft de verantwoordelijkheid om het behoud van ons cultureel erfgoed te borgen en te blijven beschermen tegen de economische- en politieke waan van de dag.
Een helder selectiebeleid met oog voor zowel behoud als vooruitgang is hiervoor onmisbaar.
D66 wil niet meegaan in het ingezette proces om het Rijksmonumentenbezit van de Rijksoverheid af te stoten naar markt en lagere overheden.
D66 wil een trust opzetten waarin de in overheidsbezit zijnde Rijksmonumenten worden ondergebracht.
Een divers media- en omroeplandschap is van het hoogste belang voor een samenleving die haar kritisch vermogen wil blijven ontwikkelen.
D66 ziet voor de overheid een voorwaardenscheppende taak.
Zij dient zich in te zetten voor het behoud van de publieke omroep met een gevarieerde programmering en een divers omroeplandschap.
Wij willen dat de publieke omroep zich veel meer gaat richten op een veelzijdig programma aanbod.
Daarbij is de fusie van bestaande omroepen een eerste stap richting een nieuw omroep bestel.
D66 wil dat de bestaande en nieuwe omroepen in de toekomst productiehuizen worden die op basis van inhoud, niet op basis van ledenaantal, zendtijd krijgen bij de publieke omroep.
D66 ziet mogelijke winst in het bundelen, afstoten of privatiseren van diensten die nu bij de afzonderlijke omroepen zijn ondergebracht (bijvoorbeeld vertaaldiensten).
Nieuws, actualiteit, vernieuwend amusement en Nederlands drama moeten prioriteit krijgen bij de programmering.
D66 wil dat commerciële omroepen net als de publieke toegang krijgen tot fondsen ter stimulering van Nederlands drama en documentaireseries.
Ook online-partijen moeten hiervan gebruik kunnen maken.
Toekenning van fondsen dient bovendien zo transparant mogelijk te gebeuren
en in alle gevallen te kunnen worden betwist.
Dit fonds moet voor alle soorten media worden opengesteld.
Lokale en regionale omroepen zijn nu financieel afhankelijk van de lokale politiek.
Dat is onwenselijk.
D66 wil dat het Commissariaat voor de Media de lokale omroep financiert, zodat lokale omroepen onafhankelijk kunnen opereren.
D66 heeft hiertoe een initiatiefwet ingediend.
De aanhoudende economische crisis heeft zijn weerslag op de overheidsfinanciën.
Met het Begrotingsakkoord is bereikt dat het begrotingstekort in 2013 onder de 3% blijft.
Een belangrijke eerste stap op weg naar gezonde overheidsfinanciën.
Cruciaal voor vertrouwen van consumenten, bedrijven en ook financiële markten.
Tegelijkertijd is duidelijk dat er ook na 2013 een grote uitdaging ligt.
Het Centraal Plan Bureau en de Studiegroep Begrotingsruimte van het Ministerie van Financiën hebben becijferd dat er tussen de 15 en 20 miljard aan extra maatregelen nodig is.
D66 is en blijft gecommitteerd aan gezonde overheidsfinanciën.
Maar het ‘bezuinigen is altijd goed’ mantra is niet het onze.
Dat blijkt steeds weer te leiden tot korte termijn beleid en onproductief snijden.
D66 wil sturen op de kwaliteit van de publieke financiën.
Wij geloven in een slimme mix van hervormen, investeren en bezuinigen.
Ons uiteindelijke doel is om op de lange termijn de randvoorwaarden voor een welvarende en duurzame toekomst van Nederland te realiseren.
De uitgangspunten van het D66-begrotingsbeleid en de financiële hoofdlijnen zijn: allereerst snel grote stappen richting een veilige marge tot de grens van het begrotingstekort van 3% van onze economie.
Vervolgens wil D66 in 2017 een structureel evenwicht op de begroting bereiken
en de overheidsfinanciën ook voor de langere termijn gezond (houdbaar) maken.
Een aantal heldere principes vormen de basis onder onze begrotingsvoorstellen: Hervormingen dienen te zorgen voor meer economische groei en werkgelegenheid, zodat we ons uit het probleem verdienen;
Bezuinigingen op overheidsuitgaven zoeken wij als eerste in kosten waarvan we vinden dat mensen die zelf moeten kunnen opbrengen of waarvan we de meerwaarde onvoldoende zien;
Lastenverschuiving gericht op groei en duurzaamheid: wij maken werken aantrekkelijker,
terwijl dingen die we minder willen, zoals vervuiling of ongezond leven, zwaarder worden belast;
Gezonde overheidsfinanciën en het in de hand houden van uitgaven en de lastendruk is goed voor onze samenleving.
Het is geen ‘straf ‘ die ons van buiten wordt opgelegd, maar een normaal grondbeginsel van ieder huishoudboekje dat we in de afgelopen jaren teveel uit het oog zijn verloren.
Er zijn grenzen aan het beslag dat collectieve uitgaven op de economie kunnen leggen.
De belangrijkste bouwstenen onder onze financiële voorstellen: Hervorming van arbeidsmarkt, AOW, sociale zekerheid en zzp-regelingen,
gekoppeld aan verlaging van de belasting op arbeid.
Meer banen en lagere uitkeringsuitgaven zijn het resultaat;
Verdere hervorming van de woningmarkt door de koop- en huurkant te hervormen.
Zo beperken wij de hypotheekrenteaftrek verder,
gecombineerd met de afschaffing van de overdrachtsbelasting
en het eigenwoningforfait.
De overige opbrengsten worden gebruikt om de inkomstenbelasting te verlagen;
Investeren in onderwijs en onderzoek.
D66 zal tot ca.<U+F020>2 miljard extra investeren in leraren, fundamenteel onderzoek, leven lang leren en hogere kwaliteit van onderwijs;
Zorguitgaven zullen niet met 4-5% per jaar groeien, maar de groei wordt afgeremd tot ca 3% per jaar.
D66 bereikt dit door te sturen op: preventie,
langer gezond thuis wonen,
meer zorg in de buurt,
het instellen van eigen bijdrages,
hervorming van de AWBZ
en meer kwaliteit en kostenbeheersing in curatieve zorg;
Vergroening van onze economie door gerichte steun voor duurzame energie,
belasten van vervuiling
en verlagen van de kosten op arbeid;
Bezuinigd wordt er op bestuur door de transitie naar minder provincies en gemeenten en 1 Rijksdienst,
via de harmonisatie van kindregelingen,
afschaffen gratis schoolboeken en maatschappelijke stages
en door het stappen uit het JSF-programma;
D66 investeert gericht in natuur en cultuur, die essentiële waarden vertegenwoordigen die niet door veranderende economische omstandigheden mogen worden beschadigd.
Wij hebben hiervoor beschreven wat D66 wil, welke maatregelen we nemen en waar onze prioriteiten liggen.
Hiermee zijn wij in staat om de benodigde hervormingen, investeringen en bezuinigingen te realiseren.
De exacte financiële gevolgen van deze maatregelen worden op dit moment door het CPB in kaart gebracht.
Eind augustus publiceert het CPB de uitkomsten.
Wij  hebben  in  Nederland  veel  waar  we  trots  op  kunnen  zijn.
Maar  een aantal  zaken  moet  verbeteren.
De  wereld  verandert  razendsnel  en  wij  zullen  daar  goed  op  moeten inspelen.
Geen  oude  oplossingen  voor  nieuwe  problemen.
Dat  vraagt  om  duidelijke  keuzes.
Precies  waar verkiezingen  over  gaan.
De  politiek  maakt  net  als  iedereen fouten.
Op  zich  niet  erg,  als  men  er  maar van  leert.
Te  lang  blijven  aanhikken tegen  onvermijdelijke  veranderingen  is  zo’n  fout.
Durven  doorpakken  is  een goede  Nederlandse  eigenschap.
Net  als  vertellen  waar  het  om  gaat.
In  begrijpelijke  taal,  kort  en  duidelijk.
Wij  hebben  veel  te  winnen  in  de komende  jaren,  maar  dan  moeten  we daarvoor  kiezen.
Wij  kiezen  voor  een welkome  samenleving,
maar  ook  voor strenge  eisen  aan  nieuwkomers.
Wij kiezen  voor  een  leven  lang  leren  en  jezelf ontwikkelen,
voor  het  plezier  van  werk voor  ieder  die  kan.
Wij  kiezen  voor  een overheid  die  er  is  voor  iedereen.
Wij  kiezen  voor  heldere  spelregels  met duidelijke  consequenties.
En  ook  kiezen we  voor  een  samenleving  die  kansen biedt  aan  iedereen,  zonder  onderscheid.
Want  wij  willen  een  samenleving  met ambitie, voor iedereen!
De inkomstenbelasting gaat voor alle tariefschijven omlaag met 3 procent.
Bijna elke Nederlander profiteert.
Dat zijn netto euro’s waar iedereen wat mee kan.
De AOWleeftijd blijft bij de VVD staan op 65.
Vanaf die leeftijd betaal je hier geen premie meer voor: geen verdere fiscalisering.
Daar hebben de oudere generaties recht op.
Geen onduidelijkheid, maar helderheid.
De hypotheekrenteaftrek staat voor de VVD als een huis.
Deze zekerheid is de basis voor een gezonde woningmarkt.
Daar willen wij geen bom onder leggen.
De belastingverlaging geeft vrijwel alle huishoudens meer koopkracht.
Ook voorkomt dit een loongolf en het gevaar van een nieuwe economische recessie.
De gebruikelijke looneisen kunnen namelijk beperkt blijven.
Kortom, mensen houden meer over, zonder dat ons land daardoor te duur wordt voor het buitenland.
Zo houdt Nederland de ingezette groei vast.
Solide overheidsfinanciën, dat betekent doorgaan met aflossing van de staatsschuld.
Nu zijn we met zijn allen jaarlijks 13 miljard kwijt aan rente.
In lijn met de vermaarde Zalmnorm moeten meevallers op de begroting blijvend worden aangewend voor schuldaflossing.
Geen potverteren op kosten van onze kinderen.
Onze economie kan niet zonder vakmensen.
Scholen moeten vakmanschap in ere herstellen.
Het beroepsonderwijs mag weer trots uitstralen.
In het vmbo is intensiever contact met de praktijk, voor leerlingen én leraren, een noodzaak.
Weg met het idee dat theorie belangrijker is dan praktijk.
Ondernemerschap wordt aangemoedigd.
Het verlaagt de drempel wanneer je op school bijvoorbeeld al eens een bedrijfsplan hebt geschreven, weet hoe je  geld  bij  de  bank  kunt  lenen  of  wat  de belastingdienst  van  je  vraagt.
Scholen voor mbo en hbo moeten netafgestudeerden helpen met kennis en fondsen om zelf een bedrijfje te starten.
Begeleid en investeer mee.
Af en toe een opfriscursus en open toegang tot kennis versterken de levenslange band tussen school en leerling.
Ook kunnen succesvolle oud-leerlingen voor de klas hun verhaal vertellen: niets zo inspirerend als een rolmodel.
Als  je  wilt  dat  politiek  leeft,  dan  moet je  klare  taal  spreken.
Mensen  moeten discussies  en  besluiten  kunnen  volgen.
Veel  taal  van  ambtenaren  en  politici  zit vol  afkortingen  en  jargon  dat  buiten Den  Haag  niet  wordt  begrepen.
Helderheid  in  taal  dwingt  de  politiek  keuzes te  maken  op  hoofdlijnen,  weg  van  de vierkante  millimeter.
Een  nieuw  kabinet  moet  afspreken dat  alle  plannen,  eisen  en  regelingen die  mensen  aangaan  worden  getoetst op  taalgebruik.
Dit  geldt  ook  voor  aanvraagformulieren  van  de  overheid voor,  zeg,  kinderbijslag  of  een  bouwvergunning.
Ontoegankelijkheid moet worden uitgebannen.
Voor  verstaanbare  politiek.
In ons land wonen meer dan 180 nationaliteiten.
Dat geeft kansen en problemen.
Om de kansen te vergroten moet elke vorm van ontoelaatbaar onderscheid worden uitgebannen.
Daarom  hecht  de  VVD  sterk  aan  Artikel  1  van  de  Grondwet:  discriminatie  is ‘niet  toegestaan’.
Het  mag  in  onze  samenleving  niet  uitmaken  wat  iemands  afkomst  is,  of  iemand  man  of  vrouw  is  en welke  seksuele  geaardheid  men  heeft.
Geen  discriminatie  op  de  arbeidsmarkt, bij  toegang  tot  voorzieningen  en  in  de omgang  tussen  burgers.
Artikel  1  van  de  Grondwet  is  niet  voor  niets  artikel  1.
Het  is  de  fatsoensnorm  van  en  voor  onze samenleving.
Daarom  moet  Artikel  1  voorrang  krijgen  op  onze  andere  grondrechten.
Dan  kunnen  bijvoorbeeld  scholen geen beroep meer doen op de vrijheid van  onderwijs  of  religie  om,  zeg, een  homoseksuele  docent  of  een  islamitische  stagiaire  te  weren.
Bovendien  moet  het  mogelijk  worden in  geval  van  overduidelijke discriminatie bij sollicitaties – die het functionele  onderscheid  te  boven  gaat  –  zelf  naar  de  kantonrechter  te  stappen.
Voor werkende en ondernemende ouders wordt de kinderopvang gratis.
De VVD vindt het belangrijk dat gezinszorg en carrière kunnen samengaan.
Werkende moeders zijn ook goede moeders.
Gratis kinderopvang geeft een enorme impuls aan de economie door de hogere arbeidsparticipatie.
Wie bijzondere wensen voor de opvang heeft, betaalt bij.
De VVD heeft al tot stand gebracht dat alle basisscholen voor-en naschoolse opvang moeten aanbieden voor kinderen van vier tot en met twaalf jaar oud, als de ouders dat willen.
Er is dan elke werkdag plek van half acht ’s ochtends tot half zeven ’s avonds.
Scholen bieden deze voorziening vanaf 1 augustus 2007.
Meer dan 12.000 bestuurders en volksvertegenwoordigers zijn dag in, dag uit, bezig Nederland te besturen.
De rijksoverheid, twaalf provincies, 458 gemeenten, tientallen deelgemeenten en stadsdelen, en vele honderden andere bestuurlijke organen behartigen de belangen van zestien miljoen inwoners.
Ministers, gedeputeerden, wethouders en burgemeesters rennen van het ene overleg naar het andere en komen bij al die vergaderingen zeer dikwijls steeds dezelfde personen tegen.
Nodig is een radicale vermindering van de bestuursdichtheid op alle niveaus: minstens een kwart kan eraf!
Wat geldt voor het land geldt ook voor Den Haag: de Tweede Kamer kan terug van 150 naar 100 zetels.
Tegelijk kan de Eerste Kamer van 75 naar 50 zetels.
Dan gaat het debat over hoofdzaken.
De  belasting  die  je  betaalt  op  een  erfenis  is  wrang  en  onrechtvaardig.
Mensen hebben  vaak  lang  gespaard,  bijvoorbeeld om  hun  huis  af  te  betalen.
Als  ze  overlijden is  dat  geld  voor  de  erfgenamen,  vaak  de kinderen.
Over  dit  geld  is  al  eerder  belasting  betaald.
Laten  we  daarom  beginnen dit  ‘successierecht’  met  de  helft  te  verminderen,  net  als  het  schenkingsrecht.
Weg met  de  erfenisbelasting!
Als je een willekeurige persoon een klap geeft, sla je een burger – en dan moet je worden bestraft.
Als je een politieagent, een leraar, een ambulanceverzorger of een treinconducteur een klap geeft, sla je iemand die optreedt namens en voor ons allemaal – en dan verdien je bij wijze van spreken een driedubbele straf.
Dan krijg je zonder pardon een flinke douw.
Het is tijd dat we al onze vertegenwoordigers in de samenleving steunen.
Zij vervullen belangrijke rollen en moeten zich gesteund weten.
Overtredingen ten opzichte van zulke gezagsdragers moeten we dus zwaarder straffen.
Het liberalisme is een oude en krachtige politieke stroming.
Het ontstond in de zeventiende eeuw uit de strijd tegen de absolute staatsmacht en de godsdienstoorlogen.
Liberale denkers ontdekten toen wat een samenleving vrij maakt: privébezit, rechtszekerheid, vrijheid van geweten  en van meningsuiting.
Steeds stelden  zij de rechten van het individu voorop.
Van dit gedachtengoed is de VVD in Nederland de voornaamste drager.
Wij liberalen hebben een enorm vertrouwen in de kracht van ieder mens.
Hoe je je ontwikkelt, wat je belangrijk vindt, met wie je dingen op touw zet,  hoe je je geld kunt verdienen: dat weten mensen zelf het beste.
Politiek moet de voorwaarden scheppen.
Juist het respect voor ieders individuele vrijheid maakt onze samenleving rijkgeschakeerd, hecht en weerbaar.
Vanzelfsprekend zijn regels nodig om met zestien miljoen mensen goed samen te leven.
In hun privédomein komt mensen maximale vrijheid toe.
Dit vergt uiterste terughoudendheid van de overheid op het gebied van privézaken zoals seks, ouderschap, levensstijl, levensvervulling, omgang met ziekte en dood.
De overheid moet wel ingrijpen als er privé misstanden plaatshebben, zoals kindermishandeling of huiselijk geweld.
Ze mag echter niet, hoe goed bedoeld ook, de mens opleggen hoe te leven en hoe te sterven.
Het zelfbeschikkingsrecht is voor liberalen een belangrijk recht.
Vrijheid  is  in  een  democratie  het  hoogste goed.
Op steeds nieuwe manieren wordt ze bedreigd, ook nu nog.
Daarom strijdt de VVD, als geen andere partij, voor een land en een leven in vrijheid.
Een eigen bedrijf starten wordt nu vaak ervaren als een sprong in het diepe.
Gedoe met regels, lastig om aan geld te komen.
In ons land zijn nog te weinig starters.
Wij willen daarom het aantal starters in vier jaar verdubbelen.
Mensen met lef een kans geven.
Niets is zo goed voor de sfeer in de economie.
Daarom komt er een belastingvakantie voor starters: nieuwe ondernemingen worden de eerste drie jaar vrijgesteld van belasting op winst.
Verliezen blijven verrekenbaar; fraude bieden we geen kans.
De belastingdienst en de Kamer van Koophandel bieden betere en snellere service: één startersloket waar je al je zaken kunt regelen.
Aan de andere kant moet het wettelijk en sociaal aanvaardbaar zijn om failliet te gaan.
Doorstarten moet makkelijker worden.
Een ondernemer die met schulden eindigt moet in principe binnen drie jaar weer met een schone lei kunnen beginnen.
Een bedrijf overdragen, bijvoorbeeld aan je kinderen, moet fiscaal gunstiger worden.
Te vaak smoort georganiseerd wantrouwen eigen initiatief en ondernemingszin.
De overheid besteedt eindeloos tijd aan formulieren en controle vooraf en aan inspectie tijdens de productie.
Terwijl het zou moeten gaan om controle achteraf: wat komt er hoe van de band rollen?
Daarom moeten al die vooraf-stempels en vergunningen voor het overgrote deel worden afgeschaft.
Je moet beginnen met vertrouwen.
Wel moeten de spelregels dan glashelder zijn, zodat ieder weet waaraan hij zich moet houden.
De keerzijde is namelijk: wie het vertrouwen schaadt, moet de harde consequenties voelen.
Beter tien regels met één strenge inspecteur, dan een ondoordringbaar regelwoud.
Van wantrouwen naar vertrouwen: het is een gigantische omslag van denken.
Het bespaart drastisch kosten bij de overheid,
geeft lucht aan ondernemingen,
maar vraagt strenge handhaving.
De overheidsbemoeienis moet ook anderszins minder.
Minder subsidieregelingen voor van alles en nog wat.
En de winkelsluitingstijdenwet wordt afgeschaft.
De VVD wil dat zoveel mogelijk mensen aan de slag zijn en blijven.
De samenleving heeft de energie en ervaring van nieuwkomers, vrouwen en de oudere generatie hard nodig.
Arbeidsparticipatie is de beste weg tot integratie.
Die kans moet er voor alle nieuwe Nederlanders zijn.
Wij willen meer vrouwen op hogere posities.
Het is tijd om het mannenbolwerk in het bedrijfsleven en bij de overheid te doorbreken, bijvoorbeeld door publicatie van bedrijven en overheden die in dit opzicht achterblijven.
Langer doorwerken na de pensionering moet kunnen.
Het is toch te gek dat mensen die tot hun 67ste of 70ste willen meedoen aan de kant worden gezet.
CAO’s die dit verbieden, moeten niet algemeen verbindend worden verklaard.
Ondernemers die na hun 65ste doorwerken behouden hun zelfstandigenaftrek.
Er worden stimulerende maatregelen genomen opdat mensen meer werken en zoveel mogelijk mensen ten minste tot hun 65ste werken.
Werkgevers dragen hieraan bij door bijvoorbeeld herintreders of mensen uit de bijstand te werven.
In dit kader wordt ook de heffingskorting voor niet-werkende partners in twintig jaar afgebouwd.
Urgent is een betere individuele meeneembaarheid van pensioenen en meer duidelijkheid wat er gebeurt bij overstappen.
Er is een wereldwijde slag om talent gaande.
Nederland moet gastvrijheid uitstralen om daarin wervend te zijn.
We moeten dus slim omgaan met immigratie.
Slim door ons te richten op geschoolde mensen.
Bedrijven die experts of talenten uit het buitenland willen aantrekken moeten niet stuiten op onnodige bureaucratie.
Maar ook slim omdat we kijken met wie we een goede toekomst kunnen opbouwen.
Sommige mensen zijn puur op basis van persoonlijke talenten welkom: een innovatieve ondernemer, een zelfstandig onderzoeker of creatief toptalent.
Ze worden beoordeeld op basis van een eenduidig puntensysteem.
Hoe groter de waarde van een immigrant voor onze arbeidsmarkt, hoe meer punten worden toegekend en dus hoe makkelijker diegene kan binnenkomen.
Ook moeten bedrijven buitenlandse seizoensarbeiders kunnen inzetten.
Bij deze tijdelijke arbeid past echter geen gezinshereniging of recht op sociale zekerheid.
Steeds moeten we heldere keuzes maken, door strenge eisen te stellen.
Maar wie eenmaal binnen is, moet zich welkom weten.
Je  buurmeisje  heeft  een  goed  idee, bijvoorbeeld  het  opzetten  van  een nagelstudio.
Het  eerste  begin  is  dan vaak  de  grootste  stap.
Zij  heeft  4000 euro  nodig,  maar  omdat  ze  geen vast  inkomen  heeft  komt  de  bank niet  over  de  brug.
Als  jij  na  haar enthousiaste  uiteenzettingen  besluit die  4000  euro  te  investeren,  neem  je een  groot  risico.
Precies  de  reden dat  de  bank  er  niet  aan  begint.
Dat  risico  moet  dus  flink  worden beloond,  want  al  die  startende buurmeisjes  en  -jongens  zijn  de motor  van  de  banengroei.
Daarom hoeft  de  risicodrager  de  eerste  drie jaar  geen  belasting  te  betalen  over het  ingelegde  vermogen  en  moeten de  verliezen  verrekenbaar  zijn.
Kinderen  opvoeden  is  een  voorrecht.
Ouders  die  dat  misbruiken,  dienen  het te  verliezen.
Getreuzel  van  overheidszijde  leidt  alleen  maar  tot  blijvend  ernstige  beschadiging  van  het  kind.
Vaak gaan  zij  een  moeilijk  of  zelfs  crimineel leven  tegemoet.
Dat  is  vreselijk  voor hen  en  slecht  voor  de  maatschappij.
Snel  en  daadkrachtig  ingrijpen  is  geboden,  ook  bij  0-4-jarigen  en  desnoods tegen  de  zin  van  de  ouders.
Preventie en  nazorg  worden  niet  vergeten.
Als  een  kind  in  problemen  verkeert, moet  er  altijd  maar  één  instantie  eindverantwoordelijk  zijn.
Instanties  worden zoveel  mogelijk  gebundeld  op  gemeentelijk  niveau,  zo  dicht  mogelijk  bij  het kind.
Wachtlijsten  voor  kinderen  die  behandeling  nodig  hebben  worden  opgeruimd.
De  mogelijkheden  voor  adoptie en  pleegouderschap  worden  verruimd.
Vaste  banen  voor  het  leven  bestaan  niet meer.
In  een  loopbaan  maakt  iedereen wel  eens  een  overstap.
Soms  word  je  door  omstandigheden  gedwongen.
Maar werkloos?
Nee, je zit ‘tussentweebanen’.
Werknemers  én  werkgevers hebben  die  wendbaarheid.
Het  ontslagrecht  moet  eenvoudiger  en duidelijker  op  basis  van  vaste  criteria  en een  normvergoeding.
Eén  loket  voor  de administratieve  afhandeling:  het  CWI.
Dan  weet  iedereen  waar  hij  aan  toe  is.
Om  mensen  te  stimuleren  sneller  nieuw werk  te  zoeken  wordt  de  maximale  duur van  de  werkloosheidsuitkering  gehalveerd  van  38  tot  19  maanden.
Deze  regels gaan  ook  gelden  voor  ambtenaren  en politieke  ambtsdragers.
De  WW-uitkering gaat  wel  de  eerste  drie  maanden  iets  omhoog,  tot  80  procent  van  het  laatstverdiende  loon.
Werkgevers  spannen  zich substantieel  meer  in  voor  opleiding  en bijscholing  van  hun  personeel  (‘een  leven lang  leren’).
Geen  werknemer  hoeft  dan als  een  konijn  in  de  koplampen  van  een dreigende  herstructurering  te  kijken.
Weerbaar  op  weg  naar  de  volgende  baan.
Of  de  eigen  zaak!
Niemand  in  onze  samenleving  hoeft  in  armoede  te  leven.
Dat  is  een  kwestie van  beschaving.
Daarom  hebben  wij  in  Nederland  een  prima  sociaal  vangnet voor  mensen  die  echt  niet  (meer)  kunnen werken.
Veel  mensen  die  jarenlang  als  ‘onbemiddelbaar’  wegstoften  in  de  kaartenbakken  van  de  sociale  diensten  zijn  daar uitgekomen.
Sociaal  beleid  moet  daarom altijd  gericht  zijn  op  het  vinden  van  werk, stage  of  opleiding:  weg  uit  de  uitkering.
Als  mensen  zich  daarvoor  onvoldoende inzetten,  de  taal  niet  leren  of  frauderen, passen  sancties.
Er  blijft  altijd  een  groep  voor  wie  betaald werk  een  stap  te  ver  is.
Deze  mensen  krijgen  bijstand,
maar  in  ruil  vragen  we diegenen  die  dat  kunnen  iets  terug  te doen  voor  de  samenleving.
Denk  aan  vrijwilligerswerk  of  mantelzorg.
Zo  voorkom je  bovendien  sociaal  isolement.
Ook  welzijnswerk  draagt  daaraan  bij.
Onder  de  27  jaar  is  er  geen  bijstand.
Jongeren  kunnen  leren  of  werken.
In het kielzog van de wereldwijde informatiestromen groeien de goederenstromen.
Voor Nederland als sterk overslagen transportland liggen hier geweldige kansen.
Daartoe is wel een radicale doorbraak nodig in de inrichting van onze zee-en luchthavens en het spoor-, water-en autowegennet.
De zeehavens van Rotterdam en Amsterdam integreren hun bedrijfsstructuur.
Er komen nieuwe snelle OV-verbindingen in de Randstad.
De verbindingen met de andere economische regio’s, in Nederland én over de grens, worden verbeterd, inclusief aansluiting op de hogesnelheidsnetwerken.
Ook onze luchthavens moeten kunnen groeien.
We hebben een kortetermijnplan, maar moeten ons verplichten innovatief aan de slag te gaan voor de lange termijn, voor 2030.
Daarbij hoeft men zich niet te beperken tot de huidige locatie, Schiphol.
De ontwikkeling van stille en veilige vliegtuigen draagt substantieel bij aan een oplossing.
Files  zorgen  voor  economische  schade en  zijn  slecht  voor  het  milieu  en  de  verkeersveiligheid.
Daarom  moeten  nieuwe wegen  worden  aangelegd  en  bestaande wegen  verbreed  of  gestapeld,
zonder  aan-tasting van waardevol groen.
Kilometerbeprijzing, waarbij je gebruik in plaats van bezit van de auto belast, leidt tot efficiënter gebruik van de weg.
Ter voorkoming van lastenverhoging moeten bij de invoering ervan de luxebelasting (bpm) en de motorrijtuigenbelasting navenant worden verlaagd dan wel afgeschaft.
Het openbaar vervoer moet worden verbeterd om een groter deel van met name het spitsverkeer te kunnen opvangen.
Niet met dwang, maar met verleiding -met ruimte, rust en snelheid.
Er moet snellere wetgeving komen voor grote infrastructurele projecten.
Er komen betere mogelijkheden voor werken van huis uit, denk aan elektronische breedbandnetwerken en fiscale aanpassingen.
Samen trainen in de modder, samen juichen voor je club: sport brengt mensen bij elkaar.
Sport stimuleert de ondernemingsgeest, beloont eigen initiatief en draagt bij aan een gezonde levensstijl.
Ook kunnen sportclubs een prachtrol spelen bij de integratie.
Top-en breedtesport, ook voor gehandicapten, moeten worden gestimuleerd.
Sportverenigingen, landelijke sportbonden, scholen en buitenschoolse opvang moeten nauw samenwerken om de schoolgaande jeugd zoveel mogelijk te laten bewegen, liefst vijf uur per week.
Topsporters krijgen de ruimte om zich te ontwikkelen door goede voorzieningen op het vlak van onderwijs en (medische) technologie.
Nederland op weg naar een echt sportland!
De Randstad is in feite één miljoenenstad à la Parijs, Londen of New York.
Bestuurlijke schaalvergroting is dan ook een must.
Om te beginnen worden de vier provincies NoordHolland, ZuidHolland, Utrecht en Flevoland opgeheven en vervangen door één Randstadprovincie.
Amsterdam, Rotterdam, Den Haag, Utrecht, Almere en andere steden werken daarbinnen samen.
Deze nieuwe provincie zal niet de ‘balans’ in ons land verstoren, zoals vroeger de Staten van Holland; destijds waren de provincies de dragers van het staatsbestel, nu waarborgt het Rijk die eenheid.
Iedere jongere kan iets goed.
De een is handig, een ander is creatief, een derde kan goed leren.
Scholen en universiteiten moeten elke leerling door variatie in aanpak de kans bieden op een succesvolle toekomst.
Taalles aan peuters werpt vruchten af.
Vooral bij kinderen van ouders die zelf niet goed Nederlands spreken.
Het is jammer als kinderen al met een achterstand in groep 1 van de basisschool beginnen.
Door op het consultatiebureau verplichte taaltesten af te nemen en kinderen die te laag scoren verplicht taallessen te laten volgen, kan dit worden voorkomen.
De kinderopvang wordt voor werkende en ondernemende ouders gratis.
Maar minstens zo belangrijk is zeker weten dat je kind ergens veilig en fijn kan spelen, sporten of huiswerk maken.
Veel scholen vormen zich om tot ‘brede scholen’.
Die bieden na schooltijd alle voorzieningen voor sport, cursus en taalles, toegankelijk voor iedereen in de buurt.
Met een investering van 150 miljoen euro kunnen al duizend basisscholen een nieuwe ruimte bijbouwen of oude lokalen aanpassen tot opvangruimte of knutselhok.
Het algemeen kennisniveau op de basisschool moet omhoog.
Rekenen, Nederlands, geschiedenis en één vreemde taal, dat is de basis voor je toekomst.
De middelbare school bouwt hierop voort
en voegt aandacht voor burgerschap toe.
Het  is  volstrekt  onaanvaardbaar  dat  jaarlijks  meer  dan  50.000  jongeren  zonder  diploma  de  school  verlaten.
Verantwoordelijkheid  hiervoor  moet  worden  gelegd bij  de  scholen,  die  de  leerlingen  in  overleg met  de  ouders  binnenboord  moeten  hou-den.
Je  moet  jongeren  uit  bed  sleuren,  erbij  betrekken  en  niet  lijdzaam  –  of  soms stiekem  opgelucht  –  toezien  als  ze  niet meer  komen  opdagen.
De  overheid  zorgt voor  een  betere  handhaving  van  de  leer-plicht  en  de  leerwerkplicht  tot  23  jaar.
Leraren  hebben  een  fantastisch  beroep, maar  worden  te  weinig  gestimuleerd  hun vak zelf vorm en inhoud te geven.
Ze kun-nen  eigenlijk  alleen  carrière  maken  als manager  binnen  de  school.
Veel  jonge, enthousiaste  leraren  gaan  na  een  aantal jaren  lesgeven  naar  het  bedrijfsleven.
Sommigen  worden  vervolgens  als  onder-wijsconsultant  voor  veel  geld  door  de scholen ingehuurd: de wereld op zijn kop.
Het  beroep  van  leraar  moet  en  kan  inte-ressanter.
Carrière  maak  je  voor  de  klas.
Zo  moet  een  goede  leraar  meer  kunnen verdienen  dan  een  middelmatige,  zodat het  loont  meer  energie  in  het  vak  te  steken.
Waarom  zou  een  goede  vmbo- leraar  dan  niet  hoger  kunnen  uitkomen dan  een  matige  vwo-leraar?
De  kwaliteit van  lerarenopleidingen  moet  omhoog.
Bijscholing  wordt  vergoed  zodra  je  vijf  jaar  voor  de  klas  staat.
Dat  betekent  drie  maanden  inhoudelijk  bijtanken  –  om  extra  gemotiveerd  weer  door  te  gaan  voor  de  klas.
Er  komt  minder  management.
De  bureaucratie  van  de  grootschaligheid  wordt aan  banden  gelegd.
Dat  geeft  ruimte  aan persoonlijke  invulling  van  het  vak.
Het  adviseren  van  buitenaf  wordt  teruggedrongen.
Scholen,  gebruik  je  eigen  mensen.
De  Nederlandse  universiteiten  en  hogescholen  moeten  ambitieuzer  worden: meer  vragen  van  zichzelf  en  van  de  studenten.
De  eerste  willen  zijn.
Amerika  en China  weten  nu  de  beste  studenten  en wetenschappers  te  lokken.
Die  moeten hier  willen  blijven  –  en  komen!
Toponderzoek  is  gediend  bij  intensieve samenwerking  tussen  universiteiten  en hogescholen  op  innovatief,  kapitaalintensief,  inter- en/of  multidisciplinair  gebied.
Instellingen  zullen  daarop  worden getoetst.
Ook  zal  een  groter  deel  van  het budget  privaat  moeten  worden  verdiend, onder meer met onderzoekscontracten en het uitventen van intellectueel eigendom.
Universiteiten  en  hogescholen  moeten concurreren  op  onderwijs.
Meer  variatie in  hoogte  van  collegegelden,  selectie  van nieuwe  studenten  en  internationalisering maken  dat  mogelijk.
Toetreding  van  nieuwe  aanbieders  van  hoger  onderwijs,  inclusief  buitenlandse,  wordt  in  beginsel  niets in  de  weg  gelegd.
Uitvinden  en  vernieuwen  zijn  wezenlijk voor  de  Nederlandse  economie.
We  worden  er  competitiever  van,  en  verwerven zelf  bijvoorbeeld  schoner  transport,  betere gezondheidszorg  en  duurzamere  woningbouw.
Innovatie  zit  niet  alleen  in  techniek, maar  ook  in  mensenwerk,  in  nieuwe  manieren  van  organiseren  en  toepassen.
Vaak  betekent  innovatief  zijn  een  vraagstuk  benaderen  vanuit  verschillende  invalshoeken  of  op  de  grens  van  vakgebieden.
Dat  kun  je  niet  vanuit  één  organisatie.
De  meest  kansrijke  aanpak  is  open samenwerking  tussen  bedrijven  (grootbedrijf  en  MKB),  kennisinstellingen,  universiteiten  en  hogescholen  en  de  overheid.
Regionale  aanpak,  zoals  Brainport  Eindhoven,  en  een  landelijke  aanpak,  zoals met  de  MKB-vouchers,  kunnen  beide  werken.
Open  de  kluizen  van  kennis!
Veiligheid is de oudste en belangrijkste taak van de overheid.
Glasheldere spelregels zijn daarbij cruciaal.
Mensen moeten weten waar ze aan toe zijn.
Consequente handhaving is ook nodig.
Anders neemt niemand de regels meer serieus.
Daders van vandalisme moeten weten dat ze er niet mee wegkomen en betalen de schade tot de laatste cent.
Ouders worden financieel medeaansprakelijk voor hun minderjarige kinderen.
Papa en mama’s portemonnee handhaaft mee!
De burgemeester kan voor kleine vergrijpen boetes uitdelen: de ‘aso-bon’.
Agenten maken carrière op straat en niet op het politiebureau.
Opdat de zaken die lokaal spelen daadwerkelijk worden berecht, werkt één officier van justitie nauw samen met de agenten in een buurt of dorp.
Deze vaste ‘buurtofficier’ weet wat hij onder de aandacht van de rechter moet brengen.
Via de politie houdt hij buurtbewoners op de hoogte van justitiele ontwikkelingen.
Een kleine groep criminelen is verantwoordelijkheid voor het merendeel van de overlast, winkeldiefstallen en zakkenrollerij.
Daarom moeten er meer plaatsen komen in inrichtingen voor veelplegers.
Winkeliers krijgen toegang tot een landelijke database met foto’s en gegevens van onverbeterlijke gauwdieven.
Wie iemand op heterdaad aanhoudt, verdient betere wettelijke bescherming.
Iemand die zich in zijn eigen huis verweert in geval van inbraak of diefstal, dient niet bij voorbaat als verdachte te worden aangemerkt.
Herrie, rotzooi, nachtelijke drinkgelagen en ander wangedrag.
Zulke vormen van ernstige overlast kunnen het leven van omwonenden totaal verwoesten.
Buurtbewoners staan vaak machteloos en durven door bedreigingen en fysiek geweld geen melding of aangifte bij de politie te doen.
Als buurtbemiddeling faalt, hebben verhuurders, de gemeente en de politie heel wat maatregelen ter beschikking: huuropzegging, plaatsing in hufterwoningen of woningsluiting.
Aan overlastgevende bezoekers kan een straatverbod worden opgelegd.
Geluidsinstallaties kunnen in beslag worden genomen.
Bij bedreigingen moet de politie onmiddellijk klaar staan.
De burgemeester moet kiezen voor de buurt en dus tegen de hufters.
Daarbij kan hij of zij worden geholpen door een minder overdadige rechtsbescherming voor de overlastveroorzakers.
Dezen krijgen nu te vaak juridisch uitstel, ten koste van de buren.
Ook moet de burgemeester kunnen overgaan tot dwangopname van overlastgevende psychiatrische patiënten.
Het overgrote deel van de dagelijkse veiligheid ligt dicht bij de burger en is gediend bij lokale aandacht.
Burgemeesters kunnen daartoe beschikken over voldoende mensen en middelen.
Een aantal zaken, zoals bestrijding van terrorisme en van zware criminaliteit, vereist echter permanent een nationale benadering (inclusief internationale samenwerking).
Aan zulke landelijk vastgestelde doelen leveren lokale politie en bestuur vanzelfsprekend hun bijdrage.
Er komt eindelijk een minister van Veiligheid.
Deze bepaalt het beleid en de landelijke prioriteiten rond veiligheid.
Dit omvat politie, inlichtingen, terrorisme, grensbewaking, crisisbeheersing en rampenbestrijding, sociale veiligheid en openbaar ministerie.
Het oplossingspercentage van misdrijven moet omhoog.
Een landelijke databank met het DNA van veroordeelden kan hierbij helpen.
Nodig is ook de permanente beschikbaarheid van alle opsporingsinformatie voor de politie overal in het land.
Alle technische hindernissen daarvoor worden op de kortst mogelijke termijn opgeruimd.
Rechtsherstel vraagt om een snelle en passende bestraffing van de dader.
Na een veroordeling moet de gevangenisstraf van de dader sneller ingaan: meteen de bak in.
Om gevangenissen te ontlasten wordt meer gebruik gemaakt van meerpersoonscellen en wordt de mogelijkheid van vrijlating op borgtocht van voorlopig gedetineerden ingevoerd.
Vervroegde invrijheidssstelling moet geen automatisme zijn.
Taakstraffen worden zwaarder en langer.
Een‘alternatieve straf’moet tenslotte wel een straf blijven.
Rechtsherstel  na  een  misdaad  betekent ook  bescherming  van  het  slachtoffer.
Zo neemt  de  staat  in  geval  van  een  toegewezen  schadevergoeding  aan  het  slachtoffer  de  invordering  van  de  claim  op  de dader  over.
De  overheid  is  immers  veel beter  dan  een  mishandelde  bejaarde  of bestolen  winkelier  in  staat  achter  het geld  van  een  crimineel  aan  te  gaan.
Ons  land  wordt  altijd  voorgesteld  als   klein,  dicht  bevolkt  en  dicht  bebouwd.
Maar  Nederland  is  niet  vol.
Bij  de  huidige en  bedrijvigheid  bouwdichtheid  is  slechts  12,2  procent  van  het  grondoppervlak  bebouwd.
Voor wonen,  werken  en  infrastructuur.
Liefst 87,8  procent  is  onbebouwd,  daarvan  is driekwart  landbouwgrond.
Een  klein  gedeelte  is  bos,  water,  recreatie  en andere natuur.
Waardevol  groen  moet  beschermd blijven,  net  als  met  uitsterven  bedreigde planten- en  dierensoorten.
Vooral  kinderen moeten de natuur kunnen  ervaren.
Op  het  platteland  zien  mensen  de voorzieningen  in  hun  dorp  verschralen.
Wonen kan bijdragen aan leefbaarheid  en bedrijvigheid in het landelijk gebied.
Uit berekeningen blijkt dat drie woningen één structurele arbeidsplaats opleveren
Bouwen geeft dorpen vitaliteit.
Het biedt aan de jeugd de kans in het eigen dorp te blijven en aan nieuwe bewoners de kans op dat huis in het groen.
Permanente bewoning van recreatiewoningen wordt toegestaan;
vanzelfsprekend moeten bewoners wel meebetalen aan lokale voorzieningen
Mensen moeten zelf kunnen beslissen waar en hoe ze wonen.
Het overgedetailleerde Bouwbesluit wordt ingeruild voor regels op hoofdlijnen.
Waarom moet een deur per se 2,30 m hoog zijn?
Welstandscommissies en –regels worden afgeschaft, behalve voor monumentale panden en beschermde stads- en dorpsgezichten.
Handhaving van resterende bouwregels moet worden verscherpt.
Er moeten meer kavels beschikbaar komen om zelf te bouwen.
Jongeren moeten sneller een huis kunnen krijgen: koop of huur.
Dat betekent meer koophuizen bouwen, vooral voor ouderen en starters, en de doorstroming op de huurmarkt versnellen.
Bijvoorbeeld door (nieuwe) huurders te laten kiezen tussen een contract met langere of kortere looptijd.
Na afschaffing van het gebruikersdeel nu ook afschaffing van de OZB voor de huiseigenaren.
Bovendien wordt op termijn de overdrachtsbelasting afgeschaft.
Eindelijk een einde aan die rare woon- en verhuisbelastingen!
Om de leefbaarheid en integratie in achterstandswijken te verbeteren kunnen we veel doen.
Bijvoorbeeld het niet toewijzen van een woning op grond van sociaaleconomische criteria en het bevorderen van het eigen woningbezit.
En laten we over kraken duidelijk zijn: dat kan niet.
Je eigendom moet veilig zijn.
Om langdurige leegstand te bestrijden krijgen gemeenten meer mogelijkheden.
Maar ook nu al zouden ze geen krakers mogen tolereren of zelfs uitnodigen.
Dus snel een kraakverbod.
Milieu is een zorg voor ons allemaal.
Gezamenlijk moeten we eraan werken lucht, water en bodem schoon te krijgen en te houden.
Dat zit in gedrag.
In technologische innovatie – groenere en slimmere productie – ligt de voornaamste sleutel tot oplossingen.
Daar moeten we krachtig op inzetten.
Tegelijk moet de overheid stringente milieunormen opleggen en die handhaven.
Het belang van duurzaamheid moet doorklinken in alle geledingen van het overheidsbeleid, en privaat worden gestimuleerd.
Milieu is een evenwaardig element in de afwegingen, geen bijzaak of af te kopen restpost.
Goed milieubeleid kan een bron zijn van innovatie
en een motor van economische groei.
Denk aan de ontwikkeling en export van kennis in energie en waterbeheer.
Als we erin slagen economie en ecologie te verbinden, kan de zorg voor het milieu zich ontpoppen tot kans.
We moeten ons voorbereiden op een forse inkrimping van de fossiele brandstoffen in de komende decennia.
Het is onverantwoord een of meerdere bronnen van energiewinning voor de toekomst uit te sluiten.
Kernenergie hoort daarbij als essentieel onderdeel van de mix.
Nieuw onderzoek naar en toepassing van zonne- en kernenergie, biomassa en andere bronnen is urgent.
Het zekerstellen van energie die betaalbaar is voor mensen en bedrijven is een gezamenlijk Europese belang.
Duurzaamheid is ook gebaat bij energiebesparing.
Maatregelen worden getroffen ter nakoming van de afspraken inzake biobrandstof en het Protocol van Kyoto over vermindering van CO2-uitstoot.
De Nederlandse agribusiness levert een belangrijke bijdrage aan onze welvaart.
Zo wordt zestig procent van alle sierteeltproducten in de wereld verhandeld in Nederland en exporteren we jaarlijks voor meer dan tien miljard euro aan vlees, zuivel en vis.
Toekomstgerichte ondernemers richten zich op een veilige en duurzame productie.
Met een grotere zorg dan nu voor het welzijn van de dieren
en met aandacht voor de landschappelijke omgeving.
We ondersteunen die landschaps- en natuurzorg als een belangrijk onderdeel van het moderne agrarisch bestaan, dat waardering verdient.
Landbouwsubsidies enandere marktverstorende maatregelenmoeten wereldwijd worden afgeschaftmet als uitgangspunt een gelijk speelveld.
Productie van alternatieve energie doorde land- en tuinbouwsector wordt gestimuleerd.
Onderzoek in de agribusinessricht zich op duurzame productie.
De Wageningse Food Valley, waar universiteiten en innovatieve bedrijven samenwerken, laat zien hoe toonaangevend Nederland hierin is.
Landwinning voor de kust van Zuid-Holland is gewenst volgens het principe ‘Bouwen met de Natuur’.
Dat beschermt hetachterland tegen het water, nu de zeespiegel stijgt en de bodem zakt.
Dit plan schept in de overvolle Randstad ruimte voor natuur, recreatie en woningen.
Ook in Noord-Holland en Zeeland is zeewaartse kustuitbreiding mogelijk.
Dergelijke projecten zijn een enorme impuls zijn voor de Nederlandse economie en werkgelegenheid.
De verworven kennis kan wereldwijd worden geëxporteerd.
Het versterkt bovendien het gevoel dat we in dit land wat kunnen, zoals voorheen de Afsluitdijk en de Deltawerken.
Trots op onze nieuwe waterwerken.
Zoals wij trots zijn op Rembrandt en genieten van de oude Amsterdamse grachten, zo moeten onze prestaties de trots zijn van toekomstige generaties.
Een bloeiend, divers en hoogstaand kunstaanbod draagt tevens bij aan het maatschappelijke welzijn.
Daarom is een substantieel staatsaandeel in de financiering van kunst en de bescherming van het cultureel erfgoed verdedigbaar.
Nederlandse ondernemingen in de cultuur- en vermaaksector zijn sterk, maar werken in een razendsnel veranderende wereld.
Het is belangrijk dat uitgevers en mediabedrijven meer ruimte krijgen om multimediaal te opereren.
Weg met de opgelegde schotten tussen kranten, televisiezenders en internetbedrijven.
Ook in een divers medialandschap blijft een sterke publieke omroep nodig.
Voor de programma’s die commerciële omroepen niet aanbieden maar waar wel behoefte aan is, zoals levensbeschouwing, educatie en cultuur.
Maar vooral vanwege al die programma’s die voor gedeelde ervaringen zorgen, voor de gespreksstof bij de koffieautomaat: nieuws, actualiteiten, nationale evenementen en sport.
De publieke omroep moet in staat zijn om sportevenementen uit te zenden.
‘Voetbal terug bij de NOS‘ mag niet op politieke obstakels stuiten.
Sesamstraat moet blijven.
Zo’n publieke omroep kan met één net minder opereren en moet besparen op overhead.
De programmering moet niet door kijkcijfers worden geregeerd.
De publieke omroep hoeft niet reclamevrij te zijn: ook reclame hoort bij de gedeelde ervaring.
Wie  zich  in  Nederland  wil  vestigen moet  kunnen  meedoen  in  onze  samenleving.
Daarom  zijn  de  eisen  aan  gezinsmigranten  de  afgelopen  jaren  strenger geworden.
Zonder  inburgering  grijpen mensen  naast  alle  kansen  die  hier  zijn.
Dat  kan  leiden  tot  armoede,  achterstand en  isolement.
Daarom  vraagt  het  nieuwe  inburgeringsstelsel  aan  nieuwkomers en  oudkomers  om  Nederlands  te  leren en  zich  onze  samenlevingsregels  eigen te  maken.
Gelijkwaardigheid  van  alle mensen  is  daarbij  de  belangrijkste  norm.
Ouders  moeten  de  verantwoordelijkheid  nemen  voor  hun  kinderen,  betrokken  zijn  bij  de  school  en  zich  liefst  ook  inzetten  op  de  (sport)vereniging.
Integratie via  werk  en  buurt  blijft  cruciaal.
Nederland  moet  in  Europees  verband een  evenredig  deel  van  de  echte  vluchtelingen  bescherming  bieden.
Dat  kan  alleen  door  een  heldere  en  rechtvaardige asielprocedure:  snel  én  zorgvuldig.
Individuele  beoordeling  van  elke  asielzoeker  is en  blijft  het  uitgangspunt.
Toegelaten vluchtelingen  dienen  snel  kansen  te krijgen  om  in  de  Nederlandse  samenleving  te  integreren.
Herhaalde  asielaanvragen  moeten  worden  voorkomen.
Diegenen  die  te  horen  hebben  gekregen  geen  verblijfsvergunning  te  krijgen, moeten  Nederland  daadwerkelijk  verlaten.
De  overheid  moet  geen  valse  verwachtingen  wekken.
Mensensmokkel en  mensenhandel  worden  in  Europees verband  bestreden.
Een  Europese  aanpak  ondersteunt  opvang  van  vluchtelingen  in  de  eigen  regio.
De overheid is er voor de burger en moet dus dienstbaar zijn.
Want uiteindelijk is die burger de baas.
Bestuurlijke verantwoordelijkheid is onvoldoende zichtbaar.
In de huidige wirwar gaat iedereen er een beetje over dus niemand echt.
Dan moet je niet verbaasd zijn als mensen niet meer weten wie ze ter verantwoording kunnen roepen.
In een democratie moet de macht liggen waar de kiezer er greep op heeft.
Dit begint met een heldere bepaling van de publieke verantwoordelijkheden en taken.
Deze laatste worden niet privaat uitgevoerd, tenzij op contractbasis.
Goed doen wat kan, niet doen wat niet zal lukken, niet te veel doen.
Uitgangspunt voor het openbaar bestuur is: regel zoveel mogelijk dichtbij de burger.
De gemeente krijgt dus waar mogelijk ruimte voor het maken van eigen keuzes.
Het snoeien in taken van provincies vergroot de duidelijkheid.
Geen provincie-ambtenaren voor onderwijs, inte-gratie, ouderen- en jeugdzorg.
De provincie beperkt zich tot ruimtelijke ordening, verkeer en milieu.
De bestuurslaag ‘stadsdeelraden’ wordt afgeschaft.
Het is tijd voor de gekozen burgemeester.
In de Grondwet moet worden vastgelegd dat deze rechtstreeks door de lokale kiesgerechtigden wordt gekozen.
De doelmatigheid en dienstbaarheid van de uitvoering door rijk, provincie en gemeente moet omhoog.
Informatie- en communicatietechnologie maken het mogelijk de burger veel beter te bedienen en bijvoorbeeld maar één keer gegevens op te vragen en niet telkens opnieuw.
Het geeft de overheid ook kansen aanzienlijk efficiënter te gaan werken.
Voorwaarde daarvoor is een strakke landelijke regie en het voorkomen van eigen koninkrijkjes.
Ook binnen de overheid is nog het  nodige te doen aan het verminderen van lastendruk.
Met behoud van kwaliteit moet een kwart af van het geheel aan  interne controles.
Overheden moeten ophouden elkaar vliegen af te vangen door elkaars regels  te overtreffen.
Dus geen nationale aanscherping van Europese regels.
Geen  provinciale aanscherping van nationale regels.
Geen gemeentelijke aanscherping van nationale en provinciale regels.
Uitvoeringsorganisaties houden zich aan een harde bureaucratienorm: maximaal vijftien procent kosten voor management en administratie.
Deze norm moet gelden voor alle organisaties die voor  de helft of meer uit belastinggeld of  premies worden betaald, dus ook scholen en ziekenhuizen.
Laat de vakmensen hun werk doen!
Een goede gezondheid is ons allen veel waard.
Als je ziek bent, wil je kunnen vertrouwen op een uitmuntende gezondheidszorg.
De Nederlandse zorg is relatief duur in verhouding tot de geboden kwaliteit.
De financiering van het zorgstelsel is net ingrijpend gewijzigd.
Een belangrijke stap vooruit.
Maar er kan meer.
Te beginnen met een verhoging van de kwaliteit en de patiëntvriendelijkheid.
De zorguitgaven zullen ook bij de VVD blijven groeien.
Ziekenhuizen en zorginstellingen richten hun werkwijze meer in op het ritme en de wensen van de patiënt.
Dankzij een grotere openheid van de prestaties van ziekenhuizen en specialisten weet je waar je het best naartoe kunt gaan.
Als iedere patiënt beschikt over eigen gegevens in een ‘elektronisch patiëntendossier’ wordt de afhankelijkheid van één arts of instelling kleiner.
In verpleeghuizen en thuiszorg wordt de regelzucht teruggedrongen; de thuiszorghulp is nu bijna te druk met formulieren om toe te komen aan het koffiepraatje.
In zorghuizen die creatief inspelen op wat de oudere wil, blijkt al veel mogelijk.
Minder bureaucratie: handen aan het bed, ruimte voor de vakmensen.
Thuiswonen is voor veel ouderen prettiger dan in een verzorgingshuis.
Bij woningbouw moeten we daarmee beter rekening houden.
Verpleeghuizen moeten meer variatie bieden: een koopflat of huurappartement naarmate men het wil en kan betalen.
De privacy voor de bewoner wordt gerespecteerd.
De toegankelijkheid van de samenleving voor minder-validen moet worden vergroot.
Ons land moet in een turbulente wereld krachtig opkomen voor zijn belangen.
Bovendien willen wij actief streven naar een menswaardig bestaan voor alle wereldburgers.
Bij een actief buitenlands beleid horen de middelen om hieraan uitvoering te geven.
Nederland moet binnen de VN, de NAVO en de EU een betrouwbare bondgenoot en partner blijven.
Handhaving en versterking van de internationale rechtsorde hebben blijvende prioriteit.
De Europese Unie en de interne markt zijn voor Nederland van enorm belang.
Hoofdvraag is voor welke zaken de lidstaten een gezamenlijke verantwoordelijkheid nemen.
Welke uitkomsten willen we; waar zijn effectiviteit en herkenbaarheid gewaarborgd?
Het institutionele debat is daarvan een afgeleide.
De VVD streeft naar een Unie waarin mensen, goederen, diensten en kapitaal vrij kunnen bewegen.
Een Unie die minder regels maakt en subsidies verstrekt,
en beter wordt in handelspolitiek, energiepolitiek en asielpolitiek.
Het gaat er niet om Europa zo klein mogelijk te maken, maar zo goed mogelijk.
Uitbreiding van de EU, mits volgens de vastgestelde regels, betekent dat meer mensen meedoen met de gezamenlijke markt en rechtsorde.
Dit is uiteindelijk goed voor onze economie en veiligheid.
Het belang van de Unie voor Nederland moet worden gemarkeerd met een krachtiger Europese rol voor de ministerpresident.
Ons land levert al een belangrijke bijdrage aan ontwikkeling elders in de wereld.
De opening van de markten van de rijke landen voor de arme landen moet hieraan nieuwe impulsen geven.
Nederland moet de beschikking blijven houden over een moderne krijgsmacht, die zonodig in moeilijke omstandigheden en ver van huis kan worden ingezet.
Samen met gelijkgezinde landen moeten wij zoveel mogelijk op de problemen af vóór zij bij ons komen.
Onder het gezag van civiele autoriteiten voert de krijgsmacht ook binnen de landsgrenzen steeds meer taken uit, bijvoorbeeld ter bestrijding van terrorisme.
We moeten voor de krijgsmacht meer over hebben.
Onze mannen en vrouwen verdienen het
en de weerbaarheid van onze democratie is ermee gediend.
De overheid moet goed presteren, dienstbaar zijn en doelmatig werken.
Toch is de overheid geen onderneming.
De Nederlandse staat is geen bv.
Burgers zijn geen klanten.
Het verschil?
Je wordt in de staat geboren of je komt er binnen.
In de taal en tussen de mensen.
Je kunt niet zonder.
Zelfs als je het land uitgaat, zit Nederland onder je huid.
Een burger heeft dus niet de macht van de klant, die ontevreden kan weglopen.
Daarom moet heel duidelijk zijn dat de burger in dit land de baas is.
Daar zijn parlementsverkiezingen voor.
Maar verkiezingen alleen volstaan niet.
Je bent pas vrij burger, als de verkiezingen ergens over gaan.
Daarom leggen wij deze heldere keuzes aan de kiezer voor.
De afgelopen vier jaar is er een zware hypotheek gelegd op onze toekomst en op die van onze kinderen.
De overheidsfinanciën zijn volkomen uit de hand gelopen.
Nog afgezien van het feit dat de wereldwijde economische crisis ons land het nodige heeft gekost, heeft onze overheid buitensporig veel geld uitgegeven.
Als we niet snel orde op zaken stellen, krijgen onnodig veel mensen daarvan de rekening gepresenteerd.
Om Nederland weer op de rit te krijgen, moeten ondernemers meer kansen krijgen
en is beter onderwijs nodig.
Mensen moeten zich weer veilig kunnen voelen
en de immigratie van kansarmen moet stoppen.
Files moeten sterk worden teruggedrongen
en het huishoudboekje van de overheid moet op orde worden gebracht.
Wij leven in een land waarin veel mogelijk is.
Nederland is een mooi en rijk land dat barst van het talent.
De VVD ziet voor Nederland dan ook veel kansen en is optimistisch over de toekomst van ons land en zijn bewoners.
Vrijheid en een vrije uitwisseling van kennis, gedachten en gevoelens zijn de basis van onze moderne markteconomie en onze welvaart.
De VVD staat pal voor de vrijheid van alle Nederlanders die van goede wil zijn.
Eenieder die de handen uit de mouwen wil steken en wat wil maken van zijn leven, is bij de VVD aan het goede adres.
Wij komen als volkspartij op voor alle mensen in onze samenleving: rijk en arm, allochtoon en autochtoon, man en vrouw, ziek en gezond.
Wat ons verbindt, is de wil om vooruit te komen en niet bij de pakken neer te zitten.
Niet door mensen afhankelijk te maken van de overheid maar door hen te helpen op eigen benen te staan.
Ons land wordt geconfronteerd met een aantal grote problemen, wat vraagt om een stevige aanpak.
Mensen voelen zich niet meer veilig op straat.
Politieagenten doen hun uiterste best de burgers veiligheid te bieden, maar dat kan een stuk efficiënter gebeuren.
Ook zijn zij met te weinig.
Te veel overtredingen blijven bovendien onbestraft, en straffen komen niet altijd overeen met ons gevoel van rechtvaardigheid.
Daarnaast zijn er de aanhoudende problemen met immigratie en integratie.
Allochtonen zijn nog altijd oververtegenwoordigd in werkloosheids- en criminaliteitsstatistieken.
Veel mensen bekruipt het gevoel dat de overheid de situatie uit de hand heeft laten lopen.
De VVD is niet alleen glashelder in het benoemen van de problemen die op ons afkomen, wij lossen deze problemen ook op.
In de toekomstvisie van de VVD kan dat alleen wanneer de samenleving weer de ruimte krijgt om te ademen.
Nederland kan zich geen stilstand veroorloven als het zijn welvaart en voorzieningenniveau op peil wil houden.
De VVD wil een duurzame ontwikkeling.
Dat betekent dat wordt gestreefd naar betere leefomstandigheden voor toekomstige generaties,
dat geen onherstelbare schade wordt toegebracht aan de leefomgeving,
en dat bronnen van energie, voedsel en water niet worden uitgeput.
Beleid, wet- en regelgeving zorgen voor praktische, toekomstgerichte en betaalbare oplossingen.
De VVD zet zich in voor het ontwikkelen en invoeren van methoden die in samenhang de economie versterken én het milieu verbeteren.
Kennis, ontwikkeling en onderzoek spelen hierbij een belangrijke rol.
Een krachtige, kleine staat is een noodzakelijke voorwaarde voor gezonde overheidsfinanciën.
De overheid moet zich minder bemoeien met de privélevens van mensen,
minder belastingen heffen,
meer veiligheid bieden
en overtuigend optreden.
Dat moet volgens de VVD gebeuren vanuit een duidelijke visie op de toekomst van Nederland.
Die visie gaat over verantwoordelijkheid, eerlijkheid en rechtvaardigheid.
In dit verkiezingsprogramma wordt een samenhangend pakket aan maatregelen beschreven waarmee de VVD orde op zaken stelt.
De prioriteiten van de VVD liggen bij de economie, onze veiligheid en integratie en immigratie.
Voor onze economie is de vraag belangrijk waarmee wij in de toekomst ons geld kunnen verdienen.
Landen als Brazilië, India en China hebben de afgelopen decennia een enorme groei doorgemaakt.
De verwachting is dat deze landen ook de komende jaren hard zullen groeien.
In die internationale concurrentieslag moet ons land het hebben van zijn unieke ligging als toegangspoort naar Europa.
Nederland moet zijn functie als ingang en doorvoerroute van Europa verder versterken.
De verdere ontwikkeling van de Rotterdamse haven en Schiphol moet daarom ruim baan krijgen.
Hetzelfde geldt voor goede verbindingen tussen deze toegangspoorten en belangrijke economische centra, zoals het Ruhrgebied.
De VVD wil daarom investeren in betere infrastructuur en beter openbaar vervoer.
Behalve van Nederlands unieke ligging zal onze economie het in de toekomst moeten hebben van onze belangrijkste grondstof: kennis.
De VVD wil daarom een goed opgeleide beroepsbevolking.
Daarvoor zijn naast goed (vak)onderwijs ook onderzoek en innovatie van groot belang.
De VVD voegt de daad bij het woord en wil jaarlijks twee en een half miljard euro extra investeren in de kwaliteit van het onderwijs.
Aan de onzekerheid over onze veiligheid moet een einde komen.
De VVD wil dat kinderen buiten kunnen spelen, en dat ouderen - ook ’s avonds - zonder angst in de wijk kunnen lopen en gebruik kunnen maken van het openbaar vervoer.
Criminelen, vandalen en reljeugd moeten van de straat.
Bedreigingen en geweld moeten snel en stevig worden bestraft.
Daarvoor is het nodig dat de politie op sterkte is en kan ingrijpen. De VVD investeert in 3500 extra agenten op straat.
De VVD wil meer blauw, beter blauw én zichtbaar blauw.
Problemen rondom integratie en immigratie verdwijnen niet vanzelf.
De VVD wil immigratie beperken,
integratie bevorderen
en discriminatie bestrijden.
De VVD lost problemen op, maar op een fatsoenlijke manier.
Liberalen kijken niet naar geloof maar naar gedrag, niet naar iemands afkomst maar naar zijn toekomst, en niet naar de groep maar naar het individu.
Nog steeds komen er kansarme immigranten ons land binnen.
Tegelijkertijd treedt de overheid onvoldoende op bij integratieproblemen en sluit zij de ogen voor het culturele drama dat zich onder onze ogen afspeelt.
De voorbije decennia hebben laten zien dat een grote toestroom van kansarme migranten ontwrichtend kan werken op de samenleving.
De VVD wil deze toestroom daarom tot nul terugdringen.
En dan ten slotte de overheidsfinanciën.
Als wij die niet op orde brengen, dan komt van de meer dan zestien miljoen ambities die dit land rijk is weinig terecht.
De VVD vindt het onverantwoord om voor de grote financiële problemen de ogen te sluiten of om deze op de lange baan te schuiven.
Sinds 2006 zijn de uitgaven van de overheid totaal uit de hand gelopen, door verkeerd overheidsbeleid.
Als er niet op korte termijn wat verandert, zullen deze uitgaven alleen maar oplopen.
De staatsschuld neemt op dit moment toe met ruim 100 miljoen euro per dag.
Het geld dat wordt uitgegeven aan rentelasten kan niet worden besteed aan veiligheid, zorg of onderwijs.
De VVD ziet goede mogelijkheden om de overheidsfinanciën op korte termijn en op een redelijke manier weer op orde te brengen.
Onze overheid is uit zijn voegen gegroeid.
Iedereen kan in zijn omgeving zien hoe steeds meer ambtenaren steeds meer regels opleggen en handhaven.
Iedere werkende kan maandelijks zien hoeveel geld er voor allerlei regelingen van zijn salaris wordt ingehouden.
Iedere familie die met een nalatenschap wordt geconfronteerd, weet dat de staat onredelijke belasting heft op geld dat de familie rechtmatig toekomt.
Iedereen weet ook dat er belastinggeld wordt verspild.
Door de burger weer te laten ademhalen en de overheid de broekriem te laten aantrekken, kan ons land weer financieel gezond worden.
Op deze manier blijven goede gezondheidszorg, onderwijs en maatschappelijke opvang betaalbaar.
Dit verkiezingsprogramma beschrijft hoe de VVD langs bovenstaande lijnen aan de toekomst van ons land wil werken.
Dat vraagt om durf, duidelijkheid en daadkracht.
De VVD loopt niet weg voor het maken van moeilijke keuzes.
Het is tijd voor een nieuw Nederland:
een land waar de inzet en talenten van burgers leidend zijn voor de toekomst,
waar de overheid ruimte biedt en niet onnodig hindert
en waar het veilig en goed wonen is.
Het is tijd om de handen uit de mouwen te steken en aan het werk te gaan.
Het is tijd om orde op zaken te stellen in ons mooie land.
Daarvoor is een liberale agenda nodig.
Zeker nu!
Achter cijfers over economische groei gaat een wereld schuil.
Die cijfers gaan over mensen.
Een sterke economie zorgt voor banen, biedt kansen aan ondernemers en genereert welvaart voor burgers.
Bovendien is een gezonde economie nodig om onze sociale voorzieningen te kunnen betalen.
De VVD kiest voor een kleine en krachtige staat met lage belastingen en zonder overbodige regels.
Tegelijkertijd moet de staat de juiste randvoorwaarden creëren waarbinnen de economie kan groeien.
Goed opgeleide mensen zijn namelijk onze belangrijkste bron van welvaart.
Ook een goede infrastructuur is een noodzakelijke voorwaarde voor een sterke economie.
Daarom investeert de VVD extra in onderwijs,
meer wegen
en beter openbaar vervoer.
Echte economische groei komt uit de handen van mensen.
Ondernemerschap en hardwerkende mensen zijn dé motoren van onze economie.
Ondernemers moeten daarom ruimte krijgen en niet worden gehinderd door overbodige regelgeving of vergunningen.
De VVD heeft zich altijd ingezet voor zo´n economie, waarin goede prestaties worden beloond en niet worden wegbelast, en waarin de overheid de economische groei niet hindert maar ondersteunt.
Zeker nu is zo’n beleid hard nodig.
Sinds 2008 is er sprake van een ernstige economische crisis.
Ook de komende jaren nog zullen mensen hun baan verliezen en krijgen ondernemers het moeilijk.
Onze economie heeft een flinke dreun gehad en bevindt zich nu op een lager niveau dan voor de crisis.
Als we nu niets doen, betekent dat minder kansen voor ondernemers en minder banen.
De VVD is en blijft voorstander van een vrije markt.
De crisis heeft echter andermaal aangetoond dat de vrije markt een goede toezichthouder nodig heeft.
De VVD heeft zich altijd hard gemaakt voor de overheid als marktmeester.
Zeker nu is deze strenge marktmeester nodig.
De in en door de crisis ontwikkelde betrokkenheid bij de financiële sector dient niet langer dan noodzakelijk te duren.
De VVD is voor een vrije markt omdat daar de voorkeuren van consumenten centraal staan.
Zo nodig moet de positie van consumenten verder worden versterkt.
In Nederland is er een structurele ontwikkeling gaande: de bevolking vergrijst en ontgroent.
Dat betekent dat een steeds kleiner deel van de bevolking een steeds groter deel van de lasten draagt.
Daarnaast is er nog een wereldwijde trend: landen als China, India en Brazilië hebben de afgelopen decennia een enorme groei doorgemaakt, en de verwachting is dat deze landen ook de komende jaren hard zullen groeien.
Dat roept de nodige vragen op.
Hoe gaan wij hierop reageren?
Waarmee verdient Nederland in 2020 zijn geld?
Het is naïef te denken dat wij ons kunnen isoleren van deze ontwikkelingen.
Daarvoor is Nederland als handelsland te afhankelijk van het buitenland.
Maar het is net zo naïef te veronderstellen dat Nederland zich zonder slag of stoot zal aanpassen aan de nieuwe economische omstandigheden.
De Nederlandse economie moet sterker worden om overeind te blijven in een steeds feller concurrerende wereldeconomie.
Daarvoor is het nodig orde op zaken te stellen in onze economie.
Dat kan door in te zetten op ondernemerschap, innovatie en een hogere arbeidsparticipatie.
In dit hoofdstuk doet de VVD hier voorstellen voor.
De overheid heeft de afgelopen jaren op veel te grote voet geleefd.
Er is veel meer geld uitgegeven dan er binnen is gekomen.
Deels komt dit door de financiële crisis, maar ook het vorige kabinet heeft de uitgaven op de ministeries zeer fors laten oplopen.
Uitgavenstijgingen op ministeries van zo’n 20 a 30 procent over de afgelopen vier jaar zijn eerder regel dan uitzondering.
Met als triest resultaat dat de staatsschuld de afgelopen jaren met meer dan de helft is gestegen, van 256 naar maar liefst 389 miljard euro.
Dat is zo’n 23 duizend euro per Nederlander, oftewel ongeveer een ton voor een gemiddeld gezin.
De VVD wil niet dat toekomstige generaties deze last blijven dragen.
Deze scheefgroei in de overheidsfinanciën vloeit rechtstreeks voort uit het feit dat het vorige kabinet in de periode 2006-2010 ruim 50 miljard euro extra heeft uitgegeven, tegenover een groei van de economie van 45 miljard euro.
Dit is een onhoudbare situatie.
Niemand kan meer uitgeven dan hij verdient.
Het financiële gat dat het gevolg is van dit beleid wordt gefinancierd door buitenlandse spaarders in landen waar de overheid wel de tering naar de nering zet.
Maar aan deze spaarders zal rente moeten worden betaald en uiteindelijk zullen de leningen moeten worden afgelost.
En de rekening daarvoor wordt vroeg of laat bij de belastingbetaler neergelegd.
Deze aanpak is uitzichtloos en leidt ertoe dat de problemen alleen maar naar de toekomst worden verschoven, naar onze kinderen.
Die erven in feite een failliete overheidsboedel.
Dat kan en dat mag niet gebeuren.
Een verantwoordelijke overheid pakt de problemen nu aan en loopt niet weg voor moeilijke keuzes.
We moeten ons realiseren dat het huidige uitgavenpatroon van de overheid gebaseerd is op een welvaartsniveau dat door de economische crisis gewoonweg niet meer bestaat.
Dat is een harde, maar ook eerlijke en noodzakelijke boodschap.
Dat betekent dat de groei van de overheidsuitgaven aanmerkelijk moet worden teruggebracht, maar wel op een verantwoorde manier.
Om te beginnen draait de VVD de extra uitgaven terug die het afgelopen kabinet voor 2011 heeft begroot.
Volgens het Centraal Planbureau (CPB) moet er de komende vier jaar 19 miljard euro worden bezuinigd om in 2015 de begroting weer in evenwicht te krijgen.
Om op lange termijn houdbare overheidsfinanciën te realiseren, zou een positief EMU-saldo nodig zijn van 1,5 procent.
Dit vereist een structurele bezuiniging van maar liefst 29 miljard euro.
Deze zeer omvangrijke bedragen geven aan hoezeer de overheidsfinanciën uit de hand zijn gelopen en welke zware ingrepen nodig zijn om bij de rijksbegroting orde op zaken te stellen.
De VVD is het met het CPB eens dat een fors begrotingsoverschot nodig is om financiële ruimte te creëren voor de toekomstige vergrijzingskosten.
Ook vindt de VVD dat het tekort in 2015 moet worden teruggebracht naar nul om de groei van de veel te hoge overheidschuld zo snel mogelijk te stoppen.
Dat betekent dat de VVD een pakket aan tekortbeperkende maatregelen voorstelt van zo’n 20 miljard euro tot 2015, met een structurele doorwerking van ruim 30 miljard euro.
Meer tijd nemen leidt alleen maar tot hogere rentelasten.
De VVD wil de overheidsfinanciën nu aanpakken en de jongeren in ons land vrijwaren van veel te hoge lasten in de toekomst.
Dat is een lastige maar weloverwogen keuze.
De babyboomgeneratie moet zijn eigen financiële problemen oplossen.
Voor een gezonde economische toekomst zijn ondernemers onmisbaar.
Het zijn ondernemers in kleine en (middel)grote bedrijven die investeren in nieuwe ideeën en innovatieve technieken.
Het midden- en kleinbedrijf (mkb) is dé banenmotor van Nederland.
De overheid moet ondernemers niet vertellen hoe zij moeten ondernemen.
Dat weten ondernemers zelf het beste.
De VVD wil ondernemers de ruimte geven.
Dus geen hoge belastingen, over bodige regel en ingewikkelde procedures.
De VVD verlaagt de vennootschapsbelasting de komende jaren daarom met 1 procentpunt en gaat de strijd aan met regels die ondernemers belemmeren.
Voor elke nieuwe regel die er gemaakt wordt, moeten er twee bestaande regels geschrapt worden.
Een zeer storende en overbodige regel is bijvoorbeeld de bepaling over koopzondagen.
Nu is het zo dat de overheid bepaalt of een winkelier op zondag zijn zaak mag openen.
De VVD wil dat ondernemers hier te allen tijde zelf over mogen beslissen.
De VVD wil dat ondernemers minder tijd kwijt zijn aan hun contacten met de overheid.
Dat kan door het aantal regels terug te brengen.
De VVD blijft daarom voorstander van het verminderen van de regeldruk.
Zo moeten gemeenten ondernemers voortaan één factuur per jaar sturen waarop alle lokale lasten staan vermeld.
Ook moet er één loket komen waar ondernemers voor al hun overheidszaken terechtkunnen.
En er moet worden toegewerkt naar één controle- en inspectiedienst.
Daarnaast is de VVD voor een overheid die ondernemers vertrouwt.
Als een ondernemer controles en inspecties goed doorstaat, kunnen deze worden afgebouwd.
Als de overheid een ondernemer geld schuldig is, moet het betreffende bedrag zo snel mogelijk worden voldaan.
Als maximum moet hier een termijn van dertig dagen voor gelden.
Als overheden deze termijn overschrijden, moeten zij een boete betalen aan de wachtende ondernemer.
De VVD wil mkb’ers meer kansen geven, bijvoorbeeld door hun toegang te geven tot overheidsaanbestedingen.
Als de overheid een opdracht wil aanbesteden, moeten bedrijven die deze opdracht willen hebben aan zo veel voorwaarden voldoen dat mkb’ers nauwelijks een kans maken.
De VVD wil dat voor kleine aanbestedingen minder strenge voorwaarden gaan gelden, zodat ook kleine en middelgrote bedrijven een reële kans maken bij aanbestedingen.
De product- en bedrijfschappen worden afgeschaft.
De VVD wil ook nieuwe ondernemers kansen bieden.
Dat is hard nodig, want de drempel voor het starten van een onderneming is nog steeds hoog.
Ingewikkelde vergunningen en regels en een beperkte toegang tot kredietverlening weerhouden mensen ervan een onderneming te starten.
De VVD wil dat de overheid iemand die het lef heeft een eigen onderneming te beginnen niet moet lastigvallen maar moet ondersteunen.
Daarom worden startende ondernemers de eerste drie jaar vrijgesteld van belastingen op de eerste 15.000 euro rendement en blijven verliezen verrekenbaar.
Wie als particulier in een startende onderneming investeert, betaalt bovendien de eerste drie jaar geen belasting op rendement.
De VVD kiest hiermee voor uitbreiding van de ‘tante-agaathregeling’, waarmee de procedure voor het starten van een onderneming wordt vereenvoudigd.
Als een (startende) ondernemer een vergunning aanvraagt en de vergunningverlener reageert te traag, moet de vergunning automatisch worden verstrekt.
Steeds meer mensen zijn zelfstandige zonder personeel (zzp’er).
Nederland telt 850.000 zzp’ers.
Deze mensen nemen zelf verantwoordelijkheid voor hun inkomen en groeien regelmatig uit tot succesvolle ondernemers.
Zzp’ers hebben echter te maken met een enorme regelbrij en onduidelijkheid over hun rechten.
De VVD wil de wettelijke regeling voor zzp’ers verbeteren.
Er moet één definitie van ‘zelfstandige’ zijn, die gelijk is voor alle wetten.
De status van zelfstandige hoeft dan maar één keer te worden aangemeld en geldt totdat de zzp’er zichzelf weer afmeldt.
Daarnaast moet het pensioen voor zzp’ers beter worden geregeld.
Als iemand vanuit loondienst zzp’er wordt (of anderszins ondernemer wordt), moet hij nog tien jaar aangesloten kunnen blijven bij zijn pensioenfonds.
De VVD ziet zzp’ers als volwaardige ondernemers.
Het is daarom onwenselijk als zij worden verplicht aan collectieve regelingen deel te nemen.
Een nog hogere belasting is voor de VVD onacceptabel.
De VVD wil een rechtvaardig belastingstelsel.
Rechtvaardigheid betekent dat hard werken en ondernemerschap mogen worden beloond.
Goede prestaties moeten niet worden wegbelast.
Prestaties op de arbeidsmarkt worden nu te weinig beloond.
Daarom doet de VVD in dit programma voorstellen voor verlaging van de inkomstenbelasting.
Velen die van een uitkering naar een baan gaan, merken dat nauwelijks in de portemonnee.
De VVD wil dat mensen die werken en geld verdienen een groter deel daarvan overhouden om zelf te besteden.
Daarom wil de VVD dat iedereen over het eerste deel van zijn inkomen geen belasting betaalt en dat de arbeidskorting substantieel wordt verhoogd.
Iedereen die werkt profiteert daarvan.
Ook blijft de arbeidskorting niet langer inkomensafhankelijk.
Hard werken wordt ook ontmoedigd door een hoge inkomstenbelasting.
Om de werkgelegenheid en de economie te stimuleren, wil de VVD de komende periode alle schijven van de inkomstenbelasting met een procentpunt verlagen.
Daarnaast is de VVD tegen een nieuw toptarief voor hoge inkomens.
Hard werken moet kunnen worden beloond.
Dat geldt nog sterker bij het nemen van ondernemersrisico.
De VVD is geen voorstander van de levensloopregeling, aangezien we mensen zelf verantwoordelijkheid willen geven voor de inrichting van hun leven.
Bovendien betekent de levensloopregeling samen met alle afgeleide regelingen een enorme administratieve last voor werkgevers.
Afschaffing van de levensloopregeling én de ouderschapsverlofkorting betekent een aanzienlijke vereenvoudiging van de loonheffing.
De VVD is tegen hoge beloningen in de financiële en (semi)publieke sector als die niet gebaseerd zijn op goede prestaties.
Beloningen waar een verkeerde werking van uitgaat - zoals het nemen van onverantwoord grote risico’s - moeten worden beperkt.
Hoge inkomens in de publieke sector mogen nooit hoger zijn dan vergelijkbare functies in de marktsector.
De VVD wil de renteaftrek bij overnames door bedrijven beperken.
Deze aftrek leidt er nu toe dat buitenlandse investeerders grote schulden bij Nederlandse bedrijven parkeren, waarvoor de belastingbetaler dan kan opdraaien.
Daar staat tegenover dat de VVD de vennootschapsbelasting verlaagt.
Gemeenten zullen, net als de rijksoverheid, de komende jaren gaan bezuinigen.
De VVD wil niet dat gemeenten deze bezuiniging op burgers afwentelen.
Daarom wil de VVD voor het eigenarendeel van de onroerendezaakbelasting (ozb) een maximum instellen.
Dit geldt ook voor de ozb op bedrijfspanden.
Om de doorstroming op de woningmarkt te verbeteren en om de arbeidsmobiliteit te bevorderen, wil de VVD de overdrachtsbelasting voor woningen halveren en op termijn helemaal afschaffen.
De VVD is voor een verantwoorde stimulering van het eigenwoningbezit en wil niet morrelen aan de hypotheekrenteaftrek.
De meest recente verhoging van het eigenwoningforfait wordt teruggedraaid.
De belasting op de AOW (de zogeheten bosbelasting) die door het vorige kabinet is ingevoerd, wordt teruggedraaid.
Mensen die hun hele leven hebben gewerkt en hebben bijgedragen aan hun oudedagsvoorziening hoeven daar niet nog eens belasting over te betalen.
De doorwerkbonus, die samen met de AOW-belasting werd ingevoerd, gaat van tafel.
Ook de erfbelasting is een onrechtvaardige belasting.
Over nalatenschappen is immers al ruim voldoende belasting betaald.
Ook maakt deze belasting het voor ondernemers moeilijk - zo niet onmogelijk - hun familiebedrijf na te laten aan hun kinderen.
De VVD wil daarom de erfbelasting de komende periode halveren, waarna deze op termijn helemaal wordt afgeschaft.
De VVD is ook tegen belastingen die het economisch verkeer hinderen.
Daarom wil de VVD de verpakkingenbelasting afschaffen.
Werken betekent niet alleen de kost verdienen voor jezelf en je naaste omgeving, het is ook goed voor de Nederlandse economie.
Werk helpt bovendien bij het leggen van sociale contacten.
Om deze redenen is het hebben van werk essentieel voor het verkrijgen van een positie binnen de Nederlandse samenleving
en voor het voorkomen van sociale uitsluiting.
De VVD wil dat de overheid bij het bieden van sociale zekerheid uitgaat van wat mensen nog wél kunnen in plaats van wat zij níet meer kunnen.
Er zijn in Nederland te veel mensen die niet meedoen aan het arbeidsproces.
Soms komt dat doordat zij niet kúnnen werken.
In dat geval moeten deze mensen een uitkering krijgen.
Maar in te veel gevallen staan mensen langs de kant als gevolg van slecht beleid.
De VVD wil dat deze groep (weer) aan de slag gaat.
Een beroep doen op een uitkering betekent daarom dat de samenleving een tegenprestatie naar vermogen mag vragen.
Wie werken kan maar een werkgever nog onvoldoende te bieden heeft, moet zich aantoonbaar fulltime inzetten om zijn tekortkomingen weg te werken, zichzelf in voldoende mate te verbeteren en een baan te zoeken.
Gemeenten moeten bovendien contact houden met uitkeringsgerechtigden, waardoor ook andere problemen (zoals schulden) eerder kunnen worden gesignaleerd en opgelost.
De VVD staat ervoor dat mensen die hun baan zijn kwijtgeraakt niet te lang aan de zijlijn blijven staan,
en wil tegelijkertijd de klap van werkloosheid verzachten.
De VVD wil de WW-uitkering verhogen
en de duur ervan verkorten.
Zo komen mensen die hun baan verliezen niet onnodig in problemen.
Tegelijk moet iedereen die ongewild aan de kant staat zo snel mogelijk weer aan de slag.
Het moet lonen om te gaan werken.
In Nederland gaan werkloze alleenstaande ouders die vier dagen in de week tegen het minimumloon gaan werken er flink in inkomen op achteruit.
Dat vindt de VVD onacceptabel.
Er moet daarom een reëel en als stimulerend ervaren verschil in netto besteedbaar inkomen tussen uitkering en loon worden gecreëerd.
Veel van de inkomensafhankelijke maatregelen die deze ´armoedeval´ creëren, komen van gemeenten.
De VVD is tégen inkomenspolitiek door gemeenten.
De VVD wil daarom de bevoegdheid van gemeenten aan banden leggen om de bijzondere bijstandsnorm uit te breiden, zodat lokaal zo min mogelijk aan inkomenspolitiek wordt gedaan.
Op dit moment zijn er maar liefst zeventig inkomensafhankelijke regelingen.
De VVD wil daar flink in snoeien.
Een bijstandsuitkering zou in de toekomst alleen nog aangevuld moeten kunnen worden met huurtoeslag, zorgtoeslag, kinderbijslag, een tegemoetkoming in de kosten van scholing en de bijzondere bijstand.
Bij dat laatste moet de betrokkene zich zélf melden voor hulp en aannemelijk maken dat deze hulp noodzakelijk is.
Vervolgens moet per situatie iedere keer opnieuw gekeken worden wat de beste hulp is.
Uiteraard gelden passende regelingen wanneer sprake is van een (tijdelijke) ziekte of chronische handicap.
Om werken aantrekkelijker te maken, worden de uitkeringen gekoppeld aan de prijsontwikkeling in plaats van aan de loonontwikkeling.
De AOW als basisoudedagsvoorziening wordt van deze koppeling uitgesloten.
De VVD wil een welvaartsvaste AOW door vast te houden aan de koppeling met de loonontwikkeling.
De zogenoemde aanrechtsubsidie (overdraagbaarheid van de algemene heffingskorting) maakt het minder aantrekkelijk te gaan werken als je partner al werkt.
De VVD wil dat deze aanrechtsubsidie wordt afgeschaft.
Te veel jongeren raken verstrikt in een uitkeringstraject.
De VVD wil daarom de Wet werk en bijstand (Wwb), de Wet werk en arbeidsondersteuning jonggehandicapten (Wet Wajong), de Wet investeren in jongeren (WIJ) en de Wet sociale werkvoorziening (Wsw) samenvoegen en bij gemeenten neerleggen.
Zo kunnen gemeenten erop toezien dat iedere jongere een bijdrage levert aan de samenleving.
Veel jongeren worden in de visie van de VVD te snel afgeschreven, terwijl er in veel situaties passend werk is.
Aangezien veel jongeren met ontwikkelingsstoornissen en -achterstanden in de Wajong stromen en daarmee een groot risico lopen tot hun pensioen arbeidsgehandicapt te zijn, wil de VVD een aantal verplichte herkeuringsmomenten invoeren.
Jongeren met een Wajong-uitkering van wie duidelijk is dat zij nooit aan het arbeidsproces zullen kunnen deelnemen (bijvoorbeeld jongeren met een zwaar downsyndroom), worden niet opgenomen in de verplichte herkeuringsmomenten.
De lange wachtlijsten in de sociale werkvoorziening kunnen deels worden weggewerkt door cao´s aan te passen, zodat minder mensen aanspraak hoeven te maken op de Wsw.
Jongeren onder de 27 jaar kunnen geen aanspraak meer maken op bijstand.
De tegemoetkoming in de schoolkosten voor meerderjarigen en de aftrek van scholingsuitgaven worden afgeschaft.
Naast de re-integratietaken voor wat betreft de Wwb, Wsw, WIJ en de Wet Wajong worden ook de overige re-integratietaken exclusief neergelegd bij de gemeenten.
Zolang de effectiviteit van re-integratiebeleid niet is aangetoond, worden re-integratietrajecten alleen nog voor bijzondere doelgroepen als arbeidsgehandicapten ingezet en kunnen gemeenten met minder geld toe.
Re-integratiebeleid wordt effectiever als het gericht is op werk in niet-gesubsidieerde banen en voldoende inkomensprikkels bevat, zodat een baan meer oplevert dan een uitkering.
Bovendien heeft het schrappen van de langdurigheidstoeslag in de Wwb een positief effect op de arbeidsparticipatie van mensen in de bijstand.
Het UWV als uitkeringsinstantie wordt opgeheven, maar het UWV blijft wel keuringen uitvoeren.
De uitvoering van uitkeringen als WW en WIA wordt overgedragen aan marktpartijen.
Om jeugdwerkloosheid verder terug te dringen, worden de mogelijkheden uitgebreid om jongeren tijdelijk aan te stellen.
Met deze voorstellen worden mensen gestimuleerd deel te nemen aan het arbeidsproces.
Maar zij moeten daarvoor wel de kans krijgen.
Als een ondernemer iemand wil ontslaan, raakt hij verstrikt in een lange en dure procedure.
Die was aanvankelijk opgetuigd om werknemers te beschermen.
Maar het gevolg van deze procedure is dat ondernemers minder snel mensen aannemen, waardoor veel werknemers onnodig aan de kant staan.
De VVD wil het daarom voor ondernemers makkelijker maken om mensen in dienst te nemen.
Dat kan door ervoor te zorgen dat een ondernemer die gedwongen is iemand te ontslaan niet samen met de betrokkene in een dure en zeer langdurige procedure terechtkomt.
De kantonrechtersformule en de gang naar het UWV Werkbedrijf (het voormalige CWI) maken ontslag erg duur, en moeten dan ook worden afgeschaft.
Door in de wet een vaste ontslagvergoeding van twee weken per gewerkt jaar op te nemen (met een maximum van één jaarsalaris), wordt het ontslagrecht eerlijker en eenvoudiger.
Bij slecht werkgeverschap of ontslag op staande voet blijft de gang naar de rechter mogelijk.
Deze maatregelen gelden voor de gehele arbeidsmarkt.
Fraude met uitkeringen is diefstal van gemeenschapsgeld.
Onterecht betaalde uitkeringen dienen tot op de laatste cent te worden teruggevorderd.
De VVD wil geen minimumbedrag waaronder niet wordt teruggevorderd.
De VVD geeft fraudepreventie een hoge prioriteit door controles op rechtmatigheid uit te voeren.
De VVD wil bovendien stoppen met de export van fraudegevoelige sociale voorzieningen, zoals de kinderbijslag buiten de EU.
De VVD wil een grotere eigen verantwoordelijkheid in de verzekeringssfeer.
Arbeidsongeschiktheidsverzekeringen worden tegen concurrerende en aantrekkelijke tarieven op de private markt aangeboden.
Mensen kunnen zich daar zelf tegen verzekeren, net als voor inkomensvoorzieningen bij het overlijden van een partner.
Daar hoort ook een degelijke controle op de verzekeraars bij.
In lijn met de liberale beginselen is de VVD van mening dat er veel meer flexibiliteit in onze maatschappij moet komen, opdat ouderen zelf kunnen beslissen op welke wijze zij aan het arbeidsproces deelnemen.
Veel 55-plussers staan ongewild aan de zijlijn van de arbeidsmarkt.
Zij komen moeilijk aan een baan, onder meer omdat zij te duur zouden zijn.
Om dit tegen te gaan, moet er ook meer ruimte komen om naar toegevoegde waarde in plaats van naar leeftijd te belonen.
Rigide cao’s die dit belemmeren, moeten niet algemeen verbindend worden verklaard.
Voortzetting van een bestaande functie op flexibele condities moet mogelijk zijn.
Ook moet het eenvoudig mogelijk zijn om als zelfstandige te gaan werken.
Aan door de belastingdienst opgeworpen rigide belemmeringen in dezen moet een einde komen.
Het is de persoonlijke keuze van individuele ouderen hoe zij hun leven willen inrichten.
Ook moeten werknemers meer mogelijkheden krijgen om zich gedurende hun loopbaan om of bij te scholen.
Nascholing wordt steeds belangrijker voor het kunnen blijven deelnemen aan het arbeidsproces, vooral voor oudere werknemers.
Een leven lang leren moet ervoor zorgen dat mensen blijvend kunnen deelnemen aan de arbeidsmarkt in de snel veranderende economie.
De afgelopen periode zijn de voorspellingen rond de levensverwachting snel opgelopen.
In 2004 werd nog een stijging voorzien van twee jaar tot 2050.
Recente voorspellingen van het CBS laten zien dat deze stijging van de levensverwachting al dit jaar is gerealiseerd.
De invloed van deze snelle stijging van de levensverwachting zal de komende jaren zeer groot zijn.
Vooral de pensioenenverplichtingen in ons land zullen met vele tientallen miljarden oplopen.
De VVD wil een sterk pensioenstelsel dat op lange termijn voldoende waarborgen biedt voor een duurzaam en betaalbaar pensioen, ook als de levensverwachting in de toekomst verder stijgt.
Als we dit stelsel betaalbaar willen houden, dan moet een aantal onvermijdelijke aanpassingen worden doorgevoerd.
Allereerst geldt dat voor de AOW.
De VVD vindt dat er op korte termijn maatregelen moeten worden genomen om de toekomst van de AOW veilig te stellen.
Dat doen we niet door de noodzakelijke maatregelen pas over tien of vijftien jaar door te voeren, zoals in het voorliggende wetsvoorstel van het vorige kabinet.
De VVD stelt daarom voor vanaf 2011 de AOW-leeftijd jaarlijks met twee maanden te verhogen tot 67 jaar.
Deze leeftijd wordt dan bereikt in 2023.
Op deze wijze wordt het AOW-probleem geleidelijk aangepakt, zonder allerlei ingewikkelde overgangsmaatregelen en uitzonderingen.
Een belangrijke uitzondering die de VVD wil toestaan, geldt voor mensen die op hun 65e al 45 jaar hebben gewerkt.
Alhoewel de aanvullende pensioenen binnen het domein van de sociale partners vallen, is de VVD er voorstander van de aanvullende pensioenen te harmoniseren met de aanpassingen in de AOW.
Wettelijk wordt vastgelegd dat een evenwichtige vertegenwoordiging van gepensioneerden in besturen van pensioenfondsen wordt opgenomen.
De gevolgen van de sterke verhoging van de levensverwachting spelen immers evenzeer voor de aanvullende pensioenen.
De recente, omvangrijke aanpassingen door de verschillende pensioenfondsen van hun verplichtingen spreken wat dit betreft boekdelen.
Dit betekent dat de leeftijd voor aanvullende pensioenen stapsgewijs naar 67 jaar wordt verhoogd.
De fiscale behandeling van de premies voor het aanvullende pensioen kan hiermee worden geharmoniseerd.
Deze maatregelen leiden via lagere loonkosten voor werknemers tot een betere concurrentiepositie van Nederlandse bedrijven en tot meer koopkracht voor werknemers.
Een groep werkenden die niet volledig kunnen profiteren van het collectieve pensioensysteem, zijn de zzp’ers.
In de huidige wetgeving kunnen zij na uittreding bij een fonds nog kiezen voor tien jaar vrijwillige aansluiting.
Daarvan wordt drie jaar fiscaal ondersteund.
De VVD wil die termijn optrekken tot tien jaar.
Innovatie is het ontwikkelen en gebruiken van nieuwe producten, technologieën en werkwijzen.
Innovatie zorgt voor grotere welvaart en daardoor voor meer banen.
Onze economie heeft de komende jaren innovatie hard nodig om zich staande te houden in de steeds competitiever wordende wereld.
Naast een goed opgeleide beroepsbevolking, meer ondernemerschap en een hogere arbeidsparticipatie is innovatie dé motor voor toekomstige economische groei.
De VVD is overtuigd van de innovatieve kracht van ondernemend Nederland.
Door de juiste voorwaarden te creëren, kan ons land binnen afzienbare tijd bij de top van innovatieve landen in Europa horen.
In enkele sectoren is zelfs de wereldtop mogelijk.
Daarvoor moeten we in het innovatiebeleid wel orde op zaken stellen.
In Nederland blijven particuliere investeringen in innovatie achter.
Het moet voor (buitenlandse) investeerders aantrekkelijker worden om te investeren in innovatieve bedrijven in Nederland.
Ook moet het voor buitenlandse bedrijven aantrekkelijker worden om zich hier te vestigen,
en moet innovatie verder worden bevorderd door sterke economische sectoren.
In de volgende paragraaf (1.6) doet de VVD hier specifieke voorstellen voor.
Het geld dat de overheid besteedt aan innovatie komt niet altijd goed terecht.
De afgelopen jaren zijn er veel verschillende subsidieregelingen opgezet die innovatie moeten stimuleren.
Het gevolg is dat veel ambtenaren bezig zijn die regelingen uit te voeren,
dat ondernemers veel tijd kwijt zijn om uit te zoeken welke regeling voor hen geschikt is
en dat middelen versnipperd raken.
Bovendien bemoeien verschillende ministeries zich met onderzoeks- en innovatiebeleid.
De VVD wil daarom het innovatiebeleid vereenvoudigen en moderniseren.
Regelingen die ten doel hebben onderzoek en innovatie te stimuleren, moeten vanuit één visie worden uitgevoerd.
In die visie moet de nadruk liggen op het samenspel tussen kennisinstellingen en het bedrijfsleven.
Op die manier kan kennis worden omgezet in economische groei.
Dat moet gebeuren door onderzoeks- en innovatiebeleid met bijbehorende geldstromen in zijn geheel onder te brengen bij een nieuw ministerie, dat verantwoordelijk is voor onderwijs, wetenschap en innovatie.
In hoofdstuk 4 doet de VVD voorstellen voor een nieuwe indeling van ministeries, waardoor het aantal ministeries wordt teruggebracht.
Agentschap NL (voorheen SenterNovem) kan dan fors worden ingekrompen.
Er moeten enkele eenvoudige regelingen worden opgezet die generiek van aard zijn.
Dat betekent dat niet een bepaalde technologie of werkwijze wordt gestimuleerd maar dat de innovatie in algemene zin wordt bevorderd.
Kleine, specifieke innovatiesubsidies worden geschrapt.
De generieke subsidies die overblijven, moeten sneller worden toegekend.
Veel innovatieve kennis wordt ontwikkeld op Nederlandse universiteiten en andere kennisinstituten.
De VVD wil dat deze kennis meer beschikbaar komt voor ondernemers.
Universiteiten en andere kennisinstituten moeten zich daarom meer gaan inspannen om hun kennis te delen met bedrijven en laagdrempeliger te worden, om bedrijven in hun innovaties te ondersteunen.
Het nieuw op te richten ministerie treedt hier coördinerend op.
Verder moet de overheid ook, in nauw overleg met sectoren en sterke clusters, blijven werken aan lagere administratieve lasten, betere toepassing van ICT, minder bureaucratie, een betere infrastructuur en beter onderwijs dat aansluit bij de vraag van ondernemingen.
Het grootschalig gebruik van biomassa - zoals planten, algen en organische resten - voor de productie van energie, materialen en chemicaliën zal de komende jaren sterk toenemen.
Deze ontwikkeling naar een biobased economy is op veel plaatsen in de wereld al aan de gang.
De Nederlandse bedrijven en kennisinstellingen zijn bij uitstek geschikt om deze uitdaging op te pakken.
Nu al zijn voorbeelden zichtbaar uit de chemische industrie, de papiersector en de agrarische sector.
De VVD wil de innovatieve kracht van het bedrijfsleven hiervoor versterken en wil een samenhangende aanpak van de overheid.
Dit is goed voor onze economie
en vermindert onze afhankelijkheid van het buitenland met betrekking tot onze energievoorziening.
Ook levert dit een bijdrage aan het oplossen van het klimaatprobleem.
Met de Europese Unie (EU) en onze belangrijkste handelspartners moet ons land regelen dat de biobased economy ook internationaal duurzaam wordt georganiseerd.
Op een aantal plaatsen in Nederland laten verschillende bedrijven zien dat zij samen voor veel dynamiek, innovatie en werkgelegenheid kunnen zorgen.
Zoals de greenports, waarin glastuinbouwbedrijven, veilingen en leveranciers gezamenlijk voor meer dan een kwart miljoen banen zorgen.
Of de Brainport Eindhoven, de Maintenance Valley in Midden- en West-Brabant, de Zuidas in Amsterdam, Schiphol en de haven van Rotterdam.
Deze clusters van bedrijven zijn belangrijk voor de economische toekomst van Nederland.
De VVD is daarom tegen specifieke belastingen die een sector treffen - zoals de tickettaks, die de internationale concurrentiepositie van Schiphol aantastte.
De VVD wil de juiste voorwaarden creëren waarbinnen deze clusters nog verder tot bloei kunnen komen.
Daarvoor moeten deze clusters ook fysiek de ruimte krijgen.
De overheid moet zich er in haar Europabeleid voor inspannen dat de clusters eerlijk kunnen concurreren met het buitenland.
Als liberale partij weet de VVD dat de overheid de economie niet moet sturen.
De economie is het beste af als de overheid ondernemers de ruimte biedt en zorgt voor de juiste randvoorwaarden.
Toch kan de overheid economische regio’s en clusters versterken door bijvoorbeeld opkomende sectoren en clusters zo min mogelijk voor de voeten te lopen met regels en vergunningen.
Ten tweede kan de overheid de problemen waar een sector of cluster tegen aanloopt proberen integraal op te lossen.
Als een sector of cluster in zijn geheel wordt belemmerd in de ontwikkeling, kan het helpen wanneer de overheid alle partijen bij elkaar brengt en zoekt naar oplossingen.
Niet door het geven van subsidies maar door hinderende regelgeving te schrappen.
Tot slot vindt de VVD dat de overheid zich meer moet inzetten voor de vestiging van buitenlandse bedrijven in ons land.
Dat levert namelijk extra werkgelegenheid op in Nederland.
Daarvoor moeten vestigingsregels, vergunningen en visa worden verbeterd.
De Nederlandse regering moet zich hier bij buitenlandse handelsmissies altijd sterk voor maken.
Op deze missies moet onze regering zich ook inzetten voor de belangen van Nederlandse bedrijven in het buitenland.
Dit gebeurt in overleg met provincies en andere lokale overheden.
Buitenlandse bedrijven moeten zich welkom weten in ons land.
Daarvoor is het onder meer nodig dat de procedures van de Immigratie- en Naturalisatiedienst (IND) voor buitenlandse bedrijven eenvoudiger worden.
Ook voor de kinderen van buitenlandse werknemers moeten er goede voorzieningen zijn.
Internationale scholen, zoals de Europese school, moeten daarom de ruimte krijgen.
Er komt een speciaal loket dat buitenlandse bedrijven helpt zich hier te vestigen.
De VVD vindt dat ieder kind de beste kansen verdient om zijn talenten te ontwikkelen.
De jeugd heeft immers de toekomst.
Om ervoor te zorgen dat onze kinderen in alle opzichten kunnen meedoen in de samenleving is het van levensbelang dat zij goed onderwijs krijgen.
Goed onderwijs helpt hen bovendien om zich te ontplooien tot mensen met verantwoordelijkheidsbesef en respect voor ieder individu.
Ook biedt goed onderwijs iedere leerling - ongeacht zijn afkomst - kennis van en inzicht in de Nederlandse samenleving en rechtstaat.
Goed onderwijs sluit aan bij de arbeidsmarkt en stimuleert ondernemerschap.
Ons land heeft een goed opgeleide beroepsbevolking nodig die alle talenten optimaal benut, van jong en oud.
Talent zit volgens de VVD niet alleen in de hersens maar ook in de handen.
Goede vaklui brengen ons land verder, of je nu loodgieter bent of advocaat.
Talent krijgt in het onderwijs te weinig kans.
Met tal van onderwijsvernieuwingen is geprobeerd om gelijk te maken wat niet gelijk is.
Leerlingen moeten als gevolg daarvan te veel ´passen in het systeem’.
De VVD wil dat omdraaien, zodat het systeem zich weer aanpast aan de leerling.
Alle individuen zijn immers verschillend, zowel in achtergrond als in ambities en talenten.
De VVD kiest voor beter onderwijs om de eisen die aan toekomstige generaties gesteld worden voor te zijn.
De VVD investeert daarom 2,5 miljard euro extra in het onderwijs.
De VVD vindt dat onderwijs in het teken moet staan van de leerling.
Scholen moeten het beste uit iedere leerling zien te halen.
Dat kan alleen als de overheid de kwaliteit van het onderwijs centraal stelt.
De VVD wil dat onze kinderen beter gaan spellen en rekenen.
Dat begint met het verbeteren van de kwaliteit van de nieuwe docenten die van de pabo komen
en actieve bijscholing van de huidige docenten op korte termijn.
Kinderen met een taalachterstand worden opgespoord en bijgespijkerd met voorschools onderwijs in peuterspeelzalen en kinderopvanginstellingen.
De VVD tolereert niet dat kinderen ondermaats onderwijs krijgen.
De overheid moet er daarom niet voor terugdeinzen om scholen te sluiten of de rijksbekostiging te stoppen als scholen stelselmatig ondermaats presteren.
Het sluiten van slechte scholen neemt nu te veel tijd in beslag, wat niet in het belang is van de leerlingen.
De snelheid waarmee een school gesloten kan worden, moet daarom worden verhoogd.
Subsidies die niet aantoonbaar bijdragen aan verbetering van de kwaliteit van het onderwijs worden bovendien afgeschaft.
De VVD is ook tegen onderwijsfabrieken, die de laatste jaren een zware wissel hebben getrokken op de kwaliteit van het onderwijs.
Wij willen aandacht voor ieders unieke talenten en mogelijkheden.
Die komen volgens de VVD het best tot zijn recht in kleinere klassen. Schaalvergroting is daarvoor geen voorwaarde.
Financiële prikkels voor scholen om te fuseren, worden daarom afgeschaft.
De VVD heeft veel waardering voor vakmensen.
Er is in Nederland volop vraag naar ambachtslieden.
We moeten in Nederland niet alleen dingen kunnen bedenken maar ze ook kunnen maken.
Dat betekent dat de mavo weer in ere wordt hersteld en dat de vakwerkscholen aantrekkelijker moeten worden voor talentvolle jongeren.
Er komt meer aandacht voor techniek en ondernemerschap in het basis- en voortgezet onderwijs, om het beste uit praktisch ingestelde leerlingen te halen.
Dat kan door minder bijvakken en meer vakonderwijs te geven.
Het beroepsonderwijs moet orde op zaken stellen; de onderwijsinstellingen moeten de basistaken gewoon goed uitvoeren.
Het bedrijfsleven moet ook veel meer bij deze beroepsopleidingen worden betrokken.
Zo kan het onderwijs beter aansluiten bij de arbeidsmarkt.
De VVD wil ook ruim baan geven aan het gymnasium, en hoogbegaafdheid moet serieus worden genomen in het onderwijs: bijzonder talent verdient bijzondere aandacht.
Uitval van scholieren en studenten is in het hele onderwijs een groot probleem, dat krachtig moet worden bestreden.
Scholieren vallen uit vanwege een verkeerde studiekeuze, zorgvraagstukken en de massaliteit van opleidingen.
Dat leidt tot werkeloosheid en criminaliteit.
Leerlingen moeten van tevoren veel beter weten wat een opleiding inhoudt en wat je ermee kunt worden, om teleurgestelde uitvallers te voorkomen.
De VVD wil bovendien een leerwerkplicht van jongeren tot 27 jaar, om te garanderen dat jongeren werken of verder in zichzelf investeren om de kans op een baan te vergroten.
Schooluitval in het basis- en voortgezet onderwijs begint vaak met spijbelen.
Om uitval te bestrijden, wordt de kinderbijslag ingehouden wanneer kinderen structureel spijbelen.
Spijbelen moet vroegtijdig worden gesignaleerd en tegengegaan.
Scholen en gemeenten hebben hier een belangrijke taak.
Goede registratie en melding van absentie, en vroegtijdige signalering van herhaaldelijke en langdurige absentie zijn essentieel in de strijd tegen schooluitval.
Als scholen verzuimen om spijbelaars te melden, worden zij beboet.
De VVD geeft 100 miljoen euro uit om uitvallers weer bij de les te krijgen.
Dit kan met een verdere uitrol van vakcolleges.
Te veel jongeren zitten vast in een onderwijstraject doordat ze de verkeerde studierichting hebben gekozen.
Dat is vooral op het mbo een probleem.
Bij de entree in het mbo moet daarom beter worden getoetst op geschiktheid en motivatie.
Een leerling moet eerst het vmbo hebben afgesloten met een diploma voordat hij wordt toegelaten tot het mbo.
Ook wil de VVD dat leerlingen betere voorlichting krijgen over beroepen en arbeidsmarktperspectieven.
Tot slot moeten de leerroutes verder worden geflexibiliseerd.
Diplomastapelen van vmbo naar havo en vwo moet weer mogelijk zijn.
Ook in het mbo moet diplomastappen mogelijk blijven,
Het Nederlandse onderwijssysteem moet goed aansluiten bij de internationale omgeving waarin leerlingen en studenten later terechtkomen.
Daarom moeten onderwijsinstellingen voldoende aandacht besteden aan internationalisering, door bijvoorbeeld vreemde talen in het reguliere onderwijs vanaf jonge leeftijd aan te bieden.
Het binnenhalen van buitenlandse topstudenten en -onderzoekers lukt alleen als het onderwijs dat zij hier aantreffen voldoende is geïnternationaliseerd.
De VVD heeft oog voor het speciaal onderwijs.
De VVD kijkt bij jongeren met een beperking vooral naar wat zij wel kunnen.
Wij leggen niet de nadruk op wat zij niet kunnen.
Het reguliere onderwijs moet voorwaarden scheppen om leerlingen die onnodig in het speciaal onderwijs terecht zouden komen doeltreffend op te vangen.
De VVD wil een betere verdeling van de middelen voor zorgonderwijs in relatie tot het regulier onderwijs.
Ieder kind heeft recht op onderwijs dat recht doet aan zijn talenten, en de overheid dient dit te faciliteren.
Jongeren uit het speciaal onderwijs verdienen bovendien extra aandacht als het gaat om aansluiting op de arbeidsmarkt, het ontwikkelen van zelfredzaamheid en bij leerlingen met een beperking leerlingenvervoer.
Leerlingenvervoer voor kinderen die slechts op geloofsgronden aanspraak maken op bekostigd vervoer van huis naar school moet worden afgeschaft.
Geloof is een keuze, een handicap niet.
Goed onderwijs begint bij de leraar.
De VVD is bezorgd over de hoeveelheid bureaucratie waarmee docenten te maken krijgen.
De overheid lijkt te vergeten waar het in de kern om draait: een goede docent die goed onderwijs geeft aan leerlingen en studenten.
Al het andere is bijzaak en moet volgens de VVD ten dienste staan van het geven van goed onderwijs.
Om de leraar zijn vak terug te geven, wil de VVD dat de overheid voor alle onderwijssectoren harde afspraken maakt over wát er gedoceerd wordt en wat de leerdoelen zijn.
De docent bepaalt vervolgens zelf hoe die doelen gehaald worden en wordt vrijgelaten om zijn vak uit te oefenen.
Daar staat tegenover dat de VVD wil dat scholen anders, slimmer en onafhankelijk toetsen of de afgesproken leerdoelen gehaald worden.
Door de voortgang van leerlingen via verplichte begin-, voortgangs- en eindtoetsing per onderwijssoort te monitoren, worden achterstanden vroegtijdig gesignaleerd.
Dan kan de inspectie uiteindelijk beoordelen hoe de school presteert.
De inspectie kan als gevolg van deze maatregelen inkrimpen tot een kleinere en onafhankelijke ‘onderwijskamer’, die strikt toeziet op de kwaliteit van het onderwijs.
Als leraren mogelijkheden krijgen om zich te ontplooien en te groeien in het onderwijs, profiteren de leerlingen daar ook van.
Het moet mogelijk worden om als leraar een aantrekkelijke carrière op te bouwen in het onderwijs, zonder daarvoor de klas te verlaten.
De start- en eindsalarissen van leraren moeten daarom fors van elkaar kunnen verschillen.
Ook is de VVD voorstander van gedifferentieerde beloning: een goede docent die aantoonbaar presteert, moet ook meer verdienen.
De VVD wil bovendien de kwalificaties verhogen van docenten die voor de klas staan.
Er worden daarom afspraken gemaakt over stapsgewijze verhoging van het minimumopleidingsniveau van docenten in alle onderwijssectoren, waarbij het doel is meer academici voor de klas te krijgen.
Ook worden docenten gestimuleerd om hun leven lang bij en na te scholen.
Het aktensysteem wordt weer ingevoerd.
Hiermee kunnen docenten via vakstudie in deeltijd ‘akten’ behalen die hun verdere onderwijsbevoegdheden verschaffen.
Zo wordt het lerarenvak in ere hersteld.
De VVD trekt ruim 1 miljard euro uit om te investeren in de kwaliteit van hoger onderwijs.
Want dat is hard nodig.
Het hoger onderwijs verkeert in een crisis.
Perverse financiële prikkels rekenen universiteiten en hogescholen vooral af op de studentenaantallen die zij afleveren, niet op de toegevoegde waarde die zij bieden.
De VVD wil dat zij worden afgerekend op kwaliteit.
Ook de kennisoverdracht aan studenten moet beter.
Veel wetenschappers maken carrière door wetenschappelijk onderzoek te doen en worden daar - terecht - op afgerekend.
De onderwijskundige kwaliteit van een docent wordt echter nauwelijks langs de meetlat gelegd en gehonoreerd, waardoor de kwaliteit van het onderwijs niet wordt gestimuleerd.
Het ontbreekt daarenboven aan bezieling om ons hoger onderwijs naar de top te brengen.
De VVD wil dat er de komende periode hard wordt gewerkt om orde op zaken te stellen.
De VVD vindt dat Nederlandse scholen en universiteiten diploma´s moeten bieden die tot de top van Europa behoren.
Om de kwaliteit van het onderwijs aan universiteiten en hogescholen te verbeteren, zal fors moeten worden geïnvesteerd in zaken als opleiding en bij- en nascholing van docenten, kleinere groepen studenten, onderzoek naar onderwijs, digitale leermiddelen en internationalisering.
Gezien de staat van de overheidsfinanciën is het miljard euro dat hiervoor nodig is de komende jaren niet makkelijk vrij te spelen.
De VVD maakt daarom een fundamentele keuze en voert geleidelijk een toegankelijk en sociaal leenstelsel in.
Zo worden de kosten van het onderwijs eerlijker verdeeld tussen overheid en student.
Beter onderwijs hangt niet alleen af van de hoeveelheid geld die erin wordt gepompt.
Ook slimmer investeren en belonen kan bijdragen aan betere onderwijsresultaten.
Zo wil de VVD onderwijsinstellingen niet langer belonen op basis van het áántal scholieren en studenten maar op basis van wat die scholieren en studenten is bijgebracht, oftewel de toegevoegde waarde.
Hogescholen en universiteiten krijgen tegelijkertijd de ruimte om excellente opleidingen aan te bieden.
Door instellingen de gelegenheid te geven om zelf de hoogte van het collegegeld te bepalen, neemt de concurrentie tussen onderwijsinstellingen toe, terwijl de student meer waar voor zijn geld krijgt.
Ook mogen instellingen van de VVD selecteren aan de poort.
De door hogescholen en universiteiten ingezette beweging om tot meer focus in onderwijs en onderzoek te komen, wordt door de VVD gesteund.
Investeringen in onderzoek en innovatie zijn onmisbaar voor de toekomst van Nederland.
Fundamenteel onderzoek blijft daarbij een fundamentele investering.
De VVD wil daarom niet dat er wordt bezuinigd op geld voor wetenschappelijk onderzoek aan Nederlandse universiteiten.
De financiering van het onderzoek moet met zo min mogelijk bureaucratie gepaard gaan.
Bovendien is het voor onze economie essentieel dat er een goede aansluiting is tussen onderzoek en innovatie.
De overheid geeft continuïteit aan wetenschappelijk onderzoek dat de top vertegenwoordigt binnen sleutelgebieden en tegelijk de innovatiekracht van het bedrijfsleven ondersteunt.
Onderzoek en innovatie moeten vanuit één visie en één goed toegankelijk loket worden aangestuurd.
De VVD wil dat onderzoeks- en innovatiegelden daarom rechtstreeks naar de onderzoeksinstituten en bedrijven stromen.
De VVD juicht samenwerking tussen hogescholen en universiteiten toe.
Wel moet het verschil tussen beroepsgerichte en wetenschappelijke opleidingen voor iedereen herkenbaar blijven.
Universiteiten moeten de arbeidsmarktoriëntatie van hun wetenschappelijke opleidingen scherper vormgeven.
Masteropleidingen en onderzoek op hogescholen zijn gericht op praktische beroepsuitoefening.
Ieder kind heeft het recht om op te groeien tot een jongvolwassene die vrij en verantwoordelijk op eigen benen kan staan en zijn talenten naar eigen keuze gebruikt.
Om die talenten te ontdekken, verdient elk kind een veilige omgeving die uiteenlopende kansen en uitdagingen biedt.
De VVD vindt dat ouders en verzorgers primair verantwoordelijk zijn voor de opvoeding van hun kinderen.
Ouders hebben in beginsel de plicht om de ontwikkeling zo goed mogelijk te faciliteren.
De overgrote meerderheid van onze jeugd groeit dan ook op zonder noemenswaardige problemen.
Soms verloopt de opvoeding echter moeizaam en hebben ouders hulp nodig.
Als de ouders het belang van het kind schaden, dan kan de overheid ingrijpen.
De problemen waar kinderen mee te maken hebben, zijn zeer divers.
Niet ieder kind is echter even kwetsbaar en niet ieder kind heeft hulp nodig.
De VVD wil meer energie steken in preventie.
Door tijdig problemen te signaleren bij gezinnen en kinderen kan hun snel gepaste hulp worden geboden.
De huidige jeugdhulpverlening lijkt hier echter niet in te slagen.
De sector barst van de bureaucratie en is onnodig versnipperd.
De VVD vindt dat onacceptabel.
De praktijk van de jeugdzorg laat een verontrustend beeld zien.
Door de versnippering wordt er te laat ingegrepen, wordt geen goede hulp geboden en worden wachtlijsten niet weggewerkt.
De professionals die de jeugdzorg uitvoeren, zitten eveneens gevangen in dit systeem en kunnen minder doen dan zij willen.
Er wordt in Nederland te snel en te veel een beroep op de jeugdzorg gedaan.
Er is bovendien een inefficiënte zorgindustrie en -bureaucratie rondom onze jeugd ontstaan.
Het gevolg: niet-aflatende, onnodige professionele zorg voor kinderen met ’normale‘ problemen en aanhoudende wachtlijsten voor kinderen die dringend zorg nodig hebben.
Het terugdringen van de wachtlijsten wordt volgens de VVD niet opgelost door meer gemeenschapsgeld te stoppen in een blijvend inefficiënte uitvoering van de jeugdzorg.
Het werpt meer vruchten af om minder bureaucratie en regelgeving op te leggen, om geldstromen te verleggen naar preventie en om efficiëntie binnen de sectoren te vergroten.
Dat kan organisatorisch het best door de regie voor de jeugdzorg bij de gemeenten te leggen.
Om gemeenten de ruimte te geven maatwerk te leveren, wil de VVD gemeenten vrijlaten in hoe zij dit organiseren.
Kindermishandeling en -misbruik moet krachtig worden bestreden.
De VVD wil daarom een meldplicht voor kindermishandeling en -misbruik.
De overheid bemoeit zich in beginsel niet met de opvoeding van kinderen.
Voor problemen rondom overgewicht, (soft)drugsgebruik, alcohol- en tabaksmisbruik gebruikt de overheid voorlichtingsmiddelen om jongeren en ouders te informeren.
Bij de handhaving van het alcoholverbod voor jongeren, de leerplichtwet en het rookbeleid in de horeca dient zij echter daadkrachtig op te treden.
Een gezin wordt als risicogezin aangewezen als er aantoonbare problemen zijn bij de ouders (onvoldoende beheersing van de Nederlandse taal, werkloosheid, het niet volgen van een inburgeringcursus, huiselijk geweld, criminaliteit) of problemen die later op school of op straat bij de kinderen blijken.
Op dit moment werken hulpverleners in risicogezinnen langs elkaar heen.
Het resultaat is dat deze gezinnen niet goed worden begeleid.
De VVD wil daarom dat er per risicogezin slechts één begeleider met doorzettingsmacht wordt aangesteld die verantwoordelijk wordt voor het geheel van het overheidsoptreden richting het gezin en de individuele gezinsleden.
Kwalitatief goede en betaalbare kinderopvang is volgens de VVD een belangrijke voorwaarde voor bevordering van de arbeidsparticipatie en de economische zelfstandigheid van vrouwen en mannen.
De VVD wil een kwalitatief goede en betaalbare regeling voor kinderopvang.
De VVD vindt het belangrijk dat gezinszorg en carrière kunnen samengaan.
De laatste jaren heeft een enorme groei plaatsgevonden in de gastouderopvang.
De VVD juicht dit van harte toe.
Gastouderopvang zorgt voor flexibiliteit in de kinderopvang en biedt kinderen opvang in een vertrouwde omgeving.
De VVD komt op voor de hardwerkende Nederlander die zonder bureaucratische zorgen arbeid en kinderen wil combineren.
De VVD staat daarom ook voor het behoud van betaalbare kinderopvang met vrijheid voor ouders om die opvang zelf te kiezen.
Om de betaalbaarheid van de kinderopvang te garanderen, draagt de overheid bij aan de kosten voor kinderopvang en gastouderopvang, met een maximum van 5 euro per uur.
De regelingen voor kinder- en gastouderopvang worden van alle bureaucratie ontdaan.
Kinderbijslag helpt ouders bij het geven van goede kansen aan hun kinderen.
Om ouders te ondersteunen, wil de VVD de kinderbijslag voor de eerste twee kinderen ongewijzigd laten.
De komst van een derde kind heeft beperkte gevolgen voor de financieel-economische situatie van de ouders.
De kinderbijslag wordt daarom vanaf het derde kind afgebouwd.
Het kindgebonden budget is deels inkomensafhankelijk en heeft een ongewenst nivellerend karakter.
De VVD wil dit afschaffen.
Goede gezondheid is essentieel voor de kwaliteit van leven.
Daarom is het van groot belang dat wij een goede maar ook betaalbare gezondheidszorg hebben.
De VVD wil dat er ook in de toekomst voor iedereen goede zorg beschikbaar is.
We moeten voorkomen dat kwetsbaren in de samenleving de dupe worden van de sterk stijgende kosten in de gezondheidszorg.
Het voorkomen van een beroep op zwaardere zorg is daarbij van belang.
Er zullen nu duidelijke keuzes gemaakt moeten worden.
De VVD wil de zorg kleinschalig, in de buurt en persoonsgericht inrichten en tegelijkertijd betaalbaar en toegankelijk houden.
Patiënten verdienen de best mogelijke zorg.
Zorgverleners en zorgverzekeraars moeten daarom het onderste uit de kan halen voor hun patiënten en hun verzekerden, terwijl consumenten en zorgondernemers meer zeggenschap moeten krijgen in de zorg.
De kwaliteit van de zorg staat bij de VVD altijd voorop.
Een patiënt moet erop kunnen vertrouwen dat goede zorg wordt verleend.
Daarnaast kan en moet de Nederlandse zorg efficiënter worden ingericht.
Dit kan zonder nadelige invloed op de kwaliteit.
Zorginstellingen moeten op een doelmatige en doeltreffende manier worden bestuurd.
Dat leidt niet alleen tot betere kwaliteit maar ook tot lagere kosten.
De VVD wil ook voorkomen dat er onnodig een beroep op zorg wordt gedaan.
Daarom moet iedereen eerst naar de huisarts voordat er voor de eerste keer een specialist wordt geraadpleegd, behalve bij spoedeisende zaken.
De VVD ziet de huisarts als poortwachter.
De bereikbaarheid van de huisarts buiten kantooruren moet dan ook verbeterd worden.
Dit kan bijvoorbeeld door het inzetten van extra mobiele huisartsen die mensen thuis komen opzoeken - de zogeheten SOS-artsen - en het vestigen van huisartsenposten in ziekenhuizen.
We staan met de zorg op een kruispunt.
Gaan we door met versterking van de positie van de patiënt,
en met verbetering van de kwaliteit en betaalbaarheid van de zorg?
Of gaan we terug naar de wachtlijsten van vroeger?
Voor de VVD is de keuze helder.
We moeten doorgaan op de ingeslagen weg.
Zorgverzekeraars moeten zich verder ontwikkelen tot concurrerende en risicodragende verzekeraars.
Zij moeten ervoor zorgen dat hun patiënten de beste kwaliteit zorg tegen een zo goed mogelijke prijs krijgen.
De VVD vindt de verhoging van het eigen risico zoals voorgesteld in de ‘brede heroverwegingen’ onaanvaardbaar.
De VVD houdt vast aan het eerder voorgestelde eigen risico van 300 euro per jaar.
Ook een eigen bijdrage voor een bezoek aan de huisarts is voor de VVD niet acceptabel; het onder het eigen risico brengen van de huisarts volstaat.
De VVD kiest voor een kleiner collectief verzekerd pakket.
Middelen die niet op medische behandeling of genezing zijn gericht of individueel verzekerbaar zijn, blijven buiten het pakket.
Innovatie maakt de zorg beter en soms goedkoper.
Door zorgondernemers de ruimte te geven, zullen de kwaliteit van zorg, de service en de klantvriendelijkheid naar patiënten toenemen.
Zo verbetert nieuw zorgondernemerschap de kwaliteit van zorg en verzorging - en kan de premie omlaag.
De gemiddelde zorgtoeslag loopt nog steeds op, en het aantal ontvangers van zorgtoeslag zal uiteindelijk zo’n 85 procent van de volwassen populatie beslaan.
Het oorspronkelijke doel, namelijk compensatie van hoge zorgkosten voor de laagste inkomens, is daarmee voorbijgestreefd.
Als gevolg hiervan komt de betaalbaarheid van de zorg in het gedrang.
De uitgaven voor de zorgtoeslag zullen zonder extra maatregelen in 2015 verdubbeld zijn tot meer dan 6 miljard euro.
Daarbij komt dat de uitgekeerde toeslag niet gebaseerd is op de daadwerkelijk betaalde premie maar op de vastgestelde nominale premie.
De overheid vergoedt zo kosten die mensen niet hebben gemaakt.
De systematiek van de zorgtoeslag moet daarom worden aangepast.
Ook vindt de VVD dat de doelgroep moet worden beperkt.
De patiënt neemt in de zorg een centrale plaats in.
De zorg is er immers voor de patiënt, niet andersom.
Daarom is keuzevrijheid voor de patiënten uitermate belangrijk.
Patiënten moeten zelf kunnen bepalen naar welk ziekenhuis ze gaan en door welke specialist ze geholpen worden.
Patiënten moeten bovendien inzicht hebben in eventuele wanprestaties van zorgverleners.
Kwakzalverij moet harder worden aangepakt.
De positie van de patiënt komt onder druk te staan als zorgverleners en zorgverzekeraars met elkaar fuseren.
De VVD wil dit soort fusies daarom niet toestaan.
In dit krachtenspel zijn patiëntenorganisaties van groot belang.
Hun positie moet worden versterkt.
Ook moet de patiëntveiligheid worden vergroot.
Hoewel iedereen een eigen verantwoordelijkheid heeft, dient de inspectie extra toe te zien op patiëntveiligheid en privacy.
De patiënt heeft echter ook plichten.
Van iedereen mag worden verwacht dat hij een afgesproken therapie netjes afmaakt.
Ook mogen kosten in rekening worden gebracht als iemand niet komt opdagen voor een afspraak.
Agressie tegen zorgpersoneel is altijd uit den boze.
De VVD verwacht van patiënten dat zij zich netjes gedragen en hun premie betalen.
Om de solidariteit van het zorgstelsel overeind te houden, moet de overheid wanbetaling van ziektekostenpremies actief tegengaan.
Stamcelonderzoek, biomedisch onderzoek en protonentherapie om kanker te bestrijden, zijn de komende jaren belangrijke sleutels voor doorbraken op het terrein van ernstige, nu nog onbehandelbare of ongeneeslijke ziekten.
De VVD vindt dat deze vormen van onderzoek niet geblokkeerd mogen worden.
Als het wetenschappelijk aannemelijk is dat er betekenisvolle stappen gezet kunnen worden, dan moet het binnen ethische grenzen mogelijk zijn dergelijk onderzoek te verrichten.
De VVD is van mening dat embryoselectie op medische grond mogelijk moet zijn bij levensbedreigende ziektes. Het politiek bepaalde afwegingskader volstaat.
De VVD is geen voorstander van het selecteren van embryo’s op niet-medische grond.
Wij zijn er trots op dat mede door de steun van de VVD selectie van embryo’s bij vrouwen met erfelijke borstkanker nu wel is toegestaan.
Werving en behoud van voldoende zorgpersoneel is een van de belangrijkste uitdagingen in de zorg.
Aan het zorgpersoneel worden meer autonomie, ontwikkeling en groeikansen geboden.
Zo zal er geïnvesteerd moeten worden in deskundigheidsbevordering.
Algemene maatregelen ter verhoging van de arbeidsparticipatie hebben ook een goede uitwerking op de zorg.
De hoge administratieve lastendruk maakt het beroep van verpleegkundige onnodig onaantrekkelijk.
De VVD wil deze lastendruk verminderen tot strikt noodzakelijke administratieve handelingen.
Ook de herschikking van taken is een oplossingsrichting.
Zowel in de eerste als in de tweede lijn kunnen taken van artsen worden overgenomen door verpleegkundig specialisten en verpleegkundigen.
De mogelijkheden voor verpleegkundigen om zich te specialiseren, worden verruimd.
In Europees verband is en blijft gezondheidszorg in beginsel de verantwoordelijkheid van de lidstaten zelf.
Meerwaarde zit in overleg over infectieziekten, hulpmiddelen en geneesmiddelenonderzoek.
Met andere zaken in de gezondheidszorg moet de EU zich niet bemoeien.
Paternalistisch overheidstoezicht op het privéleven van burgers is ongepast en verwerpelijk, hoe goed de bedoelingen ook zijn.
De VVD is daarom tegen het afstraffen van ongezond gedrag met hogere ziektekostenverzekeringspremies.
Het is daarentegen de expliciete taak van de overheid om adequate voorlichting te geven over alcoholgebruik, tabaksgebruik en voeding om gedrags- en gewichtsproblemen te voorkomen.
Voorlichting heeft een preventieve werking en werkt kostenbesparend.
De VVD is tegen het huidige rookverbod, omdat dit noch aan rokers noch aan niet-rokers keuzevrijheid biedt.
Vanzelfsprekend zijn regels nodig om met zestien miljoen mensen goed samen te leven.
In hun privédomein komt mensen maximale vrijheid toe.
Dit vergt uiterste terughoudendheid van de overheid op het gebied van privézaken als seks, ouderschap, levensstijl, levensvervulling, omgang met ziekte en dood.
De overheid moet wel ingrijpen als er privé misstanden plaatshebben, zoals kindermishandeling of huiselijk geweld.
Ze mag echter niet, hoe goed bedoeld ook, de mens opleggen hoe te leven en hoe te sterven.
Zelfbeschikking is voor liberalen een belangrijk principe.
Een steeds grotere groep wilsbekwame meerderjarigen wil zelf kunnen beschikken over een waardig levenseinde.
De VVD zal onderzoeken hoe deze wens in deugdelijke wetgeving is vast te leggen.
Chronisch zieken, gehandicapten en psychiatrische patiënten hebben vaak hun hele leven en bij vrijwel alles wat ze doen hulp van anderen nodig.
Ook ouderen kunnen te maken krijgen met lichamelijke en psychische beperkingen.
Hoewel wij vinden dat mensen zo veel mogelijk op een normale manier moeten kunnen deelnemen aan het maatschappelijk leven zijn er voor hen soms speciale voorzieningen nodig.
In het verleden woonden deze mensen vaak in grote instellingen.
De laatste jaren vindt er een verschuiving plaats naar meer kleinschalige voorzieningen.
Soms wonen mensen zelfstandig of bij familie, maar vaker nog in kleine leefgemeenschappen.
Ook hier is - net als in de instellingen - professionele begeleiding noodzakelijk.
De VVD is van mening dat je ziekte niet bepalend hoeft te zijn voor hoe je leeft, waar je leeft en met wie je je leven deelt.
Wij vinden dat dit past in de 21ste eeuw.
We stimuleren mensen om zo veel mogelijk de regie over hun eigen leven te nemen en spreken mensen aan op wat ze kunnen, niet op wat ze niet meer kunnen.
Op deze manier kan iedereen op een volwaardige manier deelnemen aan onze samenleving.
De noodzakelijke zorg voor ouderen en gehandicapten dreigt in het gedrang te komen door sterke kostenstijgingen en de vergrijzing.
Het pakket is onvoldoende afgebakend.
Wat ontbreekt, is een duidelijke polis.
Langdurig zieke mensen zijn voor de hulp die zij nodig hebben vaak afhankelijk van verschillende instanties.
De dokter wordt betaald door de zorgverzekering.
De verzorging en hulp worden vergoed vanuit de Algemene Wet Bijzondere Ziektekosten (AWBZ).
En voor hulpmiddelen, vervoer en vrijetijdsbesteding zijn mensen afhankelijk van de gemeente via de Wet maatschappelijke ondersteuning (Wmo).
Kortom: één aandoening, drie loketten.
Dit betekent heel veel papieren rompslomp en veel tijdrovend georganiseer en ergernis voor patiënten.
Hetzelfde geldt voor de indicatiestelling voor langdurige zorg.
Die veroorzaakt veel onnodige bureaucratie en moet daarom worden hervormd.
De VVD kiest ervoor om, op basis van de verschillende voorstellen uit de heroverwegingsrapporten, te komen tot belangrijke aanpassingen in de AWBZ.
Daarbij kiest de VVD niet voor een ingewikkelde eigenbijdrageregeling.
Mensen met een chronische aandoening krijgen een vergoeding voor zorg
en moeten net als ieder ander zelf de kosten voor wonen en levensonderhoud betalen.
Zo krijgen zij veel meer invloed op hun eigen woonomgeving en zijn ze vrij om zelf te bepalen met wie ze willen samenwonen.
Dit staat haaks op de huidige situatie, waarin voor mensen met een chronische aandoening veel beslissingen door anderen worden genomen.
Voor mensen die hun zorg helemaal zelf willen regelen, zal de VVD het persoonsgebonden budget wettelijk verankeren.
Ieder individu kan meedoen in de samenleving.
Welzijn is voor iedereen een unieke balans tussen gezondheid, sociale relaties, presteren, inkomen en zingeving.
Welzijnsvoorzieningen houden mensen langer uit de zorg.
Zij dragen bij aan een veilige leefomgeving en ondersteunen mensen op weg naar een zelfstandig bestaan.
Welzijnsvoorzieningen en beroepskrachten zijn er om deze zaken te stimuleren, niet om te betuttelen.
Mensen hebben behoefte aan zorg op buurt- en wijkniveau.
De VVD handhaaft de begeleiding naar zorg (MEE) voor de groep licht verstandelijk gehandicapten.
Daarmee waarborgen wij ook voor hen dat zij zo zelfstandig mogelijk kunnen wonen en werken, ook wanneer zij niet kunnen terugvallen op familie of vrienden.
Het vergoedingensysteem van de Wet tegemoetkoming chronisch zieken en gehandicapten (Wtcg) wordt vereenvoudigd.
De VVD wil dat ook de meest kwetsbare groepen die een beroep doen op de langdurige zorg een kwalitatief goed leven kunnen leiden.
De VVD is de sportpartij bij uitstek.
Wij zien investeringen in sportvoorzieningen als investeringen in de toekomst.
Sport bevordert sociale cohesie, veiligheid en gezondheid
en helpt schooluitval en criminaliteit te voorkomen.
Onze jeugd moet daarom vroeg in aanraking komen met sport.
Hier ontdekken kinderen hun talenten en leren ze discipline, sociaal gedrag en groepsverantwoordelijkheid.
Topsport en breedtesport, ook voor mensen met een beperking, moeten daarom worden gestimuleerd.
Sportverenigingen, scholen en buitenschoolse opvang moeten nauw samenwerken om de schoolgaande jeugd zo veel mogelijk te laten bewegen.
Leerlingen in het basis-, beroeps- en voortgezet onderwijs moeten voldoende sporten, liefst drie lesuren per week.
Ook voor werkgevers en werknemers loont het om te sporten.
Bedrijven mogen daarom investeringen in sportvoorzieningen voor medewerkers fiscaal in mindering brengen op hun winst.
De VVD is trots op de topsporters die Nederland voortbrengt.
Zij zetten ons land op de kaart en geven het goede voorbeeld aan onze jeugd.
Topsporters moeten daarom ruimte krijgen om zich te ontwikkelen door middel van goede onderwijsvoorzieningen en (medische) technologie.
De overheid faciliteert bovendien waar mogelijk de oprichting van private studiebeurzen om topsporters te ondersteunen.
Sport moet toegankelijk zijn, en dicht bij de mensen.
Het Rijk en de Vereniging Nederlandse Gemeenten (VNG) maken daartoe gerichte afspraken, zodat elke wijk de openbare ruimte zo effectief mogelijk benut voor sport, spel en bewegen, ook in het groen.
Niet alleen de achterstandswijken krijgen goede sport- en speelplekken maar ook de kansrijkere buurten.
De sportvereniging of sportclub moet terug de wijk in.
Gemeenten krijgen de mogelijkheid om sportfaciliteiten vrij te stellen van onroerendezaakbelasting (ozb).
De VVD laat het niet alleen bij woorden.
Wij trekken ruim 200 miljoen euro extra uit voor de stimulering van de sport in Nederland, te realiseren door verhoging van de afdracht van de Staatsloterij en De Lotto naar een percentage van 40 procent van de omzet.
De overheid dient alles in het werk te stellen om in 2028 de Olympische Spelen naar Nederland te halen.
Dat betekent een positieve impuls voor de sport, onze economie en de ruimtelijke dynamiek in ons land.
Daarbij past ook de ambitie om gastheer te zijn voor andere grote sportevenementen, zoals het WK voetbal in 2018 of 2022.
Kunst en cultuur dragen bij aan een vrije, tolerante en dynamische Nederlandse samenleving.
De VVD wil dat de goede naam van Nederland in de wereld op het gebied van kunst, architectuur, design, (klassieke) muziek en cultuur verder en beter wordt uitgedragen.
De cultuursector zit echter in de houdgreep van de overheid.
De staat betaalt en bepaalt.
Een terugtredende, krachtige en kleine overheid kan in de visie van de VVD weer orde op zaken stellen en de directe relatie herstellen tussen de mensen die cultuur maken en zij die ervan genieten.
Slechts een kwart van de uitgaven aan cultuur wordt opgebracht door kaartverkoop of bestedingen afkomstig uit loterijen, sponsoring, giften en dergelijke.
Nationaal cultureel erfgoed verdient wel bijzondere bescherming van de rijksoverheid.
De VVD wil meer ruimte geven aan de samenleving en minder aan de overheid.
Cultuur moet terug naar de samenleving.
De VVD bepleit daarom een grotere rol voor verzamelaars, mecenassen, sponsors, stichtingen en fondsen in de kunstsector.
Met een ‘geefwet’ worden bestaande fiscale mogelijkheden samengebracht, waarmee extra privaat kapitaal vrijkomt voor de cultuursector.
Culturele instellingen moeten een groter deel van hun inkomen zelf verwerven.
Subsidies worden in toenemende mate vervangen door leningen met lage rentes via publiek-private fondsen.
Kunstenaars die gebruikmaken van de Wet werk en inkomen kunstenaars (Wwik) genieten een uitzonderingspositie in de sociale zekerheid.
Sociale voorzieningen moeten echter alleen toegankelijk zijn voor mensen die echt niet kunnen werken.
Kunstcreatie is een bijzondere vorm van ondernemerschap, die geen uitzonderingspositie in ons sociaal bestel moet hebben.
Daarom wil de VVD de Wwik afschaffen.
Zo behouden we de sociale zekerheid voor diegenen die het echt nodig hebben.
Versterking van de cultuursector via extra overheidsprogramma’s gaat uit van een maakbaarheidsgedachte die niet past bij onze tijd.
Een overheid die beoordeling en financiering van cultuur op afstand zet, kan niet tegelijkertijd zelf groeien.
De VVD wil daarom de overheidsonderdelen die zich bezighouden met de cultuursector verkleinen.
De VVD ziet bovendien geen toegevoegde waarde in de cultuurkaart.
De werking ervan ten opzichte van andere kortingssystemen is niet aangetoond, en de uitvoeringskosten zijn veel te hoog.
Het behoud van cultureel erfgoed en monumentenzorg zijn taken waarbij de VVD wel een belangrijke rol voor de overheid weggelegd ziet.
Bij monumentenzorg dient de overheid ook particulieren te faciliteren.
Daarbij werkt fiscale stimulering vaak beter dan subsidiëring.
In een divers medialandschap is een kwalitatief hoogwaardige publieke omroep nodig, die zich beperkt tot informatie, opinie, educatie, kunst en cultuur.
De VVD ziet slechts een beperkte taak voor de overheid op het terrein van de media.
De technologische ontwikkelingen en de veranderende wijze waarop het publiek gebruikmaakt van nieuwe media vergen een modernisering van het omroepbestel.
De publieke omroepen en de commerciële omroepen hebben ieder een eigen plek in het stelsel.
Het is aan de overheid erop toe te zien dat de activiteiten van de publieke omroep de marktordening niet verstoren.
Voor de invulling van de publieke taak kan worden volstaan met hoogstens twee algemene tv-netten en vier radiozenders.
Daarnaast is een herbezinning op de functie van de Wereldomroep noodzakelijk.
De programmagegevens worden gratis en zonder beperkingen ter beschikking gesteld.
Het internet speelt een belangrijke rol bij de productie en verspreiding van cultuur, kennis en innovatie.
De overheid dient een terughoudende rol te spelen bij het reguleren van internet.
Bovendien realiseert de VVD zich dat het internet de burger en ondernemers zo veel kansen biedt omdat internetserviceproviders zich niet inlaten met het verkeer van hun gebruikers.
De VVD vindt dat providers diensten als internettelefonie en websites als YouTube en Wikipedia niet mogen blokkeren.
Een prettige woon- en leefomgeving is voor mensen belangrijk.
Daaronder vallen bijvoorbeeld recreatie en natuur dicht bij huis, voldoende openbare voorzieningen en een schone economie.
Mensen moeten kunnen wonen en ontspannen waar zij willen.
Bedrijven moeten zelf hun vestigingsplek kunnen bepalen.
Kraken past daar echter niet bij.
Kraken is een inbreuk op het eigendomsrecht van eigenaren van panden.
Daarom wil de VVD dat kraken altijd en overal verboden is.
Ook de zogenoemde culturele broedplaatsen waar kraken gedoogd wordt, horen in Nederland niet thuis.
Nederland is een klein land, waar de overheid heldere randvoorwaarden mag stellen voor hoe de ruimte wordt ingericht, gebruikt en beheerd.
De VVD wil Nederland mooi en dynamisch houden.
Daarvoor geeft de VVD binnen randvoorwaarden graag ruimte aan particuliere initiatiefnemers die willen investeren in steden en dorpen met een hoge ruimtelijke kwaliteit, in een betere benutting van bedrijventerreinen en in een mooier landschap.
De VVD wil een duurzame samenleving die in de toekomst niet langer afhankelijk is van fossiele brandstoffen.
Duurzaamheid is voor de VVD een aanpak waarin evenwicht is tussen economie, ecologie en de wensen uit de samenleving.
Een duurzame samenleving wordt niet bereikt door ondernemers en burgers voor te schrijven wat zij wel en niet mogen en moeten doen.
De overheid moet heldere doelen stellen
en ondernemers uitdagen met oplossingen te komen.
Juist innovatieve ondernemers kunnen een grote bijdrage leveren aan schonere vormen van duurzame energie, minder CO2-uitstoot en creatieve ruimtelijke oplossingen.
Die innovatiekracht moeten we benutten om tot een schonere en toekomstbestendige economie te komen.
Daar liggen grote kansen voor de Nederlandse economie.
Iedereen in Nederland moet zich vrij kunnen bewegen op de manier waarop hij dat wil.
De VVD ondersteunt de keuzevrijheid van de reiziger voor een transportmiddel.
Alle modaliteiten zijn noodzakelijk: weg, water, spoor en lucht.
Nederland ligt aan de Noordzee en is daarmee een van toegangspoorten van Europa.
De kansen die dat biedt, moeten we benutten.
Een goede infrastructuur voor het vervoer van personen, goederen en informatie is daarvoor noodzakelijk.
Op dit moment is de infrastructuur van Nederland echter niet in orde.
Mensen staan in de file, treinen rijden niet op tijd.
Dat is niet alleen vervelend voor de mensen die er last van hebben maar het is ook slecht voor ons land als geheel.
Files veroorzaken maatschappelijke kosten en zijn slecht voor het milieu.
Daarom wil de VVD de mobiliteit in Nederland snel verbeteren.
Dat kan alleen worden bereikt via beleid met aandacht voor weg, spoor, water en lucht.
Zowel het capaciteitsprobleem als het gebruiksprobleem moet worden aangepakt volgens het principe ‘bouwen met de natuur’.
Door meer wegen aan te leggen,
maar ook door mensen te stimuleren meer thuis te werken of dichter bij het werk te gaan wonen.
Automobilisten zijn nu al genoeg geld kwijt aan het bezit en het gebruik van hun auto.
Bovenstaande maatregelen moeten daarom worden betaald uit de inkomsten die de overheid ontvangt van automobilisten.
De lasten voor de automobilist mogen daarbij, voor zover beïnvloedbaar door de overheid, niet verder stijgen.
De VVD is tegen invoering van de kilometerheffing.
Het niet invoeren van dit systeem levert de overheid een fikse besparing op.
De VVD wil voor het uitbreiden van het wegennet jaarlijks 500 miljoen euro boven op de bestaande budgetten uittrekken.
Op dit moment is slechts 2 procent van onze oppervlakte bestemd voor infrastructuur.
Als de belangrijkste knelpunten worden aangepakt, komt daar slechts een fractie bij.
De procedure die moet worden doorlopen voordat met het aanleggen van een weg of spoorlijn kan worden begonnen, moet verder worden vereenvoudigd.
Bezwaarschriften tegen het aanleggen van nieuwe infrastructuur mogen wat de VVD betreft alleen nog maar worden ingediend door direct belanghebbenden, zoals omwonenden.
De publiek-private samenwerking bij het aanleggen van wegen moet efficiënter worden vormgegeven.
De VVD is voor het scheiden van lokaal, regionaal en interregionaal verkeer, waardoor doorgaand verkeer minder last heeft van verkeersdrukte rond steden en op knooppunten.
Aanpassingen van ringwegen rond de grote steden en uitbreiding van het regionale wegennet zijn daarvoor noodzakelijk.
Nieuwe infrastructuur moet ook door particuliere partijen kunnen worden gefinancierd.
De maximumsnelheid moet worden afgestemd op de actuele omstandigheden ter plekke.
De absolute maximumsnelheid op de Nederlandse autosnelwegen wordt verhoogd naar 130 km per uur.
Niet alleen uitbreiding van het wegennet leidt tot minder files, ook ‘kleine’ maatregelen verzachten het fileleed.
Zoals Parkeer en Reis-voorzieningen (P+R), transferia, goede fietspaden, carpooling, incidentenmanagement en de intensivering van telewerken.
De VVD wil de openbare ruimte zo inrichten dat de doorstroming zo goed mogelijk is.
Goede doorstroming wordt ook bevorderd door goede reisinformatie voor automobilisten en mensen die per openbaar vervoer reizen.
Maar betere doorstroming mag nooit ten koste gaan van de veiligheid, zeker niet op plaatsen waar veel kinderen zijn.
De VVD is daarom voorstander van het invoeren van schoolzones: gebieden rond de school waar de veiligheid van ouder en kind vooropstaat.
Het openbaar vervoer moet een goed alternatief worden voor de andere vormen van vervoer.
De VVD wil alle hoofdverbindingen op het spoor vierbaans maken en deze sporen geschikt maken voor snellere treinen.
Voor de realisatie hiervan in de steden moeten inventieve oplossingen worden gezocht, zodat de overlast voor omwonenden minimaal is.
Het huidige spoorwegennet moet zodanig worden verbeterd dat de treinen ook onder - voor Nederlandse begrippen - barre weersomstandigheden blijven rijden.
Het Nederlandse intercitynet moet beter aansluiten op dat van België en Duitsland.
Tot slot moet er meer aandacht komen voor een schoner en veiliger openbaar vervoer.
Het vervoer per tram, bus en metro wil de VVD door particuliere bedrijven blijven laten uitvoeren.
Hiermee zijn de afgelopen jaren goede resultaten geboekt.
Ook het openbaar vervoer in de steden moet zo worden geregeld.
De Randstad is een drukbevolkt gebied waarin goed openbaar vervoer zeer belangrijk is.
Daarom wil de VVD dat in de Randstad één instantie het openbaar vervoer gaat organiseren, in afstemming met het door het Rijk aanbestede openbaar vervoer.
In 2015 wordt het hoofdspoornet aanbesteed.
Het vervoer van goederen per spoor gebeurt zo veel mogelijk via speciaal hiervoor bestemde spoortrajecten (bijvoorbeeld de Betuwelijn).
De VVD vindt dat mensen zelf mogen bepalen waar en hoe ze wonen.
De VVD wil het eigenwoningbezit stimuleren.
Het bezitten van een eigen woning is een solide investering in de toekomst en biedt mensen de mogelijkheid hun persoonlijke woonwensen te realiseren.
De VVD is voor een vrije woningmarkt,
maar met steun voor hen die het nodig hebben.
Mensen met een laag inkomen moeten worden ondersteund in hun woonbehoefte.
De woningmarkt wordt nu compleet verstoord door het grote aantal sociale huurwoningen.
Ruim een derde van de Nederlandse woningen is gesubsidieerd, terwijl slechts 17 procent van de huishoudens in Nederland een inkomen heeft waarmee zij niet zelfstandig een woning kunnen betalen.
In de sociale huursector wordt flink gesubsidieerd.
Zelfs dubbel: de huurprijs wordt kunstmatig laag gehouden én er wordt huurtoeslag betaald.
Mensen met een gesubsidieerde huurwoning zullen niet snel verhuizen, omdat zij dan vaak ineens veel meer gaan betalen.
Het gevolg is een huursector die op slot zit.
Daardoor zijn er te weinig huurwoningen beschikbaar voor mensen die het echt nodig hebben.
Zij komen vaak op een lange wachtlijst terecht.
Hierdoor kunnen mensen niet wonen waar en hoe zij willen maar zijn ze afhankelijk van een bureaucratisch toewijzingssysteem.
Dat vindt de VVD onacceptabel.
De VVD wil dat niet langer de woning maar de mens centraal staat.
Woningbouwcorporaties spelen een belangrijke rol in de verstoring van de markt.
Door de niet-conforme huurprijzen die zij moeten hanteren, is het gat tussen de private huurmarkt en de sociale huurmarkt groot
en is ook de stap van huren naar kopen moeilijk te maken.
Enerzijds hebben woningbouwcorporaties een commerciële doelstelling, namelijk winst maken.
Anderzijds dwingt de overheid corporaties om maatschappelijke doelen na te streven, zoals het investeren in maatschappelijk vastgoed.
De VVD wil af van deze onduidelijkheid.
De corporaties zijn in de eerste plaats verhuurder.
Zij hebben gezamenlijk 300 miljard euro aan woningkapitaal in bezit dat met gemeenschapsgeld is opgebouwd.
De VVD wil dat corporaties een deel van hun woningbezit verkopen, zodat er meer starterswoningen beschikbaar komen.
De opbrengst moet worden aangewend om mensen te ondersteunen die niet zelfstandig in hun woonbehoefte kunnen voorzien.
De VVD wil af van het predicaat ‘sociale huurwoning’.
Dat kan als voor alle woningen de huurprijzen geleidelijk worden vrijgelaten.
De huurder en verhuurder, en niet de overheid, moeten bepalen hoe hoog de huurprijs is.
Het gat tussen sociale huur, particuliere huur en de koopmarkt wordt zo verkleind.
Wie op deze huurmarkt niet zelfstandig uit de voeten kan, wordt ondersteund.
Veel huurwoningen zijn eigendom van woningcorporaties.
Zij krijgen door de vrije huurprijzen extra inkomsten.
Deze extra huurinkomsten moeten worden aangewend als voeding voor een specifiek huurtoeslagenfonds, waaruit de huurtoeslag wordt betaald.
Dit past bij de sociale doelstelling die corporaties oorspronkelijk hadden.
In zo’n stelsel wordt de doorstroming op de huurmarkt sterk verbeterd.
Daardoor komen er meer woningen beschikbaar voor starters.
Omdat de huursector momenteel ernstig verstoord is, zal de overgang naar een vrije huurmarkt - waarin iedereen gelijke kansen heeft - geleidelijk moeten verlopen.
De VVD wil de woningmarkt bevrijden van regelzucht en andere overheidsbemoeienis.
Er moet bijvoorbeeld meer ruimte komen om woningen te bouwen op plaatsen waar er vraag naar is - ook in de Randstad.
Dat hoeft niet ten koste te gaan van de natuur.
De VVD wil dat de overheid duidelijk aangeeft waar natuur is die niet verloren mag gaan.
Op andere plekken moet woningbouw de ruimte krijgen.
Nieuwe wijken moeten geen eenheidsworst zijn.
Als ergens grootschalige woningbouw komt, moet er veel ruimte zijn voor particulier opdrachtgeverschap.
Dan bepaalt de nieuwe woningeigenaar zélf hoe zijn woning eruit komt te zien.
Een groot probleem op de woningmarkt is het gebrek aan doorstroming, doordat het duur is om te verhuizen.
Steeds als iemand verhuist, moet hij 6 procent overdrachtsbelasting betalen over de waarde van zijn nieuwe woning.
De VVD wil deze overdrachtsbelasting aanpakken om zo de doorstroming op de woningmarkt te verbeteren.
De overdrachtsbelasting wordt daarom gehalveerd naar 3 procent.
Op termijn wil de VVD deze belasting helemaal afschaffen.
Op de onroerendezaakbelasting (ozb) komt een wettelijk maximum en aan de hypotheekrenteaftrek wordt niet gemorreld.
De VVD wil de recente verhoging van het eigenwoningforfait terugdraaien.
De Nationale Hypotheek Garantie (NHG) is tijdelijk verruimd om de huizenmarkt uit het slop te trekken.
De VVD wil deze verruiming verlengen tot 2015.
Om de werkgelegenheid in de bouwsector te stimuleren, wil de VVD een verlaagd btw-tarief invoeren voor groot onderhoud en verbeteringen aan de woning.
De VVD wil een verantwoord energie- en klimaatbeleid voeren.
De fossiele brandstoffen raken op en zorgen voor vervuiling.
Bovendien komen deze brandstoffen uit instabiele regio’s als Rusland en het Midden-Oosten.
Dit geldt evenzeer voor grondstoffen als voor brandstoffen.
Ons land wordt in toenemende mate afhankelijk van deze gebieden.
Er moeten daarom maatregelen komen om de beschikbaarheid van energie en grondstoffen voor onze samenleving ook in de toekomst zeker te stellen.
De VVD wil toe naar schone en hernieuwbare vormen van energie.
Dit biedt kansen voor het milieu
én voor onze economie.
De komende jaren zullen we grotendeels nog afhankelijk blijven van fossiele brandstoffen.
Daarom is een betere spreiding van het gebruik van fossiele bronnen en andere primaire energiebronnen nodig.
We kunnen ons niet veroorloven opties buiten beeld te houden.
Kernenergie is nodig vanuit het oogpunt van zelfvoorzienendheid en klimaatdoelstellingen.
Daarnaast moeten we fors inzetten op energiebesparing en het bepalen van de wenselijke energiemix voor de komende decennia.
De VVD ziet het vraagstuk van duurzame energie niet somber in.
Integendeel.
Juist ook voor de economie liggen er grote kansen in het exporteren van onze kennis over schone technologieën.
Zo werken we aan een schoner milieu, maar ook aan meer banen.
De VVD wil dat Nederland minder afhankelijk wordt van fossiele brandstof, zuinig omgaat met energie en dat de uitstoot van CO2 wordt teruggebracht.
Dat zijn heldere doelstellingen.
Maar de VVD wil niet dat de overheid de markt gaat voorschrijven hoe deze doelstellingen moeten worden bereikt.
Dus: geen specifieke technologieën subsidiëren maar ruim baan geven aan nieuwe technieken.
Veel subsidieregelingen op het gebied van duurzaamheid kunnen worden afgeschaft.
Het Agentschap NL (voorheen SenterNovem) kan dan sterk worden ingekrompen.
Er moeten slechts enkele eenvoudige, generieke regelingen overblijven die niet de exploitatie subsidiëren maar gericht zijn op het stimuleren van innovatie.
De VVD maakt de komende jaren een bedrag van 450 miljoen euro vrij om innovatie in schone en hernieuwbare energie te stimuleren.
De energietransitie naar hernieuwbare bronnen is dé kans om nieuwe economische activiteiten te ontwikkelen en als land een koppositie te verwerven op het gebied van kennis, innovatie en toepassing ervan.
Daarnaast wil de VVD energieverspilling tegengaan.
Zeker in bebouwde gebieden is hier nog veel te bereiken, met eenvoudige maatregelen.
De VVD wil ambitieuze doelstellingen ten aanzien van energieneutraal bouwen.
De overheid moet als klant het goede voorbeeld geven.
De VVD wil dat de beschikbare gelden worden ingezet om ondernemerschap te belonen, bijvoorbeeld door lagere belastingen voor greentech.
Ook kan de overheid een (startende) duurzame ondernemer garantieregelingen geven.
Tot slot wil de VVD ruimte voor kernenergie, als veilige en schone technologie om energie op te wekken.
Nu importeert ons land veel kernenergie uit het buitenland.
De VVD wil dat deze vorm van energie ook in ons land wordt opgewekt.
In het Zeeuwse Borsele kan een tweede kerncentrale worden gebouwd.
Dit dient een centrale te worden van het modernste type, waar op zeer schone en veilige wijze energie wordt opgewekt.
Als het aan de VVD ligt, worden er geen nieuwe kolencentrales gebouwd.
De VVD wil dat bij de inrichting van Nederland niet behoudzucht maar dynamiek centraal staat.
De VVD wil meer ruimte voor woningbouw in de Randstad.
De Randstad moet zich kunnen ontwikkelen tot een metropool waarin wonen en werken centraal staan.
De VVD wil niet koste wat het kost alle groene gebieden in de Randstad behouden.
Echt bijzondere groene gebieden moeten worden beschermd.
Ook andere stedelijke gebieden moeten de ruimte krijgen om zich te ontwikkelen.
Bij een drukbevolkt gebied horen ook goede voorzieningen.
Daarom moet er in de Randstad één goed werkend systeem van openbaar vervoer komen.
Buiten de stedelijke gebieden is ruimte voor landelijk wonen, landbouw, natuur en duurzame energieopwekking.
In de vele plattelandsregio’s die Nederland rijk is, dient ontvolking te worden tegengegaan door een gelijkmatige spreiding van bedrijfsmatige ontwikkeling mogelijk te maken.
Nederland moet dus geen eenheidsworst worden.
Er moet juist verschil zijn tussen drukke, bruisende steden en een aantrekkelijk landelijk gebied.
In sommige regio’s daalt de bevolking.
Daar moet worden gezocht naar nieuwe economische motoren en slimme manieren om voorzieningen in de dorpen te behouden.
Er moet kritisch worden gekeken naar regelgeving op het gebied van zorg en onderwijs die het behoud van voorzieningen in dorpen bemoeilijkt.
De VVD wil niet dat de overheid precies voorschrijft hoe de omgeving eruit moet zien.
Maar de overheid moet wel kaders stellen.
Verschillende regio’s moeten zelf keuzes met betrekking tot hun ruimtelijke ordening kunnen maken.
Door deze keuzes te durven maken, komt er weer ruimte voor ontwikkeling van zowel woningbouw als natuur en landbouw.
Om het bovenstaande te bereiken, moeten vergunningsprocedures worden versneld.
Hinderende milieuwetgeving moet worden afgeschaft.
Daarnaast moet de nieuwe Wet ruimtelijke ordening (Wro) worden versimpeld.
Alleen zo komt er weer ruimte in Nederland om te ondernemen en om aan de wensen van de samenleving te voldoen.
De VVD wil vóór alles dat de leefomgeving veilig is.
De oudste onveilige ‘factor’ die ons land kent, is het water.
Veel Nederlandse dijken en waterkeringen vertonen achterstallig onderhoud.
De VVD wil deze achterstand wegwerken en is daarom tegen iedere bezuiniging op het onderhoud van dijken en waterkeringen.
De beschikbaarheid van voldoende zoet water is een voorwaarde voor economische ontwikkeling en de levering van drinkwater.
De VVD neemt maatregelen om deze beschikbaarheid in de toekomst te borgen.
De VVD vindt natuur belangrijk, voor de biodiversiteit en voor de mens.
Grote aaneengesloten natuurgebieden bieden kansen voor de biodiversiteit, maar bieden ook ruimte voor recreatief gebruik en wonen aan de randen van de natuur.
Op die manier krijgen we natuur waarvan mensen kunnen genieten.
In Nederland worden deze natuurgebieden aangekocht en ingericht in het kader van de ecologische hoofdstructuur (ehs).
Afgesproken is dat deze hoofdstructuur in 2018 gereed is.
De realisatie gaat echter veel langzamer dan verwacht.
Van de al aangekochte gebieden is slechts 30 procent ingericht als natuurgebied.
Verandering van het ehs-beleid is noodzakelijk, door te concentreren op grote gebieden.
De komende jaren moet de nadruk liggen op het inrichten en beheren van al aangekochte gebieden, voordat extra grond wordt aangekocht.
De ontwikkeling van nieuwe natuur blijkt op veel plaatsen veel duurder te zijn dan verwacht.
De VVD wil op korte termijn de kosten en baten daarvan evalueren en veel te dure projecten staken.
De inrichting van natuurgebieden kan worden versneld door particulier natuurbeheer en agrarisch natuurbeheer te stimuleren.
De bovenstaande maatregelen betekenen een beperking van het Investeringsbudget Landelijk Gebied (ILG).
Op dit moment wordt ons natuurbeleid gedomineerd door de Nederlandse invulling van het Europese Natura 2000-beleid.
Dat richt zich eenzijdig op allerlei plant- en diersoorten en houdt weinig rekening met de mens in de natuur.
De gevolgen van dit beleid voor omliggende bedrijven zijn vaak groot.
Eindeloze procedures houden economische en recreatieve ontwikkelingen tegen.
De VVD wil toe naar een positief natuurbeleid.
Daarin staan kansen centraal voor zowel economie als ecologie.
We moeten niet terugkijken naar wat er ooit was maar een visie hebben op hoe het kan worden.
En we moeten realistisch en vooral praktisch blijven.
Geen ingewikkelde regelingen, maar ruimte bieden aan de natuur om zich te ontwikkelen en aan de mens om ervan te genieten.
Veel Natura 2000-gebieden worden al beschermd door andere natuurwetgeving of zijn zo klein dat een duurzaam herstel van natuurwaarden nauwelijks mogelijk is.
De VVD wil daarom dat het aantal Natura 2000-gebieden fors wordt teruggebracht.
De ontwikkeling rondom Natura 2000-gebieden moet niet worden beperkt.
Door de diverse Europese en Nederlandse natuurwetten (de Flora- en faunawet, de Vogel- en Habitatrichtlijn, Natura 2000, de Natuurbeschermingswet) en beschermingsregimes voor waardevolle landschappen is er een woud van regels ontstaan dat Nederland lam legt.
Het stapelen van regels moet worden tegengegaan.
Het wordt tijd om orde op zaken te stellen en te komen tot begrijpelijk, haalbaar en uitvoerbaar natuurbeleid.
De landbouw is in Nederland economisch en voor de handelsbalans van grote betekenis.
Landbouw is onmisbaar voor zowel onze als de Europese voedselvoorziening, en is met de groei van de wereldbevolking van steeds groter belang voor onze export.
Daarnaast speelt de agrarische sector een belangrijke rol als beheerder van ons typisch Nederlandse landschap, onze cultuur en onze tradities.
De VVD kiest voor een sterke agrarische sector die op de wereldmarkt kan concurreren.
Bij een wereldwijd gelijk speelveld - dus zonder concurrentievervalsing doordat er verschillende eisen worden gesteld aan de productie en producten - kunnen subsidies worden afgeschaft.
Diensten van de agrarische sector aan de gemeenschap (bijvoorbeeld voor landschap, natuur of recreatie) moeten worden beloond, en opgelegde beperkingen moeten voldoende worden vergoed.
In gebieden waar sprake is van bijzonder landschap zal de landbouw zich moeten aanpassen aan deze beperkende omstandigheden.
De productie van energie door de landbouw (biobrandstoffen en restverwerking) zal door de overheid worden gestimuleerd met stimulerende in plaats van remmende regelgeving en met startsubsidies.
Er mag slechts één dienst zijn die landbouwbedrijven controleert.
Bedrijven die zich goed aan de regels houden, moeten minder vaak worden gecontroleerd.
De agrarische sector kan het zich niet permitteren om bij de ontwikkeling van genetisch gemodificeerde gewassen (GMO) achterstand op te lopen ten opzichte van andere landen.
De onderzoeksmogelijkheden moeten worden verruimd, uiteraard onder strikte voorwaarden.
Daar waar sprake is van een duidelijk conflict tussen economische belangen en de volksgezondheid vindt de VVD dat de volksgezondheid niet ondergeschikt is.
Vanuit de samenleving wordt kritisch gekeken naar productiemethoden en dierenwelzijn.
De overheid dient wensen op dit gebied te vertalen in heldere en haalbare doelstellingen.
We moeten ons daarbij wel bewust blijven van de concurrentiepositie van de Nederlandse veehouderij ten opzichte van het buitenland.
Afspraken over dierenwelzijn en productiemethoden moeten daarom in internationaal verband worden gemaakt.
De VVD blijft zich hiervoor inzetten.
Verreweg de meeste huisdiereigenaren gaan liefdevol en verantwoord om met hun huisdier.
De VVD is daarom tegen allerlei betuttelende maatregelen voor mensen met een huisdier, zoals het verplicht chippen van honden en katten.
Een eigenaar zal immers zelf zorgen dat zijn huisdier te traceren is.
Mensen die hun huisdier mishandelen of er op andere wijze onverantwoord mee omgaan, worden wat de VVD betreft hard aangepakt.
Dit kan via hogere straffen of door het opleggen van een houdverbod voor dieren.
De VVD accepteert niet dat dieren in omheinde gebieden, zoals de Oostvaardersplassen, doodgaan van de honger.
De VVD wil een krachtige, kleine overheid.
Het overheidsbestuur is er voor de burger, niet andersom.
Ambtenaren dienen zich daarom dienstverlenend en klantvriendelijk op te stellen tegenover burgers.
Daadkrachtig en op tijd handelen bepaalt in belangrijke mate de effectiviteit van een kleine overheid die burgers ten dienste staat.
De laatste jaren is de afstand tussen de burger en de overheid gegroeid en is het wantrouwen tegenover de staat groter geworden.
Er heerst in Nederland een ernstige vertrouwenscrisis.
Mensen hebben weinig vertrouwen in de rechtsstaat en het optreden van de overheid.
Spreekt de overheid wel de waarheid?
Is de overheid wel betrouwbaar?
Is de overheid niet meer een ’partij‘ dan het verlengstuk van het algemeen belang?
Is de rechtszekerheid nog wel gewaarborgd?
De VVD wil deze crisis beëindigen en het vertrouwen van de burger in de overheid terugwinnen.
De oplossingen voor de vertrouwensbreuk moeten niet alleen in de structuur maar ook in de cultuur van de overheid worden gevonden.
De overheid is niet de vertegenwoordiger van een kleine elite maar is van en voor iedere burger.
De slagvaardigheid van de overheid wordt te zeer beperkt door bestuurlijke drukte.
De overheid moet dan ook terughoudendheid zijn ten aanzien van nieuwe taken, en moet bestaande taken kritisch bekijken.
Een compact en overzichtelijk georganiseerde overheid moet voor burgers een betrouwbare partner zijn,
die waar nodig handhavend optreedt.
Een dienstverlenende en klantvriendelijke werkwijze draagt bij aan het terugwinnen van het verloren vertrouwen.
Dit betekent: orde op zaken stellen bij alle bestuurslagen.
De VVD staat voor minder bestuurders, minder politici en minder ambtenaren.
Nederland functioneert beter met een derde minder bestuurders en ambtenaren.
Dat betekent ook minder Tweede Kamerleden (van 150 naar 100), minder Eerste Kamerleden (van 75 naar 50), minder ministers en staatssecretarissen, en op provinciaal en lokaal niveau minder raadsleden, statenleden en bestuurders.
De VVD wil de bestuurlijke drukte in Nederland aanpakken.
Te vaak zijn het maken van beleid, de uitvoering van dit beleid en het toezicht versnipperd over verschillende bestuurslagen.
De VVD wil per beleidsterrein een duidelijke afbakening van de verantwoordelijkheden en betrokkenheid van de verschillende bestuurslagen.
Stelregel hierbij is dat er niet meer dan twee bestuurslagen betrokken zijn bij het vaststellen en uitvoeren van beleid en het toezicht hierop.
Daarnaast kan de overheid geld besparen.
Dit kan door betere samenwerking, door een beperking tot kerntaken, door meer gezamenlijke inkoop en door minder mensen in te huren.
Alle overheidsinstellingen moeten een kwart minder gaan inhuren.
Ook wat betreft de loonkosten moet de overheid de tering naar de nering zetten.
Het salaris van ambtenaren neemt tot 2015 met ten hoogste de inflatie toe.
De secundaire arbeidsvoorwaarden van ambtenaren en (politieke) bestuurders worden geharmoniseerd met de private sector.
Dit geldt dus ook voor procedures rond ontslagrecht en het harmoniseren van wachtgeldregelingen met het beleid rond WW-uitkeringen.
De ministerraad moet een slagvaardig en collegiaal orgaan zijn.
Met een wijziging van de departementale structuur wordt enerzijds beoogd de slagkracht zo veel mogelijk te vergroten, en anderzijds het aantal ministers en ambtenaren te beperken.
Dit leidt tot ingrijpende veranderingen in de bestuursstructuur, gericht op een halvering van de omvang van de ministerraad.
Ministers zonder portefeuille verdwijnen, evenals programmaministeries als dat voor Jeugd en Gezin.
Provincies moeten zich beperken tot taken op het gebied van ruimtelijke ordening, milieu, openbaar vervoer, ontwikkeling en beheer van de regionale infrastructuur, beheer van het landelijk gebied, economische ontwikkeling en toezicht op de waterschappen.
Andere taken – zoals jeugdzorg, cultuurbeleid, arbeidsmarktbeleid, onderwijs en daklozenzorg - worden inclusief budget afgestoten naar het Rijk of de gemeenten.
De VVD is voorstander van een Randstadprovincie.
Voor andere provinciebesturen moet het makkelijker worden gemaakt om te fuseren.
De waterschappen zijn door schaalvergroting in korte tijd uitgegroeid tot een omvang die vergelijkbaar is met die van provincies.
De beleidsvormende provincies en de vooral uitvoerende waterschappen kunnen elkaar aanvullen.
Daarom staat de VVD getrapte verkiezingen van waterschapsbesturen voor.
De moeizame en weinig populaire rechtstreekse verkiezingen van waterschapsbesturen kunnen achterwege blijven.
Op gemeentelijk niveau is de positie van de burgemeester aan herwaardering toe.
De huidige situatie - een tussenvorm van benoeming en verkiezing - is niet helder en valt internationaal uit de toon.
De VVD is voor een rechtstreeks door de bevolking gekozen burgemeester.
Het versterken van het mandaat van de burgemeester zal een krachtiger en stabieler bestuur van de gemeente mogelijk maken.
De VVD wil overbodige en bureaucratische bestuurlijke tussenlagen afschaffen.
Deelgemeenteraden en andere ongewenste bestuurlijke tussenlagen worden daarom opgeheven, terwijl de gemeentelijke dienstverlening in de wijken in stand wordt gehouden.
Bovendien wil de VVD gemeentelijke herindeling stimuleren.
Drempels voor burgers om gebruik te maken van hun actieve kiesrecht worden geslecht.
De nieuwe staatkundige verhoudingen met de eilanden die voorheen de Antillen vormden, krijgen langzaam vorm.
De VVD wil bij voorkeur in een gemenebest-achtige constructie een relatie met de eilanden onderhouden, met veel autonomie voor de grote eilanden en minder bemoeienis van Nederland.
Nederland draagt zorg voor een adequaat toezicht op de kwaliteit van het bestuurlijk, justitieel en politioneel apparaat.
Ook heeft het Koninkrijk der Nederlanden een verantwoordelijkheid op het gebied van defensie en buitenlandse zaken.
Het Statuut voor het Koninkrijk der Nederlanden moet daartoe ingrijpend worden herzien.
Overigens moeten de grote eilanden de eigen financiële broek ophouden.
Het bieden van veiligheid is een klassieke taak van de overheid.
Burgers maken zich veel zorgen over hun veiligheid.
Het - ook ’s avonds - onbekommerd kunnen gaan en staan waar je wilt zonder gevoelens van onveiligheid is een basisvoorwaarde voor een goed functionerende maatschappij.
Mensen die door hun gedrag (het gevoel van) veiligheid ondermijnen, dienen een krachtig en voortvarend optredende overheid tegenover zich te vinden.
Er dient respect te bestaan voor de personen die namens de overheid optreden: uiteraard de politieagent, maar ook al die anderen die in het algemeen belang en voor ons allen werkzaam zijn, zoals ambulancepersoneel, leerkrachten, bus- en treinpersoneel en ambtenaren.
De VVD staat pal voor deze mensen.
Geweld tegen hen is onaanvaardbaar.
Nederland moet veiliger, want zonder veiligheid is er geen vrijheid.
De VVD wil het vertrouwen in de rechtsstaat herstellen en onze vrijheid waarborgen.
Vertrouwen in de rechtsstaat kan deels worden hersteld door het opnieuw inrichten van die rechtstaat en door extra te investeren in veiligheid.
Daarom investeert de VVD in extra blauw op straat door 3500 extra agenten aan te stellen.
Hierbij streeft de VVD naar een evenwichtigere verdeling van politiesterkte over steden en regio’s, met extra aandacht voor het landelijk gebied.
Van de 3500 extra agenten gaan er 1000 naar het landelijk gebied.
Op sommige plaatsen in ons land moeten mensen onverantwoord lang wachten op de politie als zij die bellen.
De VVD vindt dit onaanvaardbaar en wil de aanrijtijden van de hulpdiensten terugbrengen.
Veiligheid kan in gevaar worden gebracht door tal van zaken, van vandalisme tot terrorisme.
In al deze gevallen is een krachtiger antwoord van de overheid nodig, waarbij het slachtoffer een prominentere plaats moet innemen dan tot nu toe.
Het strafrecht richt zich uiteraard op de dader van een strafbaar feit, maar de bescherming van het slachtoffer moet worden verbeterd.
De VVD wil daarom dat de schade van slachtoffers altijd wordt verhaald op de dader.
Als de dader minderjarig is,worden de ouders aansprakelijk gesteld.
Een uitbreiding van de beslagmogelijkheden op eigendommen van daders moet juridisch worden verankerd.
Een dader kan in beginsel maar eenmaal een taakstraf opgelegd krijgen.
Bij een veroordeling worden de proceskosten altijd op de dader verhaald.
Geweldsdelicten en overvallen worden zwaarder bestraft en mogen volgens de VVD niet langer worden afgedaan met een taakstraf.
Als het gaat om relatiemisdrijven, krijgen veroordeelde daders minder rechten om hun kinderen te bezoeken of het ouderlijk gezag uit te oefenen.
Aan mensen die ter verdediging van zichzelf of van hun woning of bedrijf genoodzaakt zijn geweld tegen de dader te gebruiken, moet grotere bescherming worden geboden.
Bij de strafoplegging door de rechter moet duidelijk zijn hoe de straf ten uitvoer wordt gelegd.
Als er een gevangenisstraf is opgelegd, krijgt een dader geen elektronisch huisarrest.
Om veelplegers van kleine criminaliteit aan te pakken, moet in de wet het principe three strikes, maximum punishment worden vastgelegd: daders krijgen bij de derde veroordeling voor een misdrijf de daarvoor geldende wettelijke maximumstraf.
De recidiveperiode wordt van vijf naar tien jaar opgerekt.
Los van repressieve maatregelen als een gevangenisstraf is het noodzakelijk dat stelselmatige daders een zorgaanbod krijgen met verplichtend karakter.
Dit is goed mogelijk in het kader van het programma Terugdringen Recidive (TR) en andere justitiële en civiele maatregelen die de rechter ter beschikking staan.
Ook de afbouw van de tbs-maatregel is daarom ongewenst.
Organisatorische onkunde of een tekort aan geld mag volgens de VVD geen excuus zijn voor een tekort aan veiligheid.
De VVD wil daarom een effectievere organisatie van de bestrijding van criminaliteit.
Hoewel de Nederlandse politie qua professionaliteit vergelijkingen met het buitenland goed kan doorstaan, kan de effectiviteit van de politie aanmerkelijk worden vergroot door een einde te maken aan de versnippering.
Er zijn in Nederland 26 afzonderlijke politiekorpsen.
De gebrekkige samenwerking tussen de korpsen leidt tot te veel bureaucratische afstemming en gaat ten koste van de echte taken van de politie.
De VVD wil daarom de 26 korpsen samenvoegen tot één ’Politie Nederland‘.
Het samenvoegen van de korpsen komt de dienstbaarheid aan burgers ten goede, leidt tot meer professionaliteit en stelt de politie in staat om beter kennis en informatie te delen.
Minder bureaucratie leidt tot meer blauw op straat - in plaats van achter een bureau.
De VVD wil de politie kunnen afrekenen op resultaten.
Het verplichte aantal boetes dat de politie nu moet uitschrijven, tast echter het gezag van de politie aan.
De VVD wil dan ook een eind maken aan deze bonnenquota als sturingsinstrument.
De VVD wil dat de (vrijwillige) reservepolitie nieuw leven wordt ingeblazen.
Bij de nieuwe politiestructuur staat wat de VVD betreft voorop dat de politie zichtbaar moet zijn in buurt, wijk of dorp en adequaat begeleidt, toezicht houdt en handhaaft.
Ook dient de politie betere opvolging te geven aan gedane aangiften.
Te vaak hoort een burger die aangifte heeft gedaan er niets meer van.
Een aantal beveiligingstaken kan goedkoper en beter door beveiligingsorganisaties worden uitgevoerd.
De politie kan zich dan richten op echte politietaken.
De veiligheid op straat wordt eveneens bevorderd door het inzetten van gemeentelijke toezichthouders.
Het beter delen van informatie maakt effectiever optreden mogelijk.
De bescherming van politieagenten, brandweerlieden en andere hulpverleners moet worden aangescherpt.
Ook op centraal niveau is het noodzakelijk tot een betere organisatie van onze veiligheid te komen.
Veiligheid wordt niet gediend met tijdverlies vanwege onheldere structuren en onnodig overleg.
Er komt één minister die zowel het Openbaar Ministerie als de ’Politie Nederland‘ onder zijn beheer heeft.
Deze minister is verantwoordelijk voor een optimale afstemming tussen beide.
Binnen de nationale context is iedere burgemeester samen met de hoofdofficier van justitie verantwoordelijk voor de lokale inzet en prioriteitsstelling, op basis van heldere prestatieafspraken met de politie.
De burgemeester legt hierover verantwoording af in de gemeenteraad.
De VVD ondersteunt de samenwerking tussen verschillende hulpdiensten in de veiligheidsregio’s met het oog op crisis- en rampenbestrijding.
Daarbij wordt aandacht besteed aan afstemming van werkzaamheden binnen de veiligheidsregio’s met werkzaamheden van de politie.
Tegen overlastgevend gedrag wordt in Nederland onvoldoende opgetreden.
Niet alleen doordat zulk gedrag in sommige gevallen niet strafbaar is, ook door prioriteitstelling bij de politie.
Overlast door hangjongeren is hier een goed voorbeeld van, evenals vervuiling.
De VVD wil dat overlastgevend gedrag niet meer door de vingers wordt gezien.
Mensen die zich herhaaldelijk schuldig maken aan hetzelfde foute gedrag krijgen een officiële waarschuwing, opgelegd door het Openbaar Ministerie.
Gaan zij opnieuw in de fout, dan volgt strafvervolging.
Ook jongeren die weigeren om zich op een positieve manier in te zetten voor de maatschappij en ernstige overlast veroorzaken, moeten hard worden aangepakt.
Voor de VVD is het onaanvaardbaar dat mensen zich onveilig voelen in hun huis of buurt, en machteloos moeten toezien hoe daders onbelemmerd hun gang kunnen gaan.
De VVD kiest voor de kant van de slachtoffers.
Wij willen daarom effectief cameratoezicht in probleemgebieden, gebiedsverboden, huisarresten met enkelbandjes, effectief snelrecht, verhaal van schadevergoedingen op ouders en toepassing van volwassenenstrafrecht bij ernstige geweldsdelicten.
Naast arbeidsparticipatie en onderwijs draagt ook het tegengaan van criminaliteit bij aan goede integratie.
Allochtonen die het goed doen, krijgen vaak onterecht de rekening gepresenteerd voor het wangedrag van anderen.
De VVD accepteert niet dat de goeden lijden onder de kwaden.
Dat probleem moet daarom worden aangepakt bij de bron.
Overlast en crimineel gedrag moeten snel en keihard worden aangepakt.
Bij aanhouding worden jongeren direct voorgeleid en berecht, en niet eerder vrijgelaten dan nadat zij hun straf hebben ondergaan (lik-op-stuk).
Goederen waarvan de financiering niet kan worden aangetoond, worden in beslag genomen.
In buurten en wijken wordt consequent toezicht gehouden en gehandhaafd.
Het ontbreekt er te vaak aan duidelijkheid over welk gedrag kan en welk gedrag niet.
Gedoogbeleid tast de vanzelfsprekendheid van (straf)rechtshandhaving aan en creëert voor burgers de mogelijkheid er eigen normen op na te houden.
In de strijd tegen criminaliteit en overlastgevend gedrag dient de overheid de vastgestelde wet- en regelgeving strikt te handhaven.
Dat betekent dat iedere overtreding wordt gevolgd door een sanctie.
Het onderscheid tussen hard- en softdrugs vervaagt.
Ook softdrugs kunnen voor jongeren tot verslavingsproblemen of geestesziekten leiden.
Daarnaast veroorzaken coffeeshops soms veel hinder en overlast voor omwonenden.
De VVD wil overlastgevende coffeeshops onmiddellijk sluiten.
Buitenlandse gebruikers worden aangetrokken door het Nederlandse drugsbeleid.
Een legitimatiesysteem dat de verkoop van softdrugs aan buitenlanders aan banden legt, moet de aantrekkingskracht terugdringen en een einde maken aan de overlast die het drugstoerisme veroorzaakt.
De VVD wil bovendien geen coffeeshops meer in woonwijken of dichtbij scholen, waarbij rekening gehouden wordt met de grootstedelijke context.
Als kansspelen leiden tot verslaving en criminaliteit, zoals het witwassen van geld, moet de overheid sterk optreden.
Dit optreden moet echter niet leiden tot bevoogding en betutteling van weldenkende Nederlanders.
Pokeren voor kleine bedragen moet in het café of de sportclub daarom gewoon worden toegestaan.
De overheid mag niet langer het monopolie op casino's hebben.
De bescherming van de persoonlijke levenssfeer van burgers is van groot belang.
Vrijheid is immers een groot goed.
Internet en hedendaagse technieken maken het mogelijk grote hoeveelheden persoonsgegevens te verzamelen, of het nu gaat om het patiëntendossier of terrorismebestrijding.
Te vaak moeten we maar uitgaan van de goede bedoelingen van de overheid, zonder dat voldoende garanties en waarborgen tegen misbruik worden geboden.
Heldere regels over wat wel en niet mag en technische garanties die onjuist gebruik verhinderen, zijn waarborgen voor de vrijheid van de burger.
Databanken moeten te allen tijde goed beveiligd zijn.
De VVD wil dat er bij grote informatiseringsprojecten in een vroeg stadium nagedacht wordt over het op een goede manier opslaan, gebruiken en ontsluiten van persoonsgegevens, over de noodzaak om ze te verzamelen, op te slaan en ter beschikking te stellen en over de bescherming ervan.
Inbreuken op de privacy zijn toegestaan voor criminaliteitsbestrijding, met inbegrip van terrorismebestrijding.
Het moet hierbij echter gaan om opsporingsactiviteiten of inlichtingenoperaties, niet om het willekeurig aanleggen of toegankelijk maken van hele databestanden.
De overheid bewaakt de vrijheid en beschermt burgers tegen willekeur.
Ten slotte is het voor de VVD onacceptabel dat in een moderne economie als Nederland moet worden gestemd met het rode potlood.
De VVD wil zo snel mogelijk een veilige, betrouwbare maar vooral efficiënte automatisering van het stemproces invoeren.
Tegen discriminatie, van welke aard dan ook, moet de overheid alert en adequaat optreden.
Geweldsmisdrijven met discriminatie als achtergrond moeten daarom extra zwaar worden bestraft.
De VVD staat als liberale partij borg voor de emancipatie van onder anderen homoseksuelen.
Hoewel op dit gebied reeds veel is bereikt in Nederland mogen verworvenheden niet worden uitgehold
