Schoolbesturen hebben de verantwoordelijkheid dat iedere zorgleerling met passende begeleiding, expertise en voorzieningen kan meedraaien in het onderwijs,
dat er een aanbod is voor hoogbegaafde leerlingen,
dat leerkrachten niet overbelast worden
en dat gewone leerlingen niet tussen wal en schip vallen.
Er wordt extra geïnvesteerd in onderwijsassistenten, om kinderen meer individuele aandacht te kunnen geven, en voor- en vroegschoolse educatie.
Er wordt een uitzondering gemaakt in de nieuwe examennorm voor leerlingen met dyslexie en rekenblindheid.
Via deze uitzondering hebben exacte talenten met dyslexie bijvoorbeeld een eerlijke kans om door te stromen naar hun werkelijke opleidingsniveau.
De maatschappelijke stage wordt wegens succes verlengd.
Voortijdig schoolverlaten wordt bestreden door een betere aansluiting van VMBO op MBO,
door kwalitatief goed MBO onderwijs door goede en bevoegde docenten,
door het uitbreiden van 6-jarige vakopleidingen (zo mogelijk binnen het VMBO)
en door lik-op-stuk beleid bij verzuim.
Er komt een 6 jarige vakopleiding binnen het VMBO, bestaande uit 4 jaar school en 2 jaar begeleiding bij een bedrijf (stage).
In de praktijk doe je de meeste praktische kennis en vaardigheden op.
Steeds duikt ze weer op, de discussie over de bijdrage van het bijzonder onderwijs aan integratie.
Zo heeft de PvdA, gesteund door SP en GroenLinks in de afgelopen periode weer eens het voorstel van de plank gehaald om het bijzonder onderwijs te dwingen iedere leerling te accepteren.
Ouders hoeven slechts ‘respect’ te hebben voor de grondslag van een christelijke school, dat is genoeg voor de toelating van hun kind.
De kwaal van witte en zwarte scholen wordt zo bestreden door middel van de aantasting van de onderwijsvrijheid.
Nog afgezien van het feit dat het middel misschien wel erger is dan de kwaal, is het vooral de vraag of het bijzonder onderwijs wel zo schuldig is als deze partijen suggereren.
In opdracht van de gemeente Amsterdam heeft onderwijssocioloog Sjoerd Karsten onderzocht hoe het zit met de spreiding van allochtone leerlingen.
Op katholieke scholen was 45procent van de leerlingen allochtoon, op openbare scholen 49 procent en op protestantse scholen 50 procent.
De door hem onderzochte evangelische scholen waren soms zelfs helemaal ‘zwarte scholen’.
En alleen scholen die ‘bijzonder’ zijn op basis van een onderwijsmethode, zoals Montessori-onderwijs, zijn echt wit.
In reactie op het plan van de acceptatieplicht benadrukt ook de Besturenraad, de koepelorganisatie voor protestants-christelijk onderwijs, dat christelijke scholen niet minder allochtone leerlingen opnemen dan andere scholen.
‘Witte’ en ‘zwarte’ scholen ontstaan niet omdat scholen bepaalde kinderen weigeren, maar omdat ouders voor een bepaalde school kiezen.
De acceptatieplicht is niet het juiste middel tegen de kwaal van segregatie in het onderwijs.
Het is onterecht en zelfs beledigend voor de scholen die het betreft om te suggereren dat een identiteitsgebonden school selecteert op kleur of etniciteit.
De praktijk is dat scholen zich verantwoordelijk weten voor de wijken waar zij gevestigd zijn.
Niet alleen het katholiek of PC-onderwijs, maar ook de kleinere richtingen – gereformeerd, reformatorisch, evangelisch, islamitisch – zetten zich in voor ontmoeting en integratie.
Zo zijn in Rotterdam het reformatorische Wartburg College en het islamitische Ibn Ghaldoen vorig jaar een uitwisselingsprogramma gestart.
Leerlingen vertellen over en weer over elkaars geloof en cultuur.
Het is een voorbeeld van twee scholen die staan voor hun identiteit, maar ondertussen werken aan integratie.
Op eigen initiatief, zonder wettelijke dwang.
De acceptatieplicht is een vorm van symboolpolitiek die iets anders bereikt dan wat de partijen zeggen te willen bereiken.
Want wat hierbij echt in het geding is, is de onderwijsvrijheid.
Als je die graag wil aantasten, moet je dat vooral hardop zeggen.
Maar als je je wil inzetten voor allochtone leerlingen, zijn er betere middelen tegen de kwaal van segregatie.
In tegenstelling tot bijvoorbeeld Amerika, waar ‘zwarte scholen’ alleen maar lokaal gefinancierd worden, worden ‘zwarte scholen’ in Nederland door landelijk beleid extra financieel ondersteund.
En dan niet op basis van kleur, maar op basis van feitelijke achterstand.
Dezelfde reden dus waarom ook sommige ‘witte’ scholen op het platteland extra ondersteuning krijgen.
Dat leidt er toe dat de leerlingen op ‘zwarte scholen’ in Nederland veel sneller hun achterstanden inhalen dan de leerlingen op de ‘zwarte scholen’ in Amerika.
Met extra ondersteuning zijn leerlingen dus wel geholpen.
Een acceptatieplicht is alleen leuk voor de bühne.
MBO instellingen moeten zich meer concentreren op waar zij goed in zijn.
Er zijn nu meer dan 11.000 verschillende MBO-opleidingen en het aantal opleidingen neemt nog elk jaar toe.
Dit leidt tot hoge kosten en verlies aan efficiency.
Het aantal verschillende opleidingen en vakken moet naar beneden en de kwaliteit moet omhoog: concentreren en reduceren dus.
Ook de aansluiting met de praktijk kan beter.
Veel werkgevers klagen dat opleidingen nauwelijks aansluiten bij de wensen van het bedrijfsleven en dat afgestudeerden intern opnieuw moeten worden opgeleid.
Tegelijkertijd bieden bedrijven studenten te weinig stageplaatsen aan.
Het is duidelijk dat zowel leerlingen als bedrijven baat hebben bij nauwere samenwerking.
Het aanbod en de inhoud van opleidingen moet beter worden afgestemd met het bedrijfsleven en het bedrijfsleven moet worden aangemoedigd om meer te investeren in de opleidingen het aanbieden van stageplaatsen.
Er dient aandacht te zijn voor doorgaande leerlijnen tussen verschillende onderwijssoorten waarbij leerlingen zo min mogelijk overlap, breuken of lacunes in het leerproces ervaren.
Dit om het rendement van het onderwijs en het welzijn van leerlingen te verhogen en vroegtijdig schoolverlaten te voorkomen.
Verminder het aantal opleidingen in het MBO en stem het aanbod regionaal af met het bedrijfsleven en publieke instellingen.
Het bedrijfsleven wordt aangemoedigd om te investeren in de opleidingen en onderzoek mede te financieren.
Het bedrijfsleven mag echter niet het laatste woord hebben in het onderwijs: de onafhankelijkheid van scholen moet gewaarborgd worden.
MBO studenten krijgen ook een OV-trajectkaart
Voortaan werken we met een twee stromen MBO: beroepsgericht en theoretisch.
De beroepsgerichte opleidingen worden regionaal afgestemd met het bedrijfsleven.
Hierbij heeft de onderwijsinstelling het laatste woord.
De MBO opleidingen van niveau 4 worden afgestemd met de relevante HBO instellingen om doorstroom te bevorderen.
Er is een tendens dat hoger onderwijs voornamelijk in economische termen wordt aangeduid.
Voor de ChristenUnie is (hoger) onderwijs echter meer dan de motor van de economie.
Het ontwikkelt jongeren, onderzoekt de werkelijkheid en het reflecteert op de samenleving.
Opleidingen binnen de geesteswetenschappen, de letteren- en cultuurstudies verdienen daarom bescherming.
De Christen-Unie het belangrijk dat het hoger onderwijs en onderzoek verankerd is in de samenleving.
Deze verankering is voor de samenleving bijvoorbeeld zichtbaar in wetenschaps- en rechtswinkels.
De verankering zou verder versterkt kunnen worden door private financiering van (delen) van opleidingen.
Belangrijk is de eigenheid van het onderwijs en onderzoek te blijven beschermen: niet de markt, maar de onderwijssector bepaalt de inhoud van onderwijs en onderzoek.
Er moet binnen het Hoger Onderwijs meer ruimte zijn voor discussies over burgerschap, ethiek, integriteit en de samenleving als geheel.
Academische vorming is niet alleen het opdoen van academische kennis en vaardigheden, maar ook het in de breedte ontwikkelen van mensen die in de toekomst veelal leidinggevende functies zullen krijgen.
Voor wat betreft het volwassenenonderwijs voert de ChristenUnie het profijtbeginsel in, wat betekent dat volwassenenonderwijs door de onderwijsvolgers zelf betaald wordt.
Studiekosten blijven natuurlijk aftrekbaar van de belasting.
De ChristenUnie zet in op het verhogen van de kwaliteit van het onderwijs en het blijvend investeren in de nodige faciliteiten binnen het onderwijs.
Hogescholen en universiteiten doen er goed aan zich te richten op waar zij echt goed in zijn, in plaats van uit proberen te blinken in een grote diversiteit aan opleidingen en faculteiten.
Op veel HBO instellingen wordt te weinig uren les gegeven, zijn colleges te massaal en is de staf student ratio te laag.
Hierom is extra investering in het onderwijs noodzakelijk.
HBO instellingen zullen moeten investeren in docenten die goed gekwalificeerd zijn voor hun beroep en die in staat gesteld worden om met voldoende contacttijd leerlingen te begeleiden in individueel opgestelde leerroutes.
Tegelijkertijd mag er meer eigen initiatief worden verwacht van studenten ten aanzien van de bekostiging van hun opleiding en van instellingen ten aanzien van begeleiding van studenten.
Daarnaast kunnen ook docenten aan hogescholen een extra stap zetten.
Bedrijven en maatschappelijke instellingen kunnen via wetenschapswinkels en rechtstreekse financiering van vakspecifieke masteropleidingen bij dragen aan de financiering van het onderwijs.
Vanzelfsprekend dient de eigen verantwoordelijkheid van onderwijs en onderzoek in acht genomen te worden.
Niet de markt, maar de opleiding bepaalt.
Ter voorkoming van versnippering van subsidiegelden voor onderzoek, komt er één subsidiebureau waar voor verschillende onderzoeken subsidiegelden verstrekt worden.
De Nederlandse overheid zoekt aansluiting bij Europese initiatieven om dit te bewerkstelligen.
Het (Europees) onder één loket brengen van verschillende subsidiegelden vermindert de administratieve lasten ten aanzien van het aanvragen van subsidies en gaat versnippering tegen.
Door intensiever les te geven en opleidingen waar mogelijk te verkorten, kan niet alleen een kostenbesparing worden gerealiseerd, maar kunnen studenten ook sneller hun diploma halen en participeren op de arbeidsmarkt.
Concentratie van opleidingen en faculteiten kan bijdragen aan de reductie van het aantal opleidingen en dus aan de doelmatigheid.
De ChristenUnie wil de basisbeurs behouden.
Bij constatering van fraude met studiefinanciering vervalt het recht op een studiebeurs.
Om studie-uitval en vertraging tegen te gaan komt er scherper toezicht op studiebegeleiding.
Studiebegeleiding blijft onderdeel van de accreditatieprocedure van opleidingen.
Tussenjaren, zoals gegeven op de Evangelische Hogeschool, worden gefinancierd om de uitval in het Hoger Onderwijs tegen te gaan.
Evenals het ontvangen van studiebeurs afhankelijk is van de duur van de studie, moet ook het tarief van het collegegeld dat zijn.
Voor de duur van de studie plus één jaar blijft het collegegeld bepaald op een regulier niveau; daarna moet de student een grotere financiële bijdrage leveren.
Er komt een studiebeurs voor studenten uit ontwikkelingslanden.
Niet alleen de toplaag van de studenten uit deze landen, maar ook minderbedeelden komen hiervoor in aanmerking.
De beurs is beschikbaar voor talentvolle, hardwerkende jongeren uit ontwikkelingslanden.
Sport is een praktische manier om, zoals de Bijbel ons ook aanmoedigt, respectvol met elkaar te leren omgaan.
Sport verbroedert, geeft spelvreugden, haalt jongeren vanachter de beeldbuis vandaan, houdt ouderen fit en is een mooie manier om je van God gegeven talenten te ontwikkelen.
De ChristenUnie hecht daarom veel waarde aan zowel breedtesport als topsport.
Om de mogelijkheden voor sport voor iedereen toegankelijk te maken, hecht de ChristenUnie veel waarde aan het vormgeven van breedtesport.
Ze geeft jong en oud, mensen met allerlei verschillende culturele en religieuze achtergronden de gelegenheid samen te spelen.
Ze integreert en brengt zelfs veel jongeren over de grenzen van ons land.
Daarnaast is sport ook een middel om de volksgezondheid te bevorderen.
Zo zijn overgewicht en diabetes in toenemende mate een kostenpost en doodsoorzaak.
Het bevorderen van sport vormt hiertegen een gezonde tegenkracht.
Om meer jongeren meer aan het sporten te krijgen worden sportverenigingen bij de sportlessen in het basis- en voortgezet onderwijs betrokken.
Dat kan ook vorm krijgen door schoolteams mee te laten doen in competities, zoals dat in andere landen al veel gebeurt.
Ook via topsport kun je je talenten ontplooien.
Topsporters kunnen een positief rolmodel zijn.
Concreet staat de ChristenUnie de volgende maatregelen voor:
Gemeenten werken samen bij het aanbieden van sportfaciliteiten, waarbij bijvoorbeeld de ene gemeente een zwembad exploiteert, terwijl een naburige gemeente een sporthal heeft.
Scholen kunnen met schoolteams in competities participeren.
Leerlingen in de bovenbouw van het voortgezet onderwijs kunnen hun maatschappelijke stage vervullen door als begeleider en trainer op te treden in de amateursport.
Sporters met een handicap krijgen binnen de structuren van bestaande verenigingen meer ruimte.
Overheidsgeld wordt niet gebruikt voor het instandhouden van betaald voetbal.
Het organiseren van de Olympische Spelen in Nederland is een te kostbare en niet realistische optie.
De overheid zet zich, samen met de KNVB, in voor de invoering van de 6+5-regel in het voetbal.
De verplichting voor voetbalclubs minimaal 6 nationale spelers op te stellen, stimuleert de jeugdopleiding in ons land.
Sporten is gezond, maar drinken na afloop van wedstrijden – ‘de derde helft’ – doet dat effect vaak weer teniet.
Drankgebruik in de kantine wordt ontmoedigd.
Recreatieve buitensporten als wandelen, fietsen, skeeleren, kanoën en paardrijden worden verder ontwikkeld door het aanleggen van regionale routes en goede voorzieningen zoals rustplaatsen, afgescheiden paden en oversteek- en overdraagplaatsen.
In de Nederlandse samenleving is door de jaren heen een hoogwaardig collectief verzekerd stelsel van zorg opgebouwd, dat mensen veel zekerheid biedt en ‘zorg’ uit handen neemt.
We vinden het met elkaar vanzelfsprekend in Nederland dat daar een prijskaartje aan mag hangen.
Tegelijk lopen de kosten van dit stelsel nu steeds sneller op door de veranderde bevolkingssamenstelling (vergrijzing) en de langere levensverwachting.
Dit leidt tot discussie over de houdbaarheid van dit stelsel.
De samenleving is veranderd.
Economische voorspoed, een beter gemiddeld opleidingsniveau en technologische hulpmiddelen hebben de zelfredzaamheid van veel mensen doen toenemen.
Tegelijk leidt individualisering en versnelling in de samenleving ertoe dat mensen zich minder met elkaar verbonden weten.
Ouderen en zorgbehoevenden kunnen niet altijd vanzelfsprekend terugvallen op mantelzorg vanuit het eigen sociale netwerk.
De ChristenUnie vindt dat solidariteit niet altijd collectief hoeft te worden georganiseerd, maar hecht aan de onderlinge verantwoordelijkheid tussen mensen.
Daarmee komt solidariteit tussen mensen meer tot zijn recht.
Om de verbondenheid in de samenleving en daarmee solidariteit met kwetsbaren overeind te houden, streeft de Christen-Unie naar een zorgstelsel waarin meer nadruk wordt gelegd op eigen verantwoordelijkheid voor wie dit kunnen dragen, maar waarin ook meer ruimte is voor onderlinge verbondenheid en ‘omzien naar elkaar’ met het oog op wie op hulp zijn aangewezen.
Een stelsel dat menswaardige zorg mogelijk maakt.
Voor de toekomst en kwaliteit van de Nederlandse gezondheidszorg is de inzet van het personeel in de zorg, van verpleegkundigen en verzorgenden, cruciaal.
Nog meer dan in voorgaande jaren spelen deze beroepsgroepen een sleutelrol bij het oplossen van de problemen.
Zij verdienen het vertrouwen om die zorg te geven die goed is voor de patiënt.
Om te voorkomen dat ervaren krachten uit de zorg verdwijnen vanwege nieuwe eisen op het gebied van scholing, worden medewerkers die werkplekken in de zorg invullen waarvoor momenteel hogere diploma-eisen gesteld worden, wanneer ze geboren voor 1 januari 1980 en kunnen aantonen naar tevredenheid op deze werkplek te hebben gewerkt, coulant bejegend en niet verplicht tot scholing anders dan noodzakelijke bijscholing.
De ChristenUnie ziet de voordelen die het Elektronisch Patiënten Dossier (EPD) kan bieden bij de zorgverlening,
maar signaleert dat de vertrouwelijkheid van medische gegevens die worden opgeslagen in het EPD op dit moment nog onvoldoende gewaarborgd kan worden.
Het waarborgen van de privacy en de vertrouwelijkheid van gegevens zijn voorwaarden voor landelijke invoering van het EPD.
Nader onderzoek en aanpassingen zijn daartoe vereist.
De overheid heeft de verantwoordelijkheid om zorg te dragen voor een doelmatige besteding van middelen.
Het geld moet zo veel mogelijk bij het bed en de stoel van de zorgbehoevende terecht komen.
Het is daarom goed dat er in het stelsel financiële prikkels worden ingebouwd, die de doelmatigheid bevorderen.
Door een verbeterde ketenzorg en versterking van de eerste lijn kan de zorg dicht bij de patiënt worden geleverd en een ongewenste toestroom naar de tweedelijn worden afgeremd.
Ook is het van belang dat er maatregelen worden genomen om de kwaliteit van zorg beter inzichtelijk te maken.
Meer doelmatigheid mag echter niet ten koste gaan van de kwaliteit, toegankelijkheid en betaalbaarheid van de zorg.
Er is een grens aan wat meetbaar en afdwingbaar is.
In de zorg moet de relatie tussen arts en patiënt centraal staan.
Er moet worden gestreefd naar zoveel mogelijk samenhang tussen de verschillende zorgvoorzieningen.
Regels en procedures moeten ten dienste staan van goede zorgverlening.
Overtollige bureaucratie moet zo veel mogelijk worden tegengegaan.
De ChristenUnie wil dat de premie voor de ziektekostenverzekering verder inkomensafhankelijk wordt.
Daardoor kan het rondpompen van geld via de zorgtoeslag worden afgeschaft.
Het verplichte eigen risico wordt inkomensafhankelijk vormgegeven, met lage uitvoeringskosten.
Voor de laagste inkomens gaat het eigen risico 200 euro bedragen, voor de middeninkomens 400 en voor de hoogste inkomens 600 euro.
De kosten van de zorg stijgen nu deels doordat dure nieuwe medische technologieën en behandelingen min of meer automatisch in het vergoede pakket worden opgenomen.
De ChristenUnie wil dat een meer strikte en expliciete afweging wordt gemaakt.
Het basispakket moet meer worden gericht op risico’s die niet ‘gebruikelijk’ zijn: mensen betalen zelf voor kosten die ‘bij het leven horen’.
Te denken valt aan de anticonceptiepil voor vrouwen boven de 21 jaar, dieetvoeding en lifestyle geneesmiddelen.
Wie zich wil verzekeren voor zorgkosten die bij het leven horen, kan hiervoor terecht bij aanvullende pakketten.
Palliatieve zorg is geen onverzekerbare zorg; ze wordt in het basispakket opgenomen.
Onnodig gebruik van zorg moet worden afgeremd.
Verzekerden die zich zonder doorverwijzing van hun huisarts en zonder een acute medische noodzaak in een ziekenhuis willen laten behandelen, moeten daarvoor een eigen bijdrage betalen.
Verdere invoering van vrije prijsvorming is alleen mogelijk na zorgvuldige evaluatie van voorgaande stappen op basis van kwaliteit en toegankelijkheid.
Zorgverzekeraars en zorginstellingen onderhandelen over prijs, kwaliteit en volume van zorg.
Het volume is vrij, maar alleen met een eenduidige en controleerbare productomschrijving.
Winstuitkeringen van zorgaanbieders aan aandeelhouders passen niet bij het karakter van de zorg.
Om die reden komen er geen zorginstellingen met een aandelenvennootschap als rechtspersoonsvorm.
Medisch specialisten verdienen in Nederland beduidend meer dan in de ons omringende landen, en daarvoor is geen enkele reden.
De beloningsstructuur van medisch specialisten wordt daarom aangepast.
Zorgverzekeraars mogen selectief contracteren met uitzondering van de huisartsenzorg.
Voor het contracteren van basiszorg en/of acute zorg in ziekenhuizen gelden bereikbaarheidsnormen.
Kleinere ziekenhuislocaties die essentieel zijn voor de bereikbaarheid van basiszorg en/of acute zorg blijven gehandhaafd.
Het oprichten van grote locaties kan geen argument zijn om kleine ziekenhuislocaties te sluiten, tenzij dit voor de veiligheid van de zorg noodzakelijk is.
Voor verblijfskosten in ziekenhuizen en verpleeghuizen wordt een inkomensafhankelijke eigen bijdrage of eigen risico gevraagd.
De overheid dient – zeker in de zorg - op te treden als een schild voor de zwakken.
Kwalitatief goede zorg moet beschikbaar zijn voor iedereen.
Dit betekent onder meer dat er in de langdurige zorg een collectief gefinancierd stelsel van voorzieningen voor kwetsbare mensen blijft bestaan.
Deze zorg leent zich niet voor marktwerking.
Er komt wat de ChristenUnie betreft een glasheldere polis AWBZ waarin de aanspraken op langdurige zorg duidelijk zijn beschreven.
Op die manier blijft de toegang tot onbetwistbare zorg gegarandeerd en wordt oneigenlijk gebruik voorkomen.
Zorgverzekeraars worden verantwoordelijk voor de uitvoering van de AWBZ en de zorgkantoren worden opgeheven.
De meer complexe vormen van specialistische zorg in de AWBZ worden zo veel mogelijk in de Zorgverzekeringswet ondergebracht.
Voorzieningen met een belangrijke welzijnscomponent en maatregelen op het gebied van ondersteuning en begeleiding kunnen op termijn volledig naar de WMO worden overgeheveld.
Voorwaarde is dat de WMO eerst op orde is gebracht en de gemeenten meer bestuurskracht ontwikkelen.
Dit kan onder meer door bovengemeentelijke samenwerking te stimuleren.
In de langdurige zorg moet de keuzevrijheid van clienten centraal staan.
Daarom wordt een systeem van persoonsvolgende financiering ingevoerd.
Experimenten met vouchers worden voortgezet.
Er wordt toegewerkt naar één integrale indicatiestelling.
Daartoe worden experimenten uitgevoerd met de ICFclassificatie.
Zorgprofessionals krijgen een grotere rol bij de indicatiestelling.
Waar mogelijk wordt de zorg thuis gegeven.
Er blijft echter een keuze mogelijk voor verblijf in een instelling ten laste van de AWBZ, bijvoorbeeld voor hen die niet de regie over het eigen leven kunnen voeren.
Zo vermindert ook het gevaar van vereenzaming.
De mogelijkheden worden onderzocht om een systeem van zorgsparen in te voeren voor voorspelbare zorguitgaven als gevolg van ouderdom, zoals thuiszorg en verblijf in een verzorgingshuis.
Het recht op geestelijke verzorging is gegarandeerd en geldt ook voor mensen die buiten een instelling zorg ontvangen.
De overheid geeft bijzondere aandacht aan de bestaansmogelijkheden van (bovenregionaal en landelijk werkende) zorgvoorzieningen op levensbeschouwelijke grondslag.
De overheid draagt zorg voor adequate ondersteuning van ouders die thuis de zorg voor één of meerder gehandicapte kinderen op zich nemen.
Het persoonsgebonden budget (PGB) wordt zo breed mogelijk toegepast en is een volwaardig, toereikend alternatief voor zorg in natura.
Budgethouders kunnen kiezen voor één integraal budget – het participatiebudget.
Dit budget mag ontschot worden besteed op alle levensterreinen waar de budgethouder een vastgestelde ondersteuningsbehoefte heeft.
Landelijk en lokaal moeten er goede voorwaarden komen om mantelzorg en vrijwilligerswerk te versterken.
Goede afstemming en samenwerking tussen formele en informele zorg moet worden bevorderd.
Ook moeten er meer mogelijkheden komen voor respijtzorg.
De informatieverstrekking over ondersteuningsmogelijkheden voor mantelzorgers moet worden verbeterd.
De zorgvrager dient voldoende mogelijkheden te hebben om mee te denken over de vormgeving en kwaliteit van de zorg.
De overheid draagt zorg voor een stevige en heldere wettelijke verankering en een adequate financiering van Patiënten, Gehandicapten- en Ouderenorganisaties (PGO).
Ook de positie van familieorganisaties moet worden gewaarborgd.
Tevens moet er ruimte zijn voor kleine en identiteitsgebonden organisaties die een specifieke doelgroep vertegenwoordigen.
De ‘verzilvering’ van de samenleving biedt ook kansen.
De ChristenUnie gaat graag de uitdaging aan om de ervaring en de levenswijsheid van oudere mensen dienstbaar te maken aan de samenleving.
Ouderen worden nu vaak vroegtijdig ‘afgeschreven’ op de arbeidsmarkt.
Een 60-plusser heeft 3 procent kans nog aan het werk te komen.
Terwijl de komende jaren ouderen hard nodig zijn op de arbeidsmarkt.
De beelden die over ouderen bestaan, zijn vaak niet terecht.
Ze zouden niet productief zijn, vastgeroeste arbeidspatronen hebben en vaak ziek zijn.
Tegelijkertijd worden ouderen als betrouwbaar, betrokken en nauwkeurig aangemerkt.
Ouderen verdienen respect en waardering voor hun kwaliteiten en de bijdrage die ze hebben geleverd én nog leveren aan de maatschappij.
Met goede regelingen kan de inzetbaarheid van ouderen worden ondersteund.
Talenten van werknemers – ook ouderen – worden op peil gehouden door permanente scholing, te financieren uit het talentenbudget (zie:arbeidsmarkt en sociale zekerheid).
Ondernemingen worden op verzoek ondersteund bij het opstellen van leeftijdsbewust personeelsbeleid, gericht op de inzetbaarheid van (oudere) werknemers.
Er komt een betere verankering van het recht op deeltijdpensioen voor ouderen.
Alle belemmeringen voor doorwerken na 67 jaar worden weggenomen.
Ook het functioneel leeftijdsontslag (FLO) wordt aangepast om langer werken mogelijk te maken.
De AOW-partnertoeslag blijft behouden voor zieke, arbeidsongeschikte partners zonder uitkering.
Hiertoe wordt een arbeidsdeskundige keuring op eigen verzoek mogelijk (bij een gezinsinkomen van 60.000 euro is er geen recht meer op een AOW-partnertoeslag).
Om meer diversiteit in wonen mogelijk te maken en ouderen de gelegenheid te bieden zo lang als dat medisch en sociaal verantwoord is in hun eigen huis en omgeving te blijven, is het belangrijk dat er meer geïnvesteerd wordt in goede woonvoorzieningen voor ouderen.
De overheid draagt zorg voor een toereikend en toegankelijk aanbod van (psycho)geriatrische zorg.
Ook is er meer deskundigheid op het gebied van ouderenzorg nodig in de eerste lijn.
Gemeenten worden ondersteund in de regievoering en samenwerking op het terrein van wonen, welzijn en zorg.
De ChristenUnie steunt de ontwikkeling van woonzorgcomplexen.
Om de beschikbare middelen vanuit onder meer de WMO en de AWBZ door corporaties goed te laten inzetten, is goede afstemming noodzakelijk.
Er moet worden toegewerkt naar wijkgerichte teams van verpleegkundigen en verzorgenden, die voldoende armslag krijgen bij de zorgverlening aan chronisch zieke mensen en kwetsbare ouderen.
De wijkgerichte teams functioneren als een schakel tussen de AWBZ en de lokale ondersteuning.
De preventieve ouderenzorg wordt versterkt door middel van een verdere landelijke vestiging van consultatiebureaus voor ouderen.
Ouderen moeten afhankelijk van hun inkomen meer financieel bijdragen aan de kosten van wonen.
Alleen waar zorg en wonen onlosmakelijk met elkaar zijn verbonden of waar de woonomgeving een therapeutische functie heeft (zoals in de GGZ) blijven de woonkosten onderdeel van het zorgstelsel.
Ouderen dragen meer bij aan de ondersteuning en aanschaf van hulpmiddelen die horen bij het ouder worden (bv. rollator).
Bij het bepalen van de hoogte van de eigen bijdrage in de AWBZ en de WMO wordt rekening gehouden met inkomen uit vermogensparen.
De kwaliteit van de ouderenzorg kan worden verbeterd door een goede samenwerking tussen geriatrische zorgaanbieders (eerste lijn, extramurale specialisten, ziekenhuizen, verzorgingshuizen) te bevorderen.
De expertise van de specialist ouderengeneeskunde moet ook in de thuissituatie breder beschikbaar komen voor kwetsbare ouderen en laagdrempelig toegankelijk zijn.
Een gezonde levensstijl is een belangrijke basisvoorwaarde voor een goede gezondheid.
Door gezonde voeding en voldoende beweging kunnen veel ziekten worden voorko-men.
Toch is er sprake van een sterke stijging van ziektes die samenhangen met een ongezonde leefstijl.
Om een gezonde leefstijl te bevorderen en het beroep op de zorg terug te dringen, moet de overheid meer investeren in preventie.
Preventie moet – meer dan nu het geval is - een integraal onderdeel worden van de gezondheidszorg.
Ziektepreventie wordt gestimuleerd door de besluitvormingsprocedure rondom de toelating van nieuwe vaccins te verbeteren.
Gezond gedrag wordt bevorderd.
Dit kan bijvoorbeeld door bij deelname aan bevolkingsonderzoeken een premiekorting te verstrekken.
Programma’s gericht op het bevorderen van gezond gedrag en gezonde voeding komen in aanmerking voor opname in het pakket.
Het Rijk werkt samen met de gemeenten aan een verdere landelijke uitvoering van het actieprogramma JOGG (Jongeren op gezond gewicht).
Een grotere nadruk op eigen verantwoordelijkheid houdt niet op bij het individu.
Mensen zijn ook verantwoordelijk voor elkaar.
Er moet daarom een beleid gevoerd worden dat sociale verbanden en instituties in de samenleving ondersteunt en versterkt, dat mensen de tijd en gelegenheid laat om zorgtaken op te pakken, en dat mantelzorg en vrijwilligerswerk op de één of andere manier aantrekkelijk maakt.
Het is van belang de wisselwerking tussen de formele en de informele zorg verder op gang te brengen.
Op die manier kan ook het sociaal kapitaal van de samenleving beter worden benut.
Hierbij kunnen kerken en andere religieuze gemeenschappen een rol spelen, zij het op hun eigen voorwaarden: zij horen geen verlengstuk van de overheid te worden.
De Eigen Kracht-conferenties die al worden gebruikt in de jeugdzorg, kunnen worden uitgebreid naar het terrein van de ouderen- en gehandicaptenzorg.
Het langdurig zorgverlof blijft gehandhaafd.
Goede samenwerking tussen mantelzorgers en professionele zorgverleners (zoals gefaciliteerd door organisaties Present en HiP) wordt bevorderd, zodat een geïntegreerd zorg- en hulpaanbod ingezet kan worden voor mensen die ondersteuning nodig hebben.
Er moeten meer mogelijkheden komen voor respijtzorg, ook mantelzorgers moeten er eens tussenuit kunnen.
De informatieverstrekking over ondersteuningsmogelijkheden voor mantelzorgers wordt verbeterd.
De waarde van het menselijk leven hangt niet af van prestaties, gezondheid, leeftijd, gewenstheid, geluk of een handicap.
Al het leven, in gaafheid en gebrokenheid, verdient volle bescherming en zorg.
Tegelijkertijd moet erkend worden dat een ongewenste zwangerschap of ondraaglijk lijden veel pijn en moeite brengen in het leven en dat iedereen dit lijden liever zou willen voorkomen.
Maar echter wanneer mensen – in welk stadium van hun leven ook – worden aangeduid als en daarmee gereduceerd tot ‘vrucht’ of ‘ongewenst leven’ wordt de suggestie gewekt dat ze er maar beter niet hadden kunnen zijn.
De ChristenUnie neemt haar uitgangspunt in het geloof dat God de Schepper van het leven is en dat de mens zich daarom niet mag opstellen als beschikker, maar als ontvanger en hoeder van dat leven.
De overheid is als schild voor de zwakken geroepen hen te beschermen die dat zelf niet kunnen.
De ChristenUnie heeft zich altijd verzet tegen de legalisering van abortus en euthanasie in ons land.
Deze wetgeving druist in tegen een van de meest elementaire waarden: de beschermwaardigheid van het leven.
Daarom is de wetgeving die abortus en euthanasie legaliseerde een verkeerde weg.
De rechtsbescherming van het leven moet hersteld worden, en waar dat wettelijk niet gebeurt moet in de zorg al het mogelijke gedaan worden om, door een aanbod van alternatieven en goede zorg, mensen ervan te weerhouden dat ze de wegen inslaan die juridisch helaas geopend zijn.
Vanuit die overtuiging ging de ChristenUnie in de afgelopen kabinetsperiode het debat aan over embryoselectie, en hebben wij ons ingezet om alternatieven voor abortus en euthanasie te bevorderen.
Zo wordt op initiatief van de ChristenUnie gewerkt aan zorgvuldiger besluitvorming bij ongewenste zwangerschap, waarbij nadrukkelijk alternatieven worden aangeboden, en zo is er extra geïnvesteerd in de opvang van tienermoeders.
Bovendien heeft het kabinet voor het eerst fors geïnvesteerd in onderzoek naar volwassen stamcellen.
Daarnaast heeft een trendbreuk plaatsgevonden in de zorg aan het einde van het leven.
Jarenlang leek euthanasie de enige manier om een einde te maken aan ondraaglijk lijden en werd er te weinig geïnvesteerd in alternatieven.
Door de inzet van de ChristenUnie is meer geld vrijgemaakt voor uitbreiding van de palliatieve zorg en hospices.
Wat ons betreft is dit nog maar het begin.
De ChristenUnie zal voorstellen blijven doen voor beleid dat zich richt op de hulpbehoefte achter de vraag naar abortus of euthanasie.
Alle inspanningen moeten erop gericht zijn te voorkomen dat mensen beëindiging van hun eigen leven of van ongeboren leven als enige uitweg uit een noodsituatie zien.
Huisartsen en andere medische beroepsgroepen behoren vrouwen die onbedoeld zwanger zijn, afdoende voorlichting te geven over andere oplossingen dan het afbreken van de zwangerschap.
De kans op verwerkingsproblemen na een abortus wordt aan de orde gesteld, evenals het aanbod van gespecialiseerde hulpverlening door organisaties als de FIOM en de VBOK.
Om vrouwen die ongewenst zwanger zijn te helpen, is laagdrempelige hulpverlening nodig in de vorm van een landelijk dekkend en door de overheid gesubsidieerd netwerk van opvanghuizen.
Ook tijdelijke pleegzorg voor moeder en kind moet tot de mogelijkheden behoren.
Bij preventie van ongewenste zwangerschappen speelt de seksuele moraal onder jongeren een belangrijke rol.
Dit vergt gerichte voorlichting in het onderwijs.
Iedere school heeft de grondwettelijke vrijheid daaraan een eigen invulling aan te geven.
Sinds de 20-weken-echo standaard wordt aangeboden aan elke zwangere vrouw is sprake van een toename van het aantal late abortussen.
Om te vermijden dat deze echo leidt tot abortus vanwege niet-gewenste eigenschappen of niet-ernstige aandoeningen, en vanwege betere mogelijkheden om prematuur geboren baby’s te behandelen, wordt de grens voor een abortus vervroegd naar 18 weken.
De 20-weken-echo bereidt ouders vervolgens voor op mogelijke afwijkingen bij hun kind en opent in sommige gevallen de mogelijkheid om met behandeling in de baarmoeder te beginnen.
Het is niet met zekerheid te zeggen of een baby met een ernstige handicap een leven van ondraaglijk lijden tegemoet gaat.
Het toetsingskader mag niet verruimd worden met het criterium ‘toekomstig lijden’.
Ook bij pasgeborenen kan palliatieve zorg de roep om levensbeëindiging voorkomen.
Intensivering van de voorlichting en verbetering van de procedures in ziekenhuizen kan het tekort aan donororganen verminderen.
Mensen worden gestimuleerd een keuze te maken of zij wel of geen orgaandonor willen zijn.
De ChristenUnie kiest niet voor een systeem van actieve donor registratie, waarbij men automatisch donor is tenzij men registreert geen donor te willen zijn.
Wel wil de ChristenUnie burgers aanspreken op hun verantwoordelijkheid naar hun medemensen, door er stelselmatig op aan te dringen dat zij hun keuze kenbaar maken.
Veelbelovend onderzoek met niet-embryonale lichaamsstamcellen voor de ontwikkeling van behandeling van verscheidene aandoeningen als diabetes, spierziekten, Alzheimer en Parkinson, wordt krachtig gestimuleerd.
De vraag naar euthanasie en hulp bij zelfdoding kan verminderd worden door meer aandacht te geven aan de mogelijkheden van pijnbestrijding en stervensbegeleiding (palliatieve zorg).
De bekostigingsstructuur mag geen belemmering vormen voor het verlenen van goede palliatieve zorg.
Geestelijke verzorging en bijstand vormen een integraal onderdeel van de palliatieve zorg.
Er komt een evaluatie van de toetsingsprocedure voor euthanasie.
Armoede ontwricht mensenlevens.
Vaak is het voorzien in een eigen inkomen – via werk – de beste manier om armoede te voorkomen.
Maar de laatste jaren neemt het aantal werkende armen juist steeds meer toe.
Het gaat hier meestal om kleine zelfstandigen die amper het hoofd boven water kunnen houden, of mensen die langdurig tegen een laag inkomen werken.
Dit is een zorgelijke ontwikkeling.
Bij de armoedebestrijding zijn waardevolle particuliere initiatieven ontstaan, zoals Voedselbanken.
Maar ook kerken leveren een aanzienlijke bijdrage in de bestrijding van armoede.
Daar moet meer erkenning voor komen.
Een van de grootste oorzaken van armoede is het hebben van schulden.
De laatste jaren is de schuldenproblematiek sterk toegenomen, juist ook onder jongeren.
De kosten van mobiele communicatie zijn hiervan een belangrijke oorzaak.
Het besef moet groeien dat sparen beter is dan lenen.
En dat op krediet kopen hoge kosten met zich meebrengt.
Dit bewustzijn moet al op jonge leeftijd worden bijgebracht.
De koppeling tussen lonen en uitkeringen blijft gehandhaafd.
De bijstandsregeling voor zelfstandigen – de BBZ – moet worden aangepast, waarbij de opbouw van lijfrenten ten behoeve van de pensioenopbouw niet betrokken wordt bij de vermogenstoets.
Kwijtschelding voor gemeentelijke lasten moet ook mogelijk zijn voor zelfstandigen die tijdelijk niet in hun inkomen kunnen voorzien; daarbij moet lankmoedig worden omgegaan met de overwaarde van hun huis.
Ook ondernemers met schulden moeten kunnen aankloppen bij laagdrempelige vormen van schuldhulpverlening.
De samenwerking tussen gemeenten en particuliere initiatieven op het gebied van armoede- en schuldenbestrijding (zoals voedselbanken en diaconieën) moet verbeterd worden.
Er komt één verantwoordelijke bewindspersoon om schuldenproblematiek effectief aan te pakken.
Het verbod op commerciële schuldhulp wordt opgeheven, mits gecertificeerd.
Sparen wordt bevorderd door herintroductie van het zilvervlootsparen voor kinderen.
Kinderalimentatieschuld wordt opgenomen in het landelijk informatiepunt schulden (LIS).
Er wordt niet alleen geïnvesteerd in schuldhulpverlening maar ook in preventie en nazorg.
Jongeren/kinderen leren beter omgaan met geld en leren ook de waarde daarvan beter kennen.
Hiervoor ligt een belangrijke taak in de opvoeding door ouders en school
Het is beter dat het aangaan van schulden wordt voorkomen en dat een kind gaat leren sparen en zodra het saldo toereikend is een gewenste aankoop doet.
Nederland is een welvarend land.
Hoewel steeds meer mensen die onvrijwillig dakloos waren de weg naar opvang hebben gevonden, vallen nog steeds veel mensen tussen de wal en het schip.
Er zijn naar schatting ongeveer 40.000 dak- en thuislozen in ons land.
De groep daklozen is zeer divers: drugsverslaafden, alcoholisten, psychiatrisch patiënten, asielzoekers zonder opvang, illegalen en zwerfjongeren.
De meesten hebben te maken met een combinatie van problemen.
Het beleid voor dak- en thuislozen moet vooral gericht zijn op re-integratie, nazorg en preventie.
Het Rijk en de gemeenten dragen gezamenlijk zorg voor een landelijk sluitend netwerk van voorzieningen voor maatschappelijke opvang.
Re-integratie, nazorg en preventie krijgen een stevige verankering in de WMO.
In de maatschappelijke opvang is ruimte voor diversiteit op basis van identiteit.
De nazorg aan ex-gedetineerden kan worden verbeterd.
De maatschappelijke opvang moet daadwerkelijk perspectief bieden op een terugkeer in de samenleving.
Door middel van goede afspraken tussen Rijk en gemeenten wordt een sluitende aanpak op maat ontwikkeld, waarin niet alleen aandacht is voor veiligheid voor de omgeving en toeleiding naar werk, maar ook voor zelfstandig wonen, het opbouwen van een sociaal netwerk en zingeving.
Succesvolle particuliere initiatieven die deze doelstellingen nastreven verdienen daarbij ondersteuning, ook wanneer die voortkomen uit een christelijke motivatie (bijvoorbeeld stichting Exodus, stichting Ontmoeting).
Prostitutie is een schrijnend verhaal.
Criminaliteit, mensenhandel en uitbuiting zijn de werkelijkheid achter de schone schijn van de valse koopromantiek.
De prostituees zijn de echte slachtoffers.
De Wet regulering prostitutie en bestrijding misstanden seksbranche, een vrucht van de deelname van de Christen-Unie aan de coalitie, is te beschouwen als een eerste stap om grip te krijgen op de sector en om de ergste misstanden tegen te gaan, onder meer doordat dit wetsvoorstel prostitutiebezoek aan kennelijke slachtoffers van mensenhandel en uitbuiting strafbaar stelt.
Daarnaast is de hulp aan slachtoffers verbeterd en zijn in tal van steden zogeheten uitstapprogramma’s ingesteld om prostituees te helpen een leven op te bouwen waar ze zelf trots op kunnen zijn.
Maar hiermee zijn we er niet, en daarom:
Blijft voorlichting en preventie op scholen en in jeugdcentra, jeugdinrichtingen en asielzoekerscentra van groot belang.
Moet nog meer energie worden gestoken in opvangvoorzieningen en uitstapprogramma’s, in het bijzonder voor minderjarigen in de prostitutie.
Kan laagdrempelige hulp bereikbaar worden gesteld met een red-light-alarm voor slachtoffers van pooierboys en prostituees.
Wordt mensenhandelaren en mensen die financieel voordeel hebben van het uitbuiten van derden (zoals door onvrijwillige prostitutie) niet slechts een vrijheidsstraf opgelegd.
Bij een eerste veroordeling worden alle (on)roerende goederen van de veroordeelde verbeurd verklaard.
Daarnaast krijgt de veroordeelde een levenslang verbod om een zogenaamd ‘dienstverlenend bedrijf’ te hebben en/of te beheren.
Recidive leidt tot een levenslange vrijheidsstraf.
Worden pooierboys niet met rust gelaten, maar aangepakt, ook met maatregelen als het inlichten van hun naaste omgeving over hun activiteiten.
Is inmiddels niet alleen het bezit van kinderporno, maar ook het bezoeken van dergelijke sites strafbaar gesteld.
In aanvulling hierop worden providers aansprakelijk voor de inhoud van de sites die zij beheren indien zij niet de vereiste zorgvuldigheid in acht hebben genomen om verwerpelijke inhoud te verwijderen.
Onbetaalde arbeid en vrijwilligerswerk zijn de smeerolie van de samenleving en verdienen als zodanig erkenning en waardering.
Zonder vrijwilligers is er voor veel sociale verbanden, zoals sportverenigingen, buurtclubs en scholen, geen toekomst.
Het belang van vrijwilligerswerk zal de komende jaren verder toenemen.
Door de vergrijzing van de samenleving en de vermaatschappelijking van de zorg wordt er een steeds groter beroep gedaan op vrijwilligers en mantelzorgers.
Daarom moet vrijwilligerswerk ondersteund en gewaardeerd worden.
De bijverdienregeling en de vrijwilligersvergoeding in de WWB worden jaarlijks geïndexeerd.
In de overheids-CAO wordt de mogelijkheid opgenomen voor iedere ambtenaar om tenminste één dag per jaar vrijwilligerswerk te verrichten onder werktijd (werknemersvrijwilligerswerk).
Werknemers die een vakantiedag of overuren willen besteden aan een goed doel (een ‘solidariteitsdag’) kunnen daarvoor hun brutoloon inzetten.
Wie tijdens de studie maatschappelijke diensten verricht, kan vermindering van de studieschuld verdienen.
De ‘revenuen’ komen via een puntensysteem in mindering op de collegegelden (aftrekregeling collegegelden).
De mens is geschapen naar het beeld van God, daarom is ieder mens van evenveel waarde.
Dit betekent niet dat iedereen hetzelfde is.
God heeft ons geschapen als unieke personen met een grote diversiteit aan talenten en interesses.
Minderheden en mensen die ‘anders’ zijn mogen niet buitengesloten of gediscrimineerd worden.
Iedereen moet kunnen meedoen in onze samenleving.
Het is van belang dat wij de diversiteit in de samenleving erkennen, dat wij de dialoog en ontmoeting bevorderen en dat hierover ook op scholen en tijdens inburgeringscursussen voorlichting wordt gegeven.
Deze voorlichting is het meest effectief als er sprake is van beïnvloeding door ontmoeting.
Wanneer grondrechten met elkaar botsen moeten de partijen in het ontstane conflict zorgvuldig handelen.
De Algemene Wet Gelijke Behandeling waarborgt een balans in de verschillende grondrechten en is nooit een vrijbrief voor discriminatie.
Andersom mogen ook identiteitsgebonden instellingen niet gediscrimineerd worden of beknot in hun beleidsvrijheid die voortkomt uit de vrijheid van organisatie.
Geweld tegen minderheden moet worden bestreden en bestraft; het is belangrijk dat wordt geïnvesteerd in de aangiftebereidheid van minderheden.
In het bijzonder de bestrijding van antisemitisme verdient aandacht.
Omdat de motieven en doelstellingen van minderheden zeer divers zijn, kunnen we in het emancipatiebeleid niet iedereen binnen de minderheidsgroep over één kam scheren en moet keuzevrijheid centraal staan.
In de kern gaat het bij vrouwenemancipatie ook om keuzevrijheid.
De ChristenUnie acht mannen én vrouwen prima in staat eigen afwegingen te maken over de verdeling van arbeid en zorg naar gelang hun levensfase en gezinssituatie.
De overheid hoeft geen druk uit te oefenen op de afwegingen die aan de keukentafel gezamenlijk worden gemaakt.
Onze samenleving telt veel mensen met een beperking.
Zij hebben recht op dezelfde goede kwaliteit van leven als mensen zonder een beperking.
Een belangrijk deel van deze groep mensen heeft een dermate zware beperking, dat veelal levenslang en levensbreed zorg en ondersteuning nodig is, gericht op hun deelname aan de samenleving.
Ook mensen met beperkingen moeten in levensdomeinen als onderwijs, arbeid, vervoer en wonen zelfstandig zijn waar het kan en professionele ondersteuning krijgen waar nodig.
Als onderdeel van het homo-emancipatiebeleid wordt bijzondere aandacht gegeven aan de bevordering van ‘respect voor verschil’.
De afgelopen drie jaar zijn organisaties als Contrario, RefoAnders en Onze Weg de dialoog aangegaan in eigen kring en hebben een eigen geluid laten horen daarbuiten.
Zij verdienen het in hun werk gesteund en op gelijke voet met andere homo-organisaties behandeld te worden.
De overheid heeft een voorbeeldfunctie en mag in haar personeels- en gunningbeleid niet beschuldigd kunnen worden van discriminatie van minderheden.
Op scholen en bij inburgeringscursussen moet voorlichting worden gegeven over diversiteit en de wijze waarop wij minderheden de ruimte geven.
Geweld tegen minderheden, mensenhandel en onderdrukking moeten krachtig worden bestreden.
De Wet gelijke behandeling op grond van Handicap of Chronische Ziekte (Wgbh/cz) moet op alle levensdomeinen worden toegepast.
Er zal worden gewerkt aan gerichte maatregelen ter bestrijding van discriminatie van en geweld tegen homo’s, zowel op straat als in de sport, het onderwijs, de (ouderen)zorg en bedrijven.
Diversiteitsbeleid met duidelijke doelstellingen (afspiegeling van de regionale omgeving) wordt beschreven in jaarplannen/jaarverslagen, voor bedrijven die verslagplichtig zijn.
Voor de Nederlandse samenleving is een pluriforme en in de samenleving verwortelde publieke omroep van cruciaal belang.
De publieke omroep geeft mensen en groepen een stem,
brengt hen samen,
draagt bij aan overdracht van kennis en waarden
en betrekt een breed publiek bij historische, culturele, politieke en geestelijke ontwikkelingen in ons land.
Tegelijk biedt het bestel een forum voor maatschappelijke discussie, waarin we van mening kunnen verschillen.
Die combinatie van integratie en diversiteit is uniek en wordt gedragen door ledenomroepen waaraan bijna vier miljoen Nederlanders zich hebben verbonden.
Dat bestel blijkt één van de goedkoopste van Europa te zijn en bovendien opgewassen tegen de concurrentie met de commerciële omroepen.
De ChristenUnie is dan ook een voorstander van handhaving van dit publiek bestel waar inhoud en bereik hand in hand gaan, met als hart duidelijk geprofileerde ledenomroepen.
Met het oog op de versterking van een vitale, pluriforme, publieke omroep staat de ChristenUnie de volgende maatregelen voor:
De huidige drie publieke zenders worden gehandhaafd, met het daarbij benodigde budget.
Om de continuïteit te bevorderen wordt de toekenning van het budget voortaan gekoppeld aan de concessieperiode.
De overheid garandeert vrije doorgifte van een pluriform media-aanbod van de publieke omroepen via de kabel.
De rol van de centrale NPO-organisatie wordt beperkt.
De NPO coördineert de programmering en operationele activiteiten worden alleen dan door de NPO gedaan als uitvoering door omroepen niet wenselijk is.
Het budget voor de versterking van het media-aanbod (programmaversterking) dat de NPO toewijst, wordt beperkt tot 25 procent.
Het aantal leden moet zwaarder meewegen bij de verdeling van het budget onder de ledenomroepen omdat dit hun verworteling aantoont in de samenleving.
Dat neemt bovendien een barrière weg voor fusies van verwante omroepen.
De onafhankelijkheid van de publieke omroep ten opzichte van de politiek wordt versterkt doordat het College van Omroepen een vetorecht krijgt bij de benoeming van leden van de Raad van Bestuur die worden voorgedragen door de Raad van Toezicht.
Zendtijd en budget voor kerken en genootschappen op geestelijke grondslag blijven gehandhaafd, maar worden bestuurlijk onder gebracht bij verwante ledenomroepen (zoals ZvK bij EO en Human bij de VPRO).
De publieke omroep heeft al jarenlang een stabiele bron van inkomsten uit de STER-gelden.
Incidenteel, bijvoorbeeld rond grote sportwedstrijden, gaan die inkomsten de behoefte te boven.
De meeropbrengst van de STER gaat naar een fonds ter bevordering van een pluriform nieuwsaanbod, waarop ook kranten een beroep kunnen doen.
Incidentele minderopbrengsten van de STER worden gecompenseerd.
Salarissen boven de ‘Balkenende-norm’ mogen niet uit publiek geld worden betaald.
Ook de publieke omroep ontkomt niet aan bezuinigingen (met onder meer gevolgen voor de omroeporkesten en De Wereldomroep).
Er wordt mediacode ingevoerd om te komen tot een veilig media-aanbod en .
De werkzaamheden van het media-expertise centrum om kinderen en jongeren en leraren te ondersteunen in het leren omgaan met de veelheid van media-uitingen.
De wetgeving wordt aangepast om seksreclameblokken op commerciële zenders in nachtelijke uren van de buis te krijgen.
(Financieel) kwetsbare mensen worden tegen zichzelf in bescherming genomen door vergaande regulering van tv-programma’s waar men naartoe kan bellen om bijvoorbeeld een prijs te winnen of horoscoopadvies te krijgen.
Reclame gericht op kinderen (tot 12 jaar) moet aan een op te stellen code voldoen.
Ten behoeve van klachtenbemiddeling en ongevraagd advies verdient de aanstelling van een ombudsman voor iedere omroep aanbeveling.
Het genieten en de beoefening van kunst en cultuur dragen bij aan de vorming van een gemeenschappelijke identiteit en aan de ontwikkeling van talenten.
Bovendien kunnen kunst en cultuur de reflectie op heden en verleden stimuleren door de ogen te openen voor schoonheid of lijden.
Daarom verdient het culturele erfgoed bescherming.
Maar ook hedendaagse kunst en cultuur moeten midden in de samenleving staan en bereikbaar zijn voor iedereen.
Via cultuureducatie en amateurkunst kunnen kinderen en volwassenen hun culturele en creatieve talenten ontdekken en ontplooien.
Bovendien bevordert cultuurdeelname in verenigingsverband de sociale cohesie.
Ook in het onderwijs en de ouderenzorg blijkt deelname aan muzikale en culturele activiteiten een goede manier te zijn om het leervermogen te stimuleren en ouderen actief en gezond te houden.
Tenslotte is een regio met een aantrekkelijk cultureel klimaat voor veel bedrijven een regio met een aantrekkelijk vestigingsklimaat; zo kan de economie gestimuleerd worden.
De ChristenUnie wil deelname aan kunst en cultuur in de samenleving stimuleren.
Dit begint in de openbare ruimte en via cultuureducatie.
Kunst in de openbare ruimte mag verrassen, want zo wordt debat gestimuleerd.
Maar de openbare ruimte is geen uitbreiding van de beschikbare expositieruimte voor vernieuwende kunst, die door een elitaire kunstcommissie mag worden ingevuld zonder verantwoording te hoeven afleggen aan de bevolking.
Het mag niet zo zijn dat een min of meer gesloten kring van ingewijden de dienst uitmaakt, zeker niet als daarbij overheidsmiddelen worden ingezet.
Kunst die aansluiting probeert te zoeken met het publiek of de historie wordt nog te vaak veronachtzaamd.
Als kunst oproept tot discriminatie, geweld, godslastering of onzedelijkheid, drijft kunst mensen uit elkaar.
Dergelijke kunst wordt niet uit publieke middelen bekostigd.
Ook kinderen moeten in de openbare ruimte beschermd worden tegen beelden die schadelijk kunnen zijn voor hun ontwikkeling.
Een overheid mag zijn opdrachtgeverschap serieus nemen en moet niet bang zijn om zich inhoudelijk met de opdracht te bemoeien, mits ze de artistieke grenzen respecteert.
Maar het mag niet zo zijn dat alleen kunst die de overheid bevalt, wordt uitgevoerd of gemaakt.
Kunst is immers iets van en voor de samenleving zelf.
Voor de Nederlandse cultuur is de Nederlandse taal van fundamentele betekenis.
Tegenover de druk van internationalisering dient de Nederlandse taal zorgvuldig en zelfbewust te worden onderhouden.
Hetzelfde geldt voor het Fries en Papiaments als erkende rijkstalen.
Streektalen zijn belangrijk voor de eigen identiteit van gemeenschappen.
Het cultuurbeleid van overheden en van fondsen moet op een transparante manier worden gevoerd en de criteria voor het verlenen van subsidie behoren helder te zijn en geregeld te worden geëvalueerd.
De betrokkenheid van de kunst op de brede samenleving is een belangrijk aandachtspunt.
Het ondernemerschap van kunstenaars moet worden bevorderd.
De WWIK wordt afgeschaft; veel creatieve mensen – zoals auteurs – kunnen daar toch geen beroep op doen.
Het aankopen van kunst kan worden gestimuleerd door uitbreiding van expositieruimten en creatieve leen- en aankoopprojecten voor bedrijven en particulieren.
Bezuinig op het aantal landelijke kunstinstellingen dat subsidies verleent, bijvoorbeeld voor het plaatsen van kunst in de openbare ruimte.
De gemeenten zijn zelf verantwoordelijk voor hun kunstbeleid en moeten zelf verantwoording afleggen aan hun bevolking.
De overheid bevordert het eenvoudig en zorgvuldig gebruik van het Nederlands als bestuurstaal en cultuur- en omgangstaal.
Nederland is een ondernemend én een ondernemersland.
Ons kleine land is de zestiende economie ter wereld en groot in de internationale handel.
Ondernemingen zijn van groot belang.
Ten eerste omdat zij werkgelegenheid genereren.
Werk is goed voor mensen.
Het geeft eigenwaarde en biedt inkomen.
Hiernaast zijn ondernemingen de aanjager van product- en procesinnovatie.
Iedereen profiteert dan ook van een sterk bedrijfsleven.
Hoewel de economie sinds de tweede helft van 2009 weer is gaan groeien, heeft de grootste financiële en economische crisis sinds decennia bedrijven en burgers flink geraakt.
De export is ingeklapt, de vraag naar producten en diensten afgenomen en – als gevolg daarvan – de werkloosheid is gestegen.
De reserves van zelfstandige ondernemers en (familie)bedrijven zijn zo goed als op en de vooruitzichten zijn nog onzeker.
Mede op initiatief van de ChristenUnie zijn – waar mogelijk – maatregelen getroffen om de grootste klappen op te vangen.
Op de korte termijn is het van groot belang dat de overheid de broodnodige kredietverlening verder faciliteert.
Voor de langere termijn moeten er echter structurele keuzes gemaakt worden, waarmee de uitdagingen van de toekomst worden aangegaan.
Nederlandse bedrijven staan voor de uitdaging een interessante handelspartner te blijven van opkomende markten in bijvoorbeeld Azië.
Het Nederlandse vestigingsklimaat dient aantrekkelijk te blijven voor buitenlandse hoofdkantoren.
Ook om verdere uitverkoop van bedrijven naar het buitenland en daarmee het verdwijnen van arbeidsplaatsen te voorkomen.
Forse investeringen in de Nederlandse kenniseconomie zijn nodig om koploper te blijven op het gebied van innovatie en industrie.
De positie van Nederland als centrum van internationale logistiek en handelsverkeer moet versterkt worden.
De mainports vervullen hierin een belangrijke rol.
Hiernaast moet blijvend worden ingezet op sectoren waar Nederland traditiegetrouw sterk is: water, landbouw, maar ook de scheepsbouw, binnenvaart en de petrochemische industrie.
Nederland kan de concurrentie met het buitenland aan, vanwege onze ligging, onze efficiency en onze betrouwbare productie.
Deze sterke punten willen we behouden.
Door de crisis loopt de werkloosheid nu op.
Met de inzet van crisismaatregelen, zoals deeltijd-WW en gerichte investeringen, is voorkomen dat de situatie nog meer uit de hand zou lopen.
Werkloosheid heeft vele negatieve gevolgen.
Ten eerste voor de werknemer zelf, maar ook voor de samenleving, omdat waardevolle kennis en kunde onbenut blijft.
Het tegengaan van werkloosheid heeft daarom nu hoge prioriteit.
Op termijn wordt de arbeidsmarkt echter steeds krapper en personeel schaarser, omdat veel ouderen gaan uitstromen.
Dit gaat zijn effect hebben op de economische ontwikkeling.
De ChristenUnie streeft naar een toekomstbestendig arbeidsbestel, dat minder afhankelijk is van conjuncturele schommelingen en waar sprake is van een juiste solidariteit tussen generaties.
In dit arbeidsbestel staat duurzame arbeidsparticipatie voorop.
Investeren in inzetbaarheid is daarvoor noodzakelijk.
Om de collectieve voorzieningen op niveau te houden, moeten er meer handen beschikbaar komen.
Dit kan door langer door te werken, maar ook door mensen aan de zijlijn een kans te bieden.
Langer doorwerken kan alleen, als er meer oog komt voor de belasting van werknemers gedurende hun levensloop, maar ook door vast te houden aan een collectieve rustdag.
In het spitsuur van het leven moeten werknemers kunnen rekenen op voldoende mogelijkheden om hun zorgtaak op zich te nemen.
De ChristenUnie investeert hier al jaren in.
Zo is er – via het kindgebonden budget – ruimere financiële ondersteuning van ouders gekomen en is het ouderschapsverlof uitgebreid en de opname ervan geflexibiliseerd.
Deze lijn wordt doorgezet.
Fiscale regelingen zijn de afgelopen jaren meer toegesneden op het ondernemerschap, bijvoorbeeld door de verlaging van de vennootschapsbelasting, de verbetering van de MKB-winstvrijstelling en de – door de ChristenUnie gerealiseerde – vrijstelling van 1 miljoen euro in de regeling voor bedrijfsopvolging.
Het fiscale stelsel moet meer dan nu robuust, solide en eenvoudig zijn,
waarbij de sterkste schouders de zwaarste lasten dragen.
Een van de grootste uitdagingen voor de komende jaren, vormt het op orde brengen van de overheidsfinanciën.
Dit wordt in hoofdstuk 3 nader uiteengezet.
Het nog broze economische herstel mag hierdoor niet in gevaar gebracht worden.
De ChristenUnie kiest daarom voor een beslist en tegelijk verantwoord tempo van tekortreductie.
Vergroting van de productiviteit van de Nederlandse economie levert een grotere ‘koek’ op en kan daardoor ook bijdragen aan het terugdringen van het begrotingstekort.
De gevolgen van de recessie zullen nog jarenlang voelbaar zijn.
De ChristenUnie is echter doordrongen van het besef dat we als samenleving een kans verspillen als we klakkeloos overgaan op ‘business as usual’.
De economische crisis heeft ons immers met de neus op een aantal feiten gedrukt: we hebben op te grote voet geleefd.
En nog steeds blazen we de kredietbel verder op.
De wereld is onderling afhankelijker geworden, met te weinig onderlinge controle door een gebrek aan toezicht.
Er is een samenhang tussen crises op financieel vlak, op het gebied van voedsel, klimaat en natuurlijke hulpbronnen.
Die samenhang is dat de Westerse wereld te kampen heeft met een fundamentele waardencrisis.
Met het omarmen van het neoliberalisme kregen in financiële markten en bedrijven waarden voet aan de grond die de horizon van de menselijke verantwoordelijkheid inperkten tot de nauwe blik van het eigen voordeel op de korte termijn.
De onverantwoorde hypotheekvormen en de wijze waarop financiële risico’s werden doorverkocht op de financiële markten waren tezamen de aanzet tot de kredietcrisis, illustreren welke gevolgen deze morele blikvernauwing kan hebben.
Maar er zijn talloze andere dramatische gevolgen van het hyperkapitalisme: kustbewoners die met lede ogen moeten toezien hoe een buitenlandse vissersvloot ‘hun’ zee leegvist.
Bewoners van het regenwoud die zien hoe ‘hun’ bossen gekapt worden voor palmolieplantages of illegale houthandel.
Alles tot meerdere eer en glorie van anonieme consumentenmarkten ergens ver weg.
Het christelijk-sociale denken gaat uit van een bredere verantwoordelijkheid.
De mens leeft niet voor zichzelf.
Economische groei is geen doel op zich, maar een middel.
Een middel tot het in de volle breedte ontwikkelen van de samenleving.
Economie staat in dienst van gerechtigheid, solidariteit, duurzaamheid en menselijk welzijn.
Waarbij economische prestaties evenwichtiger en met een breder welvaartsbegrip dan het BNP uitgedrukt moeten worden.
De ChristenUnie beschouwt de wereldwijde crisis als hét moment om een omslag te maken.
Het gaat er daarbij niet om dat het allemaal ‘minder’ kan, maar dat het ‘beter’ moet.
We willen een economie waarin consumenten geen genoegen meer hoeven te nemen met oneerlijk en onduurzaam gemaakte producten.
Op lange termijn is het winstgevend als ondernemers zich bij innovaties en investeringen laten leiden door duurzame waarden.
Dit vraagt ook om herziening van de economische orde.
Daarbij zijn we niet tegen marktwerking, maar wel tegen scheefgroei en terughoudend over toestaan van marktwerking in sectoren waar publieke belangen in het geding zijn.
Om kapitaal, techniek en ondernemerschap dienstbaar te doen zijn aan de samenleving en aan de schepping horen werknemers, milieu, consumenten en onderwijs voldoende invloed te hebben.
De scheve verhoudingen tussen korte termijn belangen van ‘aandeelhouders’, zoals hedgefondsen, en lange termijn belangen van ‘belanghebbenden’ moet worden rechtgetrokken.
Prikkels die leiden tot korte termijn winstbejag moeten in evenwicht worden getrokken met prikkels die loyaliteit en verantwoord ondernemerschap belonen.
Bijvoorbeeld door het aanpakken van topsalarissen en het verduurzamen van prestatiebeloningen, maar ook door lange termijn aandeelhouderschap te belonen.
De ChristenUnie wil dat het volgend kabinet de ambitie toont, Nederland tot de meest duurzame en innovatieve economie van Europa te maken.
Dat vergt aanhoudende inzet voor een gunstig vestigings- en investeringsklimaat, positionering van Nederland als internationaal logistiek centrum, investeren in onderwijs en duurzame innovatie, kortere en snellere procedures met weinig administratieve rompslomp en bouwen aan een economische orde waarin maatschappelijke belangen intrinsiek verankerd zijn.
Ondernemingen creëren toegevoegde waarde, werkgelegenheid en daarmee (nationaal) inkomen.
Zij vormen de motor van de economie.
Het spectrum van ondernemingen loopt van mondiaal opererende multinationals tot de kleine zelfstandige ‘op de hoek’.
Dit vraagt specifiek beleid dat rekening houdt met de diversiteit aan ondernemers en ondernemingsvormen.
Regels hebben een functie, maar wanneer ze het land ‘dichtregelen’ schieten ze hun doel voorbij.
Voor een slagvaardige economie is het van belang procedures sneller en beter te maken, met minder administratieve rompslomp.
Als regels alleen belemmeren, in plaats van belangen dienen, dan worden ze geschrapt.
Op het gebied van infrastructuur, wonen en ruimte moet hiertoe de insteek van de Crisis- en Herstelwet worden gevolgd.
Ondernemers moeten niet dwarsgezeten worden met onnodige of zware vergunningentrajecten, teveel verplichte enquêtes of vergaande welstandseisen.
Hiernaast moet de cultuur rondom subsidieregels veranderen naar een cultuur waarin het bieden van vertrouwen en kansen centraal staat.
En waar controle achteraf plaatsvindt.
Om zo ruimte te bieden aan ondernemers.
Subsidieaanvragen worden vooraf op hoofdlijnen getoetst en pas achteraf meer gedetailleerd gecontroleerd.
Hiernaast wordt het aantal ondernemerssubsidies door middel van samenvoeging sterk beperkt.
De Commissie Regeldruk Bedrijven wordt voortgezet, waarbij het kabinet de commissievoorstellen zal gaan voorzien van een reactie, zodat duidelijk gemotiveerd wordt waarom een voorstel wel of niet wordt overgenomen.
De loonsomberekening voor werkgevers wordt gewijzigd, zodat de salarisadministratie vereenvoudigd kan worden.
De belangrijkste randvoorwaarde voor ondernemerschap is de toegang tot krediet.
Door de economische crisis is de kredietverlening zo goed als stil komen te liggen; ze komt vooralsnog moeizaam op gang.
Dit vormt een directe belemmering voor het realiseren van economische groei.
Banken wentelen nu teveel de schade af op ondernemers die de crisis niet veroorzaakt hebben.
Vanuit hun maatschappelijke rol moeten banken ondernemers juist beter ondersteunen en begeleiden bij hun activiteiten.
Tegelijkertijd moet de overheid een actievere rol pakken om de kredietverlening weer op gang te brengen.
Kredietverstrekking wordt gefaciliteerd door bestaande garantieregelingen voort te zetten.
Banken moeten hiernaast actiever wijzen op het bestaan van de garantieregelingen.
De middelen van institutionele beleggers, zoals pensioenfondsen, worden meer dan nu ingezet ten behoeve van de nationale economie.
De overheid stimuleert dit en dwingt het zo nodig af.
De klappen op de arbeidsmarkt zijn tijdens de crisis vooral opgevangen door de zelfstandigen zonder personeel (ZZP’ers).
Hiermee hebben ZZP’ers bewezen een onmisbare factor te zijn geworden in de Nederlandse economie.
Toch wordt in het beleid nog niet specifiek rekening gehouden met deze groep.
Er moet meer oog en aandacht komen voor de ZZP’ers.
Pensioenopbouw en het afsluiten van collectieve verzekeringen door ZZP’ers wordt beter gefaciliteerd.
Mogelijkheden om ‘goedkoop te sparen’ via de Fiscale Oudedagsreserve (FOR) worden verbeterd.
Bij aanbestedingsregels van de overheid wordt meer rekening gehouden met (groepen) ZZP’ers.
Het midden en klein bedrijf (MKB) is de motor van onze economie.
Zes op de tien werknemers is daar werkzaam.
Daarmee vormt het de basis van het ondernemerschap in Nederland.
De fiscale regelingen op het gebied van MKB worden voortgezet, toegankelijker en eenvoudiger, waarbij succesvol ondernemen niet geremd maar beloond wordt.
De zelfstandigenaftrek wordt verder geïntegreerd in de MKB winstvrijstelling.
Er komt een basisvrijstellingsbedrag met daarboven een winstafhankelijk bedrag.
Het MKB krijgt meer mogelijkheden om mee te doen aan overheidsaanbestedingen.
De positie van kleine winkeliers ten opzichte van grote winkelketens wordt verbeterd.
De eigenaar wordt het uitgangspunt bij de belastingvaststelling, niet de verschillende ondernemingen die deze eigenaar in beheer heeft.
Hierdoor wordt tussentijdse belasting tussen ondernemingen van een en dezelfde eigenaar voorkomen.
Zo hoeft bijvoorbeeld een boer die een windmolen op zijn land heeft staan, geen belastingen meer te verrekenen tussen zijn eigen bedrijven.
Nederland kent een aantal belangrijke industrieën, zoals de scheepsbouw, metaal, biochemie en petrochemische industrie.
Deze industrieën leveren veel werkgelegenheid op, ook in de hele toeleveringsketen.
Nederland kan de concurrentie met het buitenland aan, vanwege onze ligging, innovatiekracht, rechtszekerheid, efficiency en onze betrouwbare productie.
Deze sterke punten willen we behouden.
Voor de komende jaren wordt het dankzij de Christen-Unie ingezette Industriebeleid voortgezet.
Europese regels over concurrentie en staatssteun worden geregeld omzeild en geschonden door EU-lidstaten.
Nederland maakt zich er hard voor dat deze praktijken gestopt worden.
Ook zal Nederland zich er extra voor inzetten, dat deze praktijken voor de EU-rechter in Luxemburg worden gebracht.
Onderzoek, innovatie en kennisontwikkeling zijn van vitaal belang voor Nederland als kenniseconomie.
Innovatie is de sleutel tot duurzame groei van de Nederlandse economie, tot het versterken van onze concurrentiepositie.
Innovatie biedt ons ook nieuwe mogelijkheden om maatschappelijke problemen aan te pakken en te werken aan een schoner milieu of betere gezondheidszorg.
Bovendien kan innovatie de arbeidsproductiviteit verhogen, wat noodzakelijk is in een tijd van vergrijzing.
Nederland moet niet in alles willen excelleren maar zich concentreren op een selectief aantal innovatiegebieden die vanuit economische en duurzaamheidoptiek kansrijk zijn om daarin volop te investeren.
Alleen op deze wijze kan Nederland de internationale achterstand op dit terrein inhalen.
De onlangs verschenen Investeringsagenda van het Innovatieplatform biedt daartoe goede handvatten.
De overheid neemt het voortouw wanneer het publiek belang in het geding is en wanneer innovatie niet door de markt wordt opgepakt.
De overheid toont zich een betrouwbare partner door bij innovatiesubsidies meer langjarige zekerheid bieden, zodat er bijvoorbeeld meer ruimte is voor innovatie op het gebied van duurzame energie en energiebesparing.
Tegelijkertijd moet er oog zijn voor de keerzijde van de techniek.
Zo kan de privacy in het geding zijn.
Het uitgangspunt is dat techniek ten dienste moet staan van mensen en mensen niet ten dienste staan van techniek.
Hoewel het in tijden van laagconjunctuur niet meteen zichtbaar is, zijn de dreigende tekorten op de arbeidsmarkt zorgwekkend.
De beschikbaarheid van goed opgeleide medewerkers is bepalend voor de omzetgroei van een onderneming in de technologiesector.
De overheid moet ervoor zorgen dat onderwijs en arbeidsmarkt elkaar op alle niveaus vinden.
De gerichte toepassing van kennis moet verbeterd worden, bijvoorbeeld door meer in te zetten op experimenteel onderzoek.
Ook is het nodig om meer in te zetten op de ontwikkeling van toponderzoekers van eigen bodem.
De regeling voor kennismigranten wordt geflexibiliseerd om meer maatwerk te kunnen leveren.
De ChristenUnie heeft in de vorige kabinetsperiode succesvol gepleit voor invoering van de TOA (Transfer Onderwijs en Arbeidsmarkt); deze TOA wordt uitgebreid en voortgezet om ook in de regio’s de verbinding tussen bedrijven en onderwijsinstellingen te bevorderen.
Nederland wordt aantrekkelijker voor buitenlandse technologische bedrijven en investeringen.
De innovatieagenda wordt ontwikkeld in nauw overleg met technologiebedrijven.
Nederland ontwikkelt zich verder op het gebied van laboratoriumonderzoek en internationaal onderscheidende onderzoekscentra.
Er zijn te veel subsidieregelingen.
De huidige subsidieprocedures duren bovendien te lang en zijn te complex, waardoor innovaties niet tot stand komen.
Soms worden subsidies toegekend aan projecten die prima door de markt hadden kunnen worden opgepakt.
De ChristenUnie wil gericht investeren in innovatie.
Een voorbeeld is het verankeren van praktijkgericht onderzoek in het HBO en dit onderzoek koppelen aan innovatie in private en publieke sectoren.
Hiervoor zijn investeringen in praktijkgericht onderzoek binnen het HBO nodig.
Zo kan de kennisinstelling met publiek geld radicaal innovatief onderzoek doen, en zullen bedrijven een marktconforme prijs moeten betalen als dit onderzoek praktisch toepasbare resultaten oplevert.
Ook binnen het MKB komen veel innovaties op, die vaak internationaal de aandacht trekken.
De WBSO subsidie is heel effectief gebleken voor stimulering van innovatie in het MKB en moet daarom gehandhaafd blijven.
Echter de grote multinationale bedrijven met grote R&D centra in Nederland profiteren ook van de WBSO, terwijl zij deze stimulans niet gebruiken voor extra inspanningen maar alleen om hun kosten te drukken.
Daarom wordt voorgesteld om de WBSO bijdrage per bedrijf te maximeren tot 2 miljoen per jaar (grote bedrijven uitsluiten mag niet vanwege Europese regelgeving).
Het MKB krijgt meer toegang tot fiscale faciliteiten en subsidies om te innoveren.
Stimuleren van private Research and Development-investeringen gebeurt door innovatiesubsidies te koppelen aan private R&D-uitgaven.
Door subsidies kan het risico voor bedrijven die radicaal innovatief onderzoek willen doen teruggedrongen worden.
Bovendien kan de overheid zo samenwerking bevorderen.
Bedrijven en banken zijn van groot belang voor economische ontwikkeling, werkgelegenheid en innovatie.
Het bedrijfsleven heeft bovendien direct invloed op natuur en milieu, op de samenleving en op het consumentenvertrouwen in de economie.
Via zelfregulering maken bedrijven zelf al afspraken over een positieve aanwending van deze invloed, onder andere via de Corporate Governance Code.
Tegelijkertijd moet de overheid randvoorwaarden scheppen waarbinnen ondernemingen opereren.
Dit geldt in het bijzonder voor sectoren die een algemene nutsfunctie vervullen, zoals banken, pensioenfondsen en verzekeringsmaatschappijen.
Van deze organisaties mag extra zorgvuldigheid en transparantie richting de samenleving worden verwacht.
De financiële en economische crisis heeft echter pijnlijk duidelijk gemaakt dat er fundamentele tekortkomingen in ons huidige economische systeem bestaan.
Zo zijn er perverse prikkels die risicovol korte termijnbeleid aanmoedigen, in plaats van verstandig langetermijnbeleid.
In de jacht naar steeds meer geld en bezit, ook van klanten, werden te complexe producten bedacht en verkocht, terwijl het toezicht daar niet op inspeelde.
De banken die wél op eigen benen zijn blijven staan in de crisis, kenmerken zich door strikte risicoafwegingen en goede interne controlemechanismen, waarbij geen sprake is van exorbitante bonussen.
Deze uitgangspunten moeten dan ook de basis vormen voor een nieuw kader van verantwoord economisch handelen.
In een verantwoord economisch systeem is het toezicht op orde.
Omdat Nederland onderdeel uitmaakt van een monetaire unie dient het toezicht op banken in Europese afstemming tussen de verschillende nationale toezichthouders plaats te vinden.
Voor de Nederlandse belastingbetaler levert dit een stabieler en beter gecontroleerd systeem op.
De boetes die de AFM oplegt zijn minimaal en allesbehalve pijnlijk voor de bedrijven die ze krijgen.
Hooguit wordt er schade geleden op het gebied van reputatie.
Nu veel consumenten thuis via internet of via tussenpersonen een hypotheek afsluiten is het belangrijk dat het toezicht op de intermediairs en andere aanbieders scherper wordt.
Mensen moeten beschermd worden.
Boetes die in het kader van de uitoefening van financieel toezicht kunnen worden opgelegd, worden flink verhoogd.
Het toezicht op de zorgplicht, waaraan financiële instellingen zich moeten houden, wordt verscherpt.
Veel zorginstellingen, woningbouwcoöperaties, onderwijsinstellingen en zorginstellingen volgen bepalingen rondom bestuur en toezicht.
Dit leidt in veel gevallen tot een ‘titelinflatie’: de functie van een bestuurder wijzigt niet substantieel, het salaris wel.
De rol van commissarissen in het bedrijfsleven is aan het veranderen.
Er wordt meer betrokkenheid van hen verwacht ten opzichte van 2003 – het jaar dat de eerste code corporate governance in werking trad.
Omdat de rol van de commissarissen wordt uitgebreid, ligt het voor de hand dat hun beloning onder de mediaan van het bedrijfsgemiddelde komt te liggen.
Dit zorgt ervoor dat hun bezoldiging trendvolgend wordt binnen het bedrijf, in plaats van trendzettend.
Bedrijven moeten transparant zijn over hun beloningsgebouw en hierover jaarlijks verslag doen in hun financieel jaarverslag.
Van commissarissen in de financiële sector mag ten aanzien van hun expertise meer verwacht worden dan tot op heden het geval was.
Daarom pleit de ChristenUnie in navolging van de commissie Maas voor invoering van de Bankeneed,
wordt de variabele beloning van bankbestuurders voor minimaal 50 procent gekoppeld aan niet financiële doelstellingen,
en mag de totale variabele beloning niet meer dan één jaarsalaris bedragen.
De overheid blijft haar stimulerende rol op punten van kwaliteitsbevordering, emancipatie en diversificatie van Raden van Bestuur en Raden van Commissarissen voortzetten.
In overleg met het Nederlands centrum voor directeuren en commissarissen wordt een actieplan opgesteld om te werken aan kwaliteitsbevordering van bestuurders en commissarissen.
Publiekprivate instellingen houden vast aan de ‘Balkenende-norm’.
Teneinde de betrokkenheid van bestuurders en commissarissen bij de onderneming of instelling te vergroten hebben bestuurders altijd een binding met het bedrijf of de instelling.
Voor de financiële stabiliteit van Nederland is het van belang dat er stabiele systeembanken zijn die stabiele geldstromen garanderen.
Negatieve gevolgen van investeringen met een hoog risico mogen daarom niet gedragen worden door systeemproducten: laat het risico daar waar het hoort.
Het kan niet zo zijn dat risicovolle producten het systeemdeel van de bank omver kunnen werpen.
Een mogelijkheid om hoge risico’s niet door systeemproducten te laten dragen is het verhogen van de solvabiliteitsnorm.
Naarmate een bank meer risico’s loopt, zal de solvabiliteitsnorm hoger moeten zijn.
Voer een bankenheffing in, om het financiële risico voor de belastingbetaler te verlagen.
Deze heffing wordt op z’n minst Europees, maar bij voorkeur mondiaal ingevoerd.
Het depositogarantie stelsel wordt herzien.
In overleg met de Nederlandse Vereniging van Banken wordt gewerkt aan een stelsel waarin banken met een hoger risicoprofiel of een lagere rating meer bijdragen aan het garantiestelsel dan banken met een laag risicoprofiel of een lage rating.
Deze bijdrage wordt gekoppeld aan de totale leen- en spaarportfolio.
Europees gezien geldt een garantie van 100.000 euro.
De ChristenUnie heeft de voorkeur voor een lager bedrag, namelijk 50.000 euro, mits dit Europees geregeld wordt.
Maatschappelijk verantwoord ondernemen (MVO) is het ondernemen van de toekomst.
Veel Nederlandse ondernemingen besteden gericht aandacht aan MVO.
Van de honderd grootste Nederlandse ondernemingen rapporteert al meer dan de helft over ketenbeheer.
De verschillen tussen bedrijven zijn nog wel groot.
Daarom blijft aandacht voor MVO belangrijk.
Het belang van verantwoordelijk ondernemen is groot.
Ondanks armoede en ondervoeding groeit de voedselexport van arme landen naar rijke(re) landen en stroomt geld en waarde deze landen uit.
De vrije markt heeft hier geen antwoord op omdat aanbod zoekt naar de meest koopkrachtige vraag.
Helaas maken kinderarbeid en schending van mensenrechten vaak onderdeel uit van de productieketens.
De WTO-akkoorden leggen onacceptabele beperkingen op aan het stellen van maatschappelijk verantwoorde eisen aan producten en diensten.
Sociale rechtvaardigheid en zorg voor de Schepping zijn kernwaarden voor de ChristenUnie.
De normen van ethisch verantwoord leven beperken zich niet tot ons privéleven, maar strekken zich uit over ons leven als burger, consument, werknemer, ondernemer.
Bedrijven van de toekomst ondernemen menswaardig en milieubewust en zijn het vertrouwen van hun klanten waard.
De ChristenUnie verwacht veel van ‘de vier O’s’ in Nederland – ondernemers, overheden, onderwijs en onderzoek – als het gaat om MVO of consumeren.
Ondernemers en bedrijven implementeren MVO en stellen bij schendingen in de productieketen een resultaatgericht verbeterplan op.
Overheden stimuleren, ondersteunen, spannen zich in om verantwoorde producten en diensten een goede kans op de markt te geven, kopen duurzaam in en introduceren, indien noodzakelijk, wettelijke kaders.
Onderzoeksinstituten doen onderzoek naar verantwoorde technieken, systemen, organisatiestructuren en marketing.
Het onderwijs leidt op tot verantwoord ondernemen.
Arbeid kan niet bestaan zonder rust.
Vanuit onze christelijke overtuiging is de zondag een daarvoor gegeven en aangewezen dag, zoals ook vastgelegd in de Winkeltijdenwet.
Toch komt er meer en meer druk te staan op ondernemers en werknemers om op zondag te werken.
Het argument dat winkelen ook ontspanning is, wordt daarbij vaak genoemd.
Maar voor de ontspanning van de één levert de ander een inspanning.
Een collectieve rustdag doet een samenleving goed.
Het biedt, naast de mogelijkheid van kerkgang, tijd voor gezin en sociale relaties.
Bovendien komen kleine ondernemers steeds meer in de verdrukking als zij gedwongen worden om op zondag te werken, omdat zij het personeel niet hebben om zeven dagen per week open te zijn.
Volgens het CPB hebben zij dan ook baat bij een aangescherpte Winkeltijdenwet.
benadrukt het belang van zelfregulering, maar wil bedrijven stimuleren om een betere prestatie op het gebied van MVO te laten zien.
De rapportage verplichting MVO moet conform geaccepteerde internationale richtlijnen worden opgenomen in modelgedragscodes;
staat pal voor de zondagsrust.
Op zondag wordt niemand gedwongen om te werken of de winkel te openen.
De Winkeltijdenwet en Arbeidstijdenwet worden strikt gehandhaafd;
wil duurzaam ondernemerschap stimuleren in de R&D-fase en bij schaalvergroting;
ondersteunt voortgang op het gebied van MVO door gericht en snel reagerend inkoopbeleid van de overheid via een agentschap Duurzaam Inkopen;
vindt dat de MVO-criteria aan overheidssteun in samenhang moeten worden gebracht met rapportageplicht en duurzaam inkopen.
De ChristenUnie wil een gelijk speelveld voor MVO-producten door internationale belastingparadijzen te ontmoedigen en juridische steun te verlenen aan mensen die gedupeerd zijn doordat bedrijven de MVO-regelgeving ontduiken.
Daarnaast moet onderzoek worden gedaan naar de mogelijkheden om fiscale instrumenten, accijnzen, schaarsterechten in te zetten om MVO te stimuleren.
handelsovereenkomsten en subsidieregelingen mede evalueren op basis van de omgang met mensenrechten, zoals kinderarbeid en godsdienstvrijheid;
boetes opleggen als Nederlandse bedrijven (of hun eerste toeleverancier) die subsidie krijgen voor projecten in het buitenland, gebruikmaken van kinder- en dwangarbeid;
een rechtsbijstandfonds oprichten voor juridische kosten van mensen die op een of andere manier gedupeerd zijn door onverantwoord ondernemen van een bedrijf;
de productie van betaalbaar voedsel voor armen onderdeel laten uitmaken van internationale MVO-overeenkomsten;
heldere codes betreffende de (internationale) zorgplicht van bedrijven op het gebied van arbeid, mensenrechten, milieu en eerlijke handelspraktijken.
Wettelijke regelgeving van deze zorgplicht als een sector onredelijk lang geen stappen onderneemt of als er een grote groep van achterblijvers is.
De overheid moet dan de bewijslast omdraaien: betrekt een ondernemer grondstoffen of producten uit een sterk verdachte regio dan kan de overheid eisen dat de ondernemer aantoont dat het de keten op orde heeft.
Onderzoeken tonen aan dat meer dan de helft van de consumenten maatschappelijk verantwoord willen consumeren.
In de winkel zelf blijkt de keuze toch vaak op het product te vallen met de beste prijs-prestatieverhouding.
De geschiedenis van het product, de productieketen, is niet zichtbaar en speelt dus nauwelijks een rol bij aankoopbeslissingen.
Eerlijke producten tegen eerlijke prijzen in de schappen van de winkels;
De geschiedenis van de producten op het gebied van duurzaamheid en sociale impact traceerbaar en zichtbaar maken, zodat de consument een eerlijke keuze kan maken;
Duurzame en sociale waarden waar mogelijk in de prijs van de producten verwerken;
In de eigen communicatie wijzen op de ethische verantwoordelijkheid die de consument in de winkel draagt;
Producten uit de winkels weren waarvan de productie in strijd is met internationale afspraken op het gebied van mensenrechten, kinderarbeid of milieubelasting.
Werk biedt mensen de mogelijkheid hun talenten te ontplooien.
Het biedt zingeving en draagt bij aan de opbouw van een samenleving.
De ChristenUnie streeft naar samenleving waarin iedereen kan meedoen.
Het liefst via betaald werk en zorgtaken; anders via vrijwilligerswerk of maatschappelijke participatie.
Iedereen kan een bijdrage leveren aan de samenleving.
Vanuit deze invalshoek moet gekeken worden naar wat mensen (nog) wél kunnen in plaats van wat ze níet kunnen.
Regulier werk verdient een reguliere beloning.
Dit houdt in dat het wettelijk minimumloon de absolute ondergrens is, ook wanneer er sprake is van loonaanvulling.
Wanneer een baan (tijdelijk) niet tot de mogelijkheden behoort, moet er goede sociale en financiële bescherming voorhanden zijn.
Zodat voorkomen wordt dat er een tweedeling ontstaat tussen degenen die wel mee kunnen doen en degenen die dat – om uiteenlopende redenen – niet kunnen.
Om onze collectieve voorzieningen, zoals zorg en onderwijs, op peil te houden ontkomen we niet aan langer doorwerken.
Mede vanuit het oogpunt van solidariteit tussen generaties.
Daarbij moet wel meer balans komen in de belasting van werknemers gedurende hun levensloop, zodat er een goede balans tussen werk en zorg gevonden kan worden.
Tevens moeten er meer kansen komen voor mensen die nu nog aan de zijlijn staan.
Leeftijd, afkomst, handicap of geslacht mogen geen belemmerende factoren zijn in de zoektocht naar werk.
Bij dit alles moet gezinnen de ruimte geboden worden om hun eigen keuzes te maken in de verdeling van arbeid en zorg.
Daarbij mag er geen sprake zijn van overheidsdwang.
Om mee te doen op een dynamische arbeidsmarkt moet er geïnvesteerd worden in inzetbaarheid, onder meer door scholing en training.
Dit is een randvoorwaarde om langer te kunnen participeren op de arbeidsmarkt.
Werknemers worden zo immers mobieler en kunnen flexibeler inspelen op nieuwe omstandigheden.
‘Van werk naar werk’ wordt dan het uitgangspunt.
De sociale zekerheid wordt daarmee een trampoline in plaats van een vangnet.
Er wordt een talentenbudget geïntroduceerd; werknemers krijgen een eigen budget voor scholing, verlof, of een aanvulling op de WW.
Te financieren door eigen inbreng, bijdrage van werkgevers en fiscale facilitering door de overheid.
Dit geldt ook voor flexwerkers en ZZP’ers.
Het spaarloon en de levensloopregeling worden geïntegreerd in dit talentenbudget.
Met het talentenbudget kan ook gespaard worden voor stoppen met werken vanaf 65 jaar, als er sprake is van een zwaar beroep (zie 3.3.5 AOW en pensioenen).
Het talentenbudget voor werknemers wordt zodanig vormgegeven dat de kosten geen belemmering vormen voor het MKB.
De WW wordt anders ingericht, waarbij de werkgever én de werknemer een gezamenlijke verantwoordelijkheid krijgen voor een snelle overgang van werk naar werk.
De eerste fase van werkloosheid komt de WW in handen van de sociale partners.
De WW-premie voor werkgevers wordt verlaagd.
Daarvoor in plaats gaan werkgevers het loon van werknemers doorbetalen bij werkloosheid.
Afhankelijk van het arbeidsverleden voor maximaal zes maanden.
De loondoorbetaling wordt op sectoraal niveau geregeld, waarbij ook premiedifferentiatie wordt ingevoerd.
Na een poortwachterstoets, waarin zowel de inspanning van de werkgevers als die van de werknemer wordt beoordeeld, volgt een publieke WW.
Het publieke vangnet wordt uitgevoerd door gemeenten.
Wanneer er naast WW sprake is van een ontslagvergoeding, wordt de loondoorbetaling hiermee verrekend.
Voor arbeidsmigranten komt een hogere drempel om recht te krijgen op WW.
De wekeneis in de WW wordt voor deze groep verruimd van 26 weken naar 52 weken.
De maatregelen die zijn genomen om jeugdwerkloosheid te bestrijden, worden voortgezet.
De kennismigrantenregeling, waarbij kenniswerkers een fiscaal voordeel krijgen, wordt beperkt van 10 naar 5 jaar.
De markt voor persoonlijke dienstverlening wordt verder gestimuleerd, zodat het aantrekkelijker wordt om kleine ‘zwarte’ banen wit te maken.
Nederland heeft een groot en stevig sociaal vangnet, en dat is iets om te koesteren.
Dat kan alleen blijven bestaan als misbruik wordt gestraft.
Daarom wordt er extra geïnvesteerd in het tegengaan van uitkeringsfraude, en worden misbruikers gekort.
De grootscheepse controles waarbij instanties als politie, belastingdienst en UWV samenwerken, worden uitgebreid.
Nu is de benadering van uitkeringsgerechtigden nog gefragmenteerd.
Er zijn veel regelingen, die complex zijn en onderling verschillen.
Dit terwijl de doelgroepen vaak veel overeenkomsten vertonen.
De ChristenUnie kiest voor een meer integrale benadering waarbij de talenten van mensen centraal staan en niet de uitkeringsregeling waarin ze zitten.
De Wajong, Wet Investeren in Jongeren en de Wet Werk en Bijstand worden gestroomlijnd, waarbij het hebben van werk of scholing het uitgangspunt is.
De afgelopen jaren zijn, mede dankzij de ChristenUnie, veel participatieplaatsen gerealiseerd, zoals bijvoorbeeld het waardevolle werk van conciërges.
Dit beleid wordt doorgezet.
Met werk gaat niemand er op achteruit ten opzichte van de uitkering, omdat het tegen minimaal het wettelijk minimumloon (WML) wordt beloond.
Er wordt onderscheid gemaakt tussen volledig en duurzaam (jong)gehandicapten en mensen die meer kunnen.
Volledig en duurzaam jonggehandicapten (mensen die zelfstandig minder dan 20 procent WML kunnen verdienen) krijgen een uitkering op Wajongnivau, waarbij geen vermogens- of partnertoets geldt.
Op deze groep wordt geen druk gelegd om te participeren.
Uiteraard kan dit wel op vrijwillige basis, bijvoorbeeld in de dagopvang.
Mensen die wel meer mogelijkheden hebben krijgen recht op werk of scholing.
Gemeenten worden hiervoor verantwoordelijk.
Wanneer er regulier werk verricht wordt vanuit een uitkering en de verdiencapaciteit niet voldoende is, wordt het loon aangevuld tot minimaal het wettelijk minimumloon (WML).
Werk moet lonen.
Daarom wordt een salarisstijging of een extraatje van de werkgever niet meteen gekort op de loonaanvulling.
Dit geldt tot het niveau van 120 procent WML.
Hierdoor worden mensen ook gestimuleerd om meer zelfstandig te gaan verdienen.
Sociale werkplaatsen zijn alleen nog voor wie een speciale, veilige werkomgeving nodig heeft in verband met arbeidsbeperking.
Bij de aanbesteding van overheidsopdrachten worden in contracten afspraken gemaakt over de inzet van het aantal mensen met een afstand tot de arbeidsmarkt (contract compliance).
Gemeenten moeten ook het zittend bestand in de WWB activeren.
Hiertoe screenen ze elke 3 jaar hun volledige bestand en komt er een prestatieverplichting voor deze groep, die mede afhangt van de conjunctuur.
Niet uitkeringsgerechtigden kunnen – in hun zoektocht naar werk – een beroep doen op ondersteuning vanuit de gemeente.
Re-integratietrajecten bieden uitzicht op minimaal 1 jaar werk.
Er wordt meer ingezet op no cure, less pay contracten.
Hierdoor worden de effectiviteit en efficiency vergroot.
Het UWV wordt opgeheven.
De onafhankelijke arbeidsdeskundige keuring vindt plaats op de Werkpleinen
en de gemeenten worden verantwoordelijk voor alle re-integratie.
Een stabiel gezinsleven is van groot belang voor een goede ontwikkeling van kinderen.
Opvoeden is een verantwoordelijke taak, waarin ouders elkaar aanvullen.
Tijdens het ‘spitsuur’ van het leven moeten werknemers vaak een drukke baan combineren met zorgtaken.
Overigens vaak niet exclusief voor kinderen, maar ook voor ouders of vrienden.
Dit vergt maatregelen die de combinatie van arbeid en zorg mogelijk maken.
Dankzij de ChristenUnie zijn er de afgelopen jaren veel stappen op dit gebied gezet, zoals de introductie van het kindgebonden budget, de uitbreiding en flexibilisering van het ouderschapsverlof en het pleegzorgverlof.
Dit alles vergt balans tussen de verantwoordelijkheden van werknemers, werkgevers en de overheid.
Een van de manieren waarop de overheid financieel bijdraagt aan werk en zorg is via de kinderopvangtoeslag.
De uitgaven hieraan zijn in een paar jaar tijd sterk opgelopen, van 700 miljoen naar 2,6 miljard euro, terwijl het participatie-effect niet navenant is.
De voorwaarden voor het ontvangen van kinderopvangtoeslag moeten daarom aangepast worden.
Er wordt een eigen bijdrage ingevoerd voor het ontvangen van kinderopvangtoeslag.
Over het eerste dagdeel van opvang wordt geen toeslag uitgekeerd.
Dit geldt voor maximaal 1 kind in een gezin.
Hiernaast wordt de kinderopvangtoeslag gemaximeerd op zes dagdelen opvang per week.
Over het aantal uren dat daarboven komt wordt geen toeslag meer uitgekeerd.
De mogelijkheid van flexibilisering van arbeidstijden wordt vergroot, bijvoorbeeld door schooltijdbanen en het stimuleren van thuiswerken.
Er komt een belastingvrije som voor ieder huishouden ter vervanging van de algemene heffingskorting, zodat mensen meer keuzevrijheid krijgen in de afweging tussen arbeid en zorg (zie paragraaf 3.4.4).
De opname van ouderschapsverlof wordt financieel beter gefaciliteerd door de belastingkorting die wordt ontvangen bij de opname van het verlof, te vergroten.
Concreet betekent dit dat de ouderschapsverlofkorting wordt verdubbeld.
Een centraal begrip bij de ChristenUnie is verantwoordelijkheid.
Verantwoordelijkheid voor mensen en de inrichting van de samenleving, maar ook verantwoordelijkheid voor natuur en milieu.
Wij moeten beheerders zijn, niet verteerders van Gods schepping.
De ChristenUnie zet zich daarom in voor de schepping.
Niet omdat ze maakbaar is, maar omdat ze kwetsbaar is.
De ChristenUnie hecht bijzondere waarde aan een duurzame leefomgeving.
Wij willen als goede rentmeesters op een verantwoordelijke en dus duurzame manier omgaan met de schepping.
Dat bepaalt onze keuzes op terreinen als ruimte, natuur en water, maar ook op het gebied van wonen, mobiliteit, landbouw en visserij.
Een goede woning in een prettige woonomgeving is belangrijk voor het welzijn van mensen.
De overheid heeft de taak om voor voldoende woonruimte voor alle bevolkingsgroepen te zorgen.
Helaas zijn er nog steeds grote problemen op de Nederlandse woningmarkt.
De hoge huizenprijzen en de lange wachtlijsten bij woningcorporaties zijn daar belangrijke symptomen van.
De woningnood, vooral onder starters, is nog steeds groot.
De woningbouwproductie blijft achter en sluit onvoldoende aan op de vraag.
Dat heeft veel te maken met de gevolgen van de financiële en economische crisis en de daardoor wegvallende vraag.
Toch is de problematiek ten aanzien van de woningbouwproductie niet overal in het land hetzelfde.
Met name in de noordelijke Randstad blijft de woningbehoefte onverminderd groot en zal naar verwachting de onbalans tussen vraag en aanbod de komende jaren alleen nog maar toenemen.
Dit uit zich vooral in een sterke behoefte aan sociale huurwoningen.
In delen van Friesland, Groningen, Limburg en Zeeland doet krimp zich nu al voor, maar ook elders is de woningbehoefte minder groot dan jaren het geval is geweest.
Een goed gebalanceerde benadering van het krimp- en groeivraagstuk is noodzakelijk: gas geven en remmen tegelijk.
Beter, rechtvaardiger en minder kostbaar.
Dat zijn kernwoorden in de benadering die de ChristenUnie voorstaat bij de woningmarkt.
Beter, want de woningmarkt werkt niet goed.
Rechtvaardiger, want de hoogste inkomensgroepen profiteren buitenproportioneel van met name de ongelimiteerde hypotheekrenteaftrek terwijl starters te weinig kansen hebben op een eigen huis.
Minder kostbaar, want de uitgaven (misgelopen inkomsten) aan met name de hypotheekrenteaftrek lopen de spuigaten uit.
Uitgangspunt voor de ChristenUnie is dat het rijksgeld dat in de woningmarkt gestoken wordt, ten goede komt aan de oorspronkelijke doelen, namelijk het ondersteunen van de lagere inkomens en het bevorderen van het eigen woningbezit.
Nu worden er te veel verkeerde impulsen gegeven die leiden tot het opdrijven van de huur- en koopprijzen.
De ChristenUnie wil werk maken van het duurzamer en energiezuiniger maken van de woningvoorraad.
Dit is goed de portemonnee van de bewoners en mogelijk ook voor het klimaat.
Doel is minimaal 30 procent energiereductie in 2020 in de bestaande woningen en vanaf 2015 energieneutraal bouwen in de nieuwbouw.
De toepassing van duurzame bouwmaterialen en duurzaam bouwen wordt minder vrijblijvend.
De verbetering van het woon- en leefklimaat in de steden verdient ook de komende jaren blijvende aandacht, met name het behoud van kwalitatief goed en toegankelijk groen en voldoende speelplekken.
Om de leefbaarheid in steden te handhaven kan het nodig zijn in bepaalde wijken, buurten of woningblokken een specifiek woningtoewijzingsbeleid te hanteren.
Dit dient samen met de gemeenten in de regio te worden opgepakt.
De regio’s die te maken hebben of krijgen met bevolkingsdaling verdienen extra aandacht om de kwaliteit van de woonomgeving en de voorzieningen, zoals scholen, ziekenhuizen, winkels en openbaar vervoer op peil te houden.
Grote hervormingen met betrekking tot de woningmarkt zijn de afgelopen jaren achterwege gebleven.
Maar mede dankzij de ChristenUnie zijn er wel de nodige resultaten geboekt.
Zo is er extra aandacht voor behoud van de leefbaarheid in de voormalige groeikernen gekomen (de zogenaamde Ortega-gemeenten); is er een subsidieregeling voor glasisolatie gekomen; extra geld voor startersleningen (BEW-subsidie); zijn de energieprestatienormen voor de nieuwbouw aangescherpt; is het vergunningvrij bouwen uitgebreid; zijn er crisismiddelen vrijgespeeld voor woningbouw en is de NHG (nationale hypotheekgarantie) verruimd naar 350.000 euro.
De ChristenUnie zet in op een woningmarkt die beter functioneert, rechtvaardiger is en minder beslag legt op de overheidsfinanciën.
Wat gaat dat betekenen voor de hypotheekrenteaftrek, het eigenwoningforfait en de overdrachtsbelasting?
De ChristenUnie bepleit een integrale aanpak van het woningmarktbeleid.
Voor de fiscale behandeling van de eigen woning betekent dit dat de hypotheekrenteaftrek, het eigenwoningforfait en de overdrachtsbelasting in hun samenhang moeten worden bezien en aangepakt.
De ChristenUnie vindt het huidige pakket aan renteaftrek en belastingen onrechtvaardig en financieel onevenwichtig.
Hoge inkomens worden sterk bevoordeeld, er staat een financiële straf op verhuizen, er wordt zinloos geld gepompt en er is een prijsopdrijvend effect.
Het oorspronkelijke doel van al deze maatregelen, namelijk bevordering van het eigen woningbezit, lijkt hiermee buiten beeld te zijn geraakt.
Uitgangspunten bij een aanpassing van de fiscale behandeling van het eigenwoningbezit:
Wijzigingen worden behoedzaam en geleidelijk doorgevoerd, zodat de woningmarkt rustig blijft en de solidariteit tussen generaties niet wordt aangetast.
Anders gezegd: de weg is net zo belangrijk als de bestemming.
Mensen voor wie het moeilijk is om huisvesting te bekostigen - onder wie starters - krijgen een extra steuntje in de rug.
De baten van de overheidsstimulering van het eigen woningbezit worden evenwichtiger verdeeld over hogere en lagere inkomensgroepen.
Het aflossen van hypotheekschulden wordt gestimuleerd.
De ChristenUnie bepleit de volgende maatregelen:
De hypotheekrenteaftrek moet stapsgewijs worden aangepast:
Lenen en aflossen horen bij elkaar.
In het huidige systeem van hypotheekrenteaftrek zijn lenen en aflossen van elkaar losgeraakt.
Dat is een legitieme, maar ongewenste ontwikkeling geweest.
De ChristenUnie wil aflossen bevorderen en is daarom voorstander van een systeem waarin een annuïtaire belastingaftrek gedurende 30 jaar (de looptijd van een hypothecaire lening) wordt gehanteerd.
Deze maatregel gaat gelden voor nieuwe gevallen.
De hypotheekrente wordt aftrekbaar tot een woningschuld van maximaal 750.000 euro.
Met deze keuze worden de gevolgen voor de woningmarkt geminimaliseerd.
De hypotheekrenteaftrek wordt in een periode van 22 jaar met jaarlijks 1 procent afgebouwd, totdat een voor iedere woningeigenaar gelijke hypotheekrenteaftrek is bereikt van 30 procent.
Dit is, niet toevallig, gelijk aan het belastingpercentage van box 3.
Voor nieuwe gevallen wordt de hypotheekrenteaftrek gelijk beperkt tot 42 procent (belastingpercentage der-de schijf van box 1).
Vervolgens start over 10 jaar (vanaf 2020) de afbouw van dit percentage met 1 procent per jaar en loopt deze mee met de hiervoor beschreven geleidelijke beperking van de hypotheekrenteaftrek, totdat een aftrek van 30 procent is bereikt.
Starters mogen niet de dupe van deze maatregelen worden.
Daarom wil de ChristenUnie, zodra deze maatregelen van kracht worden, de overdrachtsbelasting voor starters schrappen.
Op termijn wil de ChristenUnie de overdrachtsbelasting geheel afschaffen.
Nederland kent al jaren een uniek systeem van sociale woningbouw en huurtoeslag.
Woningcorporaties spelen daarbij een cruciale rol.
Hierdoor kunnen veel huurders prettig en betaalbaar wonen.
Maar de huurtoeslag staat al enkele jaren onder flinke druk door de gestegen huren van de afgelopen tien jaar en de opgelopen bouwkosten voor nieuwbouwwoningen.
De huurtoeslag wordt steeds vaker gebruikt als een verkapte objectsubsidie.
De ChristenUnie vindt dat een huurwoning bereikbaar en betaalbaar moet blijven voor iedereen met een laag inkomen.
Er is geen ruimte voor liberalisering van de sociale huursector, zolang het woningtekort nog niet is opgelost, huurders door de hoge huizenprijzen niet kunnen doorstromen naar de koopsector en de huur- en woonlastenquotes onverminderd hoog zijn.
De ChristenUnie wil dat woningcorporaties zich de komende jaren concentreren op hun kerntaak, namelijk het bouwen en verhuren van betaalbare en kwalitatief goede woonruimte aan mensen met een laag inkomen.
Er blijft ruimte voor sociaal ondernemerschap, maar de Christen-Unie vindt het van wezenlijk belang dat woningcorporaties zich niet ontwikkelen tot projectontwikkelaars.
Mede vanwege de noodzakelijk bezuinigingen denkt de ChristenUnie wel dat het nodig is om de overheidsregulering op de huurwoningmarkt te herzien.
De ChristenUnie stelt voor dat de woningcorporaties de huurtoeslag gaan uitvoeren en deze geleidelijk zelf gaan betalen, in ruil voor een huurprijs gebaseerd op het inkomen en de wozwaarde, de mogelijkheid de huur voorspelbaar en beperkt te laten stijgen en de doorberekening van investeringen in energiebesparing in de huurprijs.
De huur mede baseren op het inkomen is tevens een wapen in de strijd tegen scheefwonen.
De nieuwbouw wordt meer toegesneden op de woningbehoefte.
Dit betekent meer goedkope en middeldure (eengezins)woningen om de kansen voor starters en gezinnen te vergroten.
Ook wordt rekening gehouden met de toekomstige bevolkingssamenstelling.
In veel regio’s zal sprake zijn van voortgaande verkleining van huishoudens en vergrijzing/groei in zorgvraag.
Bij nieuwbouw staat het belang van de toekomstige koper of huurder voorop.
Nieuwbouwwijken worden opgeleverd met een redelijk voorzieningenniveau van openbaar vervoer, weginfrastructuur en publieke voorzieningen.
Dit betekent dat exploitatieverliezen in het openbaar vervoer de eerste jaren acceptabel zijn.
Het is reëel dat een deel van de winsten op woningbouw gebruikt worden voor de financiering van maatschappelijke en infrastructurele voorzieningen.
De instrumenten uit de Grondexploitatiewet bieden daarvoor mogelijkheden.
Gezien de precaire staat van de overheidsfinanciën zullen de subsidies voor het grotestedenbeleid en de woningbouw kritisch worden doorgelicht.
De relatie tussen stedelijke opgaven en de verdeling van het gemeentefonds wordt opnieuw bezien.
Daarbij wordt recht gedaan aan de (groot)stedelijke opgaven van alle steden; niet alleen van de grote steden.
Factoren als sociaaleconomische positie en groei versus krimp worden daarbij verrekend.
Eenzijdige samenstelling van wijken wordt zo veel als mogelijk voorkomen door bestaande wijken op te knappen en te zorgen voor een divers aanbod van woningen.
Verder komt er meer aandacht voor preventie, zodat het ontstaan van nieuwe ‘krachtwijken’ wordt tegengegaan.
Om huisuitzettingen te vermijden zijn verhuurders en hypotheekverstrekkers alert op betalingsachterstanden.
Verbouw van lege kantoorruimte naar woningen of andere voorzieningen, dat door fiscale onaantrekkelijkheid nu nog nauwelijks plaatsvindt, wordt bevorderd.
Dit kan door verhoging van de boete op leegstand (leegstandswet) en invoering van een leegstandsheffing, het wegnemen van wettelijke belemmeringen voor tijdelijk gebruik voor andere functies, en door beperking van de fiscale verrekenbaarheid van leegstandsverlies tot drie jaar.
Investeringen in de uitbreiding van ruimte voor speelplekken en sportvoorzieningen zijn nodig.
Voldoende groen binnen de stad is van groot belang, omdat dit een positief effect heeft op het welzijn van de bewoners.
Uitgangspunt is ten minste 75m2 groen per (nieuwe) woning in bestaand bebouwd gebied.
Er komt een innovatieprogramma stedelijk wonen, dat nieuwe woonvormen stimuleert in hoge dichtheden én met veel buitenruimte, een veilige/fietsvriendelijke woonomgeving en veel groen.
Groene daken, dakterrassen, binnenhoven op parkeergebouwen en andere vormen van duurzaam dubbel grondgebruik worden opgenomen in een kwaliteitslabel binnenstedelijk wonen.
Op weg naar energieneutrale woning- en utiliteitsbouw worden de normen voor duurzaam en energiezuinig bouwen stapsgewijs aangescherpt.
Hierbij wordt de kwaliteit van het binnenklimaat van woningen bewaakt.
EPC 0 is nu al goed bereikbaar in de nieuwbouw, maar nog niet ambitieus genoeg, want het gaat met name over warmte.
Ook bij de bestaande gebouwen worden betere isolatie en vormen van duurzame energieopwekking geleidelijk ingevoerd.
Particuliere huiseigenaren worden blijvend gestimuleerd tot energiebesparing.
Particulier opdrachtgeverschap en consumentgericht bouwen wordt gestimuleerd.
Welstandseisen worden eerder in het bouwproces betrokken; dit scheelt burgers en bedrijven ergernis en komt de kwaliteit van de bouwplannen ten goede.
Gelet op de grote woningbouwopgave worden de mogelijkheden van nieuwe contractvormen die samenwerking tussen overheden en bedrijfsleven bevorderen (bijvoorbeeld alliantiecontracten) krachtig gestimuleerd.
De inrichting van Nederland is vrijwel geheel gevormd door menselijk ingrijpen.
De overheid heeft een belangrijke ordenende en ontwikkelende taak.
Zij draagt zorg voor de kwaliteit van leven in zowel de kleine kernen als de grootstedelijke gebieden,
voor verbetering van gebieden met economische achterstanden,
en (met name in grootstedelijke gebieden) voor een positieve binding van mensen met hun dagelijkse leefomgeving én met hun medebewoners.
Nederland is te divers voor één blauwdruk.
Inrichting van de ruimte vergt aansluiting bij het eigen karakter van landschappen en steden.
Ruimtelijke beslissingen horen genomen te worden op het bestuurlijk niveau dat het meeste aansluit bij het niveau waarop ruimtelijke functies zich het sterkst ontwikkelen.
De provincies kunnen een sterke regisserende rol spelen, zodat gemeenten in een regio elkaar ruimtelijk versterken en niet beconcurreren.
De rijksoverheid moet zich beperken tot (financiële) steun van projecten met een nationale uitstraling.
Het rijk draagt bij aan gewenste ontwikkelingen op decentraal niveau door subsidies, kennisdeling en nieuwe instrumenten aan lagere overheden te verstrekken.
In delen van Nederland is de komende jaren geen sprake meer van bevolkingsgroei, maar van bevolkingskrimp.
Dit heeft grote gevolgen voor de leefbaarheid; voorzieningen komen onder druk; de bedrijvigheid loopt gevaar.
Aan de andere kant, zo laten de ervaringen in bijvoorbeeld Duitsland zien, kan de krimp kansen bieden: kansen voor de ontwikkeling van leefomgeving en milieu, nieuwe bestemmingen voor oude wijken en industriegebieden.
Lokale overheden moeten in staat worden gesteld die kansen te grijpen.
Krimpgemeenten en -regio’s moeten niet voor opgaven komen te staan die hun financiële en organisatorische draagkracht te boven gaan.
Om die reden wordt de omstandigheid of regio’s of gemeenten krimp te wachten staat, één van de factoren die bepalend zijn voor de verdeling van rijksmiddelen over gemeente- en provinciefonds.
Een aantrekkelijke leefomgeving is van belang voor het welzijn van de bewoners, voor het waardebehoud van de gebouwen, voor toerisme en recreatie, en het maakt ons land aantrekkelijk als vestigingsplaats van internationaal opererende bedrijven.
Gemeenten moeten worden gestimuleerd om duurzaamheid en kwaliteit in de gebouwde omgeving te bevorderen, in nauwe samenwerking met bewoners en ondernemers.
Voorkomen moet worden dat open landschappen via de kaasschaafmethode steeds kleiner worden.
Verrommeling, versnippering en bouwen op opdringerige zichtlocaties langs wegen moeten worden tegengegaan.
Bedrijfsterreinen, agrarische bebouwing en andere gebouwen moeten zoveel mogelijk landschappelijk worden ingepast door middel van kwalitatieve streekeigen beplanting.
Voor gemeenten moet het aantrekkelijker worden om binnenstedelijk te bouwen in plaats van in het volgende weiland naast de snelweg, waar het rijk verantwoordelijk is voor de aanleg van extra wegcapaciteit.
Binnenstedelijk bouwen is ook duurzamer want het beperkt de groei van de mobiliteit.
De samenhang tussen ruimtelijke ordening en infrastructuur moet worden verbeterd.
Door te bouwen bij bestaande stations en een slimmere verdeling van ruimtelijke functies over knooppunten kan het aantal files worden beperkt en het rendement van het openbaar vervoer worden verbeterd.
Er komt een nieuwe Nota ruimte en mobiliteit, met een visie op de ontwikkeling van Nederland tot 2040.
Deze nota geeft richting aan integrale gebiedsontwikkeling en een klimaatbestendige inrichting van ons land.
Er komt meer aandacht voor de ruimtelijke inpassing van nationale infrastructuur.
Geluidswallen worden bij voorkeur ‘groen’ uitgevoerd.
Om het gebruik van verschillende vervoermiddelen aantrekkelijk te maken, wordt geïnvesteerd in transferia bij knooppunten en uitbreiding van de OV-chipkaart tot een mobiliteitskaart die ook gebruikt kan worden voor taxi, deelauto en OV-fiets.
Verstedelijking en bedrijvigheid worden gebundeld rond bestaande kernen en daarbinnen bij OV-knooppunten.
De mogelijkheden van verdichting rond stations in de brede Randstad en bundeling van ruimtelijke ontwikkelingen langs haltes van hoogwaardig regionaal openbaar vervoer, worden onderzocht.
Prioriteit wordt gegeven aan binnenstedelijk bouwen en herstructurering van bestaande bedrijventerreinen.
Om het landschap in de Randstad te sparen, wordt de huidige ambitie van 40 procent binnenstedelijk bouwen verhoogd naar 60 procent.
Dat is goed voor het draagvlak van voorzieningen en het openbaar vervoer.
Compact bouwen en slim verdichten zijn uitgangspunt, omdat intensief ruimtegebruik niet ten koste mag gaan van schaars groen.
Een stevig investeringsbudget van de rijksoverheid is nodig.
Uitbreidingen van steden en dorpskernen (‘rode functies’) worden op regionaal niveau afgewogen.
Plattelandsgemeenten krijgen voldoende ruimte om te bouwen voor de eigen bevolkingsaanwas.
Daarbij wordt gewaakt voor overproductie in krimpregio’s en voor het bebouwen van waardevolle landschappen.
Clustering van voorzieningen in deze regio’s is nodig om het voorzieningenniveau in krimpgebieden op peil te houden.
Waardevolle landschappelijke eenheden, zoals het Groene Hart, worden beschermd.
Om versnippering te voorkomen stuurt de provincie bindend de bovenlokale samenwerking bij de bouw van woningen of de aanleg van bedrijventerreinen, bijvoorbeeld door grondexploitatievergunningen of door een fonds voor regionale kostenverevening in te stellen.
Behoud van het karakter van landschappen, door verrommeling en horizonvervuiling, zoals opvallende reclame-uitingen langs wegen, tegen te gaan.
Om de groene ruimte open te houden, wordt het bouwen in de open ruimte belast (open ruimteheffing).
De opbrengst wordt deels gebruikt voor bouwen in de stad en investeringen in landschap.
Jaarlijks worden er miljarden besteed aan aanleg en onderhoud van infrastructuur en ruimtelijke projecten.
De besteding van dit geld kan efficiënter.
Bij de besluitvorming over projecten speelt de bepaling van maatschappelijke kosten en baten een belangrijke rol.
Er komt één budget komt voor infrastructuur (wegen, spoor en vaarwegen) en ruimte, zodat de ruimtelijke, milieu- en mobiliteitsproblemen integraal worden afgewogen en aangepakt.
De kosten van infrastructuur en externe kosten zoals milieuvervuiling komen niet langer voor rekening van de gemeenschap, ze worden doorberekend aan de gebruiker.
De huidige methodiek van kosten baten analyse voor infrastructurele werken is niet goed genoeg.
Voor het wegverkeer wordt nu rekening gehouden met de opbrengst van het wegvervoer in accijns en belastingen; het openbaar vervoer heeft deze voordelen niet.
De afweging wordt evenwichtiger wanneer bijvoorbeeld de kosten van de uitstoot van broeikasgassen en de vermindering van reizigerskilometers worden meegenomen.
Voorstellen om de besluitvorming rond infrastructuur (advies commissie Elverding) aanmerkelijk te versnellen en te vereenvoudigen, worden snel omgezet in wetgeving.
Dit met inachtneming van goede consultatie en mogelijkheden van bezwaar en beroep voor burgers en bedrijven.
Gewaarborgd wordt dat ook alternatieven (anders dan infrastructuur) worden meegenomen in de besluitvorming.
Sommige onderdelen van de tijdelijke Crisis- en Herstelwet moeten structureel in wetgeving worden verankerd.
Het is met name belangrijk om te komen tot een nieuwe omgevingswet waarin de huidige wetten worden geïntegreerd.
De kosten van beheer en onderhoud krijgen meer aandacht bij de besluitvorming over projecten.
Niet de laagste aanlegkosten zijn bepalend, maar de laagste kosten over de hele levenscyclus van een project.
Aannemers worden geprikkeld om de duurzaamheid van asfalt te verbeteren.
Mobiliteit brengt mensen bij elkaar.
De mobiliteit blijft echter groeien.
Als we hier niet bewust mee omgaan, gaat dit ten koste van veiligheid, milieu en leefbaarheid.
Er moeten daarom keuzes gemaakt worden.
De ChristenUnie kiest voor leefbaarheid en veiligheid en daarom voor een ombuiging van de groei van het personenvervoer naar het openbaar vervoer en de fiets en stimulering van duurzaam transport over water en spoor.
Veel projecten voor zowel weg, spoor als water staan klaar voor uitvoering, het werk moet nu beginnen.
De afgelopen jaren heeft de ChristenUnie als regeringspartij het mobiliteitsbeleid mede bepaald.
Meer dan door enig kabinet hiervoor is er geïnvesteerd in (regionaal) openbaar vervoer, fietsverkeer en binnenvaart.
Daarnaast is het gelukt om meer integraal te gaan werken; het gaat bij investeringen in infrastructuur niet langer alleen over een weg of een tramlijn, maar over de ontwikkeling van een gebied als geheel.
De komende jaren zal een periode van financiële krapte zijn.
Dat vereist scherpe prioriteitstelling.
De ChristenUnie geeft voorrang aan beheer en onderhoud van wegen, spoorwegen, vaarwegen en dijken.
Dat betekent dat de komende jaren, waar dat mogelijk en verantwoord is, met name de aanleg van wegen wordt getemporiseerd.
Met een innovatieve aanpak kunnen aanlegprojecten zo veel als mogelijk doorgaan: marktpartijen worden uitgedaagd de kosten over de levenscyclus significant te verlagen, bijvoorbeeld met langjarige DBMO-contracten (ontwerp, bouw, onderhoud en beheer).
Niet méér betalen, maar anders betalen.
Wanneer een automobilist niet langer betaalt voor het bezit van z’n auto maar voor het gebruik van de weg, wordt hij gestimuleerd bewuste keuzes te maken: wanneer en waar ga ik met mijn auto de weg op.
Hierdoor wordt onnodige en maatschappelijk extra belastende mobiliteit (in de spits op volle wegen) beperkt.
Op deze manier kunnen ook de maatschappelijke kosten (belasting van milieu en woonomgeving) in rekening worden gebracht.
Door hogere tarieven in de spits op drukke plaatsen, worden files teruggedrongen.
Slechts een paar procent minder auto’s is op de grootste knelpunten al goed voor een veel betere doorstroming.
Ondanks miljarden investeringen in nieuwe snelwegen en verbreding van bestaande snelwegen kunnen betrouwbare reistijden in 2020 niet gehaald worden wanneer er geen kilometerprijs wordt ingevoerd.
Zonder kilometerprijs is er sowieso nog eens 7 miljard euro extra nodig.
Ook komen de doelstellingen voor schonere lucht en minder CO2uitstoot dan onder druk te staan.
In plaats van het bezit van de auto te belasten, wordt het gebruik belast door invoering van een kilometerheffing die gedifferentieerd is naar tijd, plaats en milieukenmerken.
Gelijktijdig worden de motorrijtuigenbelasting en de BPM afgeschaft.
De hoogte van basis- en spitstarief worden zó vastgesteld dat de te verwachten inkomsten daaruit op het moment van omzetting gelijk zijn aan de totale vaste lasten voor mobiliteit.
De opbrengst wordt ingezet voor het Infrafonds.
Overwogen wordt het basistarief in dun bevolkte gebieden (waar de afstanden groter zijn en de verkeersdruk geringer) lager te stellen dan in dichtbevolkte gebieden.
De kilometerheffing is een complexe hervorming die zorgvuldig maar ook zo snel mogelijk moet worden ingevoerd.
Bij een start in 2013 moet de invoering uiterlijk in 2018 zijn afgerond.
In de landelijke administratie wordt alleen het totaal aantal kilometers geregistreerd voor een beperkte tijd; niet de individuele ritgegevens.
De auto blijft in veel gevallen het belangrijkste vervoermiddel.
Hiervan uitgaande wordt er ingezet op verduurzaming van de automobiliteit.
Technische mogelijkheden om voertuigen zuiniger te maken, overlast en vervuiling te beperken en de veiligheid te bevorderen worden maximaal benut.
Nederland zet zich in voor het aanscherpen van de Europese CO2normen voor personenauto’s naar 80 gr/km in 2020.
Dit mogen geen theoretische waarden zijn, ze worden getoetst via een test die de praktijk goed nabootst.
Als doel wordt vastgesteld voor de verkeerssector 10 procent reductie van de CO2 uitstoot in 2020 ten opzichte van 1990, oplopend tot 80 á 90 procent in 2050.
Elektrisch rijden is voor Nederland een interessante toekomst.
Hiervoor zijn onder andere de volgende stimuleringsmaatregelen nodig: realisatie voldoende oplaadpunten; handhaving vrijstelling motorrijtuigenbelasting; 0 procent bijtelling zolang de elektrische auto in de introductiefase zit; aantrekkelijk maken voor de leasemarkt door bijvoorbeeld een restwaardegarantie voor accu’s of een aantrekkelijk afschrijvingsregime.
De bijtellingregeling voor een auto van de zaak, die geldt als er jaarlijks meer dan 500 kilometer privé wordt gereden, wordt niet alleen gedifferentieerd naar zuinigheid maar ook naar het verreden aantal kilometers.
De onbelaste vergoeding voor woon-werk- en zakelijk verkeer wordt verlaagd; daarmee worden mensen gestimuleerd om dichterbij hun werk te gaan wonen.
Het wegwerken van de onderhoudsachterstand van bruggen en viaducten heeft prioriteit; hierop wordt niet bezuinigd.
Om knelpunten op de weg op te lossen wordt er eerst gekeken welke winst kan worden geboekt door beter benutten, door mobiliteitsmanagement en door invoering van de kilometerprijs.
Pas waar er daarna nog een structureel knelpunt is, is weguitbreiding een optie.
In het kader van de heroverwegingen worden weginfrastructuurprojecten waarover nog geen definitief besluit is genomen, heroverwogen op basis van deze criteria.
Bij nieuwe weginfrastructuurprojecten wordt standaard gekeken in hoeverre deze gecombineerd kunnen worden met verbetering van het openbaar vervoer.
De miljarden investeringen in het oplossen van de wegknelpunten rond Rotterdam en Utrecht moeten gelijk opgaan met een kwaliteitssprong in het OV.
Bij maatregelen die de automobiliteit direct dan wel indirect bevorderen wegen alternatieve maatregelen in de sfeer van het openbaar vervoer mee.
Hiertoe kunnen onder meer financiële prikkels om het gebruik van openbaar vervoer te bevorderen worden ingevoerd.
Lichthinder (‘lichtvervuiling’) in natuurgebieden wordt voorkomen door terughoudend te zijn met nieuwe wegverlichting en door de toepassing van nieuwe verlichtingstechnieken.
Dit gebeurt zonder in te leveren op sociale en verkeersveiligheid (bijvoorbeeld met LED’s in het wegdek en LED-verlichting die inschakelt bij nadering van voertuig).
Bij vervanging wordt gekozen voor duurzame lampen.
Nederland heeft een sterke positie in het internationale goederenvervoer.
Rotterdam zou nooit tot de top van de wereldhavens behoren zonder het totaalpakket van aanvoer, (gedeeltelijke) bewerking, logistieke dienstverlening en doorvoer.
Die positie is het waard om te behouden, maar wel met verbetering van de luchtkwaliteit en de veiligheid, en een betere benutting van milieuvriendelijke vervoersmogelijkheden.
De zeehavens werken samen om sterk te staan tegenover buitenlandse concurrenten.
Nederland maakt zich in Europa sterk voor gelijke regels voor overheidsfinanciering van haveninfrastructuur.
De vollopende achterlandverbindingen krijgen meer mogelijkheden.
De A15 wordt aangepakt, maar daarnaast is met name bevordering van de binnenvaart en het spoor nodig.
Nederland maakt zich internationaal sterk voor aanscherping van de emissie-eisen voor SOx, NOx, CO2 en fijnstof voor de zeevaart en binnenvaart.
De Europese Commissie en de Lidstaten voeren een heffing in op bunkerbrandstof bij zee- en binnenschepen, afhankelijk van de milieuprestatie van die brandstof.
Ook wordt het concept van de ‘groene havens’ standaard praktijk in Europa; schone schepen worden sneller afgehandeld en/of betalen minder havengeld.
In de binnenvaart komen nieuwe technieken op de markt die de NOx reduceren tot -90 procent.
De bestaande subsidies daarvoor worden uitgebreid.
Omdat de zeescheepvaart met mondiale concurrentie te maken heeft, wordt de fiscale faciliteit voor schepen en zeevarenden voortgezet om uitvlaggen te voorkomen.
Het vaarwegennet kan meer worden gebruikt voor distributie van goederen voor het midden- en kleinbedrijf.
De realisatie van overslagterminals voor water, weg en spoor wordt gestimuleerd en er komt een actieplan voor de kleine vaarwegen en de kleine binnenvaartschepen.
Het achterstallig onderhoud van de vaarwegen is in 2016 weggewerkt.
De overheid probeert, binnen de wettelijke kaders, de gevolgen van de crisis voor de binnenvaart samen met de branche en de banken te bestrijden, zodat sanering van de vloot, die na de crisis hard nodig is, wordt voorkomen.
De belasting van bestelwagens en vrachtwagens wordt geleidelijk verhoogd totdat ze een evenredig deel betalen van de kosten die zij veroorzaken (wegenonderhoud, vervuiling) als personenwagens.
Zoals dat in andere Europese landen reeds het geval is komt een verbod op vrachtvervoer over de weg op zondag.
De luchtvaart is van belang voor het intercontinentale vervoer.
Binnen Europa wordt het netwerk van hogesnelheidslijnen echter een steeds beter en vooral ook duurzamer alternatief.
Daarin moet worden geïnvesteerd.
Verdere uitbreiding van regionale luchthavens is niet nodig en onrendabel.
Schiphol kan niet koste wat kost blijven groeien.
De bescherming van de regio tegen geluidsoverlast en het halen van de klimaatdoelen hebben prioriteit.
De luchtvaart moet daarom, net als andere transportwijzen, gaan betalen voor de vervuiling die zij veroorzaakt.
Uiterlijk in 2012 is er een nieuw transparant handhavingstelsel om het vliegverkeer bij Schiphol binnen de perken te houden.
Dit stelsel is qua beschermingsniveau gelijkwaardig aan de huidige wettelijke normen voor geluid, veiligheid en emissie.
Het beschermt ook de woongebieden die wat verder liggen van de luchthaven (het zogenaamde buitengebied).
Bewoners weten ook voor de toekomst waar ze aan toe zijn.
De uitstoot van broeikasgassen van de inkomende, uitgaande en binnenlandse luchtvaart mag in 2050 niet hoger zijn dan het niveau van 2005, net als in Engeland.
Onderzocht wordt hoe de luchtvaart binnen dit klimaatdoel kan passen.
Nederland maakt samen met Europese koploperlanden een start met het doorrekenen van de externe kosten van het vliegverkeer, zodat het concurrentievoordeel van vliegen in vergelijking met van andere vervoerwijzen wordt opgeheven.
Er komt daarom in overleg met de ons omringende landen een NOx heffing per vliegtuig.
Op internationaal niveau zet Nederland in op het heffen van accijns op kerosine.
De plannen voor uitplaatsing van vluchten van Schiphol naar regionale luchthavens worden geschrapt.
Regionale luchthavens blijven gesloten tussen 23.00 en 07.00 uur.
Om omwonenden zekerheid en bescherming te bieden worden bij deze luchthavens lokale geluidsnormen vastgesteld voor alle woonwijken waar een substantiële geluidsbelasting kan optreden.
Luchthaven Twente is niet winstgevend te exploiteren als burgerluchthaven.
Bovendien is er vlak over de grens in Duitsland reeds een luchthaven.
De voormalige militaire luchthaven wordt daarom geen nieuwe regionale luchthaven.
Er komt een specifieke heffing voor de recreatieve luchtvaart (sportvliegtuigen) en er worden strengere geluidseisen gesteld aan circuit- en parachutevluchten.
Fietsen en wandelen worden als duurzame, goedkope en gezonde vorm van mobiliteit krachtig gestimuleerd.
Hierdoor worden steden leefbaarder en bereikbaarheidsproblemen beperkt.
De ChristenUnie streeft naar 25 procent meer fietsgebruik in 2020
en 50 procent minder dodelijke fietsslachtoffers.
Hiervoor zijn investeringen in fietsvoorzieningen nodig.
Deze kosten relatief weinig.
Het netwerk van fietssnelwegen tussen woon- en werklocaties wordt uitgebreid.
Er komen twintig nieuwe routes in de periode 2010-2014.
Uiteindelijk moet dit leiden tot een samenhangend netwerk van doorgaande hoofdfietsroutes in het gehele land.
De mogelijkheid van fietsparkeren bij voorzieningen en bedrijventerreinen wordt opgenomen in ruimtelijke ordeningsvoorschriften.
Bij stations komen voldoende en kwalitatief goede fietsparkeerplekken.
Bewaakte stallingen zijn open tot de laatste trein.
Er komt in samenwerking met gemeenten en provincies een programma om de 100.000 extra plaatsen te realiseren die nodig zijn tot 2020.
Fietsenstallingen zijn bij voorkeur gratis, met uitzondering van langdurige stalling; dit om te voorkomen dat achtergelaten weesfietsen de stallingen verstoppen.
Financiering kan uit parkeeropbrengsten en een bijdrage van de vervoerders.
Het OV-fietssysteem wordt uitgebreid tot alle belangrijke vervoerknooppunten.
Nederland zet zich in voor strengere Europese emissie- en geluidnormen voor brom- en snorfietsen.
Het openbaar vervoer moet aantrekkelijker worden.
Openbaar vervoer is niet overal een bruikbaar alternatief voor de auto, maar ook op het platteland is door een slimmere organisatie een aanzienlijke verbetering mogelijk.
De ambities voor het openbaar vervoer moeten en kunnen hoger.
De ChristenUnie zich zal inzetten voor het bevorderen en het sterk verbeteren van het openbaar vervoer, zowel qua dekking van het vervoersnet als qua frequentie en aansluiting van de diverse vervoermiddelen op elkaar.
Na de succesvolle vijftig spoedprojecten in het regionaal openbaar vervoer, moet het regionaal openbaar vervoer verder groeien.
Samen met provincies en stadsregio’s stelt het rijk hiervoor een visie en actieplan op.
Vervoerders worden verplicht bezetting en klanttevredenheid te rapporteren aan de overheid om de kwaliteit en de concurrentiepositie van het OV ten opzichte van ander vervoer te borgen (o.a. zitplaatsen op lange afstanden).
Investeren in lightrail en busbanen In stedelijke regio’s wordt geïnvesteerd in de aanleg van nieuwe lightrailverbindingen en busbanen om een betrouwbaar en snel alternatief te bieden voor het al maar groeiende autogebruik.
Gemeenten en provincies kunnen dit alleen met steun van het rijk betalen.
In de Randstad leidt dit tot een herkenbaar en samenhangend Randstadnetwerk dat als drager fungeert voor de stedelijke ontwikkeling.
Hierbij kan worden voortgebouwd op het succes van metro en tramplus in Rotterdam, Randstadrail in Den Haag en de Zuidtangent in de regio Amsterdam.
Uiterlijk in 2015 wordt 100 procent van het elektrisch openbaar vervoer voorzien van duurzame energie.
Hierover maakt het rijk afspraken met NS en de overheden die opdrachtgever zijn van het regionale OV.
De OV-chipkaart wordt meer klantgericht in plaats van vervoerdergericht, bijvoorbeeld bij het overstappen.
In overleg met de vervoerders worden de tarieven van de OV-chipkaart afhankelijk van de kilometers hemelsbreed in plaats van de afgelegde kilometers.
De NS krijgt als marktleider de verplichting op te komen voor de bredere OV-belangen.
Er komt een vervoersautoriteit als onafhankelijke beroepsinstantie.
Deze beslist wanneer consumentenorganisaties, vervoerders en concessieverleners het niet eens worden, en kan bij concessiegrensoverschrijdende vraagstukken zo nodig knopen doorhakken.
Als vervoersmaatschappijen te weinig capaciteit bieden gaat de reiziger minder betalen.
De taxi, ook in de grote stad, word een aantrekkelijke en betrouwbare manier van vervoer waar je als klant met een gerust hart instapt.
De nieuwe Taxiwet wordt daarom snel van kracht.
Dankzij de ChristenUnie geldt er nu een groeiambitie van 5 procent per jaar op het spoor.
Deze ambitie, opgenomen in het coalitieakkoord, heeft veel dynamiek losgemaakt.
Met een aantal korte termijn acties is het gebruik van de trein gepromoot en de kwaliteit verbeterd.
Er is voor de langere termijn 4,5 miljard euro beschikbaar gekomen voor uitbreiding van de infrastructuur op belangrijke corridors in de Randstad en het Noorden.
De plannen zijn uitgewerkt, nu is het tijd dat ze voortvarend worden uitgevoerd.
De 5 procent groeidoelstelling blijft ook voor de komende vier jaar uitgangspunt.
De korte termijnacties worden daarom onverminderd voortgezet.
Daarnaast worden in de nieuwe kabinetsperiode in het eerste jaar plannen gemaakt en budget gereserveerd voor extra investeringen tot 2028.
Capaciteitsuitbreiding Inhaalsporen of spoorverdubbeling, extra perronsporen en ongelijkvloerse kruisingen zijn op een aantal punten noodzakelijk.
In de Randstad wordt het kernnet viersporig, zodat niet alleen intercity’s maar ook sprinters zes keer per uur kunnen rijden.
De enkelsporige regionale spoorlijnen worden opgewaardeerd, inclusief de grensoverschrijdende spoorlijnen.
Om de capaciteit verder te vergroten wordt het nieuwe Europese beveiligingssysteem ERTMS snel ingevoerd, zodat treinen korter op elkaar kunnen rijden.
De hoofdverbindingen in het kernnet van de spoorwegen worden waar mogelijk geschikt gemaakt voor hogere snelheden.
De maximum snelheid wordt verhoogd van 140 naar 160 km per uur.
Onderzocht wordt waar reistijd kan worden verkort door het inzetten van treinen met snelheden tot 250 km per uur.
Kansrijke trajecten hiervoor zijn Amsterdam-Utrecht-Eindhoven-Luik/Aken, Utrecht-Arnhem-Keulen en Breda-Eindhoven-Keulen.
Bij de verbreding van de A27 wordt rekening gehouden met een toekomstige spoorlijn Breda-Utrecht, zodat bij de aanleg hiervan honderden miljoenen kunnen worden bespaard.
Revitalisering van niet meer in gebruik zijnde spoorverbindingen wordt onderzocht.
Nu de regio vrijwel zeker de spoorlijn Groningen-Heerenveen realiseert, moet in de toekomst ook de verbinding Lelystad-Heerenveen als onderdeel van de Zuiderzeelijn worden aangelegd.
Bij de groei van Almere richting het westen wordt voorzien in een tweede OV-verbinding over het IJmeer.
Er worden de komende kabinetsperiode vijftien nieuwe stations geopend.
Waar nodig wordt geïnvesteerd in optimalisering van de OV-aansluiting van en naar stations.
De bouw van stations wordt niet meer afhankelijk gesteld van de beschikbare capaciteit, maar wordt juist benut als kans om de spoorcapaciteit uit te breiden, bijvoorbeeld door het aanleggen van inhaalsporen.
De voor reizigers belangrijke criteria van snelle en betrouwbare reistijden, optimale aansluitingen, hoge frequenties en kans op een zitplaats worden opgenomen in de NS vervoersconcessie voor het hoofdrailnet, gekoppeld aan een prijsprikkel (maximaal toegestane prijsverhoging).
In de concessie wordt ook uitbreiding van het nachtnet geregeld.
Als grootverbruiker van energie gaat de spoorsector het goede voorbeeld geven.
Er komt een actieplan dat zorgt voor een substantieel lager energieverbruik.
In 2020 is al het spoormaterieel toegankelijk voor gehandicapten en voorzien van toiletten.
Goed onderhoud, robuuste knooppunten
Op spooronderhoud wordt niet bezuinigd.
Engelse toestanden worden voorkomen.
De capaciteit op knooppunten zoals Utrecht Centraal wordt vergroot, zodat grote storingen makkelijker kunnen worden opgevangen.
ProRail wordt een onderdeel van Rijkswaterstaat, zodat er één beheerder ontstaat voor alle rijksinfrastructuur.
Hierdoor wordt synergie afgedwongen tussen weg- en spoorprojecten en wordt de minister beter aanspreekbaar op het spoorbeheer.
Bij groeiend transportvolume is aandacht nodig voor de veiligheid en leefbaarheid bij passages van steden en dorpen.
Aparte corridors voor het goederenvervoer zijn aan te bevelen wanneer de drukte van het personenverkeer toeneemt.
Dit kan door viersporigheid of aparte trajecten voor het goederenvervoer.
Leven met water: dat is voor ons Nederlanders vanzelfsprekend.
Meer dan de helft van ons land is blootgesteld aan overstromingsrisico’s.
Meer dan een kwart ligt onder de zeespiegel.
Achter onze dijken en duinen wonen ongeveer 10 miljoen mensen en ligt 2000 miljard euro aan geïnvesteerd vermogen.
Maar veilig en duurzaam leven met water is allerminst een vanzelfsprekendheid.
Het onderhoud van duinen en dijken vereist onze voortdurende aandacht en zal de komende jaren veel extra geld vergen.
De normering van onze dijken stamt uit 1960 en is dringend aan herziening toe.
En de uitdagingen waar ons land voor staat zijn immens: voortgaande verzilting versus de beschikbaarheid van voldoende zoet water,
grotere pieken en dalen in de rivierwaterafvoer,
een langzaam maar zeker stijgende zeespiegel en dalende bodem,
nattere winters en drogere zomers met intense piekbuien.
Nederland is de best beveiligde delta ter wereld.
Dat wil de ChristenUnie zo houden.
Dat het in Nederland zo veilig wonen en werken is, heeft alles te maken met hoe we in ons land het waterbeheer hebben georganiseerd.
De waterschappen spelen daarbij een niet te onderschatten rol.
Toch kan het waterbeheer in Nederland nog altijd beter en efficiënter.
Het aanbod van de waterschappen om te komen tot een doelmatig waterbeheer vormt daarbij een belangrijk impuls.
De ChristenUnie heeft met een bewindspersoon op Verkeer en Waterstaat in de afgelopen kabinetsperiode haar stempel op het waterbeleid gedrukt.
Zwakke plekken in onze kust zijn versterkt, de veiligheid langs de rivieren is vergroot en de waterkwaliteit gaat erop vooruit.
Verder zijn er via een visie op het waterbeleid, de instelling van de Deltacommissie, de kabinetsreactie op het rapport van die Deltacommissie en uiteindelijk de totstandkoming van het Nationaal Waterplan en de Deltawet met daarin verankerd een Deltaprogramma, een Deltafonds en de Deltacommissaris die van start is gegaan, grote stappen gezet op weg naar een veilig en duurzaam Nederland.
Daarnaast is dankzij de ChristenUnie de blik niet alleen op onze eigen waterveiligheid gericht, maar neemt Nederland internationaal verantwoordelijkheid door andere, veelal arme laaggelegen deltagebieden in de wereld te helpen met onze ‘waterkennis’.
Het voorkomen van een watersnoodramp: daarop zullen alle inspanningen gericht zijn.
In dat licht is er een drievoudige opgave.
Ten eerste worden alle dijken en keringen aangepast aan de wettelijke normen.
Ten tweede wordt het huidige beschermingsniveau, dat dateert uit 1960, herzien; de nieuwe veiligheidsnormering wordt niet alleen bepaald door economische waarden maar ook door de geriskeerde maatschappelijke ontwrichting en bedreiging van mensenlevens.
Ten derde wordt er geanticipeerd op de gevolgen van de klimaatverandering, die consequenties zal hebben voor de zoetwatervoorziening en de veiligheid van ons land.
Om deze grote opgaven aan te pakken, wordt de door het kabinet voorgestelde Deltawet snel van kracht,
wordt de waterveiligheidsopgave waarvoor ons land staat exact in kaart gebracht,
en komt er een Deltaprogramma dat financieel gevoed wordt uit een Deltafonds waarop niet bezuinigd kan worden.
De door het kabinet aangestelde Deltacommissaris zorgt voor snelheid en eensgezindheid in de aanpak van de grote wateropgaven waarvoor ons land staat.
Voor een aantal gebieden in Nederland is op relatief korte termijn duidelijkheid gewenst, zoals het Rijnmondgebied, het gebied rond het IJsselmeer, en hoe bijvoorbeeld de zoetwatervoorziening is gegarandeerd als het Volkerak Zoommeer in Zeeland weer zout wordt.
Om voor wat betreft de waterveiligheid ‘het huis op orde te krijgen’, lopen er uitvoeringsprogramma’s, zoals Ruimte voor de Rivier en het Hoogwaterbeschermingsprogramma.
Deze worden onverkort doorgezet.
In 2011 worden de resultaten van de derde toetsingsronde bekend, de APK van onze dijken en keringen.
Tot 2020 zijn er miljarden extra nodig, alleen al om de dijken en keringen te laten voldoen aan de huidige, verouderde veiligheidsnormering.
De slechte toestand van de overheidsfinanciën noodzaakt tot herprioritering: geld dat is gereserveerd voor de aanleg van wegen waarover nog geen besluit genomen is, wordt deels gebruikt voor het onderhoud van dijken.
De waterschappen leveren een extra bijdrage en inspanning bij het op orde houden van onze dijken en keringen.
Nederland wordt het belangrijkste kennis- en innovatieknooppunt op het gebied van delta- en watervraagstukken ter wereld.
Als welvarend land met veel kennis op het gebied van waterbeheer hebben we een verantwoordelijkheid waterkennis te delen met minder welvarende Deltagebieden in de wereld, zoals Indonesië en Bangladesh.
Bovendien is het bevorderen van duurzame ontwikkeling in kwetsbare mondiale delta’s goed voor het Nederlandse bedrijfsleven.
Het waterbeheer in Nederland kan veel effectiever en efficiënter door het beter organiseren van de watertaken die over de verschillende overheden zijn verdeeld, en door verdergaande samenwerking en opschaling van het aantal waterschappen in de richting van (deel)stroomgebieden (minimaal tien waterschappen minder de komende kabinetsperiode).
Zo lang de ministeries van Verkeer en Waterstaat en VROM beide bestaan, moet al het rijksbeleid met betrekking tot waterbeheer en de (drink)waterketen bij Verkeer en Waterstaat in één hand worden ondergebracht.
Waterschappen en gemeenten sluiten snel een deal over een efficiënter beheer van de afvalwaterketen.
De provincies nemen stevige regie in het ruimtelijke domein inclusief de afweging van waterbelangen, maar worden ontlast van waterbeheertaken, zodat dubbel werk wordt voorkomen.
De Westerschelde is een zeearm die zowel economisch als ecologisch van groot belang is.
Het telkens weer verdiepen van de Westerschelde heeft zijn sporen nagelaten.
Na zo veel verlies aan kostbare polders en natuur is het genoeg geweest.
De Westerschelde mag niet voor een vierde keer worden verdiept.
De ChristenUnie is een politieke partij met een sterke betrokkenheid bij de Nederlandse boeren.
Wij zetten in op een sterke agrarische sector, nu en morgen, en zoeken daarbij een goede balans tussen economie en ecologie.
De ChristenUnie streeft naar een ondernemende agrarische sector die een gezonde economische basis heeft, medekoploper is op gebied van innovatie, dierenwelzijn en milieu, mogelijkheden heeft om externe milieukosten te beprijzen en bijdraagt aan behoud van karakteristiek landschappen.
De overheid stimuleert innovaties met onderzoeks- en ontwikkelingsgeld, investeringssubsidies en fiscale stimuleringsmaatregelen, zodat ondernemers kunnen voldoen aan vergaande (maatschappelijke) eisen ten aanzien van milieu en dierenwelzijn.
De overheid blijft de koppeling tussen onderwijs, praktijk en beleid versterken.
Maatschappelijke eisen ten aanzien van productie worden, door samenwerking in ketenverband, verrekend in de consumentenprijs.
Dit leidt tot een hogere prijs voor primaire producent: de boer wordt beloond voor extra inspanningen ten aanzien van dierenwelzijn, milieu en landschap.
En de consument betaalt voor wat hij vraagt.
Nederland zet zich in Europa krachtig in voor een landbouwbeleid dat de voedselzekerheid hoog in het vaandel voert.
De ChristenUnie blijft terughoudend ten aanzien van verdere liberalisering van het landbouwbeleid.
Verdergaande liberalisering van de huidige marktordening dwingt boeren tot het produceren tegen zo laag mogelijke kosten.
Daardoor komt de zorg voor milieu, dierenwelzijn en landschap in het gedrang en wordt verdere schaalvergroting noodzakelijk.
Dat is een kant die de ChristenUnie niet op wil.
De ChristenUnie wil daarom dat de internationale werking van vrije markt wordt verbeterd,
het Europese landbouwbeleid wordt aangescherpt
en maatschappelijke prestaties van agrariërs beter wordt beloond.
Een Europees Landbouwbeleid, inclusief substantieel budget, blijft nodig.
Meer diensten (natuur- en waterbeheer, dierenwelzijn, innovatieve methodes, biologische landbouw) met bijbehorende vergoeding vallen onder het gemeenschappelijk Landbouwbeleid (GLB).
Het GLB stimuleert innovatief en duurzaam ondernemerschap
Het GLB geeft toeslagen per hectare.
Dit gaat verdere intensivering van de landbouw tegen en maakt het halen van milieueisen realistischer.
Er komt een overgangsregeling voor boeren die hierdoor ernstig worden gedupeerd.
Een publieke noodvoorziening blijft behouden (voor in ieder geval granen en zuivel, incl.<U+F020>boter) in de vorm van een Europees vangnet voor ernstige marktverstoringen.
Europese exportsubsidies worden afgeschaft.
In de WTO wordt gepleit voor de mogelijkheid om eisen te stellen aan import ten aanzien van duurzaamheid en dierenwelzijn.
Nederland heeft een beperkte fysieke en milieugebruiksruimte.
Doordat het principe van grondgebondenheid is losgelaten, lopen we aan tegen een mestoverschot en een grote behoefte aan veevoer van buiten Europa.
Tegelijk groeit het maatschappelijk ongemak over het toenemend aantal dieren in een klein land als Nederland.
Dit vraag om regulering.
Het dierrechtensysteem blijft na 2015 gehandhaafd.
Ook blijft een vorm van melkquotum behouden.
Wordt het melkquotum toch afgeschaft, dan vallen ook melkkoeien onder een dierrechtensysteem.
Grondgebondenheid en regionale productie van veevoer wordt gestimuleerd.
Soja die wordt geïmporteerd moet voldoen aan duurzaamheidcriteria.
Regionale kringlopen worden door duurzame innovaties zo veel mogelijk gesloten.
Transparante productie richting de consument is noodzakelijk voor maatschappelijke acceptatie en draagvlak.
De veehouderij verkleint de milieudruk door het toepassen van de best beschikbare technieken voor de gecombineerde reductie van fijn stof, ammoniak, stikstof en CO2 door energiebesparing en productie van duurzame energie.
Nederland volgt het preventieve EU-diergezondheidsbeleid: om besmettelijke ziekten als MKZ, vogelpest, Q-koorts te bestrijden wordt de veestapel gevaccineerd.
Gevaccineerde dieren hoeven niet geruimd te worden.
Hun producten komen voor consumptie beschikbaar.
Risico’s voor de volksgezondheid worden beheerst door in navolging van de provincie Noord-Brabant beperkingen te stellen aan uitbreidingen van stallen voor de intensieve veehouderij.
Stallen mogen niet meer dan één bouwlaag hebben en het bouwblok mag niet groter worden dan 1,5 ha (inclusief groen).
In landbouwontwikkelingsgebieden hebben de provincies de bevoegdheid om ontheffing te verlenen tot maximaal 2,5 ha.
In de veeteelt worden antibiotica niet preventief ingezet en wordt gebruik in grote groepen dieren zo veel mogelijk vermeden.
Het convenant tussen boeren en dierenartsen om het antibioticagebruik terug te dringen leidt tot een kwaliteitsrichtlijn en systeem van toezicht bij het voorschrijfgedrag.
Als de betrokkenen zelf niet voor 2012 zorgen voor een systeem van controle zijn wettelijke maatregelen om te zorgen voor een rem op het veterinaire antibioticagebruik onontkoombaar.
De maatregelen die eerder in Denemarken zijn getroffen zijn voor dit stelsel van wettelijke maatregelen leidend.
De ChristenUnie ziet dieren als schepselen van God, waarvoor de mens als rentmeester zorgdraagt.
Uitgangspunt voor de ChristenUnie is een ambitieuze, maar haalbare basisnormering door de overheid.
De plus op wettelijke dierenwelzijnseisen komt vanuit de markt, zodat vraag, aanbod en prijs bij elkaar komen en de primaire producent betaald wordt voor de extra eisen van de consument.
Ook wordt de ondernemer tijd gegund om investeringen in milieu of dierenwelzijn terug te verdienen.
De consument wordt via fiscale en financiële regelingen of via het inkoopbeleid van detailhandel gestimuleerd tot duurzame en diervriendelijke aankopen.
De overheid stimuleert innovaties en investeringen voor verbetering van dierenwelzijn, zowel qua stal(inrichting), behandeling als foklijnen.
Focus voor innovatie komende jaren is verbetering dierenwelzijn die hand in hand gaat met verlaging van milieudruk.
Nederland behoort qua dierenwelzijn tot Europese kopgroep.
Ingezet wordt op het verhogen van de Europese standaarden, zodat Nederlandse ondernemers niet te ver voor de troepen uitlopen en concurrentienadeel ondervinden.
Diertransport wordt beperkt tot een maximum van 500 kilometer of acht uur.
Vermindering van de transportafstand komt ook ten goede aan risicovermindering van verspreiding van dierziekten.
De energieproducerende kas wordt fiscaal gestimuleerd.
Tevens wordt het winnen van aardwarmte ondersteund vanuit een garantiefonds en met investeringssubsidies
Ondernemers krijgen meerjarige zekerheid voor een verlaagd energietarief.
Dit wordt gekoppeld aan ambitieuze neerwaartse CO2- vereveningsdoelen, waardoor de glastuinbouw een sterke prikkel heeft om te investeren in klimaatneutrale of energieleverende kassen.
Een plantgezondheidsfonds op initiatief van de sector wordt ondersteund via artikel 68 van het GLB.
Premiesubsidie is onder voorwaarde van goede preventieve maatregelen.
De ChristenUnie staat kritisch tegenover de toepassing van genetisch gemodificeerde organismen (ggo’s).
Een breed afwegingskader voor import en teelt van ggo’s wordt ontwikkeld met aandacht voor het doel van het ggo, de veiligheid voor mens, dier en milieu, sociaal- economische gevolgen van ggo’s, alternatievenonderzoek.
Consument en producent behouden keuzevrijheid.
EU-lidstaten krijgen het recht om teelt op eigen bodem te weren.
Er komt meer ruimte voor nieuwe technieken die geen inbreuk maken op de soorteigenheid van planten.
Klassieke veredeling wordt ondersteund.
Door toenemende octrooiverlening op plantgerelateerde eigenschappen staat de toegang tot genetische bronnen onder druk.
De balans tussen kwekersrecht (met kwekersvrijstelling) en het octrooirecht (met slechts onderzoeksvrijstelling) wordt daarom (inter)nationaal hersteld, zodat innovatie en ontwikkeling in plantveredeling niet wordt belemmerd.
Het octrooirecht wordt hierop aangepast met tenminste een beperkte kwekersvrijstelling (vgl. Duitsland en Frankrijk).
Betreffende regelgeving op Europees niveau wordt in dit licht geëvalueerd.
Verduurzaming van de visserij is vanuit ecologisch én economisch perspectief dringend gewenst.
Oorzaken zijn de dalende visstanden door klimaatverandering en overbevissing, kleinere quota, minder zeedagen en hoge (gas)olieprijzen.
De ChristenUnie is bezorgd over de druk op onze eeuwenoude visserij en de dalende visstanden.
Lichtpunt is dat de bestanden van de voor Nederland belangrijke commerciële vissoorten Tong, Schol en Kabeljauw een positieve trend vertonen.
Het is een bewijs dat goed beheer positief kan bijdragen aan de visstand.
Verduurzaming moet plaatsvinden in internationale context.
Het (Europese) visserijbeleid moet gericht zijn op het scheppen van stabiele randvoorwaarden
en volop inzetten op handhaving.
De Nederlandse werkwijze kan hiervoor als voorbeeld dienen.
De eigen verantwoordelijkheid en kennis van de beroepsgroep speelt een belangrijke rol in inrichting van het Europese visserijbeleid.
Een belangrijke uitdaging voor de visserijsector is gelegen in de vermarkting van het duurzaam gevangen eigen Noordzeeproduct.
De Nederlandse vloot is over vijf jaar volledig duurzaam door de uitvoering van het masterplan Transitie Visserijvloot en heeft een goede marktpositie in Nederland vanwege goede ketensamenwerking en een positieve onderscheiding van de wildgevangen Noordzeevis in de Europese markt.
Binnen vier jaar zijn alle schepen Msc gecertificeerd.
De overheid ondersteunt indien nodig bij certificering.
Meerjarige beheerplannen worden opgesteld voor een duurzame exploitatie van de zee en een verantwoord evenwicht tussen visserijbelangen en natuurbelangen.
Visserijsector en wetenschap werken samen in bestandsopnamen en het opstellen van beheerplannen.
Om de verduurzaming kans van slagen te geven wordt ingezet op opleiding van de jonge generatie vissers.
Een duurzaam opleidingsschip, waarop door de visserijsector wordt samengewerkt met WNF, retail- en kwaliteitsopleidingen, wordt in de vaart gebracht.
De visserij dient gericht te zijn op het zoveel mogelijk terugdringen van de omvang van bijvangsten.
De industrievisserij, die gericht kleine vis vangt om te verwerken tot vismeel, wordt verboden.
Nederland blijft zich sterk maken voor een internationale samenwerking op het gebied van visserijbeheer,
bescherming van de traditionele visgebieden van ontwikkelingslanden,
een verbod op de walvisvangst
en een algeheel verbod op het gebruik van drijfnetten.
Bij alle voorstellen voor ruimtelijke ordening, Natura 2000-gebieden op de Noordzee en natuurcompensatie wordt rekening gehouden met de belangen van de visserijsector.
De ChristenUnie hecht grote waarde aan goed natuurbeleid en zorgvuldige omgang met het landschap.
Mooie landschappen en natuur dragen bij aan het welzijn van mensen en zijn cruciaal voor het behoud van biodiversiteit.
Biodiversiteit is het natuurlijk kapitaal van deze wereld, en behalve mooi ook erg nuttig.
Biodiversiteit is de basis van ons voedsel en de grondstoffen die we gebruiken voor kleding, brandstof en medicijnen, en draagt bij aan een stabiel klimaat.
De EHS en Natura 2000 zijn belangrijke pijlers voor een goed natuurbeleid.
Dit vraagt om goede ruimtelijke sturing, om passende beloning voor geleverde diensten, om samenwerking tussen overheid, terreinbeherende organisaties, boeren en particulieren, en om langjarige kaders qua doelen en vergoeding.
Onderhoud en beheer van ons landschap kost veel geld.
Dit hoeft niet alleen met subsidie te worden gerealiseerd, maar vraagt om de ontwikkeling van alternatieve financieringsconstructies, zowel per regio als op rijksniveau.
De bijdrage van de landbouw aan natuur- en landschapsprestaties wordt actief bevorderd.
Daarom wordt ingezet op langjarige subsidiekaders gericht op gebiedsbescherming, zodat de boer zich in zijn bedrijfsvoering echt kan richten op deze taak.
Landbouwkoepels en agrarische natuurverenigingen worden gestimuleerd tot betere invulling van de zorgplicht voor weidevogels.
Regionale ontwikkelingsplannen (op maat) combineren de bevordering van waterberging (veiligheid) en waterkwaliteit, extensivering van landbouwactiviteiten, duurzame energie (wind, biomassa, covergisting, aardwarmte etc. ) en behoud van natuur met versterking van de biodiversiteit.
De ontwikkeling van klimaatadaptieve landschappen op deze wijze wordt (fiscaal) gestimuleerd.
De rijksoverheid zet in op het ontwikkelen van financiële mogelijkheden waar provincies, gemeenten, projectontwikkelaars en/of particulieren gebruik van kunnen maken en geeft zo invulling aan het rapport Landschap verdient Beter van de Taskforce Rinnooy Kan (ingesteld naar aanleiding van een motie van de ChristenUnie).
De ChristenUnie onderschrijft het belang van Natura 2000 als netwerk van Europees waardevolle natuur.
De uitvoering blijkt in de praktijk weerbarstig.
Er is veel onduidelijkheid over de mogelijkheden voor omringende bedrijven, en over hoe en op wat voor termijn de doelen gehaald kunnen worden.
Het opstellen van beheerplannen blijkt erg gecompliceerd.
Inzet van de overheid om de Natura2000 plannen te laten slagen is dus hard nodig: heldere regels, goede communicatie, snel handelen en boter bij de vis.
De gedachte dat Natura2000 kostenneutraal is, is verleden tijd.
Natuur kost geld, en de rekening daarvoor kunnen we niet op het bordje van enkele ondernemers leggen.
Belangrijk uitgangspunt voor de beheerplannen is het zoveel mogelijk laten samengaan van bedrijvigheid en natuur.
De overheid ondersteunt bij het opstellen van beheerplannen, met name lokale betrokkenen die geen grote organisatie achter zich hebben.
Rijk en provincies maken op korte termijn afspraken over de financiering van Natura2000: zowel aankoop als beheer.
Professionele beheerders (boeren, rietsnijders, particulieren, terreinbeherende organisaties) worden betaald voor het beheer dat zij uitvoeren.
De ChristenUnie zet daarnaast in op een robuuste Ecologische Hoofdstructuur (EHS), als belangrijke schil rondom internationaal kwetsbare Natura 2000-gebieden.
Dit draagt niet alleen bij aan biodiversiteit maar zorgt er ook voor dat benodigde milieu- en watercondities en natuurkwaliteit van Natura 2000-gebieden gemakkelijker kan worden bereikt.
Grote aaneengesloten gebieden krijgen voorrang, kleinere snippers EHS kunnen worden afgestoten.
Ook komt er meer ruimte voor zelfrealisatie als natuurdoeltypen daarvoor geschikt zijn: boeren behouden eigen grond en krijgen betaald voor geleverde diensten.
Bovendien is flexibiliteit in de EHS-gebieden mogelijk: hoe verder af van de Natura 2000-kern, hoe meer ruimte in beheer en begrenzing.
Op deze manier vormgegeven heeft de EHS de meeste impact op behoud biodiversiteit, een relatief kleinere impact op omringende ondernemers, en kan ze rekenen op meer draagvlak onder bewoners.
De investeringen worden gericht op het kosteneffectief veiligstellen van de EHS.
Langzamerhand is gebleken dat voor de feitelijke realisatie van een hoge natuurkwaliteit meer tijd nodig is dan tot 2018.
Blijvende inzet om de EHS in 2018 te realiseren.
Tenminste 80 procent van de doelen moet in 2018 zijn gerealiseerd.
Het nog resterende deel is uiterlijk 2025 gereed.
Nieuw aan te leggen robuuste verbindingszones worden planologisch vastgelegd en op gunstige momenten gerealiseerd.
De hoeveelheid te verwerven grond wordt kritisch onderzocht.
Voorwaarden voor aankoop zijn: de verwerving is noodzakelijk voor het behouden van de meest kwetsbare natuur; ontbrekende schakels voor afronding van een robuust EHS-gebied krijgen voorrang; en er is voldoende budget beschikbaar voor inrichting en beheer.
Een rechtvaardige toekomst is een toekomst waarin ook volgende generaties kunnen voorzien in hun levensbehoeften, kunnen genieten van natuur en toegang hebben tot voldoende grondstoffen.
Deze toekomst is niet vanzelfsprekend.
Daar is verstandig handelen voor nodig, internationaal, nationaal, regionaal, lokaal en individueel.
De ChristenUnie vertaalt dit toekomstperspectief terug naar handelen hier en nu.
De ChristenUnie houdt daarbij de handelsbalans in het oog, maar zet ook stevig en vastberaden koers naar een duurzame economie.
De benodigde omschakeling zal een inspanning vragen van de hele maatschappij.
Een samenwerking tussen overheid, ondernemers, onderwijs, onderzoek en burger.
Onze energievoorziening is voor een aanzienlijk deel gebaseerd op verbruik van fossiele energiebronnen.
Deze bronnen zijn eindig, en verbranding veroorzaakt onwenselijke emissies.
Toename van de mondiale energievraag leidt tot prijsstijgingen.
Op termijn kunnen deze prijsstijgingen ontwrichtend werken voor de wereldeconomie.
De emissies veroorzaken problemen in luchtwegen, schade aan de schepping en mogelijk een verandering van het klimaat.
Hoewel de omvang van de invloed op het klimaat niet met 100 procent zekerheid is vast te stellen, moet de politiek uit voorzorg tijdig handelen.
De huidige energieprijs wentelt de kosten van mogelijke toekomstige effecten (economische ontwrichting door schaarste, dijkverhogingen, etc. ) af op de toekomst.
Verduurzaming van de energievoorziening rendeert door grotere energiezekerheid, prijsstabiliteit, een gezond leefmilieu, welvaart (vanuit een verbreed welvaartperspectief), een goede concurrentiepositie, onafhankelijkheid van instabiele regio’s, export en banen.
De liberalisering van de energiemarkt bemoeilijkt een broodnodige omschakeling.
Om de omschakeling toch te realiseren kiest de ChristenUnie voor:
Reductie van 80-95 procent van de emissie van broeikasgassen in 2050.
Reductie van 30 procent broeikasgassen in 2020 ten opzichte van 1990, 20 procent hernieuwbare energie in 2020, en in de periode 2011 tot 2020 gemiddeld jaarlijks minstens 2 procent energiebesparing.
Nederland in de top vijf van de Europese Unie op gebied van energie-efficiënte technologie en duurzame energie.
Energieneutrale overheidsgebouwen in 2030.
De marktwerking voor energie faalt.
Toekomstige kosten maken geen onderdeel uit van de energieprijs.
Eerste stap is daarom dit te herstellen.
De ChristenUnie doet dit door niet-duurzame energie anders en meer te beprijzen en de stimuleringsregeling voor duurzame energie te verbeteren.
De ChristenUnie wil een geleidelijk stijgende inputheffing op niet-duurzaam opgewekte stroom, met name bij kolen.
Tegelijkertijd komt er een geleidelijk op te voeren verplichting voor bij- en meestook van duurzame biomassa of biogas (tweede generatie) bij kolen- en gascentrales.
De inputheffing wordt lager naarmate het aandeel duurzaam in de energieopwekking toeneemt.
Het streven is dit op Europees niveau in te voeren.
Door deze maatregelen zal de kWh-prijs stijgen.
De ChristenUnie wil dit compenseren door het vastrecht voor consumenten fors te verlagen.
Deze combinatie van een hogere kWh-prijs en een lager vastrecht maakt energiebesparing in woningen aantrekkelijker, zonder dat de koopkracht van mensen wordt aangetast.
Daarnaast past de ChristenUnie de SDE-regeling aan.
De effectiviteit wordt verhoogd door per duurzame optie (windenergie, zonne-energie, biomassa, blue energy, etc. ) grenzen te stellen aan de op te voeren maximale productiekosten.
De aantrekkelijkheid van duurzame investeringen wordt verhoogd door zekerheid in terugleververgoedingen te bieden voor de feitelijke levensduur van het duurzame project.
Er bestaat een kans dat dit leidt tot een onacceptabele winstgevendheid wanneer de energieprijs sterk stijgt; in dat geval wordt onmatige winst afgeroomd.
De ChristenUnie wil energieleveranciers verplichten om een vast aandeel duurzame energie te leveren, zodra de productie van duurzame energie concurrerend is met de niet-duurzame opties.
Het creëren van schaarste in emissierechten, waardoor emissierechten duurder worden;
Een verplichting voor een aandeel duurzaam in energieopwekking;
Verhoging van de energiebelasting voor alle tarieven;
Een eerlijk warmtetarief voor duurzame warmte (grootschalige warmte- en koudeopslag, aardwarmte).
Het tarief mag niet hoger zijn dan andere warmtetarieven.
Als het warmtetarief lager kan zijn dan andere tarieven, dan moet het tarief ook lager zijn.
Doordat correctie van het marktfalen worden energiebesparende maatregelen aantrekkelijk.
De terugverdientijden worden korter.
Energiebesparing, duurzame energie en innovatie worden verder gestimuleerd door een combinatie van maatregelen.
Aan de voorkant wil de ChristenUnie een regenererend investeringsfonds voor de voorfinanciering van energiebesparing en duurzame energie en fiscale vergroening.
Aan de achterkant een scherp en innovatief inkoopbeleid en een verplichte energiebesparing voor energieleveranciers met een systeem van onderlinge handel in behaalde energiebesparing (witte certificaten).
De realisatie van de energietransitie wordt bevorderd door:
Aanscherping van normen, zoals verhoging van de grens voor terugverdientijd voor het verplicht treffen van energiebesparingsmaatregelen door bedrijven en instellingen van 5 jaar naar 7 jaar, in combinatie met een meer gerichte fiscale regeling.
Opvolgen van meerjarenafspraken met verplichtingen.
Beloningsbeleid voor koplopers.
Verbetering van vergunningtrajecten energiebesparing.
Een rijksstructuurvisie Ruimte voor windenergie en biomassa (tweede generatie).
Verduurzaming van de energievoorziening vraagt ook een transitie in energietransport.
We moeten van de huidige simpele netten overschakelen naar slimme, regionale netten van de toekomst.
Hierdoor verlaagt de drempel voor innovatieve regionale en kleinschalige duurzame opwekking:
Eenergieproducenten betalen zelf een deel van kosten van netuitbreiding.
Decentrale slimme netten (smart grids), warmtenetwerken en WKK.
Regulering in de bouw van netten ter voorkoming van een centraal net dat ongunstig is voor decentrale opwekking en opslag van elektriciteit (Powerhouse scenario).
Realisatie op korte termijn van de afgesproken 950 MW windenergie op zee; voor 2020 inzetten op 6000 MW windenergie en een stopcontact op zee.
Bij het aanpakken van grote infrastructurele werken de mogelijkheden voor duurzame energie benutten.
Zo liggen er bij het opknappen van de Afsluitdijk en de Brouwersdam grote kansen voor blue energy.
Voor het besparen in energiegebruik is een omslag in gedrag nodig.
Dit vraagt verantwoord consumeren.
De overheid draagt hieraan bij door het:
Introductie van energiebesparingsaftrek voor particulieren.
Ondersteunen van maatschappelijke duurzame initiatieven.
Bevorderen van transparantie over productieprocessen en productkwaliteit.
Een breed scala aan overheidsmaatregelen, zoals goede fietsvoorzieningen, een sterk verbeterd openbaar vervoer, duurzame energie etc.
Bijvoorbeeld door verplichte bij- en meestook van tweede generatie biomassa in elektriciteitscentrales, vooral bij nieuwgebouwde kolencentrales.
Verder zou de overheid op de wat langere termijn het opslaan van CO2 kunnen stimuleren door dit te verplichten voor nieuwgebouwde centrales.
De ChristenUnie wil bio-energie sterk bevorderen door het bieden van langjarige duidelijkheid over de te gebruiken reststromen.
Voorwaarden zijn wel dat het gaat om duurzame bio-energie die geen verder verlies veroorzaakt van habitat voor zeldzame dieren en planten;
geen voedsel benut als brandstof;
geen vormen bevat die nauwelijks broeikasgasreductie per eenheid energiedrager opleveren.
Een gelijk speelveld op Europees niveau is hierbij van groot belang.
De ChristenUnie wil geen nieuwe kerncentrales, zolang er geen duurzame en betrouwbare oplossing is gevonden voor de problemen van veiligheid en afval.
De ChristenUnie ziet in het klimaatbeleid mogelijkheden voor het versterken van de agenda voor ontwikkelingsamenwerking:
Toezicht op de bijdrage van het klimaatfondsbeleid aan projecten in ontwikkelingslanden, die bijdragen aan de CO2-emissiereductie van Nederland;
Een duurzaamheidfonds gebaseerd op CO2-uitstootrechten; dit genereert gelden voor duurzame ontwikkeling in ontwikkelingslanden.
Een goed en gezond milieu is van groot belang voor een prettige leefomgeving.
Nederland is een druk bewoond land waar verantwoord omgegaan moet worden met bodem, water en lucht.
Overheid, burgers en bedrijven dragen ieder op hun eigen plaats verantwoordelijkheid voor de bescherming van deze leefomgeving.
Nederland is aantrekkelijk voor het internationale bedrijfsleven.
Scherper aan de duurzame wind varen kan dus.
De normstelling in Nederland loopt soms vooruit op normstelling in andere landen.
Dat maakt onderdeel uit van ons vestigingsklimaat en kan ook de innovatie bevorderen.
Tegelijkertijd wensen wij de administratieve regeldruk voor bedrijven te beperken.
Bij sterke vermoedens van een schadelijk effect op het milieu moet de overheid preventief handelen.
De ChristenUnie wil dat de overheid duurzame innovatie bevordert langs de route van eco-efficiënt en eco-effectief produceren.
Eco-efficiënt door het leveren van goederen en diensten met minder niet-herbruikbare energie en minder materialen, leidend tot minder afval, minder vervuiling en minder kosten.
Eco-effectief door het maken van producten die aan het eind van hun leven biologisch afbreekbaar zijn, of die technologisch weer kunnen worden hergebruikt.
Bij veel menselijke activiteiten ontstaat afval.
Dat kan hinderlijk zijn en schadelijk voor het milieu.
Afval dat ontstaat moet zoveel mogelijk worden hergebruikt.
Overheid, bedrijven en burgers hebben daarnaast een taak in het bestrijden van zwerfafval.
De ChristenUnie hanteert het principe dat de vervuiler betaalt en is voorstander van uitbreiding van het statiegeldsysteem naar kleine PET-flesjes en blikjes.
Door de hoge stedelijke bevolkingsdichtheid en de aanwezigheid van grote kassencomplexen wordt het ’s nachts steeds minder donker.
Dit heeft zijn weerslag op de dierenwereld.
De overheid zal een actief beleid voeren om lichtvervuiling tegen te gaan
Door materiaalketenbeleid worden producten vaker hergebruikt en materialen gerecycled.
Door productgerichte milieuzorg kunnen milieubelastend materiaal en verpakkingen worden teruggedrongen (dematerialisatie).
De voorlichting aan bedrijven en consumenten over de materiaalketens en het hergebruik van producten en materialen wordt verbeterd.
Verouderde vuilverbrandingsinstallaties met een laag rendement worden gesloten.
Om lichtvervuiling tegen te gaan worden kassencomplexen geïsoleerd en autowegen spaarzamer verlicht waar dit de verkeersveiligheid niet nadelig beïnvloed.
Het MVO-beleid (zie 2.2.8) zet de kaders voor milieubewust produceren.
Nederland maakt onderdeel uit van een internationale markt.
De rol van Europa op het gebied van het milieubeleid is groot.
Op Europees niveau wil de Christen-Unie afspraken maken over:
Het stoppen of afbouwen van milieuschadelijke subsidies en niet-duurzaam stimuleringsbeleid, zoals de subsidies op energie- of watergebruik.
Het bevorderen van transparantie door uitbreiding van de productlabeling.
Het weren van niet-duurzame producten.
Het via een milieuheffing doorberekenen van de milieukosten van producten en diensten in de kostprijs.
Het verlagen van BTW-tarieven voor milieuvriendelijke producten en diensten.
Op nationaal niveau wil de ChristenUnie een op innovaties gerichte marktvraag creëren door een duurzaam inkoopbeleid van overheidsinstanties.
Doel is het bereiken van een top-vijf positie in Europa als het gaat om toepassing van duurzame technologie.
De overheid versterkt de samenwerking tussen onderzoek en bedrijfsleven om te komen tot innovatie op het gebied van duurzame technologie.
De overheid reduceert regelgeving en legt meer verantwoordelijkheid bij het bedrijfsleven.
Zij vraagt van bedrijven dat deze zich in hun productieprocessen bewegen binnen de grenzen van de milieuruimte.
Deze algemene maatregelen worden gecombineerd met een stevig toezicht- en handhavingsbeleid voor maatschappelijke milieu- en veiligheidsrisico’s.
Door handhaving van de vigerende Wet Milieubeheer - waarbij bedrijven verplicht zijn om alle besparende maatregelen te nemen die zich binnen 5 jaar terug verdienen - valt veel winst te behalen.
De consument bepaalt uiteindelijk of de inspanningen van bedrijven op het gebied van milieubewust produceren worden beloond.
De milieudruk van onze bestedingen ligt een factor drie boven het niveau dat onze aarde duurzaam aankan als iedere wereldburger hetzelfde bestedingsniveau en -patroon zou hebben.
De ChristenUnie wil dit zichtbaar maken.
Dit sluit aan bij ons streven om naast het BNP een breder welvaartsbegrip te introduceren waarin het omgaan met ons milieukapitaal is opgenomen.
De ChristenUnie wil hiervoor een nationale doelstelling formuleren die in lijn is met de milieudoelen voor 2020 en 2050, en die terugvertaald wordt naar individuele doelstellingen.
Er zijn nu al producten en diensten waarvan de milieudruk zichtbaar is bij aankoop.
Deze ontwikkeling moet krachtig worden bevorderd.
Bedrijven worden verplicht de inzichtelijkheid van de milieu- en gezondheidseffecten van producten en processen te verstrekken.
Handhaving en controle op de naleving van milieu- en veiligheidsnormen hebben hoge prioriteit.
De terugverdientijd van de Wet Milieubeheer wordt verhoogd van 5 naar 7 jaar, zodat nog meer rendabele maatregelen onder de wet vallen.
Hier hoort wel een stevig vergunningenbeleid en controle- en handhavingsbeleid bij.
De import van en handel in illegaal hout wordt verboden.
Het gebruik van duurzaam hout wordt gestimuleerd.
De overheid geeft daarbij het goede voorbeeld door in haar aanbestedingsbeleid 100 procent legaal en duurzaam hout te eisen.
Duurzaamheid op regionaal niveau wordt bevorderd door samenwerkingsverbanden tussen lokale overheden, ondernemers, onderzoeksinstellingen, onderwijs en burgers te stimuleren en ambitieuze doelen te formuleren.
Vertrouwen tussen overheid en burger is geen vanzelfsprekendheid.
Daar moet voordurend aan worden gewerkt.
Bestuurders kunnen vertrouwen niet opeisen.
Zij moeten vertrouwen winnen door betrouwbaar te zijn.
Hiermee is niet alles gezegd.
Alles is politiek, maar politiek gaat (bepaald) niet over alles.
Burgers, bedrijven en instellingen hebben eigen verantwoordelijkheden en moeten daarop ook kunnen worden aangesproken.
We leven in een tijd waarin het aan vertrouwen tussen overheid en burger ontbreekt.
Ook democratisch genomen besluiten roepen heftige kritiek op.
Aan bedoelingen van politici wordt getwijfeld.
Er is te weinig besef dat ‘we’ in Nederland met z’n allen de samenleving moeten dragen en dus ook met z’n allen moeten werken aan een betere samenleving.
Herstel van vertrouwen stelt vooral eisen aan de bestuurders en volksvertegenwoordigers zelf.
We hebben in de allereerste plaats integere politici nodig.
Overheden en overheidspersonen moeten integer zijn, omdat zij in dienst staan van de samenleving en daarmee uiteindelijk in dienst van God.
Alleen integere politici kunnen aanspraak maken op een vertrouwensrelatie tussen overheid en burgers.
We hebben mensen nodig die open kaart spelen als de politieke cultuur een obstakel is voor noodzakelijke politieke veranderingen.
Daarbij past verantwoording afleggen over besluiten, maar geen afrekencultuur tussen bestuur en volksvertegenwoordiging die bestuurlijke daadkracht belemmert.
Verantwoording afleggen is essentieel, maar het doel is een goed bestuur - niet het hoofd van de bestuurder.
Ten derde gaat het ook om vertrouwen geven.
Regels zonder grond frustreren burgers.
Een verantwoordingsplicht die mensen in de zorg of het onderwijs afleiden vanhun eigenlijke taak, is alleen maar een sta in de weg voor goede zorg en kwalitatief onderwijs.
Wie echt vertrouwen geeft, laat dit daarom gepaard gaan met ‘loslaten’.
Goede bestuurders - of zij nu in de gemeente werken, bij de provincie of het rijk – stellen niet zichzelf centraal of het bestuur dat zij vertegenwoordigen, maar de burger.
We hebben daarom geen mensen nodig voor wie de macht of het aanzien van het ambt centraal staat, maar betrouwbare politici, die zich dienstbaar opstellen, trouw aan de publieke zaak.
Zij behoren betrokken te zijn op de belangen van samenleving en burgers.
Overheden die zich zo opstellen, zijn trouw aan wat hun roeping is: zich dienstbaar op te stellen aan de opdracht het goede na te streven voor mens en samenleving.
Inbedding van het overheidsgezag in een democratische structuur is een groot goed.
Dit verzekert dat overheden verantwoording afleggen over hun handelen.
Democratie betekent niet dat het overheidshandelen samenvalt met de optelsom van wensen en belangen van (de meerderheid van) de burgers, de kiezers.
Wat het publieke belang inhoudt, zal bij elk politiek besluitvormingsproces steeds weer opnieuw moeten worden verduidelijkt.
Politieke partijen met een helder en consistent politiek profiel zijn daarbij onmisbaar.
Dan hebben kiezers wat te kiezen.
Dit betekent dat politieke uitgangspunten en vooronderstellingen in het politieke debat helder naar voren moeten komen.
Daarbij hoort een gepaste plaats voor godsdienst en levensovertuiging in het publieke debat, in de publieke ruimte.
Bij de opstelling en uitvoering van regels en beleidsplannen staan de belangen van burgers centraal.
Daarom maakt de overheid gebruik van de kennis van bewoners van hun eigen leefomgeving.
Betrokkenheid van burgers en bedrijven bij de publieke dienstverlening bevordert actief burgerschap.
De invoering van een correctief referendum op verzoek van kiezers over een wetsvoorstel cq. verordening die door parlement, gemeenteraad of provinciale staten is goedgekeurd, is wenselijk.
Een dergelijk referendum heeft alleen nut als het aantal handtekeningen om een referendum aan te vragen op een geloofwaardig niveau wordt vastgesteld, en de opkomstdrempel tenminste boven de 50 procent ligt.
Burgerinitiatieven hebben een meerwaarde in een democratische besluitvorming en worden aangemoedigd.
Overheidsbestuurders publiceren hun nevenfuncties
Het beloningsniveau van bestuurders en ambtenaren in de publieke sector gaat de ‘Balkenende-norm’ niet te boven.
Even belangrijk als haar verankering in de democratie is de verankering van het overheidsgezag in het recht.
De rechtsstaat dient de rechtszekerheid.
Grondrechten beschermen burgers tegen willekeur en overschrijding van de bevoegd-heden op terreinen die toebehoren aan burgers, kerken en andere levensbeschouwelijke instellingen, scholen en bedrijven.
In een pluriform Nederland, waarin we vele bevolkingsgroepen kennen en het moeizaam blijkt met verschillende overtuigingen in één samenleving in vrede met elkaar om te gaan, is het van belang dat we ons met elkaar rekenschap geven van de ontstaansgeschiedenis van de Nederlandse samenleving.
Het Statuut voor het Koninkrijk en de Grondwet kunnen hierbij een belangrijke rol spelen.
Aan de Grondwet wordt daarom een preambule toegevoegd.
Deze preambule geeft uitdrukking aan de historische identiteit en de dragende waarden van de Nederlandse samenleving.
Kennis van de inhoud van het Statuut en de Grondwet en van de geschiedenis van het koninkrijk dragen bij aan burgerschapsvorming.
Het koningschap belichaamt de verbondenheid van allen in Nederland.
Het recht op leven wordt vastgelegd in de Grondwet.
Het menselijk leven heeft volledige rechtsbescherming vanaf de bevruchting tot aan de dood.
Artikel 1, het recht op gelijke behandeling, wordt uitgebreid zodat ook gehandicaptendiscriminatie wordt tegengegaan.
De Nederlandse taal wordt grondwettelijk verankerd.
Aan de positie van de overige talen in het Koninkrijk - Fries, Papiaments – wordt op gepaste wijze recht gedaan.
Het verbod om wetten rechterlijk te toetsen aan de Grondwet wordt afgeschaft.
Dit versterkt het gezag van de Grondwet.
In hoogste instantie beslist een Constitutioneel Hof over de uitleg van de Grondwet.
I ndien de Raad van State in zijn advies concludeert dat een wetsvoorstel grondwetsuitleg vergt, kan dit slechts, indien door tenminste 30 Kamerleden verlangd, met gekwalificeerde meerderheid van twee derde worden aangenomen.
Internationale verdragen zijn pas goedgekeurd wanneer de inhoud van die verdragen is omgezet in Nederlandse wetgeving.
Het Koninkrijk der Nederlanden is een constitutionele monarchie.
De staatsrechtelijke functie van het koningschap heeft haar waarde bewezen en blijft intact.
Er wordt geen rangorde tussen de verschillende vrijheidsrechten in de Grondwet vastgesteld.
Tussen onverdraagzaamheid en gelijkheidsdwang is een tussenweg mogelijk.
Een weg, waarop het mogelijk is onbekommerd en ronduit voor je overtuiging uitkomend naast elkaar te gaan.
Een soms lastige en bochtige weg.
Zeker.
Met hobbels en kuilen.
Maar ook met ongedachte doorkijkjes en uitzichten en in elk geval onverwachte ontmoetingen.
Nederland is een land van minderheden.
De samenleving fragmentariseert, en het lijkt er ook nog eens op dat al die minderheden elkaar steeds minder kunnen vinden.
Tolerantie jegens andersdenkenden doet pijn.
Maar waar voorheen de schurende verschillen tussen het ene en het andere geloof ook echt wel werden opgemerkt, maar men desondanks elkaar z’n levensbeschouwing, z’n instellingen en z’n organisaties gunde, is dat de laatste jaren klaarblijkelijk steeds moeilijker geworden voor veel mensen.
Verschillen worden niet meer getolereerd, overtuigingen niet meer geaccepteerd.
Ze werken eerder als een rode lap op een stier en worden het liefst grondig onder het tapijt geschoffeld.
Vooral als die levensbeschouwelijke verschillen ook nog eens een religieuze achtergrond hebben.
Voorbeelden?
Een Koptisch christelijke trambestuurder mag geen kruis op zijn tramuniform dragen.
Het luiden van kerkklokken stuit in een aantal gemeenten op weerstand bij omwonenden.
Moslims voelen zich vaak buiten de samenleving staan.
Joodse instellingen kunnen al jarenlang niet meer zonder zware bewaking, en wie openlijk de uiterlijke kenmerken van het jodendom draagt (zoals een keppeltje) voelt zich op straat niet meer veilig.
Kan het anders, is er een weg terug.
Zeker.
Maar dan is er wel wat nodig.
In de eerste plaats een zelfbewuste houding van juist díe minderheidsgroepen die op z’n minst voor hun gevoel in de verdrukking zijn geraakt.
Kom maar op voor je overtuiging en draag die uit!
In de tweede plaats een hernieuwd besef bij iedereen in dit land, dat tolerantie geen onverschilligheid betekent (dat doet geen pijn) maar een samenleven in één land, terwijl verschillen van levenswijze en levensovertuiging wel degelijk steken en botsen.
Dan ontstaat er ruimte voor het omgaan met overtuigingen en gedragingen die indruisen tegen je eigen overtuiging.
Dan is er respect voor gewetensbezwaren in beroepsverband.
Dat is natuurlijk wel wederzijds.
De liberaal moet de christen zien staan; de moslim de jood; de christen de moslim, enzovoorts.
Als die weg er is, wordt die dan ook gekozen.
Ja.
Niet altijd.
Maar vaak ook wel.
Een goed voorbeeld is de Haagse Verklaring (2007) inzake de vrijheid van godsdienst en levensbeschouwing.
Christenen, islamieten, hindoes, humanisten, joden, bahai’s en soefi’s hebben voor elkaar en aan elkaar de vrijheid verklaard om hun eigen godsdienst en levensovertuiging te huldigen en uit te dragen en die van anderen de verdragen.
Zulke initiatieven, waarvoor creativiteit, moed en een zelfbewust staan voor je eigen overtuiging nodig is, vragen navolging.
Een weg tussen onverdraagzaamheid en polari-satie aan de ene kant, en gelijkschakeling en neutraliteitsdwang aan de andere kant.
Alleen zo kunnen we werken aan een samenleving die verschillen kan verdragen, juist als ze pijn doen.
De samenleving wordt niet primair gevormd door overheid of door overheidsbestuurders, maar door de burgers zelf.
Zij nemen verantwoordelijkheden, gaan verplichtingen aan en maken de samenleving leefbaar in hun onderlinge relaties.
Een vrije samenleving in een democratische rechtsstaat kan alleen bloeien als voldoende mensen er vertrouwen in hebben en hun gedrag richten naar de kernwaarden waarom het in de rechtsstaat draait.
Op hun beurt kunnen burgers een beroep doen op de overheid als hun veiligheid of bestaanszekerheid in het geding is.
Het in stand houden van de rechtsstaat vergt inspanningen van overheid en burger.
Iedereen heeft plichten heeft jegens de gemeenschap ‘zonder welke de vrije en volledige ontplooiing van zijn persoonlijkheid niet mogelijk is’, zegt de VN-verklaring voor de rechten van de mens terecht.
Om iedereen hiertoe te bepalen, wordt een Handvest opgesteld.
Een Handvest verantwoordelijk burgerschap bepaalt overheid en burger elk bij hun eigen mogelijkheden en verantwoordelijkheden voor de instandhouding van de leefbaarheid van de samenleving.
In een vrije rechtsstaat bloeien de klassieke vrijheidsrechten.
Deze rechten worden ook onderhouden in de samenleving.
Verschillen in levensovertuiging of godsdienst leiden niet tot uitsluiting van de mogelijkheid om bepaalde beroepen uit te oefenen.
Werkers in de zorg met bezwaren tegen abortus-provocatus en euthanasie mogen geen benadeling ondervinden bij de toelating tot opleidingen en uitvoering van het werk.
Waar hoofddoekjes niet tot functionele bezwaren leiden, vormt dit evenmin een belemmering.
Gemeenten en andere overheidsorganen houden bij publieke handelingen en manifestaties rekening met de levensbeschouwelijke en religieuze pluriformiteit van de bevolking en gewetensbezwaren van ambtenaren.
Dit besef van diversiteit klinkt ook door bij de aanstelling van ambtenaren van de burgerlijke stand.
De overheid doet - binnen de haar toekomende bevoegdheden - wat burgers en instellingen zelf niet tot stand kunnen brengen, terwijl het toch noodzakelijk is voor het goed functioneren van de samenleving.
De ChristenUnie kiest voor een beperkte overheid, die zich opstelt als bondgenoot van burgers.
Een overheid die mensen in moeilijkheden op weg helpt.
Daarna komt pas de rol van de overheid als beslisser en afdwinger.
Burgers en gezinnen, bedrijven, kerken, onderwijs- en zorginstellingen en al die andere samenlevingsverbanden, hebben eigen verantwoordelijkheden.
De overheid schept voorwaarden opdat we niet in een samenleving belanden waarin het recht van de sterkste geldt.
De ChristenUnie streeft naar sterke sociale verbanden, waarin deze eigen verantwoordelijkheden in vrijheid tot hun recht kunnen komen.
De persoonlijke levenssfeer van de burgers verdient meer bescherming.
Bij maatregelen in het kader van verbetering van haar dienstverlening, terrorisme- of criminaliteitsbestrijding, legt de overheid structureel verantwoording af van de mate waarin zij de privacy van haar burgers beschermt dan wel beperkt.
Bevoegdheden van de overheid op deze terreinen moeten na verloop van een aantal jaren worden verlengd.
Daarmee keren zij periodiek terug als onderwerp op de agenda van het publieke debat.
Bewaartermijnen van gegevens van burgers door overheid en in het bijzonder door bedrijven worden beperkt.
Als burgers door feiten en omstandigheden hun identiteit genoegzaam kunnen aantonen, is vasthouden aan de letter van de Identificatieplicht niet nodig en wordt dus geen boete opgelegd.
Er is in Nederland geen plaats voor registratie op basis van etniciteit.
Het waarborgen van vertrouwen tussen overheid en burgers en bedrijven is niet gebaat bij een machtsstrijd tussen verschillende overheden.
De bestuurlijke inrichting van het land behoort daarom eenduidig te zijn.
Herindelingen of bestuurlijke opschaling vinden in beginsel alleen dan plaats indien de behoefte vanuit gemeenten zelf opkomt.
Waar dit plaatsvindt is de benaderbaarheid van het democratisch bestuur telkens een specifiek aandachtspunt.
Wijk- en dorpswethouders, dorps- en wijkraden en decentrale loketten kunnen hieraan tegemoet komen.
Kleinschalige taken kunnen worden overgedragen aan wijk- en dorpsraden, die - indien een gemeente hiervoor kiest - ook gekozen kunnen worden.
Tenslotte is vertrouwen gebaat bij het besef dat het Rijk, een gemeente of een provincie altijd (veel) meer is dan een dienstverlenende eenheid.
Diensten en ondersteunende apparaten kunnen op gemeenschappelijke basis worden georganiseerd.
Maar bij herindelingen, opschaling van ambtelijke diensten en decentralisatie van rijkstaken, dient behalve de efficiëntie ook de democratische verantwoordingsstructuur nadrukkelijk te worden betrokken.
Samenwerking tussen gemeenten is wenselijk, maar het primaat blijft bij democratisch gelegitimeerde organen zoals de gemeente, de provincie en de rijksoverheid.
Gemeentelijke herindeling is alleen gewenst als dit voor een goede uitvoering van alle taken nodig is.
Inwoneraantallen alleen zijn niet maatgevend, de opvattingen en belangen van de burgers worden nadrukkelijk meegewogen.
Minder complexe, meer lokaal gebonden taken kunnen veelal op het niveau van dorpen of wijken of voormalige gemeenten worden uitgeoefend.
Dit draagt bij aan het dichten van de kloof tussen bestuur en burger, tussen kiezer en gekozene.
Het draagt eveneens bij aan het behoud van het eigen karakter en het behoud van de gemeenschap van wijken en dorpen.
In de Randstad kunnen de stedelijke agglomeraties de provinciale status en bijbehorende bevoegdheden verkrijgen.
Sterke gemeenten en sterke provincies met eigen bevoegdheden helpen het beste om bestuurlijke drukte en onduidelijkheid over ‘wie gaat over wat’ te bestrijden.
Slechts één bestuurslaag moet verantwoordelijk zijn voor de uitvoering van de oplossing van een bepaald maatschappelijk probleem.
Basistaken rond veiligheid moeten verankerd zijn in de lokale samenleving.
Een sterk decentraal bestuur is gebaat bij een robuust eigen belastinggebied.
Overheden moeten elkaar kunnen vertrouwen.
Als het Rijk decentraliseert, blijft er te vaak sturing bestaan door het Rijk op een taak; het Rijk laat de taak niet echt los en deelt verantwoordelijkheden niet scherp genoeg toe.
Op deze manier houden te veel bestuurslagen zich met hetzelfde onderwerp bezig.
Decentralisatie moet daarom in beginsel plaatsvinden zonder ‘gouden koorden’.
Het differentiëren in het takenpakket van bestuurslagen, verdient de voorkeur boven het overvragen van samenwerkingsconstructies (bijvoorbeeld het overdragen van een taak van gezamenlijke gemeenten aan de provincie waar samenwerking reeds op die schaal plaatsvindt).
Het Rijk beperkt zich tot kaderstellend nationaal bestuur en voert alleen die taken zelf uit die van nationaal belang zijn.
Beheerstaken in het fysieke domein worden, waar verantwoord, aan provincies of gemeenten overgedragen.
Het gaat daarbij onder meer om verantwoordelijkheden op het gebied van welzijn, sport en wijken (gemeenten), regionale economie, plattelandsbeleid, natuur en recreatie (provincies).
De hoofdlijn van de bestuurlijke inrichting van Nederland blijft uitgaan van drie bestuurslagen.
De gemeente is de meest nabije bestuurslaag, met als kerntaak het behartigen van de directe leefomgeving en het sociale domein.
Gelet hierop worden onder meer (delen van) de AWBZ, de sociale zekerheid en de jeugdzorg aan gemeenten overgedragen.
Bij de overdracht van dergelijke bevoegdheden kan worden rekening gehouden met de schaalgrootte van de gemeente.
Differentiatie in takenpakketten kan betekenen dat aan grotere gemeenten meer bevoegdheden kunnen worden overgedragen dan aan kleinere.
De provincies vormen het regisserend regionaal bestuur en hebben een ontwikkeltaak voor verkeer en vervoer, landschap, recreatie en natuur.
Daarnaast gaat de provincie over het ruimtelijk economisch domein en het regionale cultuurbeleid.
Gelet op deze uitgangspunten worden de Brede Doel Uitkering voor verkeer en vervoer (BDU), het investeringsbudget Landelijk Gebied (ILG) en andere specifieke geldstromen aan het Provinciefonds toegevoegd.
Enkele uitvoeringsorganisaties van het rijk, zoals de Dienst Landelijk Gebied, worden aan de provincies overgedragen.
Op landelijk niveau kan politieke en bestuurlijke verantwoordelijkheid (en dus het aantal bewindslieden) worden losgekoppeld van de ambtelijke organisatie.
Dit biedt ruimte om het aantal ministeries te beperken, onder handhaving van een groter aantal ministers dan wel projectministers waar dat uit oogpunt van politieke coördinatie of spreiding van macht nodig is.
De ministeries van Binnenlandse Zaken en Justitie kunnen op deze manier worden samengevoegd, terwijl op politiek niveau de eindverantwoordelijkheid voor de openbare orde bij de minister van Binnenlandse Zaken blijft en de eindverantwoordelijkheid voor opsporing en vervolging bij de minister van Justitie.
Daarnaast kan een ministerie Ruimtelijke Inrichting bijvoorbeeld de ministeries van VROM, V&W en delen van het ministerie van LNV omvatten.
En bij een ministerie voor financieel-economisch beleid kunnen, behalve Financiën, delen van EZ en LNV worden ondergebracht.
Omdat de energie gericht moet zijn op het oplossen van maatschappelijke problemen en niet op reorganisaties, zou er op weg naar verdere samenvoeging eerst gewerkt kunnen worden met 7 á 8 programmaministers die meerdere departementen onder hun verantwoordelijkheid krijgen.
Rijk, provincies en gemeenten zullen de komende jaren meer moeten doen met minder geld.
Dit vereist bezinning op welke taken de overheid wel verricht en niet.
Elders in dit verkiezingsprogramma zijn hiertoe heldere keuzen gemaakt.
Het vereist ook meer doelmatigheid in de organisatie en minder specifieke regels.
Overheidsdiensten worden daarom zo veel mogelijk aangeboden via één (fysiek) loket, de gemeente.
Gedetailleerde vergunningverleningen belasten burgers en bedrijven vaak onnodig.
Vergunningstelsels worden daarom zoveel mogelijk omgezet in algemene regels.
Het bijbehorend regime van toezicht en handhaving kan beperkt blijven tot acties op basis van risicoanalyse en verantwoording achteraf door de burgers of bedrijven die een vergunning hebben verkregen.
Bestuurlijke controle tussen overheden maakt plaats voor toezicht op hoofdlijnen en horizontale verantwoording.
Een duidelijke taakverdeling tussen overheidsdiensten en overheidslagen leidt tot een forse afname van het aantal beleids- en uitvoerende ambtenaren bij in het bijzonder de nationale overheid.
Gemeenten en provincies krijgen een robuust eigen belastinggebied
Het kiesstelsel van de waterschappen wordt gewijzigd.
Waterschapsbestuurders worden indirect verkozen, via de gemeenteraden.
Het aantal waterschappen wordt fors verminderd (zie ook 2.4.4).
Gemeenschappelijke uitvoeringsdiensten van gemeenten of provincies kunnen tot meer doelmatigheid leiden.
Te denken valt aan één uitvoeringsdienst voor het innen van de belasting voor decentrale overheden en waterschappen.
De verschillende overheden behouden hun afzonderlijke bevoegdheden, alleen de uitvoering wordt gebundeld.
Product- en bedrijfsschappen worden vervangen door op vrijwillige basis georganiseerde brancheorganisaties.
Het Koninkrijk staat op de drempel van invoering van nieuwe staatkundige verhoudingen.
De kleinere Antillen, Bonaire, St.<U+F020>Eustatius en Saba worden openbare lichamen binnen het land Nederland.
Deze status zal tijdelijk moeten zijn, omdat dit in beginsel op gespannen voet staat met het principe dat Nederland een gedecentraliseerde eenheidsstaat is.
Een verdere eenwording binnen Nederland is daarom nadrukkelijk het perspectief voor de middellange termijn.
De grotere eilanden Sint-Maarten en Curaçao gaan, net als eerder Aruba, tot op zekere hoogte een eigen weg als land binnen het Koninkrijk.
Wijziging van het Statuut moet tussen de (dan) vier landen voorzien in een duidelijke afbakening van cruciale Koninkrijkstaken zoals rechtshandhaving, effectieve criminaliteitsbestrijding, effectief financieel toezicht, deugdelijk bestuur, onderwijs, gezondheidszorg en armoedebestrijding.
Voor de langere termijn wordt een Masterplan voor het Koninkrijk der Nederlanden uitgewerkt, waarbij recht wordt gedaan aan het uitgangspunt dat binnen het Koninkrijk alle burgers gelijkwaardig zijn en een oplossing wordt gevonden voor het ‘democratisch gat’ dat aan de orde is bij beslissingen die de eilanden aangaan.
Binnen het Koninkrijk, respectievelijk binnen Nederland blijft respect voor de eigen taal, cultuur en tradities van de eilanden een leidraad voor de onderlinge verhoudingen.
De BES-eilanden worden op afzienbare termijn gemeenten binnen Nederland, met de ruimte om afspraken te maken die op de situatie zijn toegespitst.
Verhoudingen binnen het Koninkrijk zijn gericht op het scheppen van (economisch) perspectief.
Binnen het Koninkrijk is sprake van vrij verkeer van personen binnen afspraken die hieromtrent tussen landen en landsdelen worden gemaakt.
Koninkrijksburgers kunnen niet over en weer tussen de landen en landsdelen worden uitgezet.
De politieorganisatie is op dit moment nog hoofdzakelijk territoriaal georganiseerd.
Deze organisatievorm biedt niet op alle fronten een adequaat antwoord op een tijd waarin grenzen aan betekenis verliezen, mensen contact kunnen houden over de hele wereld en (internet)criminaliteit in feite niet meer aan plaatsen gebonden is.
Het is van belang dat de politie voor deze nieuwe uitdaging wordt toegerust.
Om te weten wat er ‘op straat leeft’ is het soms belangrijker om bijvoorbeeld Hyves en andere netwerksites in de gaten te houden, dan daadwerkelijk de straat op te gaan.
Financiële criminaliteit en discriminatiemisdrijven vinden steeds meer, of vooral, virtueel plaats.
Teneinde het oplossingspercentage met succes omhoog te kunnen brengen, zal de politie zich meer moeten richten op de kerntaken: opsporing en openbare orde.
Democratische legitimatie vereist verantwoording afleggen aan de gekozen raden en staten.
Het aantal politieregio’s, 25, kan worden teruggebracht.
Grenzeloze criminaliteit, zoals internetcriminaliteit, vrouwenhandel en financiële criminaliteit, worden in gespecialiseerde landelijke eenheden ondergebracht.
Politietaken die niet met opsporing of openbare orde van doen hebben, worden overgebracht naar bestuurlijke toezichtorganisaties.
Hierbij valt onder meer te denken aan verkeershandhaving, toezicht in het groene gebied en milieuhandhaving.
Bestaande hulpverleningsdiensten zoals de huisartsenposten, de jeugdhulpverlening en nood- en crisisopvang nemen waar mogelijk de spoedeisende hulp over.
Politie en andere toezichtorganisaties als douane, arbeidsinspectie en andere bijzondere opsporingsdiensten werken geïntegreerd samen.
Waar mogelijk worden bevoegdheden geharmoniseerd.
De strijd tegen het terrorisme stelt ons land, als onderdeel van de Westerse, vrije samenlevingen, voor grote uitdagingen.
We kennen geen confrontatie met vijandige staten, maar met vijandige bewegingen zonder vast territorium, zonder vaste woon- of verblijfplaats en zonder scrupules wat betreft de inzet van wapens en strijdmethoden.
Het is onontkoombaar gebleken dat politie en justitie in de afgelopen tien jaar meer middelen en bevoegdheden hebben gekregen om de samenleving tegen aanslagen te kunnen beschermen.
Gelukkig zijn er mede daardoor sinds 2004 geen aanslagen geweest in ons land.
De opsporingsmiddelen zijn op orde; het sanctiearsenaal verdient nog wel uitbreiding.
Steeds staat daarbij de rechtsstaat voorop.
Op zichzelf vormen opvattingen en (religieuze) levensovertuigingen geen bedreiging voor de nationale rechtsorde.
Zij kunnen daarvoor echter wel misbruikt worden.
Bedreigingen komen van mensen die onze samenleving verwerpen of terreur en angst willen zaaien.
Terreur heeft dan ook niet zo zeer het plegen van aanslagen als zodanig als doel, maar het verspreiden van angst en het opwekken van verdeeldheid en polarisatie.
Maatregelen ter voorkoming van terrorisme zijn pas effectief als zij daarop zijn afgestemd; ze vinden juist daarom in veel gevallen plaats buiten veel media-aandacht om.
Een grote(re) zichtbaarheid van zogeheten antiterrorismemaatregelen pakt tegen diezelfde achtergrond niet per definitie goed uit.
Hoewel een goede samenwerking tussen burgers en overheid in bepaalde omstandigheden nodig kan zijn ter voorkoming van aanslagen, heeft het geen nut om burgers nodeloos lastig te vallen met antiterrorismemaatregelen.
De stap om maatregelen te treffen en bevoegdheden te verruimen wordt slechts genomen indien deze aantoonbaar van belang zijn om de informatiepositie van de overheid voor dat doel te verbeteren.
Ongericht taps zetten, en het langdurig bewaren van computer- en communicatiegegevens, passen hierin niet.
De rechtsstatelijke beginselen zijn en blijven leidend bij de strijd tegen terrorisme en radicalisering.
Deze worden niet opgerekt.
De opbouw van meer kennis en analyse van terrorisme, radicalisme en extremisme wordt ter hand genomen.
Aan uitbreiding van opsporingsbevoegdheden ter bestrijding van terrorisme is in beginsel geen behoefte.
Wel is er reden de uitzetting van (verdachten van) terroristische misdrijven te vergemakkelijken en - indien de veiligheid dit vereist - verdachten van (de voorbereiding van) terroristische misdrijven tijdelijk beperkende toezichtmaatregelen op te leggen.
Ontneming van het Nederlanderschap, beroepsverboden en de ontneming van democratische rechten en plichten zijn toegevoegde straffen bij een veroordeling wegens terroristische misdrijven.
De algemene identificatieplicht en het langdurig bewaren van persoonsgegevens en computer- en communicatiegegevens dragen niet bij aan verbeterde opsporingskansen.
Deze maatregelen worden ingeperkt.
Voor ouderen boven de 70 wordt de ID-plicht afgeschaft.
Bij de rechtspleging gaat het uiteindelijk om recht doen.
Recht doen is meer dan het toepassen van een regel; de bedoeling is stappen te zetten op de weg naar gerechtigheid.
Dit vereist rechtspraak die toegankelijk is, dicht bij de burger staat en zich bewust is van haar verantwoordelijkheid jegens burgers in onmin, slachtoffers en daders, zwakken en sterken, en van het evenwicht tussen wetgeving en wetsuitleg.
De derde fase van de herziening van de rechterlijke organisatie is nog onvoltooid gebleven.
Deze wordt ter hand genomen.
Een constitutioneel hof wordt de hoogste rechtseenheidinstantie in het Koninkrijk en heeft de bevoegdheid wetten te toetsen aan de grondwet.
Toegang tot het recht ten behoeve van on- en minvermogenden is een primaire verantwoordelijkheid van advocatuur en notariaat zelf.
Rechtsbijstandsubsidies kunnen worden vervangen door de verplichting van deze rechtshulpverleners om rechtsbijstand te verlenen aan rechtshulpvragers.
De gang naar de (dure) rechter is niet altijd nodig.
Conflictbemiddeling is vaak een betere en minder kostbare weg.
Daartoe kan bij (burgerlijke) conflicten tussen burgers eerst bemiddeld worden, voordat zij tot rechtszittingen kunnen leiden.
Dit kan bij een mediator.
Dat wordt gestimuleerd.
Bij wet wordt daarom mogelijk gemaakt dat een overeenstemming tussen partijen die bij een mediator tot stand is gekomen als rechtsgeldige akte kan worden ingeschreven bij een notaris.
Niet alleen de slachtoffers, maar ook wijken en buurten worden er van op de hoogte gesteld dat misdrijven die in hun omgeving zijn gepleegd, zijn opgelost en dat de daders hun terechte straf hebben gekregen.
Wereldwijde vraagstukken zoals klimaatverandering, de proliferatie van massavernietigingswapens, internationaal terrorisme, de blijvende armoede en de toenemende mondiale ongelijkheid vragen om een actieve houding van Nederland op het internationale toneel.
Vanuit de bijbelse opdracht te zorgen voor recht en gerechtigheid, één van de centrale noties van de christelijke politiek, streeft de ChristenUnie naar rechtvaardige internationale verhoudingen in de wereld en naar vrede, veiligheid en respect voor de mensenrechten.
Nederland heeft zijn ontstaan als zelfstandige staat te danken aan de strijd om het belangrijkste vrijheidsrecht: de vrijheid van geweten en van godsdienst.
Alleen al daarom moet ons land opkomen voor wereldwijd respect voor godsdienstvrijheid en mensenrechten.
In veel landen (o.a. Irak, Iran, Egypte, Marokko en Turkije) zijn vervolgingen vanwege geloof, overtuiging of ras aan de orde van de dag.
En in veel ontwikkelingslanden worden de rechten van kinderen geschonden door gedwongen arbeid.
Nederland moet het lidmaatschap van internationale instellingen als de VN, de Europese Unie, de OVSE en de Raad van Europa aanwenden om staten waar sprake is van ernstige en aanhoudende schending van mensenrechten aan te klagen of bij te sturen.
Nederland spant zich ervoor in dat ambassades rapporteren over de godsdienstvrijheid in de jaarrapportages mensenrechten.
Bilaterale verhoudingen, handelsrelaties en hulp zullen afhangen van de inhoud van deze rapporten.
Nederland ziet er op toe dat de mensenrechtenambassadeur een stevige positie krijgt in de ambtelijke ondersteuning van de Hoge Vertegenwoordiger voor het gemeenschappelijk buitenlands en veiligheidsbeleid.
Er wordt een loket geopend voor de melding van schendingen van grensoverschrijdende mensenrechten in onder meer handelsrelaties.
Het recht op godsdienstvrijheid neemt een belangrijke plaats in binnen het mensenrechtenbeleid.
Dit impliceert in het bijzonder het recht van mensen om van godsdienst te veranderen.
Het Mensenrechtenfonds wordt ingezet om een bijdrage te leveren aan vermindering van religieus geweld, het stimuleren van samenwerking en het faciliteren van projecten gericht op verzoening.
In het geval van gedwongen terugkeer van vluchtelingen of asielzoekers zal zeker moeten worden gesteld dat in het land van herkomst fundamentele mensenrechtenmensenrechten, waaronder de godsdienstvrijheid, niet worden geschonden.
Godsdienstvrijheid en een gelijkwaardige behandeling van minderheidsgroeperingen zijn onderdeel van de criteria voor toetreding tot de EU en voor het aangaan van bilaterale relaties.
We kunnen er niet omheen dat er nog steeds erg veel armoede en ongelijkheid is in de wereld.
Dit wordt onder meer veroorzaakt door politieke instabiliteit, voedseltekorten, economische ongelijkheid op de wereldmarkt, torenhoge schulden en ecologische belemmeringen.
Vanuit het oogpunt van bijbelse gerechtigheid hebben we de verantwoordelijkheid om deze chronische ongelijkheid te bestrijden en zorg te dragen voor onze naasten, zeker nu ontwikkelingslanden nog zwaarder dan westerse landen getroffen worden door de economische crisis.
Een van de manieren waarop dit kan, is ontwikkelingssamenwerking.
Ontegenzeggelijk zijn hiermee successen geboekt op het gebied van onder meer kindersterfte, moedersterfte, schoolgang en economische ontwikkeling.
Maar tegelijkertijd zijn er ook duidelijke voorbeelden te noemen waar het de vraag is of ontwikkelingssamenwerking wel werkt.
Terecht is daar de afgelopen jaren veel kritiek op geweest.
Daar zullen we lering uit moeten trekken.
Want nog altijd leven ruim 1 miljard mensen van minder dan een dollar per dag en dus onder het bestaansminimum.
Een van de lessen is dat armoedebestrijding breder aangepakt moet worden dan via ontwikkelingssamenwerking alleen.
De geldstroom van ontwikkelingssamenwerking is maar een relatief beperkt deel van de internationale geldstromen.
De bedragen die omgaan in internationale handel en grensoverschrijdende investeringen, en donaties die migranten terugsturen naar de familie in hun thuisland, vormen veel omvangrijker geldstromen.
Pretenties die niet zijn waar te maken, dragen niet bij aan het behoud en de versterking van het draagvlak voor ontwikkelingssamenwerking.
Er blijft een aparte minister voor Ontwikkelingssamenwerking.
Het budget voor ontwikkelingssamenwerking blijft tenminste 0,8 procent van het BNP.
Op termijn is een geleidelijke groei naar 1 procent aan de orde.
Dit budget wordt meer verbonden met andere departementen die internationaal actief zijn.
0,7 procent van het BNP blijft wat de ChristenUnie betreft zuivere Official Development Aid (ODA) zonder vermenging met andere budgetten.
De 0,1 procent boven de internationaal overeengekomen 0,7 procent BNP wordt besteed aan klimaat- en milieudoelen.
Het is van belang dat er meer verbinding wordt gezocht met andere geld- en investeringsstromen om samen verschil te kunnen maken.
Bij internationale samenwerking streven we naar armoedebestrijding, maar ook naar versterking van de economie, handelsrelaties, rechtszekerheid en het ontwikkelen van een hoogwaardige infrastructuur van onderwijs, gezondheidszorg, banken en communicatie.
De bestrijding van HIV/Aids houdt onverminderd aandacht.
Nederland vergroot zijn inzet om te komen tot een uitkering aan Aids-wezen in Afrikaanse landen.
De ontwikkeling van een sociaal zekerheidssysteem wordt ondersteund zodat ook grootouders die de zorg voor Aids-wezen op zich nemen en weduwen die achterblijven in hun levensbehoeften kunnen voorzien en zorg kunnen dragen voor de jongere generatie.
In de landbouwsector wordt meer geïnvesteerd in rechtszekerheid, diversificatie, verduurzaming en productiviteit van de gezinslandbouw in ontwikkelingslanden.
In het Nederlandse beleid voor ontwikkelingssamenwerking - ook in de noodhulp –komt structurele aandacht voor mensen met een handicap, zodat ook zij kunnen delen in ontwikkelingskansen.
Het Verdrag en Facultatief Protocol inzake de rechten van mensen met een handicap moet zo spoedig mogelijk door Nederland worden geratificeerd.
De overheid zou zich niet moeten bezighouden met lokale armoedebestrijding.
Dat is primair een taak van particuliere hulporganisaties, ondersteund door de overheid.
Particuliere organisaties staan dichter bij de lokale bevolking en bouwen relaties op.
Zij zijn bij uitstek in staat om kwetsbare groepen deel te laten uitmaken van de samenleving, zoals gehandicapten, kinderen, ouderen en etnische en religieuze minderheden.
Zij kunnen de verbinding maken tussen het maatschappelijk middenveld over de grenzen heen.
Aan de Nederlandse kant worden ze gedragen door donateurs of leden, die hen niet alleen steunen maar ook scherp houden.
Ze komen vaak in landen waar bilaterale programma’s niet mogelijk zijn omdat het regime er te onbetrouwbaar is.
Particuliere organisaties zijn daarnaast van cruciaal belang om economische ontwikkeling mogelijk te maken.
De instituties die noodzakelijk zijn om ontwikkeling mogelijk te maken kunnen niet extern worden opgedrongen.
In de arme landen zelf zal men de verantwoordelijkheid moeten nemen om dit aan te pakken.
Dat kan alleen met een stevig maatschappelijk middenveld dat tegenover de falende overheid functioneert.
Zolang er geen betrouwbare overheid is en corruptie welig tiert, zijn er grote risico’s en kosten verbonden aan handeldrijven en het ontplooien van economische activiteiten.
Juist in het afdwingen van dergelijke ontwikkelingen kan het maatschappelijk middenveld stap voor stap verschil maken.
Particuliere organisaties worden door de overheid ondersteund via het Medefinancieringsstelsel.
Van het budget voor ontwikkelingssamenwerking komt een derde ten goede aan medefinancieringsorganisaties.
Particuliere hulporganisaties worden verplicht om samenwerkingsverbanden aan te gaan met maatschappelijke organisaties uit het zuiden.
Op die manier draagt hun werk direct bij aan versterking van het maatschappelijk middenveld.
Tegenover ondersteuning van het particuliere kanaal staat wat de ChristenUnie betreft een kritische houding ten opzichte van het bilaterale en multilaterale kanaal.
Er gaat veel mis met hulp die gegeven wordt via het multilaterale kanaal (VN, Wereldbank, EU) en het bilaterale kanaal (hulp van overheid naar overheid).
De internationale instituten zijn log en bureaucratisch en hebben hoge apparaatskosten.
Wel is het multilaterale kanaal belangrijk voor het bereiken van afstemming van de hulp en het maken van internationale afspraken.
Wat de ChristenUnie betreft moet er meer afstemming komen tussen de multilaterale instellingen, niet alleen over waar en hoe hulp te verlenen, maar ook over arbeidsvoorwaarden en salarissen.
Het democratisch gehalte in de Wereldbank en het IMF moet verbeterd worden, zodat de invloed en sturing van westerse landen in het nadeel van arme landen worden verminderd.
Er moet zeer terughoudend worden omgegaan met het geven van begrotingssteun, met name aan instabiele landen, omdat dit grote risico’s van hulpverslaving en corruptie met zich meetbrengt.
De ChristenUnie wil het aantal landen waaraan bilaterale hulp wordt gegeven beperken.
Hierdoor is de hulp minder versnipperd en kan Nederland de rol op zich nemen van Lead Nation, conform de Verklaring van Parijs (2005).
Nederland zou zich vooral moeten inzetten in die sectoren waar Nederland een meerwaarde inbrengt qua kennis en ervaring.
De verbinding met het maatschappelijk middenveld kan deze vorm van hulp effectiever maken.
Te denken valt aan af te dwingen budget tracking en verantwoording over de inzet van hulpgeld ten behoeve van de eigen bevolking.
De multilaterale organisaties worden de komende jaren hervormd zodat zij zich richten op kerntaken.
Het geven van ontwikkelingsgeld aan multilaterale instellingen wordt aan randvoorwaarden verbonden: meer afstemming, minder bureaucratie, evenwichtige stemverdeling.
Het aantal landen waaraan bilaterale hulp wordt gegeven, wordt beperkt van 36 naar 15.
De bilaterale hulp die Nederland geeft, wordt op ingezet op terreinen waarin Nederland goed is: watermanagement, landbouw, milieu en justitie.
Eerlijke handel is van groot belang voor ontwikkelingskansen van ontwikkelingslanden.
Afrika is een continent vol waardevolle grondstoffen die zeer in trek zijn bij de verwerkende industrie in ontwikkelde landen en die in grote hoeveelheden worden geëxporteerd (vooral naar China).
De ChristenUnie wil de lokale verwerking en waardetoevoeging in ontwikkelingslanden stimuleren.
Dit bevordert werkgelegenheid, economische groei en zelfredzaamheid.
Het is van belang dat handelsrelaties worden gestimuleerd en dat producten uit ontwikkelingslanden een afzetmarkt vinden in Europa.
Op zijn beurt mag Europa geen producten dumpen in ontwikkelingslanden, waardoor de lokale markt wordt verstoord.
Lokale bewerking van grondstoffen en waardetoevoeging wordt gestimuleerd om werkgelegenheid en economische ontwikkeling te bevorderen.
Ontwikkelingslanden worden ondersteund in het voldoen aan hoge (technische) importeisen van de EU.
Nederland zet China in internationaal verband onder druk om niet langer de Yuan kunstmatig laag te houden.
Zo wordt de marktverstoring tegengegaan en krijgen ontwikkelingslanden meer kansen om hun bewerkte producten te exporteren,
Nederland spreekt de BRIC-landen (de opkomende grootmachten Brazilië, Rusland, India en China) aan op hun verantwoordelijkheid om mensenrechten en arbeidsnormen te respecteren in hun handelsrelaties met Afrikaanse landen.
Voedselvoorraden (exportrestricties) zijn niet vooral een monetair instrument, maar dienen ter leniging van de basisbehoeften van de eigen burgers en een garantie van betaalbaar voedsel voor de armen bij droogtes, misoogsten en rampen.
Door te stimuleren dat staatsobligaties worden uitgegeven in de valuta van het land in plaats van in dollars, zullen hun overheden meer verantwoordelijkheid moeten nemen voor hun eigen beleid en zijn ze minder afhankelijk van de Verenigde Staten.
Er wordt scherp op toegezien dat handelsverdragen van de EU met ontwikkelingslanden bijdragen aan economische diversificatie, naleving van arbeidsrechten, regionale integratie en duurzame ontwikkeling in deze landen.
Ontwikkelingslanden behouden voldoende ruimte om opkomende bedrijfstakken tijdelijk af te schermen, totdat deze sectoren op gelijke voet kunnen concurreren met de EU.
Handelsverdragen bevatten herzieningsclausules die het mogelijk maken om afspraken bij te stellen, mocht de ontwikkeling van ontwikkelingslanden door het akkoord in gevaar komen.
Nederland ziet toe op coherentie tussen het Europese handels-, landbouw- en ontwikkelingsbeleid; het belang van de ontwikkelingslanden is doorslaggevend.
Een wereld die voortdurend verandert en kleiner wordt, roept telkens opnieuw de vragen op over taken en toerusting van de krijgsmacht en over de middelen die daarmee gemoeid zijn.
Met het oog op toekomstige verplichtingen en dreigingen biedt volgens de ChristenUnie een veelzijdig inzetbare krijgsmacht de beste mogelijkheden om de verschillende taken uit te voeren: bescherming van het eigen en bondgenootschappelijke grondgebied, bevordering en handhaving van de internationale rechtsorde, en de ondersteuning van burgerlijke overheden bij rampenbestrijding en humanitaire hulpverlening.
De Nederlandse krijgsmacht heeft de laatste jaren getoond dat zij prestaties op hoog niveau kan leveren (in bijvoorbeeld Uruzgan, maar ook in Tsjaad, Bosnië en de Golf van Aden) en kan daarvoor op veel waardering rekenen.
Een veelzijdig inzetbare krijgsmacht is ook in staat vitale economische en maatschappelijke Nederlandse belangen te beschermen, zoals de koopvaardij tegen piraterij en de samenleving tegen terrorisme.
De krijgsmacht zal voortdurend alert moeten blijven op nieuwe dreigingen en het vermogen moeten bezitten daarop in te spelen.
Daarbij kan bijvoorbeeld worden gedacht aan de dreiging van cyberwar, aan de gevolgen van een snel veranderend machtsevenwicht, maar ook aan het gebrek aan wervingsmogelijkheden om de krijgsmacht te vullen als gevolg van vergrijzing en ontgroening van de samenleving.
Een veelzijdig inzetbare krijgsmacht vraagt om voldoende middelen, maar dient ook betaalbaar te zijn.
Aan de inzet van militairen voor crisisbeheersing en vredesoperaties ligt bij voorkeur een adequaat volkenrechtelijk mandaat ten grondslag.
De Kamer wordt daarbij geïnformeerd zoals geregeld in artikel 100 van de Grondwet.
Bij de inzet van militairen in andere gevallen wordt de Kamer zoveel mogelijk langs de lijnen van het Toetsingskader geïnformeerd.
Financiering van de inzet van militairen vindt plaats via de zogenaamde Homogene Groep Internationale Samenwerking (HGIS).
De NAVO blijft het belangrijkste veiligheidsverband voor Europa en Noord-Amerika.
De NAVO kan op verzoek van de Verenigde Naties ook buiten het oorspronkelijke taakgebied operaties uitvoeren.
Het Europese Veiligheids- en Defensie Beleid (EU) wordt ontwikkeld in samenhang met en afgestemd op de NAVO.
Er is dus geen sprake van een zelfstandig Europees veiligheidsbeleid en een Europees leger.
I n het kader van het Non-proliferatieverdrag dient de rol van kernwapens te worden teruggedrongen.
De regering zal in NAVO-verband het actief terugdringen van tactisch-nucleaire wapens bevorderen.
Goed omschreven gedragscodes bewaken en bevorderen het morele peil van de Nederlandse militairen.
Overmatig drankgebruik, vloeken en verspreiding van pornografisch materiaal worden tegengegaan.
De overheid blijft zorg dragen voor voldoende financiële middelen voor het in stand houden van de geestelijke verzorging binnen de krijgsmacht.
De kwaliteit van nazorg aan uitgezonden militairen blijft een punt van voortdurende aandacht.
Er zal een samenhangende veteranenwet komen voor postactieve militairen die op missie zijn geweest.
Voor actieve militairen geldt een zorgplicht.
Er wordt in de komende kabinetsperiode een beslissing genomen over de opvolging (ook wat betreft aantallen) van de F-16.
De JSF heeft daarbij op grond van huidige inzichten in capaciteit en kwaliteit de voorkeur, mits de geluidscontouren passen binnen de huidige kaders en de prijs acceptabel is.
Gelet op de ambities die wij voorzien voor onze krijgsmacht, is een beperking van het aantal aan te schaffen toestellen mogelijk.
De Europese samenwerking van de afgelopen zestig jaar bracht vrede, stabiliteit en welvaart.
De samenwerking is niet beperkt gebleven tot West-Europa, maar mocht worden uitgebreid tot Midden- en Oost-Europa.
De gezamenlijke aanpak van grensoverschrijdende problemen stelt de lidstaten beter in staat hun verantwoordelijkheid voor de inrichting van de eigen samenleving waar te maken.
Met name de economische crisis heeft de meerwaarde en noodzaak van Europese samenwerking aangetoond.
Samenwerking heeft de impact van de crisis gedempt, bood een forum voor gezamenlijke actie en is zeker voor een klein land met een open economie als Nederland van belang.
Het Verdrag van Lissabon is het kader voor het functioneren van de Europese instellingen.
De toenemende besluit-vorming op Europees niveau vraagt om grotere betrokkenheid van de nationale parlementen.
De ChristenUnie heeft daarom bij wet een parlementair behandelvoorbehoud geregeld om de rol van het Nederlandse parlement bij Europese besluitvorming te versterken.
De Kamer kan hierdoor in een vroeg stadium aangeven bij welke onderwerpen zij betrokken wil zijn, en waarover eerst met de regering gesproken moet worden voordat de regering een definitief standpunt in kan nemen in de Raad.
De Europese instellingen hebben als taak de publieke gerechtigheid te bevorderen.
In Europa doen we dat samen waar Nederland dit alleen niet kan.
Onderwijs, gezondheidszorg, familierecht, belastingstelsel en belastingheffing zijn onderwerpen die nationaal geregeld worden.
Voor onderwijs en familierecht is wederzijdse erkenning wel van belang.
Samenwerking op het terrein van justitie is hard nodig om werk te kunnen maken van de bestrijding van mensenhandel, een rechtvaardig en gelijkwaardig asielbeleid en terrorismebestrijding.
Harmonisatie van strafwetgeving binnen de EU is niet nodig.
Binnen de EU moet wel sprake zijn van gegevensuitwisseling en uitlevering van verdachten en veroordeelden.
Samenwerking op het terrein van milieu en klimaat wordt verbeterd.
Europese regels worden in alle EU-landen gehandhaafd.
Door betere coördinatie tussen de voorzitters van Europese Commissie en Europese Raad en de regeringsleiders kan slagvaardig opgetreden worden bij internationale topoverleggen.
Klimaat als nieuwe prioriteit vraagt om een vertaling in het EU-budget.
Samenwerking op het terrein van economie is ook noodzakelijk.
De economische crisis heeft duidelijk gemaakt dat de instrumenten en bevoegdheden van de EU nog onvoldoende zijn toegesneden op een crisis van grote omvang.
Er is meer afstemming nodig bij toezicht op banken en financiële instellingen, de maatregelen die nationale lidstaten nemen om de crisis te bestrijden en bij de maatregelen om de staatsfinanciën weer binnen de kaders te brengen die in het Pact voor Stabiliteit en Groei zijn afgesproken.
Binnen de Eurozone nemen we de euroregels serieus.
De Europese Unie is de afgelopen jaren sterk uitgebreid.
Meer landen kunnen zo delen in de voordelen van samenwerking.
Na deze jaren van uitbreiding is het tijd om het tempo te verlagen.
De mogelijkheden om de komende jaren nieuwe lidstaten goed te integreren in de Europese Unie zijn beperkt.
Er is tijd nodig om te wennen aan de samenwerking tussen zoveel lidstaten, met bovendien een nieuwe besluitvormingsstructuur.
De grenzen van de Europese Unie worden duidelijk vastgesteld.
Kandidaat leden zijn alleen die staten die voldoen aan de Kopenhagen-criteria en op het Europese continent liggen.
Er zijn perspectieven op toetreding voor IJsland, Liechtenstein en Noorwegen, als zij hierom verzoeken.
Op de lange termijn is er ook perspectief voor de landen van de Westelijke Balkan, mits zij - indien gewenst - samenwerken met het Joegoslaviëtribunaal.
Turkije - een gewaardeerde NAVO-lidstaat - kan om geografische, historische en culturele redenen geen lid worden van de EU.
Om wel tegemoet te komen aan bestaande toezeggingen wordt dit land het aanbod gedaan van het Europees Nabuurschap.
In de onderhandelingen met Turkije is erkenning van de genocide op Armenen en Assyrische christenen tijdens de Eerste Wereldoorlog een vereiste.
Godsdienstvrijheid en een gelijkwaardige behandeling van minderheidsgroeperingen zijn onderdeel van de toetredingscriteria.
Toetsing van deze criteria beperkt zich niet tot het wetgevingsproces maar let met name op naleving in de praktijk.
Politieke of economische sancties van Turkije tegen landen als Cyprus en Armenië blokkeren iedere vooruitgang in de onderhandelingen.
Landen aan de oostgrens van de Europese Unie kunnen vooralsnog niet toetreden.
Ze voldoen niet aan de vereiste criteria.
Het Europees Nabuurschapsbeleid is voorlopig het meest geëigende instrument voor samenwerking met en ondersteuning van deze landen, zoals Oekraïne, Georgië, Moldavië en Wit-Rusland.
Voor landen die deel willen uitmaken van het EBN gelden strikte eisen ten aanzien van godsdienstvrijheid, vrijheid van vereniging en vrijheid om politieke partijen te stichten.
Ook na toetreding dient wordt scherp toegezien op naleving van benodigde nieuwe wetgeving in de praktijk en voortgaande bestrijding van corruptie.
Alle EU-lidstaten voldoen uiteraard aan de mensenrechtenverdragen;
daarbuiten respecteert de Europese Unie de culturele eigenheid van de toetredingslanden.
Het Midden-Oosten is sinds jaren een brandhaard van onderlinge spanningen en geweld.
De zelfmoordaanslagen in Irak, de nucleaire dreiging van Iran en de herhaalde dreiging om Israel van de wereldkaart te vegen, de Gaza-oorlog en de vervolging van christenen.
Er lijkt geen uitzicht op vrede en stabiliteit in de regio.
In veel landen in het Midden-Oosten is geen sprake van godsdienstvrijheid.
In landen als Egypte, Jemen, Saoedi-Arabië en Syrië worden christenen vanwege hun geloof vervolgd en gebruiken moslimrechters de shariawetgeving om in hun vonnis christenen te benadelen.
Als inwoners zich tot het christendom bekeren, worden zij vaak door hun islamitische familieleden en dorpsgenoten onder grote druk gezet om weer terug te keren tot de islam.
Veel christenen hebben te maken met geweld en doodsbedreigingen.
Ook in Irak voelen veel christenen zich niet veilig en vluchten naar omliggende landen of naar het Koerdische Noorden (Nineveh-vlakte).
Ook daar worden ze alsnog bedreigd en vermoord.
Radicale moslimgroeperingen in Saoedi-Arabië en Marokko exporteren onvrijheid en prediken een gewelddadige en haatdragende versie van de islam.
Zo beïnvloeden zij niet alleen delen van het Midden-Oosten, maar ook islamitische gemeenschappen in Europa.
Ook in Nederland worden sommige islamitische groeperingen en moskeeën gefinancierd met geld uit deze landen.
Nederland komt actief op voor godsdienstvrijheid in het Midden-Oosten en vraagt speciale aandacht voor de bescherming van en hulp aan christenen en andere religieuze en etnische minderheden.
De ambassades in landen in het Midden-Oosten worden verantwoordelijk gesteld voor het opstellen van periodieke rapportages over de omgang met politieke en religieuze minderheden in deze landen.
Deze evaluaties maken deel uit van de Jaarrapportage mensenrechten.
Bilaterale betrekkingen en ontwikkelingshulp worden mede afhankelijk gemaakt van de uitkomsten van deze rapportages.
Iran staat in veel opzichten op een kruispunt en kan zeer destabiliserend zijn voor de vrede in het Midden-Oosten.
Het regime geeft weinig ruimte aan interne democratiseringsbewegingen en heeft rond de presidentsverkiezingen in 2009 demonstraties met geweld neergeslagen.
Daarnaast verrijkt Iran uranium en is het bezig met het ontwikkelen en testen van raketten voor de lange- en middellange afstand.
Dit vormt niet alleen een bedreiging voor Israel en het Midden-Oosten, maar ook voor Europa en de vrede in de rest van de wereld.
Daarnaast worden christenen in Iran gediscrimineerd, mishandeld en gevangen gezet vanwege hun geloof.
Moslims die zich tot het christendom bekeren, lopen het risico de doodstraf te krijgen.
Nederland steunt de maatregelen die in het kader van de VN en de EU worden genomen om te voorkomen dat Iran de beschikking krijgt over kernwapens.
Mensenrechten vormen een belangrijk speerpunt in het Nederlands beleid jegens Iran.
Israel neemt in het Midden-Oosten een bijzondere positie in.
Het is één van de weinige democratieën in de regio en vormt het nationaal tehuis voor Joden wereldwijd.
Met steun van de Verenigde Staten en de Sovjet Unie konden de Joden zich daar veilig vestigen na de verschrikkingen van de Tweede Wereldoorlog.
En nog steeds kunnen Joden terecht in Israel als thuishaven.
Deze staat verdient daarom vanwege historische en morele argumenten politieke steun, met inachtneming van internationale rechtsbeginselen.
Op bijbelse gronden weet een christen zich met het Joodse volk verbonden (zie bijvoorbeeld Romeinen 9 t/m 11).
Sinds de Oslo-akkoorden van 1993 wordt gepoogd een constructieve oplossing te vinden voor het - in de kern religieuze - conflict tussen Israel en de Palestijnen.
Het concept ‘eenzijdig door Israel opgeven van land voor vrede’ heeft vooralsnog geen positief effect gehad.
Zo werd Israel na het ontruimen van de Gaza-strook eerder met meer dan minder raketten bestookt.
Gesprekken over vrede moeten daarom beginnen met de onomwonden erkenning van de staat Israel.
Een duurzame vredesregeling kan pas standhouden met veilige en erkende grenzen voor Israel en erkenning door Israel van de aspiraties van de Palestijnen om tot een eigen staat te komen.
Helaas zijn de vredesonderhandelingen veelvuldig verstoord door steeds weer oplaaiende conflicten.
Zolang verschillende landen en groeperingen in de regio de staat Israel niet erkennen, zolang het geweld en de provocaties niet stoppen en afgewezen worden, zal er weinig tot geen vooruitgang geboekt worden in de vredesbesprekingen.
De haatgevoelens jegens Israel kunnen worden verminderd als er meer perspectief is op economische vooruitgang voor de Palestijnen.
In de jaren vóór de intifada’s (tot 1992) groeide de Palestijnse economie sneller dan de Israëlische, liepen de Palestijnen hun inkomensachterstand in en exporteerden ze hun goederen via Israëlische havens.
Die kant moet het weer op.
Er komt weer perspectief op economische vooruitgang als Israel en de Palestijnen samenwerken in het creëren van werkgelegenheid, afzet voor producten, aan water, energie, infrastructuur en telecommunicatie.
En Israel kan de Palestijnse Autoriteit bijstaan met het hervormen van de veiligheidsdiensten en het bestrijden van corruptie en terrorisme.
In de Gazastrook wonen anderhalf miljoen mensen op een klein stukje land.
De humanitaire situatie in Gaza is mede ten gevolge van de huidige opstelling van Hamas uitzichtloos en de bevolking lijdt onder de huidige situatie.
Tegelijkertijd heeft de Israëlitische bevolking in de nabijheid van de Gazastrook te lijden onder raketbeschietingen.
Met betrekking tot de Gaza moeten Nederland en Europa aandringen op een definitief staakt-het-vuren zodat de raketbeschietingen op Israel stoppen en de grens naar de Gaza weer open kan.
Onverkort wordt vastgehouden aan het huidige Europese associatieakkoord met Israel.
De Nederlandse ambassade wordt gevestigd in Jeruzalem, de ongedeelde hoofdstad van de staat Israel.
Inwoners van de Palestijnse gebieden hebben vanzelfsprekend recht op een menswaardig bestaan.
Respect voor en het garanderen van mensenrechten, godsdienstvrijheid (waaronder voor christelijke Palestijnen) en democratische waarden door de Palestijnse Autoriteit horen daar onlosmakelijk bij.
Zoals ook Israel gehouden is de bewegingsvrijheid en het economisch verkeer te bevorderen en de ruimte en vrijheden van christelijke Palestijnen en Messiasbelijdende joden te waarborgen.
De Palestijnse Autoriteit dient de staat Israel onomwonden te erkennen, geweld af te zweren en eerder gesloten akkoorden te eerbiedigen.
Alleen onder die condities kan Nederland en kan de EU financiële hulp bieden aan de Palestijnse Autoriteit.
Elk gesprek over de vrede in het Midden-Oosten begint met de onvoorwaardelijke erkenning van het bestaansrecht van de staat Israel.
Van Israël en de Palestijnen wordt een constructieve houding in het vredesproces gevraagd.
Deze houding krijgt betekenis als Israel zich constructief opstelt in het nederzettingenbeleid en als de Palestijnen Israel als staat onomwonden accepteren.
De Nederlandse hulp wordt gericht op versterking van de wederzijdse samenwerking tussen de Palestijnse Autoriteit en Israel.
Terrorisme is een groot gevaar voor een duurzame vredesregeling en moet door internationale afspraken, intensieve grenscontroles en bestrijding van de wapenhandel worden tegengegaan.
Het ontmantelen van de militaire infrastructuur van zowel Hezbollah als Hamas is een taak van de internationale gemeenschap.
Het Palestijnse veiligheidsapparaat dient overeenkomstig de afspraken in de Oslo-akkoorden beperkt te zijn tot politietaken.
Financiële steun aan het onderwijs van de Palestijnen wordt alleen gegeven als dit onderwijsmateriaal inzet op verzoening, afziet van het oproepen tot haat en geweld en als op landkaarten de staat Israel is afgebeeld.
Nederland dringt zowel bilateraal als in Europees verband bij Syrië en Libanon aan op volledige diplomatieke betrekkingen met Israel.
Deze betrekkingen zijn voorwaarde voor de Europese (handels)associatieakkoorden met deze landen.
Hetzelfde geldt voor andere Arabische landen.
Een boycot van Israel wordt niet geaccepteerd.
De Nederlandse regering zoekt in samenwerking met de VN en met de Europese Unie naar mogelijkheden elke vorm van antisemitisme te bestrijden.
Nederland zal er in EU-verband op aandringen een Gazaconferentie te organiseren (vervolg op Sharm el Sheikh) met het Kwartet, Israel en gematigde Arabische landen om tot een definitief staakt-het-vuren te komen.
De financiële crisis heeft harde klappen aan onze economie en overheidsfinanciën uitgedeeld: de krimp van 4 procent in 2009 was de grootste na de oorlog.
Het overschot van 4 miljard in 2008 is omgeslagen in een tekort van 36 miljard in 2010 en 29 miljard in 2011 (CEP2010).
De staatsschuldteller staat op 69 procent van het bruto binnenlands product.
Ter vergelijking: aan het begin van de vorige kabinetsperiode stond de teller op 45 procent.
De klap van de crisis is in eerste instantie opgevangen door teruglopende winsten van bedrijven en de oplopende staatsschuld.
In 2010 en 2011 lijkt het economisch herstel door te zetten.
De gevolgen van het wegvallen van de wereldwijde stimuleringsmaatregelen door overheden zullen moeten worden afgewacht.
De werkloosheid ijlt nog na en loopt in 2011 op tot 500.000 personen.
Hierdoor, en door de bezuinigingsmaatregelen die nodig zijn om het tekort op orde te brengen, zullen burgers en bedrijven de gevolgen van de crisis de komende jaren blijven voelen.
De ChristenUnie wil lessen trekken uit de financiële crisis, en deze aangrijpen om te zorgen dat de financiële sector evenwichtiger omgaat met risico’s.
We willen bonussen aan banden leggen.
De budgettaire opgave geeft bovendien een momentum om op belangrijke terreinen van de samenleving hervormingen door te voeren: de arbeidsmarkt, de woningmarkt en de zorg.
Een momentum ook voor het terugdringen van de dichtgeregelde bureaucratie in het openbaar bestuur,
en het bevorderen van duurzaam produceren en consumeren.
Goed rentmeesterschap vraagt een goed beheer van overheidsfinanciën.
De komende generaties mogen niet met een onbeheersbaar grote schuld, noch met een verwaarloosd niveau van publieke voorzieningen wordt opgezadeld.
Te hoge overheidstekorten leiden bovendien tot onzekerheid op de kapitaalmarkten en daarmee tot rentestijging.
De hogere prijs van kapitaal leidt tot dalende investeringen en tot economische vertraging.
Het tempo waarin de tekorten worden teruggedrongen dient verantwoord te zijn om het economisch herstel niet in de knop te breken.
Daarnaast dient de samenleving voldoende tijd te hebben om zich in te stellen op ingrijpende veranderingen.
De overheid kan risico’s en verantwoordelijkheid niet terugleggen bij de burger, zonder dat deze daartoe is toegerust en tijd heeft om zich aan te passen.
Volgens de meest recente prognose van het CPB zal het begrotingstekort in 2015, zonder aanvullende maatregelen en uitgaande van een economische groei van 1,75 procent, uitkomen op -2,9 procent.
De ChristenUnie vindt dit tekort onverantwoord groot, en wil aan het begin van de volgende kabinetsperiode een saldopad afspreken teneinde het tekort terug te dringen met 16 miljard in 2015.
De ChristenUnie streeft daarbij naar een weloverwogen mix van ombuigingen, intensiveringen en een verantwoorde lastenontwikkeling.
De ChristenUnie wil in de komende kabinetsperiode voorts hervormingsbesluiten nemen die het houdbaarheidstekort terugdringen.
De maatregelen die worden voorgesteld om het tekort met 16 miljard te verbeteren dragen hier al aan bij.
Enkele andere besluiten zullen vooral op langere termijn bijdragen aan de houdbaarheid, zoals de verhoging van de AOW-leeftijd, de hervorming van de woningmarkt, de herziening van de WW-regeling en enkele maatregelen in de zorg.
Op de korte termijn (in 2013) moet Nederland voldoen aan de EU-norm van -3 procent BBP.
Daarom stelt de Christen-Unie een tijdelijke Crisis- en Hersteltax voor.
Deze wordt vormgegeven via een tijdelijk BTW-verhoging van het hoge tarief van maximaal 1 procent.
Het lage BTW-tarief wordt ontzien, omdat dit geldt voor de eerste levensbehoeften.
Via een BTW-verhoging van het hoge tarief draagt iedereen bij aan het herstel
én wordt recht gedaan aan het principe dat meer consumeren meer kost.
De maatregel loopt uiterlijk in 2014 af, en draagt dus niet structureel bij aan de doelstelling om het tekort met 16 miljard te verbeteren.
De ChristenUnie hecht aan handhaving van de begrotingsspelregels zoals die de afgelopen 15 jaar zijn ontwikkeld (trendmatige begrotingsbeleid, scheiding uitgaven en inkomsten, werking van de automatische stabilisatoren).
De ChristenUnie wil uitgaan van een behoedzaam scenario.
Aanvullend op deze regels stelt de ChristenUnie voor om met een signaalmarge te werken van 1 procent op het afgesproken saldopad.
Wanneer de signaalmarge wordt overschreden, worden extra maatregelen getroffen om de gewenste saldodoelstelling aan het eind van de kabinetsperiode weer in zicht te krijgen.
Mensen leven langer in goede gezondheid.
De levensverwachting zal de komende decennia stijgen met zo’n 3,5 jaar.
Dat is een zegen.
Tegelijkertijd stelt het ons ook voor financiële keuzes.
Langer leven brengt hogere kosten van AOW en pensioenen met zich mee.
Om houdbare overheidsfinanciën te garanderen, kiest de ChristenUnie er voor om langer door te werken.
Dit is ook mogelijk, omdat onze gezondheid langer op peil blijft.
Bovendien past het in een gedachte van solidariteit tussen generaties.
De rekening kan niet geheel bij jongeren worden neergelegd.
In dat verband wordt er ook een bijdrage van rijkere ouderen gevraagd voor het betaalbaar houden van de AOW.
Tegelijkertijd moet er oog zijn voor mensen die niet meer langer door kunnen werken vanwege een zwaar beroep.
Zij moeten de mogelijkheid hebben om - door zelf te sparen en gefaciliteerd door de werkgever en overheid - eerder te stoppen.
Het AOW-voorstel - zoals dat er oorspronkelijk lag - wordt op onderdelen vereenvoudigd.
Sinds enige jaren worden de AOW-uitkeringen niet meer geheel betaald uit de AOW-premies.
In 1997 is de AOWpremie gemaximeerd om te voorkomen dat de premiedruk voor lage inkomens te veel zou oplopen.
Als gevolg daarvan wordt de AOW op dit moment al voor een steeds groter deel gefinancierd uit de algemene middelen.
De ChristenUnie acht het aanvaardbaar dit automatisme licht versterkt voort te zetten, waarbij de lagere inkomens uiteraard gecompenseerd worden voor de inkomensachteruitgang.
De AOW-leeftijd wordt verhoogd naar 67 jaar.
Als de ouderenparticipatie hierdoor stijgt, kan de AOW op lange termijn afhankelijk worden van de levensverwachting.
De verhoging van de AOW moet met zo min mogelijk schokeffecten gepaard gaan.
Daarom wordt vanaf 2015 de AOW-leeftijd de eerste zes jaar met een maand verhoogd, en daarna ieder jaar met twee maanden.
De mogelijkheden om van deeltijdpensioen gebruik te maken worden verruimd.
Sociale partners maken met elkaar afspraken over de financiering van het mogelijk eerder stoppen met werken voor werknemers met een zwaar beroep.
Hiervoor wordt het talentenbudget ingezet.
Vanaf 65 jaar kan een werknemer geld uit dit budget opnemen voor eerder stoppen of deeltijdpensioen.
Werkgevers kunnen hiertoe bijdragen door een storting in het talentenbudget.
Dit is een vorm van goed werkgeverschap inclusief aantrekkelijke arbeidsvoorwaarden.
Fiscaal wordt sparen in het talentenbudget gefaciliteerd.
Ouderen met een inkomen tot modaal - AOW en een redelijk aanvullend pensioen - mogen er door de verdergaande fiscalisering niet op achteruit gaan.
De pensioenfondsen zijn door de crisis in zwaar weer terechtgekomen.
De dekkingsgraden daalden snel en de toekomstbestendigheid van de fondsen is ter discussie komen te staan.
De ChristenUnie pleit voor meer deskundigheid in pensioenfondsbesturen, ook om verantwoorde keuzes te maken bij risicovoller beleggen.
De pensioenlasten van werkgevers, maar ook van actieven moeten in de hand gehouden worden.
Fondsen worden niet gesplitst naar leeftijdscohorten, zodat de solidariteit tussen generaties behouden blijft.
Om werknemers meer flexibiliteit te geven wordt het mogelijk om meer eigen keuzes te maken ten aanzien van de pensioenopbouw.
Het Witteveen-kader (opbouwpercentage pensioen) wordt gekoppeld aan de AOW-leeftijd.
Er komt een bovengrens voor het verplicht sparen voor pensioenen.
Wanneer er meer verdiend wordt dan de bovengrens, kunnen werknemers zelf bepalen of ze collectief voor hun pensioen sparen of niet.
Arbeidsmigranten kunnen het - tijdens hun arbeid in Nederland opgebouwde - AOW-recht niet meer meenemen bij terugkeer.
Wel wordt de betaalde premie uitgekeerd op het moment van terugkeer naar hun thuisland.
In de ANW komt geen sollicitatieplicht.
Nabestaandenpensioen blijft hiernaast behouden.
De overheid mag via belastingheffing de middelen innen die ze nodig heeft voor het uitvoeren van publieke taken.
Denk aan salarissen in onderwijs, zorg, politie, de krijgs-macht, aan het aanleggen en onderhouden van infrastructuur en de openbare ruimte, de kosten van het openbaar bestuur enzovoorts.
Burgers mogen van de overheid echter verwachten dat de overheid zuinig en efficiënt omgaat met belastinggeld en dit besteedt in het algemeen belang.
Belastingheffing heeft ook sturende economische en inkomenspolitieke effecten.
Herverdeling van inkomen is een christelijk-sociaal principe en de overheid heeft het mandaat om hier de goede keuzes in te maken.
Hiernaast is belastingheffing een middel om gewenste keuzes te stimuleren en ongewenst gedrag te ontmoedigen.
De ChristenUnie staat voor een robuust en solide belastingstelsel.
Hierbij gelden de volgende uitgangspunten:
hef belasting naar draagkracht;
vereenvoudig het stelsel;
stimuleer ondernemerschap;
gezins- en familievriendelijk;
stimuleer groene keuzes.
De meeste overheidsdiensten kosten geld.
Dat geldt niet voor de belastingdienst: die haalt juist geld op.
Personeelstekorten zorgen ervoor dat te weinig controle op aangiften plaatsvindt.
Ter voorkoming van fraude en misbruik wordt de belastingdienst op die onderdelen juist versterkt, evenals die onderdelen van politie en justitie die gespecialiseerd zijn in het afpakken van crimineel verkregen geld.
De ChristenUnie vindt dat belastingheffing op inkomen plaats dient te vinden naar draagkracht, zonder dat dit te zeer ten koste gaat van het principe dat arbeid moet lonen.
Het is rechtvaardig dat de sterkste schouders de zwaarste lasten dragen.
Vanuit dit idee is het invoeren van een ‘sociale’ vlaktax onwenselijk.
Hier profiteren immers vooral de hogere inkomensgroepen van.
Compensatie via toeslagen maakt de uitvoering onnodig complex.
De Crisis en Hersteltax wordt vormgegeven via een BTW-verhoging (hoge tarief) van maximaal 1 procent.
Hiermee wordt recht gedaan aan het principe dat meer consumeren meer geld kost.
De ChristenUnie pleit voor een zo eenvoudig mogelijke vormgeving van het belastingstelsel.
Het is effectiever om de inkomensafhankelijkheid in de premies en schijftarieven vorm te geven dan om inkomenseffecten achteraf te repareren via toeslagen.
De huidige systematiek van toeslagen heeft tot veel uitvoeringsproblemen geleid en dient daarom te worden teruggebracht tot het hoogstnoodzakelijke.
Het aantal toeslagen wordt verminderd
en de uitvoering ervan waar mogelijk gedecentraliseerd.
De uitvoering van de huurtoeslag wordt overgeheveld naar de woningcorporaties.
Ook omdat zij het beste zicht hebben op de huurders die de toeslag nodig hebben (zie maatregelen woningmarkt).
De zorgtoeslag kan verdwijnen wanneer de premie ZVW inkomensafhankelijk wordt.
Dit voorkomt het ‘rondpompen’ van geld (zie maatregelen zorg).
De kinderopvangtoeslag wordt versoberd (zie maatregelen arbeidsmarkt)
De doorwerkbonus wordt afschaft omdat deze het doorwerken niet stimuleert.
Het participatie-effect is nihil en de maatregel daarmee inactief.
De fiscale voordelen die nu gelden voor de spaar- en levensloopregeling worden geïntegreerd in het talentenbudget (zie maatregelen arbeidsmarkt).
Belastingen zijn eveneens een effectief middel om ondernemerschap te stimuleren.
Ondernemingen vormen de kern van onze economische structuur.
Ze scheppen werkgelegenheid en genereren BBP.
De prikkels in de IB en VPB moeten zodanig staan dat ondernemen niet geremd maar beloond wordt.
Tegelijkertijd moet er een halt worden toegeroepen aan het ontwijken van de vennootschapsbelasting via renteconstructies, omdat dit ongelijkheid creëert tussen ondernemingen.
De zelfstandigenaftrek wordt bij voorkeur geïntegreerd in de MKB winstvrijstelling (zie maatregel in hoofdstuk MKB).
De eigenaar wordt het uitgangspunt bij de belastingvaststelling, niet de verschillende ondernemingen die deze eigenaar in beheer heeft (zie maatregel in hoofdstuk MKB).
Er dient paal en perk te worden gesteld aan renteconstructies binnen de vennootschapsbelasting, waarbij onder meer hedgefondsen speciale BV’s oprichten om schulden in onder te brengen en zodoende belasting ontduiken.
Het merendeel van de Nederlanders heeft naast de verantwoordelijkheid om te voorzien in het eigen inkomen de zorg voor andere personen in een huishouden.
Er zijn 2,5 miljoen gezinnen met kinderen, en daarnaast 2,1 miljoen (echt)paren met de zorg voor elkaar.
Bij belastingheffing moet zoveel mogelijk de feitelijke draagkracht per huishouden in aanmerking worden genomen.
Er dient rekening gehouden te worden met de gezinssituatie en de gezinsomvang.
Er komt een belastingvrije som voor ieder huishouden (gedifferentieerd naar samenstelling: alleenstaand of (echt)paar); deze vervangt de algemene heffingskorting.
Kinderen die het eigendom van hun ouderlijke woning tijdens hun leven hebben verkregen en die hun ouders hebben verzorgd door hen gedurende de laatste levensjaren in huis te nemen, worden vrijgesteld van de erfbelasting over de koopsom bij het overlijden.
Er komt een reclameheffing op commerciële uitingen die impact hebben op de publieke ruimte, zoals billboards, rijdende reclames op vrachtwagens en openbaar vervoer, TV-spots en dergelijke.
Milieukosten moeten zoveel mogelijk tot uitdrukking komen in de prijzen van producten.
De belastingvergroening wordt daarom op een voortvarende en realistische wijze voortgezet, waarbij de overheid niet alleen milieuonvriendelijk gedrag ontmoedigt, maar ook milieuvriendelijk gedrag stimuleert (zie ook 2.5).
Producten en diensten die een relatief grote ‘ecologische voetafdruk’ hebben worden ondergebracht in het hoge BTW-tarief.
Dit geldt in elk geval voor vlees.
Het valt moeilijk te ontkennen.
We hebben te maken met een diepe schuldencrisis en economische neergang.
Daar gaat dit programma natuurlijk op in.
Maar deze verkiezingen gaan over veel meer dan een financiële crisis.
Of een vastgelopen economie.
Deze crisis gaat over meer dan geld en goed, over meer dan werk, inkomen en een huis.
De onvrede over Europa gaat over meer dan de euro en de financiële steun aan wankele landen.
Deze verkiezingen gaan over mensen van vlees en bloed.
Over onze ouders, onze kinderen, onze buren, over de leerkracht in de school om de hoek, de verpleegkundige en de dokter in onze woonplaats, over onze werkgever en over onze werknemers.
Ze gaan over onszelf, onze manier van samenleven, onze onderlinge omgang.
Wij zijn mensen.
We zijn geschapen naar Gods beeld met het doel tot eer van Hem te leven en onze naaste lief te hebben als onszelf.
Ons leven gaat daarom om veel meer dan geld en goed.
We willen niet alleen maar een betaalbaar huis, maar verlangen vooral naar geborgenheid en veiligheid.
We willen niet alleen een baan met salaris, maar vooral waardering en mogelijkheden om onze talenten te ontplooien.
We willen niet alleen een overheid die op de euro let, maar vooral een samenleving waarin we ruimte krijgen, gehoord worden
en zwakkeren beschermd worden.
We willen geen samenleving waarin ons tot in detail verteld wordt wat we moeten denken en doen, maar willen vrijheid om zelf verantwoordelijkheid te nemen en van daaruit eigen keuzes te maken.
We willen niet een wereld waarin wijzelf misschien rijk zijn, maar vooral een wereld waarin we omzien naar elkaar
en die ook leefbaar blijft voor onze kinderen.
Zo staan wij anno 2012 op een kruispunt in de geschiedenis van ons land en van Europa.
Geconfronteerd met grote vraagstukken met verreikende gevolgen.
Bij het zoeken naar antwoorden wil de ChristenUnie zich laten leiden door de Bijbel, het gezaghebbende Woord van God.
Geïnspireerd door dit Woord maken we politieke keuzes.
De Bijbel gaat immers ook over het goede kiezen voor maatschappij en samenleving.
En dus ook over de politiek en over het over handelen in tijden van crisis.
En over het kiezen van de juiste weg daarin, die er altijd op neerkomt juist dan om te zien naar mensen om ons heen en om elkaar recht te doen.
Die weg gaan, zal niet zelden betekenen: het heel anders doen, dan het nu gaat.
Dat is misschien niet altijd makkelijk, maar zeker niet vreemd.
De God van de Bijbel is bepaald niet van de status quo en van het alles houden zoals het is.
Het evangelie houdt ons mensen een soms pijnlijk eerlijke spiegel voor en vertelt dat we misschien nog wel minder deugen dan we zelf denken.
En dat het roer dus – inderdaad - om moet.
Tegelijk is het evangelie ook een bevrijdende boodschap die hoop geeft voor de toekomst.
God heeft mededogen met deze wereld, houdt van ons en heeft een zwak voor het zwakke.
Hij nodigt ons uit om in navolging van Jezus Christus die compassie handen en voeten te geven.
En dat is zegenrijk werk gebleken, dat de wereld veranderd heeft.
Die inzet leidde in de geschiedenis – naast al te menselijke misslagen en zwarte bladzijdes – onder meer tot strijd tegen slavenhandel, gedwongen prostitutie, drugsverslaving, onvrijheid, armoede, sociaal onrecht, slechte huisvesting, noden dichtbij en ver weg.
In de maatschappij en in de politiek.
De ChristenUnie wil voortbouwen op die weg.
Op eenzelfde manier pal staan voor een vrije samenleving,
een duurzame economie,
voor een dienstbare en rechtvaardige overheid,
voor de bescherming van het kwetsbare leven,
voor zorg voor elkaar
en voor Gods schepping.
Daarom zijn we er op elk niveau bij als er politieke knopen moeten worden doorgehakt.
Zo proberen we in de praktijk te doen waar we heilig in geloven, ons hart een stem te geven.
En lopen we ook in deze tijd niet weg als de crisis bestreden moet worden.
Wij vinden daarom dat we ook in het licht van de diepe crisis waarin Nederland en Europa nu verkeren, radicaal moeten durven zijn.
Het laatste wat we moeten doen, is blijven doen wat we altijd al deden en wat ons dus de huidige schuldencrisis opleverde.
Dat was meer geld uitgeven dan we binnenkregen en schulden aflossen door nieuwe schulden aan te gaan.
Te vaak prevaleerde de korte termijn winst en de vroege pensioenleeftijd.
Voor een beetje meer welvaart vervuilden we lucht, water en grond en is de relatie tussen economie en ecologie losgelaten.
Er zijn te weinig maatregelen getroffen om de zorg niet alleen nu, maar ook in de toekomst toegankelijk en betaalbaar te houden.
Te lang heeft een aantal grote politieke partijen de huizenmarkt volledig vast laten lopen.
En de Europese Unie heeft dit continent veel gebracht, maar de weeffouten in en verkeerde keuzes van die Unie komen nu onbarmhartig aan het licht.
Alles laten zoals het is, is geen optie.
Als we alles bij het oude houden, verandert er niets aan het patroon dat ons in de crisis bracht.
De belofte dat alles weer wordt zoals het was, is niet alleen loos, maar is ook vragen om een nieuwe crisis.
Wat we nodig hebben, is verandering.
Die verandering,dat is de rode draad in dit programma.
We mogen deze crisis niet laten voorbijgaan zonder te werken aan een omslag in onze samenleving.
De verandering waar de ChristenUnie vorm aan wil geven is allereerst om mensen geen verantwoordelijkheid te ontnemen, maar gelegenheid te geven in vrijheid verantwoordelijkheid te dragen.
Dat willen we ook doortrekken naar Europa.
De oplossing voor de Europese crisis is niet de vlucht naar voren naar meer Europa, maar minder en een beter Europa.
Wij willen kansen voor de jongeren en daarom investeren in jeugd, gezin en onderwijs.
We willen de zorg van en voor elkaar in stand houden.
Betrokken en betaalbaar.
We willen knokken voor banen, in het besef dat het de bedrijven en werkgevers zijn die werkgelegenheid bieden.
We willen een groene en sterke economie,
waarin ondernemerschap en werken lonend is.
We willen de woningmarkt lostrekken, zodat betaalbare huizen binnen bereik van woningzoekenden komen.
Wij willen ons inzetten voor een samenleving waarin schulden worden afgelost
en we er niet in berusten dat mensen werkloos langs de kant blijven staan.
Waarin mensen geen nummers voor een bureaucratie zijn, maar we weer mensen voor elkaar kunnen zijn.
Waarin het niet langer ieder voor zich is, maar we omzien naar de ander.
Waarin we beseffen dat de overheid niet alles aan kan, dat haar taak beperkt is en dat het des te meer aankomt op zorg voor elkaar.
Waarin we onze vrijheid zo waarderen dat die ruimte biedt voor verschillende overtuigingen, kerken en religieuze instituties, scholen, omroepen, zorginstellingen.
Het is een omslag van ‘ik’ naar ‘wij’.
Deze aanpak van de ChristenUnie krijgt gestalte in zeven fundamentele veranderingen:1.<U+F020>Samenleving: vrij en verantwoordelijk.
2. Jongeren: kundig en kansrijk
3. Zorg: betrokken en betaalbaar
4. Arbeidsmarkt: evenwichtig en toegankelijk
5. Woningmarkt: gezond en rechtvaardig
6. Economie: groen en sterk
7. Europa: minder en beter
De ChristenUnie wil er zijn voor alle mensen.
Dat motiveert ons om ons in te zetten, in het volle besef dat christenen in de politiek deel uitmaken van een beweging van christenen die ook op tal van andere plekken in de samenleving werk van hun geloof willen maken.
Die hun geloof niet bewaren voor de kerk of thuis, maar van daaruit de handen uit de mouwen willen steken.
Die bereid zijn verantwoordelijkheid te nemen voor het bestuur van ons land.
Zodat veranderingen mogelijk zijn.
Doe met ons mee.
Voor de verandering, ChristenUnie!
De ChristenUnie kiest voor:
1. Vrijheid van godsdienst en levensovertuiging.
En dat ook elkaar gunnen.
Want we kunnen alleen dan goed met botsende overtuigingen omgaan als we elkaar de ruimte gunnen die we zelf ook graag willen hebben.
2. Vertrouwen in de samenleving; vertrouwen in mensen.
Omdat de samenleving in de eerste plaats wordt gevormd door mensen die zelf zorg willen dragen voor elkaar, en voor anderen.
3. Waarden in de economie.
Want alleen een economie waarin gerechtigheid heerst kan bloeien.
4. Rechtvaardige inkomensverhoudingen als steunpilaar voor de balans in de samenleving.
Omdat een sociale tweedeling de samenleving ontwricht.
5. Herstel van het evenwicht tussen schaalvergroting en de waarde van de kleine schaal.
Omdat de grote schaal vaak doelmatiger lijkt.
Maar het betrekken van mensen door de kleine schaal uiteindelijk beter werkt.
6. Borging van publieke belangen en publieke verantwoordelijkheden.
Omdat het privatiseren van een bedrijf met een publieke taak niet betekent dat die publieke taak er niet meer is.
7. Betrouwbare banken en integere financiële instellingen.
Omdat behoedzaamheid voorop staat bij het beheer van onze pensioenen, onze spaartegoeden en onze hypotheken.
8. Minder schulden en meer sparen.
Omdat hoge schulden een bloeiende samenleving verstikken.
9. Veiligheid en handhaving van het recht.
Want alleen in een veilige samenleving kunnen mensen zich in vrijheid ontplooien.
10. Rentmeesterschap.
Want wij willen leven van de vruchten van de aarde en afstand nemen van roofbouw.
De uitdagingen waarvoor ons land staat zijn groot.
Hoe keren we de economische neergang - niet omdat groei een doel op zich is,
maar opdat bedrijven tot bloei komen,
mensen werk houden en werk vinden,
de schepping niet verder wordt uitgebuit.
Hoe kunnen we kansarmen nieuwe kansen bieden,
hoe kunnen we zorg blijven bieden aan wie zorg behoeven.
Hoe houden we de samenleving leefbaar en garanderen we, bij alle verschillen, ieder daarin een veilige en gerespecteerde plaats.
Wij zijn er van overtuigd dat er antwoorden zijn die ons verder brengen.
Maar dan zullen we wel een spa dieper moeten steken dan een bezuiniging hier en een hervormingsmaatregel daar.
Want het gaat om meer dan geld en goed.
Grote vragen hebben stevige antwoorden nodig.
Oplossingen zijn pas solide wanneer we, bij wijze van spreken, van ik naar wij denken.
Wij hebben het in dit programma dus over balans in de samenleving.
Over het dragen van verantwoordelijkheden door onszelf en ook voor anderen.
Over opvoeding en onderwijs.
Over veiligheid en diversiteit.
Over vrijheid, die je niet in de eerste plaats opeist voor jezelf maar gunt aan de ander.
Wij willen die oude Bijbelwoorden van de profeet Micha voor ogen houden: recht doen, trouw betrachten, de weg gaan die God van ons vraagt.
Dat bepaalt wat we van onszelf vragen maar ook met welk politiek programma we de overheid tegemoet treden.
We verschillen allemaal van elkaar.
Soms vinden we dat helemaal prima; soms ook helemaal niet.
Maar dat wil niet zeggen dat alleen die verschillen acceptabel zijn waarmee gemakkelijk te leven valt.
Juist in de omgang met wezenlijke, diepgaande verschillen laat een samenleving zien wat ze waard is.
Wij claimen vaak rechten en vrijheden.
Een menselijk gezegde luidt: ‘Wat gij niet wilt dat u geschiedt, doe dat ook een ander niet.
’ Maar het betere origineel was een uitspraak van Jezus: ‘Behandel een ander, zoals je zelf behandeld wilt worden.
’ Eis rechten, vrijheden en respect niet in de eerste plaats op voor jezelf maar gun ze de ander.
Naastenliefde houdt in: royale ruimte en oprechte aandacht voor de ander.
In het vertrouwen dat God zelf de weg naar de Waarheid leidt.
Daarom, ook al zijn wij als christenen er diep van overtuigd dat de weg die God in zijn Woord wijst een betere weg is dan die van de islam, of de weg van socialisme of liberalisme, staat de ChristenUnie pal voor de vrijheid van godsdienst en levensovertuiging.
Dit fundament van alle andere grondrechtelijke vrijheden staat in het verlengde van de vrijheid die God aan mensen geeft.
Naar de overheid toe biedt het mensen bescherming tegen te grote inmenging door overheden.
Het borgt de gelijke behandeling.
Het is de grond onder de onderwijsvrijheid.
Maar dit recht kan pas werkelijk functioneren waar burgers elkaar de ruimte geven.
De vrijheid van godsdienst en levensovertuiging mag niet worden misbruikt.
Dat is een destructief gebruik van die vrijheid.
Je mag je eigen vrijheid niet misbruiken door die van andere mensen te beperken.
Het is geen alibi om in te gaan tegen de rechtsorde of een legitimatie voor bijvoorbeeld eerwraak of vrouwenbesnijdenis.
Wij gaan bij de inrichting van de samenleving niet uit van regels en bureaucratie maar van burgers en hun verbanden.
Zij bepalen de kracht van de samenleving.
Wij willen bouwen op het inzicht van de verpleegkundige, de leerkracht, de agent.
Zij staan voor hun taak en zij kunnen die verantwoordelijkheid aan.
Daarom willen wij ook een drastische vermindering van de regeldruk in het onderwijs, de zorg en de veiligheid.
En daarnaast kunnen we niet zonder de vrijwillige inzet van burgers en bedrijven voor medeburgers, voor goede doelen, voor het algemeen belang.
De economie is er voor de mens, niet andersom.
Bedrijven en hun werknemers hebben ruimte nodig om winst te maken en een inkomen te verdienen en krijgen die ook wat de ChristenUnie betreft.
Zij weten ook dat er meer is dan inkomen en winst.
Goed werkgeverschap en goed werknemerschap is ingebed in ‘maatschappelijk verantwoord ondernemen’.
Om die reden spreekt het vanzelf dat banken, verzekeringsmaatschappijen, energiebedrijven, enzovoorts een stuk algemeen maatschappelijk belang behartigen.
In de zorgverlening draait het om zorg; in het onderwijs om onderwijs, in het openbaar vervoer om het voorzien in mobiliteit.
Die kernactiviteiten zijn en blijven wat de ChristenUnie betreft daarom leidend in deze sectoren.
Maatschappelijk ondernemen vergt betrokkenheid en inspraak van cliënten.
Van ieder wordt een bijdrage aan de samenleving gevraagd naar draagkracht.
Fiscale maatregelen en eigen bijdragen houden rekening met dit draagkrachtprincipe.
Maatregelen die burgers ervan weerhouden verantwoordelijkheid te nemen voor elkaar, deugen niet.
Geen samenlevingsboetes dus.
Het uitkeren van topbonussen aan topinkomens wordt ontmoedigd voor zowel de verstrekker als de ontvanger.
Scholen, huisartsenposten, opvanginstellingen en sportvelden hebben een plek nodig in de directe leefomgeving van wie er op aangewezen zijn.
De ChristenUnie wil ook bij de inrichting van het openbaar bestuur, de zorg, de woningcorporaties, het onderwijs en de politiezorg uitgaan van de menselijke maat zodat burgers op lokaal niveau betrokken kunnen zijn: in wijken, buurten en dorpen.
Maatschappelijke organisaties zijn er voor de mensen, maar dan ook van de mensen.
Desnoods moeten er grenzen gesteld worden aan de omvang van bijvoorbeeld woningcorporaties en zorginstellingen.
Bij het verzelfstandigen en privatiseren van collectieve voorzieningen zijn publieke belangen niet altijd voldoende geborgd.
Daardoor werden uitwassen mogelijk, zoals redeloze topbeloningen, of het uit het oog verliezen van de mensen om wie die voorzieningen ooit waren ingesteld.
Bij collectieve voorzieningen staat het algemeen belang echter altijd voorop.
Ook waar de keuze gemaakt is om de feitelijke uitvoering in handen van particuliere bedrijven te leggen, kan en mag de overheid niet weglopen van haar zorgplicht ten aanzien van onderwijs, zorg, openbaar vervoer, energievoorziening en communicatie.
Een solide bankwezen, betrouwbare verzekeraars en krachtige pensioenfondsen: dat vergt spaarvormen, verzekeringen en andere financiële producten die transparant zijn en eenvoudig.
En een scheiding van nuts- en spaarbanken, zodat mensen kunnen kiezen voor zekerheid en hun spaartegoeden geen onnodige risico’s lopen.
Maar ook kostentransparantie en rentebegrenzingen bij leningen.
En een zuivere relatie tussen (top)beloningen, werknemersbelangen en klantenbelangen.
Pensioenfondsen beheren het vermogen van ons allemaal.
Als zij een deel van hun vermogen maatschappelijk verantwoord in eigen land beleggen, profiteren we niet alleen van financieel rendement, maar ook van het maatschappelijk rendement.
Hervormingsmaatregelen rond het eigen huis brengen de schuldenlast omlaag.
Maar schulden worden niet alleen in verband met het kopen van een eigen huis gemaakt.
Studenten worden door de beperkingen van de basisbeurs te gemakkelijk met hoge schulden geconfronteerd.
Schulden zijn zo gemaakt, of het nu komt door gemakkelijke kredietverlening of door dure telefoonabonnementen.
Mensen in problematische schuldensituaties komen niet gemakkelijk van de schulden af, terwijl zij maar al te gemakkelijk aan hun schulden zijn gekomen.
Daar is een betere bescherming nodig.
Om jonge mensen al tot spaarzin te brengen willen we het zilvervlootsparen herintroduceren.
En het zorgsparen wordt ingevoerd.
Net als bij de inmiddels afgeschafte spaarloonregeling kunnen mensen weer fiscaal aantrekkelijk gaan sparen; deze keer voor voorzienbare zorguitgaven.
In een veilige samenleving kunnen mensen hun vrijheden en verantwoordelijkheden ten volle ontplooien.
Dan heerst het recht, in plaats van het recht van de sterkste.
Of het economisch nu beter of minder gaat, het handhaven van het recht en het beschermen van de rechtsorde blijft daarom van vitaal belang.
Dan gaat het om bestrijding van criminaliteit, fraude en economische delicten.
Om voldoende inzet van politie en justitie en het beschermen van de samenleving tegen terrorisme.
Maar ook om goede toegang tot de rechter voor iedere burger.
Ons huidige welvaartsniveau spreekt niet vanzelf en kan niet koste wat kost verdedigd worden.
De druk die het legt op de schepping, op ruimte en milieu, valt niet te rechtvaardigen tegenover de rest van de wereld en tegenover volgende generaties.
We moeten onze verantwoordelijkheid hervinden en hernemen rond energiegebruik, mobiliteit, afval, kortom rond het beslag dat we op de milieugebruiksruimte leggen.
Dat vergt individuele keuzes die de overheid kan stimuleren.
Door vergroening van het belastingstelsel.
Door de kringloopeconomie te bevorderen.
En door ons niet langer blind te staren op de groei van het bruto binnenlands product.
De ChristenUnie kiest voor: Een betrokken samenleving en dus voor ruimte voor gezinnen, verenigingen en bedrijven die aan de slag gaan voor een betrokken samenleving.
Samen werken aan veilige en leefbare buurten.
Een slagvaardige politieorganisatie.
Heldere normen, duidelijke straffen
en een tweede kans.
Bescherming van vreemdelingen en hun kinderen.
Godsdienstvrijheid en ruimte voor religie.
Een divers cultureel aanbod, waarin ook plek is voor het bijzondere.
Een vrij en veilig internet,
met behoud van internetfiltering.
Een onafhankelijke, pluriforme en in de samenleving verwortelde publieke omroep.
Talloze mensen zijn actief in vrijwilligersorganisaties, sportverenigingen, kerken, zorgen door ondernemerschap voor werkgelegenheid of helpen mee in de school van hun kinderen of het verzorgingshuis van hun ouders.
De ChristenUnie is een bondgenoot van die mensen, maakt zich sterk voor veiligheid en wil ruimte voor de samenleving.
Dus óók ruim baan voor bijzonder onderwijs, voor zorginstellingen met een eigen identiteit en voor organisaties die geloven in het welzijnswerk zoals Leger des Heils en Youth for Christ.
De ChristenUnie voelt zich aangesproken door de Bijbelse opdracht: zet je in voor de bloei van de stad waarin je woont, want de bloei van de stad is ook jullie bloei (Jeremia 29:7).
Veiligheid en leefbaarheid zijn voorwaarden voor een bloeiende samenleving.
Maar die leefbaarheid is niet vanzelfsprekend en staat in een groot aantal wijken onder druk.
In de grote steden door de snel veranderde samenstelling van wijken, waardoor mensen zich ontheemd voelen in hun eigen buurt, of door de aanwezigheid van jeugdbendes en vormen van zogenaamde ‘kleine’ criminaliteit, die echter grote overlast veroorzaken.
In andere gebieden heeft de leefbaarheid te lijden vanwege krimp van het inwoneraantal en de leegloop van wijken, waardoor voorzieningen als winkels en de zorg onder druk staan.
Extra inzet is ook nodig voor steden die zijn gebouwd of fors gegroeid in de jaren ’70 en ’80.
Een preventieve aanpak in deze plaatsen is nu nodig om grote problemen in de toekomst te voorkomen.
De overheid is een bondgenoot van de wijkbewoners in deze diverse gebieden.
Bij het ‘terugwinnen van de straat’ en het werken aan veiligheid en leefbaarheid heeft iedereen een rol.
Juist burgers, winkeliers, scholen, politie en woningcorporaties dragen bij aan goede buurten.
Dat zijn buurten waarin jongeren veilig naar school gaan en ruimte hebben om te spelen, waarin ouders met een gerust hart wonen, werken en winkelen en waarin ouderen echt van hun oude dag kunnen genieten.
Een specifiek woningtoewijzingbeleid voor wijken, buurten of woningblokken waar de leefbaarheid onder druk staat.
Een strengere aanpak van overlastgevende buren.
De dader moet makkelijker uit huis gezet kunnen worden, zodat niet het slachtoffer zich gedwongen voelt een veilig heenkomen te zoeken.
Daartoe wordt de huurbescherming aangepast.
Het actief betrekken van buurtbewoners bij het werken aan leefbaarheid.
In samenwerking met de gemeente en politie, wordt gewerkt aan de inrichting van de eigen buurt en opgetreden tegen overlast, verkeersovertredingen, straatvuil, openbaar drank-en drugsgebruik.
Een zorgplicht voor corporaties voor de wijken waar zij een woningvoorraad hebben.
Het opnieuw introduceren van bewonersvouchers voor kleinschalige projecten in de wijken, om het ‘samen leven’ in wijken te bevorderen.
Een innovatieprogramma stedelijk wonen, dat nieuwe woonvormen stimuleert in hoge dichtheden, mét veel buitenruimte, een veilige en fietsvriendelijke woonomgeving en veel groen.
Investeren in ruimte voor groen, in speelplekken, sportvoorzieningen en groene schoolpleinen.
Burgernet wordt uitgebreid en gepromoot.
Het door de ChristenUnie gelanceerde Burgernet heeft zich bewezen als middel om bewoners en ondernemers actief te betrekken bij het politiewerk en de veiligheid in de eigen buurt.
Extra agenten en toezichthouders.
Een zichtbare politie, meer blauw op straat.
Lik-op-stuk-beleid bij jeugdcriminaliteit, zoals het innemen van scooters en brommers na het plegen van een misdrijf.
Een gerichte benadering van ouders van overlastgevende jeugd onder de 12, onder andere door een snelle maar lichte gezagsmaatregel.
Het terugdringen van overlast door probleemjongeren.
Met name Antilliaanse en Marokkaanse Nederlandse jongeren zijn oververtegenwoordigd in de geregistreerde criminaliteitstatistieken.
Specifiek beleid voor deze doelgroepen wordt heringevoerd.
Daarbij worden de Antilliaanse en Marokkaanse gemeenschap expliciet betrokken.
Samenwerking tussen de (lokale) overheid, woningcorporaties, energiemaatschappijen, politie en justitie.
Door krachten te bundelen kunnen misdrijven makkelijker aan het licht komen.
Dit mag echter nooit leiden tot een onnodige inperking van de privacy van burgers.
Nu de weg naar de nationale politie eenmaal is ingezet, wordt deze doorgevoerd.
Het is van belang dat de politie voor deze nieuwe uitdaging wordt toegerust.
Daarbij hoort een robuuste inzet op straat, waar burgers de nabijheid van de politie ervaren.
Het is belangrijk om voor informatie de sociale media, zoals Twitter en netwerksites in de gaten te houden.
Financiële criminaliteit en discriminatiemisdrijven vinden steeds meer virtueel plaats.
Georganiseerde misdaad tiert welig en wordt nog met te weinig resultaat bestreden.
Mobiele bendes die transnationaal opereren zijn een nieuwe uitdaging waar de politie soms nog geen raad mee weet.
Het opsporingspercentage in Nederland is te laag, het OM werkt aantoonbaar niet efficiënt genoeg met de politie en lokaal gezag samen.
Teveel zaken blijven op de plank liggen.
Voor een hoger oplossingspercentage zal de politie zich meer moeten richten op de kerntaken: opsporing en openbare orde.
Om tot meer operationele inzet te komen, wordt de administratieve lastendruk verminderd en de verhouding operationeel/indirect verbeterd.
Een wijkagent voor elke wijk.
Kortere aanrijtijden op het platteland.
Meer inzet van vrijwillige politie.
Minder bureaucratie, meer ruimte voor agenten om hun echte werk te doen.
De basispolitietaken, dicht bij de burger, vormen de basis voor een betrouwbare en coherente politieorganisatie.
Regionale administraties en ICT-systemen worden gestroomlijnd.
Grenzenloze criminaliteit, zoals internetcriminaliteit, vrouwenhandel en financiële criminaliteit, worden in gespecialiseerde landelijke eenheden ondergebracht.
De kosten van politie-inzet bij sport- en andere grootschalige manifestaties zullen in rekening worden gebracht bij de organisatoren.
Politietaken die niet met opsporing of openbare orde van doen hebben (verkeershandhaving, handhaving natuur en milieu) worden overgebracht naar bestuurlijke toezichtorganisaties.
Hierbij zijn eenvoudige procedures voorwaarde.
Politie en andere toezichtorganisaties als douane, arbeidsinspectie en andere bijzondere opsporingsdiensten werken geïntegreerd samen.
Waar mogelijk worden bevoegdheden geharmoniseerd.
Inzet met mogelijk effect op de openbare orde wordt vooraf afgestemd met het lokale gezag.
Ook West-Europa heeft de afgelopen jaren te lijden gehad onder terrorisme.
Daarbij kwam de aanval vanuit diverse richtingen.
Zoals de aanslag op Van Gogh en de aanslagen in Londen en Madrid door fundamentalistische moslims.
Daarnaast rechts-extremistische aanslagen in Noorwegen en Duitsland.
De moord op Fortuyn werd gepleegd door een links-extremistische activist.
Verschrikkelijke aanslagen die hard moeten worden bestreden.
Ook acties van gewelddadige dierenactivisten en krakers dienen met harde hand te worden aangepakt.
Veel terroristen opereren vanuit informele internationale netwerken.
Sommigen, soms in Nederland geboren en opgegroeid, opereren individueel zonder lidmaatschap van een bekende organisatie.
Dus dient terrorisme vanuit de breedte te worden onderzocht en bestreden.
Daarom zet Nederland zich nationaal en internationaal stevig in voor de bestrijding van dit kwaad.
Het gevaar van jongeren die zich elders bij de ‘jihad’ willen voegen is toegenomen, soms met deelname aan terroristische trainingskampen.
Dit is strafbaar en moet worden bestreden, ook in het buitenland.
Het is onontkoombaar gebleken dat politie en justitie in de afgelopen tien jaar meer middelen en bevoegdheden hebben gekregen om de samenleving tegen aanslagen te kunnen beschermen.
Gelukkig zijn er mede daardoor sinds 2004 meerdere aanslagen verijdeld.
Op dit moment zijn de opsporingsmiddelen op orde.
Wellicht moeten bestaande instrumenten aangepast worden aan de nieuwe dreiging.
Hoewel een goede samenwerking tussen burgers en overheid in bepaalde omstandigheden nodig kan zijn ter voorkoming van aanslagen, heeft het geen nut om burgers nodeloos lastig te vallen met antiterrorismemaatregelen.
De stap om maatregelen te treffen en bevoegdheden te verruimen wordt slechts genomen indien deze aantoonbaar van belang zijn om de informatiepositie van de overheid voor dat doel te verbeteren.
Ongericht taps zetten, en het langdurig bewaren van computer- en communicatiegegevens, passen hierin niet.
De rechtsstatelijke beginselen zijn en blijven leidend bij de strijd tegen terrorisme en radicalisering.
Deze beginselen worden niet opgerekt.
Aandacht voor terroristische dreiging staart zich niet blind op enkele ideologische stromingen, maar blijft breed georiënteerd.
De opbouw van meer kennis en analyse van terrorisme, radicalisme en extremisme wordt ter hand genomen, via de bestaande inrichtingen, instituten en bureaus.
Ontneming van het Nederlanderschap, beroepsverboden en de ontneming van democratische rechten en plichten zijn toegevoegde straffen bij een veroordeling wegens terroristische misdrijven.
Voor deze maatregelen kan een horizonbepaling worden bijgevoegd, zodat een veroordeelde na het uitzitten van zijn straf weer in de samenleving geïntegreerd kan worden.
Inperken van de algemene identificatieplicht en het langdurig bewaren van persoonsgegevens en computer- en communicatiegegevens.
Deze maatregelen dragen niet bij aan verbeterde opsporingskansen en kunnen dus worden ingeperkt.
Stevig handhaven van de op initiatief van de ChristenUnie ingevoerde anti-kraakwet.
De overheid stelt duidelijke grenzen, hierbij past geen gedoogbeleid.
Als de overheid gaat reguleren of gedogen, verdwijnt de ambitie om deze zaken echt aan te pakken.
Een stevige aanpak van criminaliteit en overlast is belangrijk.
Maar een beleid dat alleen gebaseerd is op repressie of een reflex van verontwaardiging is niet goed.
De aanpak die de ChristenUnie voorstaat, is een combinatie van enerzijds handhaving en grenzen stellen
en anderzijds de problemen aanpakken die de voedingsbodem zijn voor criminaliteit en onveiligheid.
Aanpak van financieel-economische criminaliteit volgens het principe: heterdaadaanpak, snelle strafoplegging en verbeurdverklaring van genoten winsten.
Introductie van de mogelijkheid voor preventieve verbeurdverklaringen, zodat een eventuele nieuwe wetsovertreding meteen wordt gevolgd door een straf.
Publicatie camerabeelden van overvallen of andere misdrijven.
Beelden die aan justitie ter beschikking worden gesteld, worden gepubliceerd, tenzij justitie binnen een korte termijn motiveert waarom het onderzoeksbelang of de privacy zich tegen openbaarmaking zou verzetten.
Het tweeslachtige drugsbeleid is de laatste tientallen jaren een bron van ellende geweest.
Het doel, softdrugs buiten de criminaliteit houden, is niet bereikt.
In plaats daarvan is het beleid een enorme impuls geweest voor de groei van de georganiseerde criminaliteit.
Drugs zijn ‘gewoon’ geworden en hebben veel verslaafden tot slachtoffer gemaakt.
Gelukkig is mede door invloed van de ChristenUnie ook op deze terreinen een kentering opgetreden.
Het aantal coffeeshops is sterk teruggedrongen, zeker in de buurt van scholen.
Wietplantages worden stelselmatig opgerold.
De ChristenUnie kiest voor een heldere lijn en dus: Er komt een einde aan het gedoogbeleid.
Coffeeshops verdwijnen uit het straatbeeld, en op straat en in publieke ruimten geldt een blowverbod.
Een nultolerantie voor gebruik van en beschikken over drugs, voor drugstoeristen en drugsrunners.
Het onderscheid tussen hard- en softdrugs verdwijnt.
Methadonprogramma’s of heroïneverstrekking aan verslaafden zijn alleen toelaatbaar als zij zijn gericht op afkicken.
Verbeurdverklaring van huizen en ruimten waarin wietplantages worden aangetroffen, indien dit verwijtbaar is aan de eigenaar.
Omdat alleen verbieden het probleem niet oplost blijft de overheid investeren in preventie.
Bijvoorbeeld in de vorm van voorlichting op scholen over de gevaren van drugs.
Wij laten verslaafden niet in de steek.
Zij moeten kunnen blijven rekenen op begeleiding om los te komen van hun verslaving.
Prostitutie is mensonwaardig.
Criminaliteit, mensenhandel, uitbuiting, sociale problemen en eenzaamheid zijn de schrijnende werkelijkheid achter de schone schijn van de valse koopromantiek.
De prostituees zijn de echte slachtoffers, hun lichaam mag geen koopwaar zijn.
Ook de bestrijding van kinderporno moet hoge prioriteit behouden bij de politie.
Bezit en bekijken van kinderporno is strafbaar.
Providers worden aansprakelijk gesteld voor de inhoud van de sites die zij beheren.
Maar hiermee zijn we er niet, en daarom kiest de ChristenUnie voor: Effectief voorlichtingsmateriaal voor scholen over loverboys.
Eén duidelijk meldpunt mensenhandel voor meldingen van misstanden in de prostitutie, signalen van mensenhandel en kinderporno.
Een meldplicht en inschrijvingsstop voor Kamers van Koophandel, indien zij dwang en mensenhandel vermoeden bij inschrijving van prostituees.
Voorlichting door de GGD, om prostituees bewust te maken van het bestaan van misstanden, de risico’s van uitbuiting, de psychische gevolgen van dit werk en de bescherming en opvang die geboden kan worden bij het aangifte doen.
Zij maken hierbij gebruik van ervaringen en succesverhalen van ex-prostituees.
Prioriteit voor de bestrijding van mensenhandel en kinderporno en het handhaven bij (illegale) prostitutie, ook als het gaat om politiecapaciteit.
Veilige opvang voor slachtoffers van loverboys en pooiers.
Zij hoeven niet te wachten op een indicatie of opvang, maar worden direct in een veilige omgeving opgevangen.
Uitstapprogramma’s voor prostituees als structureel onderdeel van het prostitutiebeleid, met landelijk geborgde dekking.
Verhoging van het strafmaximum voor prostitutiegerelateerde mensenhandel naar 12 jaar.
Bij de bron aanpakken van mensenhandel.
Er komt een effectief preventieprogramma ten aanzien van bronlanden, zoals Hongarije, Roemenië en Bulgarije, door in te zetten op het delen van expertise en op veilige begeleiding richting thuislanden.
Naar Zweeds voorbeeld strafbaar stellen van de klanten.
Wie gebruikmaakt van de diensten van een prostituee weet dat de kans levensgroot is dat er sprake is van dwangarbeid.
Niet de slachtoffers van mensenhandel, de prostituees, maar de klanten worden naar Zweeds voorbeeld strafbaar.
Straffen van daders heeft het karakter van vergelding, afschrikking en genoegdoening.
De eerste elementen zijn de afgelopen jaren versterkt.
De straffen in Nederland zijn steeds zwaarder geworden.
De betaling van uitkeringen tijdens het uitzitten van vrijheidsstraffen is beëindigd en de kosten van het innen van boetes worden in rekening gebracht bij de daders zelf.
Snelle strafoplegging is de beste preventie.
Tegelijk moeten we ons niet blind staren op het effect van straffen.
Het verblijf in de gevangenis heeft een sterke negatieve invloed op jongeren.
Het is soms nuttiger om straf te gebruiken als stok achter de deur.
Dan maakt de gemeente de afspraak met een jongere om hele concrete stappen te zetten, om herhaling te voorkomen.
Als de jongere zich niet aan de afspraken houdt kan de straf alsnog uitgevoerd worden.
De ChristenUnie nam al het initiatief voor deze zogenaamde ‘Doe Normaal’-aanpak.
Daarbij wordt de hele omgeving van een jongere gebruikt om een gedragsverandering tot stand te brengen, ook ouders en de school worden daarbij betrokken.
Binnen één maand afdoen van ‘Eenvoudige misdrijven’.
Misdrijven waarbij de bewijsvoering overduidelijk is en vervolging naar alle waarschijnlijkheid leidt tot strafoplegging worden van aanhouding tot straf binnen één maand afgedaan.
Politie, justitie en rechterlijke organisatie worden hierop ingericht.
Een opgelegde straf wordt uitgezeten.
De voorwaardelijke invrijheidstelling na het uitzitten van tweederde van de straf is geen recht of automatisme.
Wie de straf heeft uitgezeten, krijgt een tweede kans: terug naar school, of werken voor je levensonderhoud.
De laatste fase van een straf is daarom gericht op resocialisatie.
De hulp om die kans te pakken wordt ook in de eerste fase na de straf voortgezet.
Introductie heroverweging na 30 jaar gevangenisstraf.
Bij zeer ernstige misdrijven past niet anders dan een levenslange vrijheidsstraf.
Mensen kunnen echter tot berouw en inkeer komen.
Indien daders door hun opstelling en gedrag, in het bijzonder naar de slachtoffers en hun nabestaanden toe, overtuigend tonen dat zij anders in het leven staan, kan na verloop van 30 jaren een moment voor heroverweging aan de orde zijn.
Bij een beoordeling van het verzoek tot heroverweging van de levenslange gevangenisstraf worden slachtoffers en hun nabestaanden betrokken.
De straffen in ons land staan niet voldoende in verband met in het bijzonder de slachtoffers van misdrijven.
Binnen het rechtssysteem zal naast vergelding genoegdoening een grotere rol moeten spelen.
Genoegdoening aan de slachtoffers en zo mogelijk verzoening moeten daarom onderdeel uitmaken van strafproces en strafoplegging.
Daarnaast is het van belang om een straf niet alleen in het perspectief te zetten van boetedoening maar ook in het perspectief van het geven van kansen om een nieuw bestaan op te bouwen.
De kosten van slachtofferhulp en van schadefonds geweldsmisdrijven worden omgeslagen op wetsovertreders.
Tevens dragen veroordeelden bij aan de kosten van de rechtspleging.
Verplichting daders gevolgen onder ogen te zien.
Daders worden – indien het slachtoffer hierin bewilligt – verplicht, onder begeleiding hun slachtoffers, de eventuele nabestaanden daarvan, of de aangerichte schade onder ogen te zien.
Vermogensschade die door criminaliteit is toegebracht wordt gemakkelijker verhaalbaar via de strafrechter.
De inning kan via de strafrechter, ten gunste van het slachtoffer, worden overgenomen door het Centraal Justitieel Incasso Bureau.
Nederland is een welvarend land.
Maar er zijn veel mensen die geen eigen huis hebben, die rondzwerven of zelfs op straat leven.
Wij willen ook naast hen staan, contact leggen en hoop bieden.
Ook zij zijn door God gemaakt.
Hoewel steeds meer mensen die onvrijwillig dakloos waren de weg naar opvang hebben gevonden, vallen nog steeds veel mensen tussen de wal en het schip.
De groep daklozen is zeer divers: drugsverslaafden, alcoholisten, psychiatrisch patiënten, asielzoekers zonder opvang, illegalen en zwerfjongeren.
De meesten hebben te maken met een combinatie van problemen.
Het beleid voor dak- en thuislozen moet vooral gericht zijn op re-integratie, nazorg en preventie.
Het Rijk en de gemeenten dragen gezamenlijk zorg voor een landelijk sluitend netwerk van voorzieningen voor maatschappelijke opvang.
Kinderen in de opvang verdienen speciale zorg.
In de maatschappelijke opvang is ruimte voor diversiteit op basis van identiteit.
Re-integratie, nazorg en preventie krijgen een stevige verankering in de WMO.
Er is speciale aandacht voor het opsporen en begeleiden van kwetsbare jongeren – vaak licht verstandelijk gehandicapt – zodat zij niet gaan zwerven.
Landelijke en laagdrempelige toegang tot crisisopvang en begeleiding bij huiselijk geweld wordt gewaarborgd.
Huisuitzettingen worden zo veel mogelijk voorkomen.
Door integrale hulp wordt voorkomen dat gezinnen door schulden zozeer in de problemen geraken dat het tot huisuitzetting komt en ze op straat belanden.
Onder een terugtrekkende overheid die burgers aanspreekt op eigen verantwoordelijkheid, verdient het vrijwilligerswerk een voorname positie.
Onbetaalde arbeid en vrijwilligerswerk zijn de smeerolie van de samenleving en verdienen als zodanig erkenning als waardevolle maatschappelijke bijdrage.
Zonder vrijwilligers is er voor veel sociale verbanden, zoals sportverenigingen, buurtclubs en scholen, geen toekomst.
Het belang van vrijwilligerswerk zal de komende jaren verder toenemen.
Vermindering van regeldruk en administratieve lasten voor burgers en maatschappelijke organisaties heeft de structurele aandacht van de overheid.
Landelijke projecten voor deskundigheidsbevordering van vrijwilligers worden financieel ondersteund.
In het vrijwilligerswerk verworven competenties moeten beter gepromoot worden bij opleidingen en werkgevers.
De Nederlandse bevolking is divers, Nederland is een veelkleurige samenleving.
De komst van migranten heeft de Nederlandse samenleving verrijkt.
Maar de komst van migranten heeft ook veel gevraagd van de samenleving.
Het is tijd om te investeren in het onderlinge vertrouwen.
Nederland is dan ook niet gebaat bij grootschalige immigratie.
De gevolgen van de instroom van nieuwkomers zijn vooral merkbaar in wijken die in sociaal en economisch opzicht kwetsbaar zijn.
Een grote groep migranten voelt zich nog altijd buitenstaanders, maar ook oorspronkelijke bewoners voelen zich ontheemd in hun eigen buurt.
Vanuit de politiek én de samenleving moeten we deze grote sociale kwestie het hoofd bieden.
Daarbij heeft de ChristenUnie een samenleving voor ogen waarin voor iedereen plek is,
maar waarin ook iedereen meedoet.
Aan de zijlijn staan is geen optie.
Ook van nieuwkomers vragen we aanvaarding van de rechtsstaat.
Onze rechtsstaat, die sterk beïnvloed is door de waarden van het christendom, maakt alle burgers voor de wet gelijk.
Als we het over de rechtsstaat en de kernwaarden van onze samenleving eens zijn, blijft er binnen die rechtstaat ruimte voor diversiteit.
We hebben als land van minderheden in dit opzicht een rijke traditie hoog te houden.
Het is dan ook belangrijk dat nieuwkomers zich als burgers van dit land kunnen vormen.
Die inburgering houdt niet op bij het afleggen van een examen.
Ook daarna is het van groot belang dat nieuwkomers echt deelnemen aan de samenleving.
Werk en vrijwilligerswerk spelen daarin een grote rol.
Zo kan iedere Nederlander die echt bij deze samenleving wil horen, de taal spreekt en zich verbindt aan de rechtsstaat, deel van de samenleving uitmaken.
Voor een leefbare, veelkleurige samenleving staat de ChristenUnie de volgende maatregelen voor: Voorbereiding op de komst naar Nederland vindt zoveel mogelijk plaats in het land van herkomst;
vanzelfsprekend zijn vluchtelingen en hun gezinsleden hiervan uitgezonderd.
Nieuwkomers leggen een inburgeringsexamen af.
Evenwicht tussen eigen verantwoordelijkheid en solidariteit gaat gepaard met het uitgangspunt dat de inburgering zelf wordt bekostigd.
Daartoe wordt een sociaal leenstelsel geïntroduceerd.
Vluchtelingen zijn van deze maatregel uitgezonderd.
Het inburgeringsexamen toetst ook de kennis van centrale Nederlandse waarden, zoals onze politieke en religieuze vrijheden en de basale omgangsnormen.
De maatschappelijke begeleiding voor vluchtelingen wordt verankerd in de Wet op de inburgering.
Nieuwkomers zijn volwaardige en mondige burgers, zo worden ze ook behandeld.
Subsidies in het kader van het integratiebeleid zijn bedoeld als tijdelijke stimulering van participerend burgerschap.
Niet voor het permanent in stand houden van multiculturele organisaties.
Burgerschapsvorming is makkelijker als je vrijwilligerswerk doet of een betaalde baan hebt.
Inburgering wordt een praktijkopleiding die iedere nieuwkomer, die langere tijd wil blijven en geen startkwalificatie heeft, moet doorlopen.
Lessen Nederlandse taal en cultuur worden gecombineerd met een vakopleiding, vrijwilligerswerk of een betaalde baan.
Hoog opgeleide nieuwkomers volgen een voortraject dat aansluit op hun specifieke situatie.
Het Nederlands is de voertaal voor iedere Nederlandse burger.
Diensten van de overheid aan de burger worden in het Nederlands aangeboden.
Als burgers in hun communicatie met de overheid vertaling nodig hebben, moeten ze een beroep doen op vertalers in hun eigen omgeving of anders zelf een tolk bekostigen.
Vluchtelingen kunnen in de eerste periode van hun verblijf in Nederland wel gebruikmaken van gratis tolkendiensten.
Nederlands leren wordt gestimuleerd.
Er zijn nog steeds veel immigranten die hier al decennia wonen, maar vanwege een taalbarrière nog nauwelijks deelnemen aan de maatschappij.
Ook deze mensen worden gestimuleerd de Nederlandse taal te leren, bijvoorbeeld door taalles te stellen als voorwaarde voor een uitkering.
Nederlanders die bij hun geboorte een tweede nationaliteit hebben meegekregen hoeven deze niet op te geven.
Een dubbel paspoort is onderdeel van hun identiteit.
Loyaliteit voor een land wordt niet bepaald door de nationaliteit, maar door de acceptatie van een individu door de maatschappij en van die maatschappij.
Dwingen een nationaliteit op te geven werkt averechts.
De leges voor verblijfsvergunningen en naturalisatie gaan fors omlaag tot een redelijk niveau.
Kennismigratie biedt kansen.
Voor Nederland en voor het land van herkomst.
Kennismigranten doen kennis op om toe te passen in hun land van herkomst of leveren een bijdrage als onderzoeker of kenniswerker, noodzakelijk voor de innovatiekracht van Nederland.
Zonder kenniswerkers geen kenniseconomie.
Het is dan ook noodzakelijk werk te maken van een selectief kennismigratiebeleid.
Het opkomen voor vreemdelingen is een christelijke roeping.
Als Nederland voor vluchtelingen geen wijkplaats is, werken wij mee aan hun onderdrukking.
De ChristenUnie maakt zich dan ook sterk voor een rechtvaardig en barmhartig asielbeleid.
Nederland kan niet onbeperkt mensen opnemen die vooral uit economische motieven naar Nederland willen komen.
De overheid zet zich dan ook in voor de verbetering van economische perspectieven in landen van herkomst.
Onder andere door een effectieve besteding van het budget voor ontwikkelingssamenwerking.
Verder is het van belang dat opvang van vluchtelingen en de toetsing van asielaanvragen zo dicht mogelijk bij de bron plaatsvindt, bij voorkeur in opvangcentra onder beheer van de Verenigde Naties.
Nederland stelt daarvoor, vanuit het budget voor ontwikkelingssamenwerking per jaar een substantieel bedrag aan de UNHCR beschikbaar.
Nederland verplicht zich tegenover de UNHCR om een substantieel hoger aantal vluchtelingen op te nemen, die uit een gevaarlijke en uitzichtloze situatie dringend herhuisvesting nodig hebben.
Daarnaast blijft er de verantwoordelijkheid voor vluchtelingenbescherming in Nederland.
Het vluchtelingenbeleid zal meer in samenwerking tussen en in afstemming met de EU geregeld moeten worden.
Uitgangspunt is de beste asielpraktijk en niet de slechtste.
Sinds de invoering van de nieuwe Vreemdelingenwet in 2001 is het aantal asielaanvragen substantieel teruggebracht van 60.000 naar minder dan 15.000 in 2011.
Het is nu tijd om het steeds strengere asielbeleid om te buigen naar een rechtvaardiger en humaner beleid.
Daarmee wordt tegemoetgekomen aan de kritiek van internationale mensenrechtenorganisaties en kan weer royaal invulling worden gegeven aan de Universele Verklaring van de Rechten van de Mens, de Rechten van het Kind en de uitspraken van het Europese Hof voor de Rechten van de Mens.
In dat kader wordt het volgende 10-puntenplan uitgevoerd: 1.<U+F020>De rechten van asielkinderen krijgen een eigen plaats in het vreemdelingenbeleid.
Deze rechten worden expliciet meegewogen in de asielprocedure.
De ChristenUnie introduceert een wettelijke verblijfsgrond voor kinderen die na een verblijf van 5 jaar in Nederland geworteld zijn.
Het aantal verhuizingen tijdens een asielprocedure wordt beperkt om kinderen stabiliteit te bieden.
2.<U+F020>De ChristenUnie introduceert een ambtshalve toetsmoment voor asielzoekers die meer dan 5 jaar in procedure zitten.
Daarbij wordt in ieder geval getoetst aan schrijnendheid en medische gronden.
3. Vreemdelingen die in ons land zijn overgegaan naar een andere godsdienst worden in geen geval gedwongen terug te keren naar het land van herkomst, indien daar in de praktijk sprake is van vervolging van betrokkene.
Dit is in het bijzonder een aandachtspunt bij terugkeer naar islamitische landen.
4.<U+F020>Drie maanden na indiening van het asielverzoek gaat het recht op taalonderwijs in en mag de asielzoeker werk zoeken om daarmee in het eigen levensonderhoud te voorzien en het welzijn te verbeteren, zonder dat hieraan verblijfsrechten kunnen worden ontleend.
5.In het vreemdelingenbeleid wordt het recht op gezinsleven gerespecteerd.
Gezinnen worden niet gescheiden.
Vluchtelingen worden in staat gesteld zo spoedig mogelijk met hun gezinsleden te herenigen.
De nareistermijn wordt geschrapt.
6.Het lokale bestuur en de lokale gemeenschap worden betrokken bij de uitoefening van de discretionaire bevoegdheid door de minister.
7. De feitelijke toegankelijkheid van de noodzakelijke zorg in het land van herkomst is leidend bij de beoordeling van de aanvraag voor een medische verblijfsvergunning.
8. De overheid biedt asielzoekers in procedure in Nederland veilige opvang aan.
De overheid heeft een zorgplicht, ook ten aanzien van uitgeprocedeerde asielzoekers, zodat mensen geestelijk en lichamelijk gezond blijven.
Kinderen noch volwassenen mogen op straat worden gezet.
9. Er wordt werk gemaakt van het ontwikkelen van alternatieven voor vreemdelingendetentie.
Detentie wordt alleen als uiterste middel gebruikt.
Kinderen horen niet in detentie.
10. Een effectief terugkeerbeleid.
Als na een zorgvuldige asielprocedure is beoordeeld dat er geen bescherming nodig is, komt terugkeer aan de orde.
Daarbij is vrijwillige terugkeer de meest duurzame vorm van terugkeer met het beste perspectief op een succesvolle re-integratie.
Daarvoor is persoonlijke begeleiding en individueel maatwerk noodzakelijk.
Uitgeprocedeerde asielzoekers mogen geen slachtoffer worden van de weigering van hun land van herkomst hen weer op te nemen.
Na herhaalde weigering hebben ze op humanitaire gronden recht op een verblijfsvergunning.
Onze samenleving is ook een multireligieuze samenleving geworden.
Met name de komst van de islam plaatst Nederland voor een nieuwe uitdaging.
Het christendom en de islam verschillen fundamenteel van elkaar.
Islamitische landen hebben veelal een gebrek aan politieke en religieuze vrijheid.
Zo is het pijnlijk te constateren dat christenen, Joden en andere minderheden in islamitische landen vervolgd worden of als tweederangsburger worden beschouwd.
Het debat over de gevolgen van de komst van de islam en de identiteit van Nederland moet gevoerd worden.
Voor de ChristenUnie zijn in dat gesprek de christelijke waarden die onze cultuur mede hebben gevormd leidend.
Onze fundamentele vrijheden, zoals godsdienstvrijheid, zijn van groot belang.
Dat is voor de ChristenUnie geen ‘concessie’, maar een kwestie van ‘confessie’.
Geloof kan niet worden afgedwongen met geweld.
Daarom kan vrijheid niet met onvrijheid worden verdedigd.
De ChristenUnie zal nooit instemmen met de inperking van fundamentele vrijheden voor een specifieke groep, of dit nu gaat om christenen of moslims.
Ruimte voor religie in de publieke ruimte.
Iedereen, christen of niet, heeft de vrijheid om ook in het publieke domein zijn hart te laten spreken.
Ruimte voor religie in het publieke domein betekent ook dat het gebedshuizen vrij staat om, bijvoorbeeld door het luiden van klokken, gelovigen naar de eredienst te roepen.
De bevoegdheid om dit nader in te vullen is aan gemeenten.
Het bevorderen van de integratie van Turkse en Marokkaanse Nederlanders.
Daartoe wordt de bemoeienis met Nederlandse minderheden vanuit de landen van herkomst, zoals de verplichte dienstplicht in het land van herkomst, ontmoedigd.
Een verbod op het dragen van gelaatsbedekkende kleding als boerka’s, waar de openbare orde, de veiligheid of de normale sociale interactie wordt belemmerd.
Omdat wij elkaar ons gezicht laten zien, verdraagt gelaatsbedekkende kleding zich slecht met normale sociale interactie.
Waar de openbare orde, de veiligheid of de normale sociale interactie wordt belemmerd, is een verbod op het dragen van gelaatsbedekkende kleding als boerka’s gerechtvaardigd (OV, scholen, openbare gebouwen).
Bescherming tegen de import van onvrijheid.
Iedere Nederlander heeft de vrijheid van vereniging, godsdienst en meningsuiting.
Maar financiële ondersteuning van Nederlandse culturele, politieke en religieuze instellingen vanuit aantoonbaar onvrije landen (zoals Saoedi-Arabië en Iran) is niet toegestaan.
Een vrije samenleving mag beschermd worden tegen de import van onvrijheid.
De overheid voert noch een religieus noch een seculier voorkeursbeleid.
Identiteitsgebonden en niet-identiteitsgebonden maatschappelijke organisaties worden, bijvoorbeeld in het subsidiebeleid, op gelijke voet behandeld.
De scheiding tussen kerk en staat betekent ook, dat de overheid zich niet behoort te bemoeien met kerkelijke aangelegenheden.
Ook in kunst en cultuur zien we de identiteit van een samenleving terug.
Daarom zijn kunst en cultuur primair van en voor de samenleving.
De rol van de overheid beperkt zich voornamelijk tot die van opdrachtgever en subsidieverstrekker.
Ook is de overheid hoeder van ons materiële en immateriële erfgoed.
Bijzondere gebouwen, voorwerpen, tradities en verhalen tonen de geschiedenis van ons land en verdienen bescherming.
Het bevorderen van cultureel ondernemerschap is de mantra waarmee veel bezuinigingen op kunst en cultuur verdedigd zijn.
Daarmee is vooral bedoeld dat de culturele sector minder afhankelijk wordt van overheidssubsidies en meer eigen inkomsten genereert.
De ChristenUnie vindt de focus op cultureel ondernemerschap ook belangrijk, maar het is wel een eenzijdige benadering van de bezuinigingen die geen recht doet aan het culturele veld.
In de eerste plaats mag van de overheid verwacht worden dat zij niet alleen aandacht heeft voor de economische waarde van kunst en cultuur, maar ook voor de maatschappelijke waarde en voor de artistieke of intrinsieke waarde.
Bij volledige ‘vermarkting’ van de culturele sector, zal het meer bijzondere culturele aanbod verdwijnen.
Het subsidiebeleid zal daarom mede gericht moeten zijn op het in stand houden van een divers aanbod waarin ook voor het bijzondere een plek blijft.
Ook is het belangrijk dat de overheid een omslag in haar denken maakt bij het subsidiebeleid.
Als zij verwacht dat de culturele sector ondernemender wordt, moet zij de culturele sector ook als ondernemers benaderen.
Dat is: niet langer tekorten financieren, maar subsidie verstrekken aan producten met maatschappelijke waarde en daar heldere afspraken over maken.
Voor de culturele sector zelf geldt dat zij moet samenwerken en bruggen slaan naar de samenleving.
Decentrale overheden kunnen een impuls geven aan het bevorderen van cultureel ondernemerschap, door alle betrokken partijen (cultuursector, bedrijfsleven, toerisme en recreatie, maatschappelijke organisaties en inwoners) bij elkaar te brengen en methoden en ervaringen uit te wisselen.
De ChristenUnie vindt het belangrijk dat kinderen en jongeren met kunst en cultuur in aanraking komen.
Door beoefening van de amateurkunsten ontdekken en ontplooien zij hun creatieve talenten.
Kunst- en cultuureducatie is een belangrijk onderdeel van hun vorming en een waardevolle aanvulling op het reguliere onderwijs.
Scholen kunnen heel goed in vrijheid hier een eigen invulling aan geven.
Provinciale instellingen voor kunst- en cultuureducatie kunnen hierbij behulpzaam zijn door een breed aanbod van lespakketten samen te stellen.
Kunst weerspiegelt de visie van de kunstenaar op de ons omringende wereld.
Uitingen van – veelal moderne – kunst en cultuur kunnen een gevoel van vervreemding oproepen, omdat beschouwers niet het wereldbeeld herkennen dat hun wordt voorgehouden.
Kunst kan gewoon mooi zijn, maar kan ook verrassen, mensen uit het vanzelfsprekende trekken en aansporen tot bezinning en reflectie.
De overheid past terughoudendheid bij het opstellen van normatieve kaders en stimuleert veeleer het debat in de samenleving over kunst en cultuur.
Godslastering en het aanzetten tot geweld en discriminatie zijn nooit acceptabel.
Erfgoed staat niet op zichzelf, maar maakt veelal onderdeel uit van de regionale of lokale geschiedenis.
Instandhouding van het cultureel erfgoed kan daarom het beste in samenhang met andere (ruimtelijke) vraagstukken in een gebied opgepakt worden.
Nieuwe functies (herbestemming) maken daar nadrukkelijk onderdeel van uit.
Kerkgebouwen en industrieel erfgoed uit het recente verleden verdienen meer aandacht in het erfgoedbeleid.
Oog voor het bijzondere.
De overheid geeft zich in het subsidiebeleid rekenschap van een divers cultureel aanbod en heeft voldoende oog voor het meer bijzondere aanbod, waar de ‘markt’ weinig waarde aan toekent.
Minder subsidie, meer creatieve financiering.
Financieringsvormen zoals garantieregelingen of leningen die na aflossing opnieuw aan anderen kunnen worden verstrekt kunnen startende getalenteerde kunstenaars helpen hun beroepspraktijk op te bouwen.
Kunst- en cultuureducatie op scholen is belangrijk,
maar scholen bepalen zelf hoe zij daar invulling aan geven.
Bescherming van monumenten, oude kerken en cultureel erfgoed.
Ons materiële en immateriële erfgoed verdient bescherming op basis van heldere selectiecriteria.
Instandhouding van het cultureel erfgoed wordt in samenhang met andere (ruimtelijke) vraagstukken in een gebied opgepakt.
Een vrij en toegankelijk internet is belangrijk voor de Nederlandse economie en samenleving.
Internet biedt grenzeloze mogelijkheden.
De internetgebruiker heeft daarbij behoefte aan solide bescherming van de privacy, maar krijgt die onvoldoende.
En dat terwijl de ontwikkelingen op het gebied van internet, mobiele telefonie en media in hoog tempo doorgaan.
Internetgebruikers moeten de vrijheid hebben om zelf de provider te kiezen die ze willen.
Internetfiltering blijft mogelijk.
Internetfiltering door providers, zoals Kliksafe, moet mogelijk blijven.
Hierdoor kunnen kwalijke internetpraktijken afgeschermd worden, onder andere in het belang van kinderen.
Bescherming van de privacy in het digitale tijdperk.
Het zorgvuldig omgaan met persoonlijke gegevens blijft belangrijk, juist bij internetverkeer.
Tegengaan van internet- en gameverslaving.
De hulpverlening wordt beter afgestemd op de problemen van internet- en gameverslaving.
Voor de Nederlandse samenleving is een onafhankelijke, pluriforme en in de samenleving verwortelde publieke omroep van cruciaal belang.
De publieke omroep geeft mensen en groepen een stem, draagt bij aan overdracht van kennis en waarden en biedt een forum voor maatschappelijke discussie, waarin we van mening kunnen verschillen.
Het publieke bestel blijkt één van de goedkoopste van Europa te zijn en bovendien opgewassen tegen de concurrentie met de commerciële omroepen.
De ChristenUnie is dan ook een voorstander van handhaving van dit publieke bestel waar inhoud en bereik hand in hand gaan, met als hart duidelijk geprofileerde ledenomroepen.
Dat geeft ook een grote verantwoordelijkheid aan de publieke omroepen.
Bijvoorbeeld ten aanzien van het niveau van de aangeboden programma’s.
De klassieke publieke omroep, met vaste uitzendtijdenen een strakke programmering bestaat immers niet meer.
Mensen kijken steeds meer op een moment dat het hen uitkomt, of alleen nog via internet.
De ChristenUnie wil de Mediawet hierop aanpassen zodat publieke omroepen ook andere vormen van programma-aanbod kunnen ontwikkelen.
Ook in het digitale domein kan de publieke omroep een volwaardige rol spelen.
Het belang van onafhankelijkheid en pluriformiteit is hier evenzeer van waarde.
Omroepbudgetten langer vastleggen.
Om de continuïteit te bevorderen wordt de toekenning van het budget voor de publieke omroepen voortaan gekoppeld aan de concessieperiode.
Het aantal leden moet zwaarder dan nu meewegen bij de verdeling van het budget.
Dit omdat daarmee de verworteling van de omroepverenigingen in de samenleving wordt aangetoond.
Ruimte voor levensbeschouwelijke omroepen.
In een pluriforme samenleving vindt de ChristenUnie het belangrijk dat er uitdrukkelijk ruimte gemaakt wordt voor programma’s met een duidelijk herkenbare identiteit en kwetsbare genres zoals levensbeschouwing.
Wij vinden het belangrijk dat christenen zich kunnen blijven herkennen in de programmering bij de publieke omroep.
Beperking van de rol van de Nederlandse Publieke Omroep.
De NPO coördineert de programmering en operationele activiteiten worden alleen dan door de NPO gedaan als uitvoering door omroepen niet wenselijk is.
Een veilig en verantwoord media aanbod.
In de Mediawet zijn hier richtlijnen voor opgenomen.
De samenleving kan de ombudsman van de publieke omroep hierop aanspreken.
Geen verkapte loterijen op de tv.
Er komt een strakke regulering van belprogramma’s.
Geen seksreclameblokken op de open commerciële zenders in de nachtelijke uren.
De samenleving wordt in de eerste plaats gevormd door burgers zelf en door bedrijven en andere organisaties.
Samen nemen ze verantwoordelijkheid, gaan verplichtingen aan en maken de samenleving leefbaar in hun onderlinge relaties.
Een vrije samenleving in een democratische rechtsstaat kan alleen bloeien als we er vertrouwen in hebben en ons gedrag richten naar de kernwaarden waar het in de rechtsstaat om draait.
Het in stand houden van de rechtsstaat vergt inspanningen van overheid en burger.
Iedereen heeft plichten jegens de gemeenschap.
Burgers kunnen een beroep doen op de overheid als hun veiligheid of bestaanszekerheid in het geding is.
De overheid doet wat de burger zelf niet tot stand kan brengen en zij is daarmee noodzakelijk voor het goed functioneren van de samenleving.
De ChristenUnie kiest voor een beperkte, daadkrachtige overheid, die zich opstelt als bondgenoot van burgers.
Dat uit zich allereerst in het voorschrijven en handhaven van het recht.
Daarnaast komt dit tot uiting in het opkomen voor kwetsbaarheid, zowel van mensen als de schepping.
Dit gaat niet zover dat de overheid verplicht is tot het afdekken van alle risico’s en wensen in het leven van haar burgers.
Tot slot geeft de overheid kaders en richting aan ontwikkeling.
Daarna komt pas de rol van de overheid als beslisser en afdwinger.
Omdat de overheid besluiten kan afdwingen worden er hoge eisen gesteld aan overheidshandelen.
De ChristenUnie staat voor een overheid die betrouwbaar, transparant en herkenbaar is.
En daarmee het vertrouwen van de burger waard is.
Als goed rentmeester gaat de overheid sober en doelmatig met de publieke middelen om.
De ChristenUnie gaat voor een benaderbare overheid, zowel met nieuwe communicatiemiddelen, als in persoonlijk contact aan de balie.
De overheid neemt de burger serieus.
Daarom worden burgerinitiatieven aangemoedigd.
Bij rechten horen plichten en verantwoordelijkheden (handvest burgerschap).
Naast het afnemen van diensten door burgers, vraagt de overheid burgers zich in een vroeg stadium uit te spreken (beginspraak, interactief beleid).
Een taak kan het beste uitgevoerd worden zo dicht mogelijk bij de burger.
De beslissing wordt bij voorkeur genomen op de plaats waar die ook effect heeft.
In de afgelopen jaren zijn ministeries samengevoegd.
Dat waren goede beslissingen, maar de indeling van alle ministeries kan logischer en slanker.
De in gang gezette decentralisaties worden doorgevoerd.
Daarnaast is er veel bestuurlijke drukte rond lokale en regionale samenwerking en opschaling, waardoor de overheid te veel met zichzelf bezig is.
Dit belemmert inzet van mensen en middelen om de grote problemen in de samenleving op te lossen.
Dus wordt het tijd deze interne discussies af te ronden en aan het werk te gaan voor de gemeenschap.
De door vorige kabinetten ingezette bezuinigingen op diverse ministeries wordt doorgezet.
Aanvullend daarop moet verder worden gesneden in de overheid (alle overheden), maar dan niet meer met de kaasschaafmethode, maar op inhoudelijke gronden, bijvoorbeeld daar waar taken zijn of worden gedecentraliseerd.
De bestuurlijke inrichting van Nederland blijft in stand.
De gemeente is als de meest nabije bestuurslaag het overheidsloket, met als kerntaak het bedienen van de directe leefomgeving en het sociale domein.
De provincies hebben een regierol en ontwikkeltaak voor verkeer en vervoer, landschap, recreatie en natuur.
Daarnaast gaat de provincie over het ruimtelijk economisch domein en het regionale cultuurbeleid.
Het Rijk beperkt zich tot kaderstellend nationaal bestuur en voert alleen die taken zelf uit die van nationaal belang zijn.
Beheerstaken in het fysieke domein worden, waar verantwoord, aan provincies of gemeenten overgedragen.
De ChristenUnie kiest voor: Bij een kabinetscrisis eerst proberen zonder verkiezingen een nieuw kabinet te formeren.
Na een kabinetscrisis wordt bij voorkeur gezocht naar mogelijkheden om binnen de bestaande verhoudingen in de Tweede Kamer een nieuw kabinet te formeren.
De mogelijkheid tot ontbinding van de Tweede Kamer en uitschrijven van vervroegde verkiezingen vervalt hiermee niet, maar wordt wel minder vanzelfsprekend.
Minder controle tussen overheden onderling.
Raden en staten zijn prima in staat om hun besturen te controleren.
Dat hoeft een andere overheid dus niet te doen.
Meer algemene regels in plaats van gedetailleerde vergunningen.
Om regeldruk te verminderen worden in alle bestuurslagen vergunningstelsels waar mogelijk omgezet in algemene regels.
Wie een loopje neemt met de regels, wordt aangepakt.
Wie zich daar keurig aan houdt, krijgt minder controle.
Eén loket voor burgers.
In contacten met burgers en bedrijven is één bestuurslaag het aanspreekpunt per taak.
De overheid moet durven loslaten.
Daarom wordt gedecentraliseerd zonder ‘gouden koorden’ (specifiek geld en controle).
Gemeenten en provincies krijgen een robuust belastinggebied.
Vanwege democratische verantwoording krijgen gemeenten en provincies meer mogelijkheden om belastingen te heffen.
Dit mag per saldo niet tot lastenverzwaring leiden.
Herindeling alleen van onderop.
Het opschalen van gemeenten of provincies vindt in beginsel alleen plaats van onderop.
Hierbij moet aandacht zijn voor nabijheid via dorps- en wijkraden en decentrale loketten.
Minder bestuurlijke drukte.
Bestuurlijke samenwerkingsconstructies (zoals WGR’s) worden stevig ingeperkt en taken worden uitgevoerd door de democratisch gelegitimeerde bestuurslaag die het beste past qua aard en/of schaal.
Een vervoersautoriteit voor de Randstad.
Taken op het gebied van infrastructuur en openbaar vervoer liggen zowel bij provincies, grote steden als regio’s.
Gebruikers van OV en weginfrastructuur zijn gebaat bij eenduidigheid.
Om die reden is het goed dat er een vervoersautoriteit komt voor de Randstad.
Minder ministeries.
Natuur, volkshuisvesting, infrastructuur en milieu worden samengevoegd tot hét ministerie van de leefomgeving.
Economische zaken, landbouw en innovatie wordt hét ministerie voor ondernemers en innovatie.
Regionale spreiding Rijksdiensten.
Bij concentratie van Rijksdiensten is behoud van regionale werkgelegenheid uitgangspunt.
Product- en bedrijfsschappen worden afgeslankt naar kerntaken.
Belemmeringen voor leden worden opgeheven.
De Balkenendenorm is uitgangspunt.
In de publieke en semi-publieke sector verdient niemand méér dan de premier.
Wij zijn blij met de brandweervrijwilliger.
De brandweerorganisaties worden in 2014 geregionaliseerd.
In dit proces is zorg voor de inzet en belangen van de vrijwilliger.
De verankering van het overheidsgezag in het recht is essentieel.
Grondrechten beschermen burgers tegen willekeur en overschrijding van de bevoegdheden op terreinen die toebehoren aan burgers, kerken en andere levensbeschouwelijke instellingen, scholen en bedrijven.
De ontstaansgeschiedenis van de Nederlandse samenleving is bepalend voor de wijze waarop we in een pluriforme gemeenschap in vrede met elkaar omgaan.
Het Statuut voor het Koninkrijk en de Grondwet spelen hierbij een belangrijke rol.
In de Grondwet wordt daarom een algemene bepaling opgenomen.
Deze bepaling geeft uitdrukking aan de historische identiteit en de dragende waarden van de Nederlandse samenleving.
Kennis van de inhoud van het Statuut en de Grondwet en van de geschiedenis van het Koninkrijk dragen bij aan burgerschapsvorming.
Het koningschap belichaamt de verbondenheid van allen in Nederland.
Het recht op leven wordt vastgelegd in de Grondwet.
Het menselijk leven heeft volledige rechtsbescherming vanaf de bevruchting tot aan de dood.
Geen rangorde tussen grondrechten.
Er wordt geen rangorde aangebracht tussen de verschillende vrijheidsrechten in de Grondwet.
Het recht op gelijke behandeling wordt uitgebreid.
Artikel 1 wordt aangepast zodat ook discriminatie op basis van handicap of geaardheid wordt tegengegaan.
De Nederlandse taal wordt grondwettelijk verankerd.
Naast opname van Fries in de Grondwet, wordt de decentralisatie van het Friese taalonderwijs in bevoegdheid en middelen overeenkomstig het voorstel van de commissie Hoekstra doorgevoerd.
Aan de overige talen in het Koninkrijk, Papiaments en Engels, wordt in het Caribisch deel van Nederland op gelijke wijze recht gedaan.
Rechters moeten wetten kunnen toetsen aan de grondwet.
Het verbod om wetten rechterlijk te toetsen aan de Grondwet wordt daarom afgeschaft.
Dit versterkt het gezag van de Grondwet.
In hoogste instantie beslist een Constitutioneel Hof over de uitleg van de Grondwet.
Grondwetsuitleg op verzoek parlement.
Indien de Raad van State in zijn advies concludeert dat een wetsvoorstel grondwetsuitleg vergt, kan dit wetsvoorstel slechts, als ten minste 30 Kamerleden dit verlangen, worden aangenomen door de Tweede Kamer met een gekwalificeerde meerderheid van tweederde.
Het parlement gaat over internationale verdragen.
Om het Nederlands parlement intensiever te betrekken bij de totstandkoming van internationale verdragen worden deze met een tweederde meerderheid aangenomen.
Het recht op en de toegangsmogelijkheden tot de rechter worden niet ingeperkt.
Burgers worden beschermd tegen de nadelige (privacy)effecten van digitalisering.
Er komt een Handvest verantwoordelijk burgerschap.
Deze bepaalt overheid en burger elk bij hun eigen mogelijkheden en verantwoordelijkheden voor de instandhouding van de leefbaarheid van de samenleving.
Verschillen in levensovertuiging of godsdienst leiden niet tot uitsluiting.
Zoals van de mogelijkheid om bepaalde beroepen uit te oefenen.
Werkers in de zorg met bezwaren tegen abortus provocatus en euthanasie mogen geen benadeling ondervinden bij de toelating tot opleidingen en uitvoering van het werk.
Waar het dragen van een hoofddoekje niet op functionele bezwaren stuit, vormt dit evenmin een belemmering.
De overheid respecteert ieders levensbeschouwing.
Gemeenten en andere overheidsorganen houden bij publieke handelingen en manifestaties rekening met de levensbeschouwelijke en religieuze pluriformiteit van de bevolking en gewetensbezwaren van ambtenaren.
Zorgvuldig omgaan met opslag van persoonsgegevens.
Bewaartermijnen van gegevens van burgers door de overheid en in het bijzonder door bedrijven worden daarom beperkt.
Minder boetes bij identificatieplicht.
Als burgers door feiten en omstandigheden hun identiteit genoegzaam kunnen aantonen, wordt geen boete opgelegd in verband met de identificatieplicht.
Sinds 10 oktober 2010 bestaat het Koninkrijk der Nederlanden uit vier autonome landen: Nederland, Aruba, Curaçao en St.<U+F020>Maarten.
Ook is Nederland als land drie ‘gemeenten’ rijker: Bonaire, St.<U+F020>Eustatius en Saba.
Het nieuwe Koninkrijk voldoet nog niet afdoende aan een essentieel vereiste in een rechtsstaat: de gelijkwaardigheid van alle burgers binnen het Koninkrijk.
In een nieuw Masterplan voor het Koninkrijk der Nederlanden moet een oplossing worden gevonden voor het ‘democratisch gat’ bij beslissingen die de autonome landen in het Caribische gebied aangaan.
Rijkswetgeving die alle landen binnen het Koninkrijk aangaat kan, om recht te doen aan de gelijkwaardige verhoudingen, alleen op basis van consensus tot stand komen.
Ondertussen is wel degelijk veel bereikt.
De nieuwe staatkundige status geeft energie en elan.
Toch is er voor Curaçao en St.<U+F020>Maarten nog een lange weg te gaan.
De rechtshandhaving, het democratiseringsproces en de overheidsfinanciën verdienen verdere versterking.
De sociale en economische positie vraagt aandacht.
Aruba ziet zich na een periode van bloei geconfronteerd met een groot begrotingstekort.
In samenwerking met Nederland streven we naar het terugdringen hiervan.
Respect voor de eigen taal, cultuur en tradities van de eilanden.
Alleen dan is instandhouding van de goede relatie tussen de landen binnen het Koninkrijk mogelijk.
Vrij verkeer van personen binnen het Koninkrijk, binnen afspraken die hieromtrent tussen landen en landsdelen worden gemaakt.
Koninkrijksburgers kunnen niet over en weer tussen de landen en landsdelen worden uitgezet.
Het waken over de fundamentele menselijke rechten en vrijheden, de rechtszekerheid en de deugdelijkheid van het bestuur blijft een zaak van het Koninkrijk.
In lijn hiermee is ook het waarborgen van kinderrechten een Koninkrijksaangelegenheid; dit zal voor de Koninkrijksconferentie van 2013 worden geagendeerd.
Geen nodeloze en eindeloze beperking van de autonomie van de nieuwe landen.
Dat draagt niet bij aan een verdere ontwikkeling naar het nemen van eigen verantwoordelijkheid.
Consensusrijkswetten die ontwikkeling van de nieuwe autonome landen in de weg staan krijgen daarom vanaf 2015 een in tijd beperkte geldingskracht van ten hoogste vier jaren.
De staatkundige positie van Bonaire, St.<U+F020>Eustatius en Saba binnen Nederland is niet goed geregeld.
Als openbare lichamen lijken het gemeenten, maar ze zijn het niet helemaal.
Te vaak worden de Caribische inwoners van ons land anders behandeld dan de Nederlandse inwoners.
Bijvoorbeeld voor wat betreft een scala van sociale voorzieningen.
Zelfs het woonlandbeginsel is op de eilanden van toepassing verklaard zodat binnen één land sommigen meer kinderbijslag ontvangen dan anderen.
Dit alles staat op gespannen voet met het principe van Nederland als gedecentraliseerde eenheidsstaat.
Tegelijk is onnodig en ontijdig Nederlandse wetgeving opgelegd die strijdt met opvattingen en cultuur op de eilanden, zoals de legalisering van euthanasie en abortus provocatus.
Deze gang van zaken overschaduwt de positieve ontwikkelingen van de integratie die er zeker ook zijn.
Zoals kwalitatief onderwijs, gratis schoolboeken en een algemene ziektekostenverzekering.
Respect voor de eigen taal en cultuur vereist een soortgelijke grondwettelijke bescherming van Papiaments en Engels als de ChristenUnie voorstaat voor het Fries in het Europees deel van Nederland.
Verdere integratie en verankering van de status van de eilanden in de Grondwet kan alleen plaatsvinden na evaluatie van de regelingen van 2010 en nadat de inwoners door middel van een referendum zich hierover hebben kunnen uitspreken.
Conform de wettelijk vastgestelde afspraken (zie artikel 154 en 209 WOLBES) willen wij een reële inspraak door eilandsbesturen en eilandbewoners.
Om de belangen van de drie eilanden gedurende de verdere integratie in Nederland goed te waarborgen willen wij een coördinerend bewindspersoon instellen die eindverantwoordelijkheid draagt en zal moeten worden voorzien in een permanente vertegenwoordiger van de eilanden in Den Haag.
De verhoging is zeer nodig gelet op de middelen die nodig zijn voor onderhoud, infrastructuur, integrale wijkaanpak en armoedebestrijding.
Een aantal sociale voorzieningen op de eilanden ligt nog ver beneden wat in Nederland acceptabel is.
Wij willen dit niveau verhogen en investeren daarom in collectieve voorzieningen als kinderbijslag, kinderopvangtoeslag en arbeidsongeschiktheidsuitkering.
De aanpak van laaggeletterdheid heeft prioriteit; het is de beste weg uit armoede.
Een flexibel systeem van het ‘invliegen’ van medisch specialisten en tandartsen kan lange wachtlijsten voorkomen.
Dat draagt bij aan versterking van de lokale economie.
Er komt daarom een remigratieplan voor afgestudeerden en professionals afkomstig van Bonaire, St.<U+F020>Eustatius en Saba.
Er is een stevige impuls nodig om, in samenwerking met de eilandsbesturen het investeringsklimaat verder te verbeteren en de economie te stimuleren.
Hiertoe wordt een fonds in het leven geroepen.
De integratie van de eilanden in Nederlandse wet- en regelgeving gaat uit van dit uitgangspunt.
Een veilig en gezond opgroeiklimaat voor kinderen in de 21e eeuw.
Dat is waar het voor de ChristenUnie om draait in het Jeugd-, Gezins- en Onderwijsbeleid.
Dat is in het belang van kinderen zelf en van de samenleving.
Door opvoeding en onderwijs ontplooien kinderen hun talenten en bouwen ze aan een goede basis voor de rest van hun leven.
Daarvoor zijn sterke gezinnen nodig en een sociale omgeving die de waarden van de opvoeding ondersteunt en niet ondermijnt.
Voor een gezond opgroeiklimaat zijn goede scholen nodig.
Scholen en leraren krijgen de ruimte om kwaliteit te bieden.
Ouders zijn dus eerst aan zet.
Zij beslissen aan de keukentafel hoe zij de zorg voor hun kinderen vormgeven en de taken rond arbeid en zorg verdelen.
De ChristenUnie zet in op maximale keuzevrijheid voor ouders met jonge kinderen, door de overdraagbare heffingskorting te herstellen en de ouderschapsverlofkorting voor hen te behouden.
Dus geen ‘boetes’ op gerechtvaardigde keuzes van ouders bij het verdelen van arbeid en zorg.
Als ouders moeite hebben met het opvoeden, moet er via de Centra voor Jeugd en Gezin laagdrempelige opvoedingsondersteuning beschikbaar zijn voor ouders die advies of hulp nodig hebben.
Als de problemen hen boven het hoofd groeien, is het noodzakelijk om snel specialistische hulp in te schakelen.
Deze hulpverlening zorgt voor een veilige omgeving voor het kind en betrekt de ouders en hun sociale netwerk bij de opstelling van een plan van aanpak, om zo de eigen kracht van het gezin te versterken.
Voor ouders die het niet op eigen kracht redden is toegankelijke en effectieve jeugdhulpverlening noodzakelijk.
Talent moet ontwikkeld worden.
Onderwijs is daarbij van groot belang.
Nederland heeft blijvend behoefte aan goed opgeleid talent.
Maar onderwijs heeft meer dan een economische waarde.
Het is een randvoorwaarde voor een constructieve deelname aan de samenleving.
Onderwijs is dan ook geen kostenpost, maar een investering voor de toekomst.
De ChristenUnie investeert in goed onderwijs.
De ChristenUnie hecht grote waarde aan Passend Onderwijs en heeft de geplande bezuiniging terug kunnen draaien.
Daarnaast investeren we in leerkrachten, want de kwaliteit van leraren is bepalend voor de kwaliteit van het onderwijs.
De ChristenUnie snoeit in de regels, zodat leraren en schoolleiders meer ruimte krijgen om hun echte werk te doen.
Het beroepsonderwijs is onmisbaar voor het ontwikkelen van talentvolle jongeren tot goede vakmensen.
De ChristenUnie investeert in het tegengaan van schooluitval en verbetert de aansluiting met de arbeidsmarkt.
Het hoger onderwijs is van groot belang voor de kenniseconomie, maar heeft een bredere functie.
Het Hoger onderwijs ontwikkelt jongeren, het onderzoekt de werkelijkheid en het reflecteert op de samenleving.
Het hoger onderwijs blijft dan ook toegankelijk door het behoud van de basisbeurs in de bachelor- én de masterfase.
De ChristenUnie kiest voor kundige en kansrijke jongeren.
1.<U+F020>Hoe jonger de kinderen, hoe gezinsvriendelijker het beleid.
Het bestaansminimum van jonge gezinnen wordt vrijgelaten van belastingheffing door herinvoering van de overdraagbare algemene heffingskorting voor gezinnen met jonge kinderen en instandhouding van de ouderschapsverlofkorting.
2.<U+F020>Verhogen kinderbijslag en kindgebonden budget, door het verlagen van de kinderopvangtoeslag.
Hierdoor krijgen jonge ouders meer vrijheid om in het spitsuur van hun leven eigen keuzes maken in de verdeling van arbeid en zorg.
3.<U+F020>Eén minister voor Jeugd, Gezin en Onderwijs.
4.<U+F020>Een gezond opvoedklimaat, dus ook bescherming tegen de schadelijke werking van alcohol en drugs voor de ontwikkeling van jongeren.
De leeftijdsgrens voor alcohol wordt verhoogd naar 18 jaar om schadelijk alcoholgebruik onder jongeren aan te pakken.
5.<U+F020>De vrijheid van onderwijs.
Dit grondrecht geeft ouders de mogelijkheid om een school te kiezen of te stichten die bij hun opvoeding en overtuiging past.
De ChristenUnie verzet zich tegen initiatieven die deze vrijheid aantasten, zoals het invoeren van een acceptatieplicht voor scholen.
6. Ruimte voor leraren en schoolleiders.
De ChristenUnie heeft vertrouwen in de professionaliteit van schoolleiders en leraren.
Er wordt fors gesnoeid in het woud van regels, om deze mensen de ruimte te geven hun vak uit te oefenen.
7. Passend onderwijs, dus geen bezuiniging en ruimte voor een zorgvuldige invoering.
8. Opleiden voor de arbeidsmarkt, door het inzetten op zesjarige vakopleidingen en het beperken van de instroom in opleidingen met weinig arbeidsmarktrelevantie.
9. Goedkoop reizen, ook voor MBO-studenten.
Zij krijgen net als HBO- en universitaire studenten een fikse korting op het reizen met het OV.
10. Behoud van de basisbeurs, geen sociaal leenstelsel.
De ChristenUnie heeft zich als gezinspartij onderscheiden door het thema Jeugd en gezin de afgelopen jaren hoog op de politieke agenda te plaatsen.
Daardoor zijn veel goede ontwikkelingen in gang gezet, die ook de komende jaren de aandacht vragen.
Zo ondergaat de jeugdzorg de komende jaren een stelselwijziging, wordt er geïnvesteerd in het voorkomen van schooluitval en het verbeteren van de verbinding tussen onderwijs en arbeidsmarkt.
Daarom pleit de ChristenUnie voor één minister voor Jeugd, Gezin en Onderwijs.
Er zijn de afgelopen jaren veel positieve ontwikkelingen geweest: het aantal coffeeshops in de buurt van scholen is verminderd en de verkoop van alcohol aan jongeren is verder aan banden gelegd.
Bij seksuele voorlichting gaat het niet alleen meer over het gebruik van voorbehoedsmiddelen, maar is meer aandacht gekomen voor de betekenis van relaties en de weerbaarheid van jongeren tegen ongewenste seksuele omgang.
In de jeugdhulpverlening is de focus verlegd van specialistische en verkokerde hulpverlening naar integrale samenwerking rondom multi-probleemgezinnen (één gezin, één plan) en het betrekken van familie en vrienden bij de hulpverlening.
Deze ontwikkeling krijgt een impuls door alle provinciale taken binnen de jeugdhulpverlening neer te leggen bij de gemeente, die maatwerk kan leveren omdat zij dichter bij de burgers staat.
Inmiddels zijn er in bijna alle gemeenten Centra voor Jeugd en Gezin geopend, om een schakel te zijn bij vroeghulp, preventie en laagdrempelige zorg.
Het is een plek waar onderwijs, kinderopvang, zorg, opvoedondersteuning en hulpverlening samenkomen om ouders te helpen bij de opvoeding en waar hulpverleners worden gestimuleerd tot samenwerking.
Opvoeden is een verantwoordelijke taak, waarin ouders elkaar aanvullen.
Tijdens het ‘spitsuur’ van het leven combineren jonge ouders vaak een drukke baan met zorgtaken.
De keukentafel is de plaats waar uiteindelijk arbeid- en zorgtaken verdeeld worden.
Het is niet de taak van de overheid om dit proces sterk te sturen, op door de overheid gewenste uitkomsten.
Het is zaak ouders maximale keuzevrijheid te geven in de combinatie van arbeid en zorg.
Daarom kiest de ChristenUnie ervoor om de kinderbijslag te verhogen en gelijk te trekken.
Alle kinderen krijgen hetzelfde bedrag, ongeacht leeftijd.
Want juist die eerste jaren zijn kostbaar voor ouders, als zij moeten betalen voor opvang of arbeidsuren inleveren.
De ChristenUnie herstelt de overdraagbare heffingskorting voor jonge gezinnen om het bestaansminimum voor gezinnen met jonge kinderen vrij te laten van belastingheffing.
De ouderschapsverlofkorting blijft bestaan, zodat ook ouders die van hun werkgever geen vergoeding krijgen, verlof kunnen opnemen.
De kinderbijslag wordt verhoogd en gelijkgetrokken voor alle leeftijdsgroepen.
De mogelijkheid van flexibilisering van arbeidstijden wordt vergroot, bijvoorbeeld door schooltijdbanen en het stimuleren van thuiswerken.
Gastouders krijgen de ruimte.
Ze worden niet onnodig belast met regelgeving, zodat zij de vorm van opvang kunnen bieden die veel ouders verkiezen.
Geen sollicitatieplicht voor alleenstaande bijstandsouders met jonge kinderen.
De ChristenUnie wil voorkomen dat deze ouders er niet meer voor hun kinderen kunnen zijn.
Voor alleenstaande bijstandsouders met kinderen in de leeftijd tot 5 jaar geldt geen sollicitatieplicht, maar een scholingsplicht.
De gemeente kan hen wel helpen met het vinden van een deeltijdbaan of werk dat vanuit huis gedaan kan worden.
Nieuwe alimentatieberekening.
Problemen rond de alimentatie zijn een bron van conflicten.
De ChristenUnie bepleit een uniforme en voor ieder na te rekenen alimentatieberekening.
Kinderen houden contact met beide ouders na een scheiding, tenzij dit aantoonbaar schadelijk is voor hun ontwikkeling.
Kinderen hebben recht te weten wie hun biologische vader en moeder zijn.
Investeren in jeugdwerk.
De ChristenUnie gelooft in de potentie van jongeren.
Door te investeren in jeugdwerkers/coaches met deskundigheid én hart voor alle jongeren, helpen we jongeren op een positieve wijze zich te ontplooien en helpen we om problemen onder jongeren te voorkomen.
Een gezond opgroeiklimaat is van belang voor de bloei van de jeugd.
Jongeren in Nederland drinken nog steeds erg veel, terwijl bekend is dat het gebruik van alcohol leidt tot blijvende schade aan de hersenen.
Veel gebruikers van softdrugs zijn jong en zitten nog op school of doen een studie.
Blowen vergroot het risico op slechtere school- en studieresultaten en schooluitval: iets wat hun hele verdere leven dramatisch beïnvloedt.
Niet alleen blowen, maar elke vorm van roken heeft zeer schadelijke effecten voor de gezondheid en moet daarom blijvend ontmoedigd worden.
Seksuele weerbaarheid is niet vanzelfsprekend.
Geregeld worden we opgeschrikt door verhalen over meisjes die gedwongen worden tot seks.
Het is aan ouders om een gezond opgroeiklimaat te bewerkstelligen, maar waar mogelijk levert ook de overheid een bijdrage.
Alcohol naar 18 jaar.
Het beschikbaar hebben van alcohol en drugs tot 18 jaar in de publieke ruimte wordt strafbaar gesteld.
Voorlichting aan ouders.
In preventiecampagnes en voorlichtingsmateriaal wordt ouders gewezen op de risico’s van alcoholmisbruik onder jongeren en de mogelijkheden om dit misbruik terug te dringen.
Minder alcoholreclame, meer waarschuwingen op alcoholhoudende dranken en een verbod op stuntaanbiedingen in supermarkten en slijterijen en happy hours in cafés.
Scholen en schoolfeesten alcohol- en drugsvrij.
In schoolkantines zijn alleen nog gezonde producten verkrijgbaar.
Scholen nemen maatregelen om een gezonde levensstijl van jongeren te bevorderen: ze spreken zich expliciet uit dat ze alcohol- en drugsvrij willen zijn,
hebben gezonde producten in de schoolkantine,
besteden aandacht aan bewegen en sport
en promoten een gezonde levensstijl.
Gerichte voorlichting tegen internet- en gameverslaving.
Jongeren worden geïnformeerd over de gevaren, ouders worden bewust gemaakt van de grens tussen gezond internet- en gamegedrag en verslaving.
De hulpverlening wordt beter afgestemd op de problemen van internet- en gameverslaving.
Gezin en familie zijn van vitaal belang voor de toekomst van de samenleving.
Idealiter groeit een kind op bij de eigen vader en moeder.
Maar dat kan niet altijd, want we leven in een gebroken wereld.
Daarom heeft de ChristenUnie niet alleen oog voor het ‘traditionele’ gezin, maar zeker ook voor eenoudergezinnen en samengestelde gezinnen, omdat juist zij vaak in een meer kwetsbare positie verkeren.
Kinderen die opgroeien in een gebroken gezinssituatie of een eenoudergezin lopen een groter risico op psychosociale of maatschappelijke problemen.
Voor deze gezinnen is een sterk sociaal netwerk en de beschikbaarheid van laagdrempelige hulpverlening van groot belang.
De komende jaren worden taken op het gebied van jeugdhulpverlening verplaatst van de provincie naar de gemeente.
Zo kan hulp beter onderling worden afgestemd en kan zorg worden afgestemd op de specifieke situatie van de jongere.
Gemeenten krijgen vrijheid om een nieuw stelsel vorm te geven, waarin meer ruimte komt voor een professionele inschatting van de situatie en voor oplossingen die protocollen en kaders te buiten kunnen gaan.
Hierbij maken de gemeenten gebruik van de diversiteit aan hulpaanbod in de jeugdzorg, ook in levensbeschouwelijke zin.
We streven ernaar deze taakoverheveling te koppelen aan de andere geplande taakoverhevelingen vanuit het Rijk naar de gemeente: de decentralisatie van de AWBZ en de sociale werkvoorziening (WWnV).
Want dan kan er binnen de gemeente gewerkt worden aan een samenhangende en integrale visie op de preventie van problemen en het begeleiden van kinderen en jongeren naar zorg, hulpverlening en werk.
Dan kunnen ook de financieringsstromen gebundeld worden.
Daarnaast streven we ernaar dat regio’s waarin het onderwijs en de gezondheidszorg worden georganiseerd, zoveel mogelijk samenvallen.
We stimuleren tijdige signalering en het gebruik van laagdrempelige hulpverlening op plekken waar ouders komen (kinderopvang, scholen, consultatiebureaus), zodat doorverwijzing naar de tweedelijn minder vaak nodig is.
Uitgaan van eigen kracht van het gezin.
Ouders die hulp nodig hebben, willen tegelijk erkend en gerespecteerd worden als de ouders van hun kind.
Daarom wordt samen met hun sociale netwerk een plan van aanpak opgesteld waarin wordt uitgegaan van eigen kracht.
Vanuit dit principe proberen hulpverleners de eigen kracht van het gezin te versterken.
Elk gezin krijgt één hulpverlener die de zorgcoördinatie ter hand neemt.
Centrum voor Jeugd en Gezin centraal.
Het Centrum voor Jeugd en Gezin signaleert problemen bij kinderen en gezinnen, geeft ondersteuning, voorlichting en advies, coördineert de zorg en onderhoudt contact met de tweedelijnszorg, politie, justitie en het onderwijs.
Ruimte voor instellingen met een eigen identiteit.
Ouders moeten voldoende keuzemogelijkheden behouden om hulpverlening te krijgen van identiteitsgebonden instellingen.
Landelijk opererende, identiteitsgebonden instellingen die specialistische hulp aanbieden, behouden een plaats in het stelsel, indien zij voldoende kwaliteit leveren.
Niet voor ieder kind is het veilig om in het eigen gezin op te groeien.
Als kinderen uit huis geplaatst worden omdat hun ouders niet in staat zijn de nodige zorg te geven, kunnen liefdevolle pleegouders een geweldig verschil betekenen.
Hun juridische en financiële positie moet worden versterkt.
Zij worden beoordeeld op geschiktheid en een goede match.
Geloofsovertuiging mag als zodanig geen reden voor afwijzing van een pleeggezin zijn.
Bemiddelende instellingen worden gecontroleerd op kwaliteit en behoren zich ervan te vergewissen dat er geen misbruik plaatsvindt in het pleeggezin.
Versterking positie pleegouders.
Pleegouders verdienen een adequate vergoeding, minder administratieve rompslomp, meer kennisondersteuning en – indien nodig – zorgverlof.
Zij krijgen meer inspraakmogelijkheden via de instelling van pleegouderraden.
Sneller duidelijkheid.
Als bij langdurig verblijf in feite familiebanden zijn ontstaan, krijgt het pleegkind sneller duidelijkheid over definitieve opname in dat gezin.
In de christelijke traditie is het huwelijk een verbintenis van één man en één vrouw.
Daarin onderscheidt het huwelijk zich van andere samenlevingsvormen.
Ter voorkoming van onrechtvaardige situaties kan voor niet-huwelijkse samenlevingsvormen een regeling getroffen worden waarin bepaalde rechtsgevolgen, bijvoorbeeld in het belang van eventuele kinderen, worden vastgelegd.
Het Burgerlijk huwelijk wordt in het gemeentehuis gesloten, vaak met een uitgebreide ceremonie door een ambtenaar van de burgerlijke stand die geen nauwe band heeft met het bruidspaar.
Niet iedereen zit op deze ceremonie te wachten.
De ChristenUnie wil bruidsparen de keuze geven tussen deze ceremonie en de optie om het burgerlijk huwelijk te beperken tot een administratieve handeling bij de balie van het gemeentehuis, waarna het bruidspaar de ceremonie naar eigen wens en op een eigen tijd buiten het stadhuis vorm kan geven.
Wie onderwijs volgt, wordt daardoor gevormd en kan daardoor zijn door God gegeven talenten ontdekken en ontwikkelen.
Onderwijs is een randvoorwaarde voor constructieve deelname aan de samenleving.
Daarnaast heeft Nederland als kennisland behoefte aan goed opgeleid talent.
Onderwijs is dus een investering, geen kostenpost.
De overheid heeft zich de laatste decennia teveel met de inhoud van het onderwijs bemoeid.
Vorming is buiten beeld geraakt
en levensbeschouwelijke instellingen krijgen van de inspectie weinig ruimte om leskwaliteit anders in te vullen.
De kwaliteit van een school is meer dan een uitslag van meetbare resultaten.
Wel moet de meetbare kwaliteit leidend zijn voor bekostiging.
De ChristenUnie pleit voor een organisatiestructuur waarbij het management zo laag mogelijk bij de basis wordt gehouden.
De positie van kleine scholen in het primair en voortgezet onderwijs die voldoen aan de kwaliteitsnorm moet worden versterkt.
De onderwijsgelden dienen vooral de leerlingen ten goede te komen.
Als een onderwijsinstelling de menselijke maat bewaart, kan de school niet alleen een leergemeenschap maar ook een waardengemeenschap zijn.
Bij fusies in het onderwijs moet in het belang van de leerling/student de menselijke maat weer maatgevend zijn.
Eventueel moeten défusies (meer) mogelijk worden.
De ChristenUnie streeft naar onderwijs waar ouders actief betrokken zijn bij de school,
waar leerlingen uitgedaagd worden om hun best te doen,
waar bevlogen leraren investeren in kinderen,
waar enthousiaste schoolbesturen ouders en leerlingen betrekken bij het beleid
en waar via maatschappelijke stages inspiratie uit de samenleving geput wordt.
De overheid is er om toe te zien op de kwaliteit en de pluriformiteit van het onderwijs: zo komt iedereen tot zijn recht.
Ouders zijn als eersten verantwoordelijk voor de vorming en opvoeding van hun kind.
Maar ook onderwijs speelt een belangrijke rol bij het opdoen van levenswijsheid en het opnemen van maatschappelijke verantwoordelijkheid.
De school is in die hoedanigheid een verlengstuk van de opvoeding door de ouders.
Daarom is het belangrijk dat ouders voor hun kinderen onderwijs kunnen kiezen dat bij hun levensvisie past.
De ChristenUnie staat pal voor de vrijheid van onderwijs.
De overheid garandeert de vrijheid van stichting, richting en inrichting van onderwijs.
In haar recente advies heeft De Onderwijsraad gepleit voor instandhouding van artikel 23.
De Onderwijsraad neemt terecht duidelijk stelling tegen aantastingen van de vrijheid van onderwijs, bijvoorbeeld door de vergaande en nodeloos uniformerende regelgeving van de overheid.
Want bijzondere scholen dragen bij aan de pluriformiteit van de samenleving en zijn daarom van grote meerwaarde in het onderwijsbestel.
De ChristenUnie is tegen ophoging van de stichtingsnorm en voor handhaving van de kleine-scholentoeslag vanaf 50 leerlingen.
Waar geen school van de gewenste richting bereikbaar is, mogen ouders onder voorwaarden thuisonderwijs geven.
Op grond van hun bewuste keuze voor een bepaalde school, mag van ouders worden verwacht dat zij actief betrokken zijn bij de school.
Van scholen mag verwacht worden dat zij beleid ontwikkelen om ouders actief bij het onderwijs te betrekken in praktisch en beleidsmatig opzicht.
De ChristenUnie erkent de zelfstandige verantwoordelijkheden van onderwijsinstellingen.
Het is daarom zaak dat de overheid een stap terugdoet waar het gaat om de inrichting van het onderwijs en zich beperkt tot het scheppen van ideale voorwaarden waarin vakmensen in het onderwijs hun werk kunnen doen.
Om deze eigen verantwoordelijkheid van scholen voor de kwaliteit van het onderwijs te benadrukken is het beter om met lumpsum budgetten te werken dan met projectsubsidies en geoormerkt geld.
Scholen moeten wel transparant rapporteren over de besteding hiervan, zodat ouders, docenten en inspectie voldoende inzicht hebben waaraan het geld besteed wordt.
Vertrouwen in leraren en schoolleiders.
Als we vertrouwen uitspreken in het vakmanschap van schoolbesturen en leraren zullen we ook de moed moeten opbrengen de regeldruk en de verantwoordingsplicht voor ontvangen gelden te verminderen.
Dus: geen centrale uniforme toetsing, schrappen van 30 procent van de kerndoelen, meer vrij besteedbare budgetten, vermindering van de postcodebureaucratie in de samenwerkingsverbanden Passend Onderwijs.
We vergroten de invloed van ouders op de school.
De verantwoording door schoolbesturen over de besteding van gelden naar leraren, ouders en de samenleving moet transparanter en begrijpelijker.
Investeren in onderwijskwaliteit in krimpregio’s.
De komende jaren heeft het onderwijs met dalende leerlingaantallen te maken.
De ChristenUnie kiest er niet voor om het onderwijsbudget mee te laten dalen, maar wil tijdens de transitieperiode het vrijgekomen geld investeren in krimpregio’s.
Het doel is: behoud van kwaliteit en behoud van onderwijspersoneel.
Nederlands is de voertaal binnen het primair en voortgezet onderwijs.
In Fryslân kan naast het Nederlands ook het Fries de voertaal zijn binnen het primair en voortgezet onderwijs.
In gemeentes waar gekozen wordt voor een centraal aanmeldsysteem, mag dit de aanmelding alleen faciliteren en niet sturen.
Een centraal aanmeldpunt mag de vrije schoolkeuze van ouders en de vrijheid van de school wat betreft de aanname van leerlingen niet belemmeren.
De leraar is bepalend voor de kwaliteit van het onderwijs.
In het beroepsonderwijs blijft voldoende ruimte voor vakmensen uit de praktijk om voor de klas te staan.
Ook zullen de leraren kans moeten krijgen om zich te professionaliseren, vooral nu zij steeds meer zorgleerlingen krijgen in de klas.
Een volgende stap is dat leraren meer zelf verantwoordelijk zijn in het overdragen van kennis, het bereiken van leerrendement en het zowel inhoudelijk, didactisch als pedagogisch onderhouden van hun vak.
Voor dit laatste worden initiatieven als de lerarenbeurs en de lerarenregisters gecontinueerd
en krijgen alle leraren een talentenbudget om hun expertise te onderhouden.
Om hun bevoegdheid te kunnen behouden dienen leraren zich te laten bijscholen en houden ze zich bijvoorbeeld door een stage in het bedrijfsleven of bij vervolgopleidingen op de hoogte van ontwikkelingen en kunnen ze hun onderwijs beter doen aansluiten bij de vraagkant van de arbeidsmarkt.
Er komt geen prestatiebeloning voor leraren.
De bezuinigingen op passend onderwijs van het vorige kabinet zijn met het Lenteakkoord teruggedraaid.
Het is goed als zorgleerlingen met extra aanbod op het reguliere onderwijs kunnen blijven, maar dat kan niet altijd.
Speciaal onderwijs blijft hard nodig.
Scholen dienen de begeleiding van bijzondere leerlingen altijd ter hand te nemen in nauw overleg met de ouders en andere betrokkenen (jeugdzorg, gezinszorg, etc.).
Op dit moment is er nog veel dat die samenwerking in de weg zit; de regio’s van passend onderwijs sluiten niet aan bij de GGD- en de veiligheidsregio’s.
Er zijn teveel financieringsstromen en het toezicht is georganiseerd op verschillende niveaus.
De komende periode zal meer aandacht besteed moeten worden aan effectieve afstemming op dit gebied.
Om kinderen met taalachterstand de kans te geven om deze achterstand snel weg te werken, wordt extra geïnvesteerd in voor- en vroegschoolse educatie.
Het opleidingsniveau van leiders en leidsters wordt verbeterd.
Deze vorm van educatie werkt echter niet zonder de ouders hierbij te betrekken.
Daarom moet ook geïnvesteerd worden in de begeleiding van deze ouders.
Jongeren in een gesloten instelling verliezen vaak de aansluiting met het reguliere onderwijs.
Om te voorkomen dat deze jongeren na terugkeer in de maatschappij spijbelen en in de criminaliteit terugvallen, wordt extra geïnvesteerd in het onderwijs aan deze jongeren.
Iedere leerling die het onderwijs verlaat zonder startkwalificatie (een diploma op MBO-2 niveau of hoger) is een voortijdig schoolverlater.
Veel leerlingen vallen uit bij de overgang van het VMBO naar het MBO.
Daarom pleiten wij voor een warme overdracht tussen deze beide vormen van onderwijs
en zet de ChristenUnie in op alternatieven zoals zesjarige vakopleidingen die direct leiden tot een startkwalificatie.
Daarnaast is het noodzakelijk leerlingen beter in beeld te houden en een lik-op-stuk beleid te voeren bij verzuim, waarbij ook de ouders op de hoogte worden gehouden.
De ChristenUnie bezuinigt niet op passend onderwijs.
Het zorgprofiel van scholen moet aansluiten op de wensen van leraren én ouders.
Schoolbesturen hebben de verantwoordelijkheid dat iedere zorgleerling met passende begeleiding, expertise en voorzieningen kan meedraaien in het onderwijs,
dat er een aanbod is voor hoogbegaafde leerlingen,
dat leraren niet overbelast worden
en dat ‘gewone’ leerlingen niet tussen wal en schip vallen.
Ouders krijgen instemmingsrecht op het behandelingsplan bij passend onderwijs.
Er wordt een uitzondering gemaakt in de nieuwe examennorm voor leerlingen met dyslexie en rekenblindheid.
Via deze uitzondering hebben exacte talenten met dyslexie bijvoorbeeld een eerlijke kans om door te stromen naar hun werkelijke opleidingsniveau.
Voortijdig schoolverlaten wordt bestreden door een betere aansluiting van VMBO op MBO.
Er komt een zesjarige vakopleiding binnen het VMBO, bestaande uit 4 jaar school en 2 jaar begeleiding bij een bedrijf (stage).
Er wordt extra geïnvesteerd in leer/werktrajecten, die ook toegankelijk zijn voor MBO’ers.
Er is meer aandacht v oor de opleiding tot zelfstandige binnen het VMBO en MBO, om studenten optimaal voor te bereiden indien zij later besluiten aan de slag te gaan als zelfstandig ondernemer.
Het aantal verschillende opleidingen en vakken binnen het MBO kan omlaag en de kwaliteit moet omhoog.
Dus concentreren en reduceren, met aandacht voor regionale spreiding en identiteit.
Ook de aansluiting met de praktijk kan beter.
Veel werkgevers klagen dat opleidingen nauwelijks aansluiten bij de wensen van het bedrijfsleven en dat afgestudeerden intern opnieuw moeten worden opgeleid.
Er zijn te weinig leerlingen in het techniekonderwijs.
Het is duidelijk dat zowel leerlingen als bedrijven baat hebben bij nauwere samenwerking.
Er dient aandacht te zijn voor doorgaande leerlijnen tussen verschillende onderwijssoorten, waarbij leerlingen zo min mogelijk overlap, breuken of lacunes in het leerproces ervaren.
We verminderen het aantal (kleine) opleidingen in het MBO en HBO, opleidingen die sterk op elkaar lijken worden gecombineerd.
We beperken de instroom in opleidingen met weinig arbeidsmarktrelevantie, bijvoorbeeld door het invoeren van numerus fixus, en stemmen het aanbod regionaal af met het bedrijfsleven en publieke instellingen.
De vraagkant op de arbeidsmarkt is hierin een centraal principe.
Leraren lopen geregeld stage in het bedrijfsleven als onderdeel van het op peil houden van hun kerncompetenties en actuele kennis van de arbeidsmarkt.
Het techniekonderwijs wordt gestimuleerd op alle onderwijsniveaus.
Het bedrijfsleven wordt aangemoedigd te investeren in de opleidingen, stageplaatsen aan te bieden en onderzoek mede te financieren.
Privaat-publieke initiatieven worden gestimuleerd en gefaciliteerd.
Twee stromen-MBO: beroepsgericht en theoretisch.
De beroepsgerichte opleidingen worden regionaal afgestemd met het bedrijfsleven.
Hierbij heeft de onderwijsinstelling het laatste woord.
De MBO-opleidingen van niveau 4 worden goed afgestemd op de relevante HBO-instellingen,
maar de eisen voor doorstroming worden aangescherpt om latere uitval te voorkomen.
Opleidingen die goed aansluiten op de arbeidsmarkt worden goedkoper.
We investeren in extra leer/werktrajecten.
Als studenten dreigen uit te vallen, kunnen ze in de beroepsgerichte richting een meester/gezel- of leer/werktraject volgen om alsnog een diploma te halen en studieschuld te voorkomen.
Specifieke aandacht behoeven de leerlingen die de startkwalificatie niet kunnen halen.
Wetenschappelijk onderwijs en onderzoek leert jongeren de werkelijkheid in de breedste zin te onderzoeken en op de samenleving als geheel te reflecteren.
Opleidingen binnen de geesteswetenschappen, de letteren- en cultuurstudies verdienen daarom bescherming.
Maar ook technische studies, fundamenteel en innovatief onderzoek worden gestimuleerd, zodat Nederland als kennissamenleving een sterke positie behoudt in de globale economie.
Er moet binnen het hoger onderwijs meer ruimte zijn voor discussies over burgerschap, ethiek, integriteit en de samenleving als geheel.
Academische vorming is niet alleen het opdoen van academische kennis en vaardigheden, maar ook het in de breedte ontwikkelen van mensen die in de toekomst veelal leidinggevende functies zullen krijgen.
Op veel HBO-instellingen en universiteiten wordt te weinig uren les gegeven, zijn colleges te massaal en is de staf/student ratio te laag.
Hierom is extra investering in het onderwijs noodzakelijk.
HBO-instellingen zullen moeten investeren in docenten die goed gekwalificeerd zijn voor hun beroep en die in staat gesteld worden om met voldoende contacttijd leerlingen te begeleiden in individueel opgestelde leerroutes.
Tegelijkertijd mag er meer eigen initiatief worden verwacht van studenten ten aanzien van de bekostiging van hun opleiding en van instellingen ten aanzien van begeleiding van studenten.
De ChristenUnie wil de basisbeurs in stand houden voor de bachelor en de masterstudie, deze wordt dus niet omgezet in een sociaal leenstelsel.
Geen onredelijke langstudeerboete.
De hoogte van de langstudeerdersboete wordt bepaald door het aantal maanden dat iemand staat ingeschreven en niet door het hanteren van 30 september als peildatum.
Meer ruimte voor de ontwikkeling van campus-onderwijs: zo krijgt het hoger onderwijs een kwaliteitsimpuls en wordt het tekort aan studentenhuisvesting deels opgelost.
University Colleges dienen geen elitescholen te worden, daarom moet het onderwijs toegankelijker worden voor excellente studenten met minder eigen middelen.
Excellente studenten stimuleren; ze kunnen deelnemen aan honoursprogramma’s in het binnen- en buitenland.
Om studie-uitval en vertraging tegen te gaan komt er scherper toezicht op studiebegeleiding.
Studiebegeleiding blijft onderdeel van de accreditatieprocedure van opleidingen.
Opleidingen dienen reële studievoorlichting te geven aan aankomende studenten, ook over het perspectief op banen en salariëring.
Tussenjaren, zoals gegeven op de Evangelische Hogeschool, worden gefinancierd om de uitval in het hoger onderwijs tegen te gaan.
Om ervoor te zorgen dat studenten niet automatisch toegelaten worden tot een studie dienen ze vooraf te motiveren waarom ze aan de desbetreffende studie beginnen.
Dit kan uitgebreid worden door het tonen van de cijferlijst.
Een leven lang leren.
Om levenslang leren te stimuleren, worden de financiële drempels voor het volgen van hoger onderwijs verlaagd voor mensen die op latere leeftijd willen studeren, die een tweede studie willen volgen of die in deeltijd willen studeren, als zij hiermee hun positie op de arbeidsmarkt willen verbeteren.
Studiebeurs voor arme of onderdrukte studenten.
Er komt ruimhartiger steun voor een studiebeurs voor studenten uit ontwikkelingslanden en landen waar weinig onderwijsvrijheid is.
Niet alleen de toplaag van de studenten uit deze landen, maar ook minderbedeelden komen hiervoor in aanmerking.
Vrij en ongebonden wetenschappelijk onderzoek leidt vaak tot innovatie.
Binnen een stijgend onderzoeksbudget geeft de ChristenUnie in de tweede geldstroom prioriteit aan fundamenteel toepassingsgericht onderzoek, in het bijzonder voor de bètasectoren om onze internationale kennispositie te versterken.
Sport is een praktische manier om respectvol met elkaar te leren omgaan.
Sportverenigingen worden gedragen door de leden, die zich vrijwillig inzetten voor elkaar en daardoor de sociale cohesie in de samenleving bevorderen.
De ChristenUnie hecht daarom veel waarde aan sportbeoefening.
Om sport voor iedereen toegankelijk te maken, heeft de ChristenUnie speciale aandacht voor de breedtesport.
Sport is zeer effectief in het bereiken van een gezonde leefstijl, participatie en integratie.
Sportverenigingen kunnen daarom een rol spelen in het welzijns- en gezondheidsbeleid.
Overheidsgeld wordt niet gebruikt voor het in stand houden van betaald voetbal.
Het organiseren van de Olympische Spelen in Nederland is een te kostbare en niet realistische optie.
1.<U+F020>Zorg voor kwetsbaar leven.
We willen hulp geven aan vrouwen die ongewenst zwanger zijn
en zorg verlenen aan mensen in hun levenseinde.
2.<U+F020>Vertrouwen in zorgverleners.
Zij moeten niet belemmerd worden door teveel regels.
3.<U+F020>Eigen regie en zorg in eigen kring.
Onder andere door het opzetten van de zorgspaarloonregeling.
4. Zorg voor mensen met beperkingen.
We willen hen de plaats geven die hen toekomt.
5. Een afgewogen samenstelling van het basispakket.
Als zorg duurder wordt, is het nodig het basispakket te beperken tot noodzakelijke en werkzame zorg.
6. Eigen betalingen en eigen risico naar draagkracht.
We laten mensen die veel zorg nodig hebben niet in de kou staan.
7. Niet de markt centraal zetten, maar de zorg centraal houden.
De zorg is niet te vergelijken met zomaar een economische sector.
8. Een grotere rol voor gemeenten: van verzekering naar voorziening met behoud van kwaliteit.
9. Keuzevrijheid voor zorgvragers.
Zij moeten kunnen kiezen voor bijvoorbeeld identiteitsgebonden zorg.
10. Preventie, om zo niet alleen gezondheidswinst, maar ook kostenbesparingen te bereiken.
Niet alleen het verhaal van de Barmhartige Samaritaan inspireert ons, maar ook de woorden van Jezus in Mattheus 25 als hij mensen prijst die de zieken hebben bezocht: ‘Alles wat jullie gedaan hebben voor een van de onaanzienlijksten van mijn broeders of zusters, dat hebben jullie voor mij gedaan.‘
De waarde van het menselijk leven hangt niet af van prestaties, gezondheid, leeftijd, gewenstheid, geluk of een handicap.
Al het leven, in gaafheid en gebrokenheid, verdient bescherming en zorg.
Vanaf het ontstaan van het leven tot aan het sterven.
Maar ook als je met beperkingen bent geboren of tijdens het leven in de marges van de samenleving bent terechtgekomen.
Omdat we weten dat het leven broos is, gaan we er voorzichtig mee om en beschermen we mensen in een kwetsbare positie.
De wetgeving die abortus en euthanasie legaliseerde druist in tegen één van de meest elementaire waarden: de beschermwaardigheid van het leven.
Veel beter is het om ons te richten op de hulpvraag achter de roep om abortus of euthanasie.
Wij willen voorkomen dat mensen beëindiging van hun eigen of het ongeboren leven als enige uitweg uit een noodsituatie zien.
Ons land heeft een hoogwaardig collectief verzekerd zorgstelsel, dat mensen zekerheid biedt en ‘zorg’ uit handen neemt.
Mensen die in de zorgsector werkzaam zijn, werken hard en maken lange dagen.
Maar het zorgveld is erg complex geworden
en de zorgkosten rijzen de pan uit.
Die ongelimiteerde groei van de zorgkosten kan niet zo doorgaan.
Dat doen we door het stelsel van curatieve en langdurige zorg te hervormen.
Niet door af te doen aan de kwaliteit van de zorg of het verhogen van de werkdruk voor het personeel.
Bezuinigen kan ook anders, door budget te verstrekken op basis van uitkomsten en niet op basis van het aantal medische handelingen,
door van het verzorgend personeel minder administratieve verantwoording te vragen.
Meer fundamentele veranderingen kunnen ook niet uitblijven.
Niet alle zorg kan verzekerde zorg blijven op de manier zoals wij dat gewend waren.
Zorg verlenen bestaat niet louter uit het verrichten van medische handelingen.
Daarom willen we niet de techniek centraal stellen en alle medische ingrepen toepassen die beschikbaar zijn, maar ook ruimte geven aan reflectie.
Wat willen we bereiken en is dat zinvol?
Op het sterfbed kan dit betekenen dat niet wordt overgegaan tot zinloos medisch handelen, maar tot palliatieve zorg en geestelijke bijstand bij het naderend afscheid.
Om ook voor de toekomst de zorgkosten betaalbaar te houden, kunnen we er niet omheen om een hogere eigen bijdrage te vragen van mensen die het kunnen betalen.
Dat kan gemakkelijker als mensen zich niet alleen door te sparen voorbereiden op hun pensioen, maar ook beter anticiperen op de kosten van het ouder worden.
Dit willen we fiscaal bevorderen door een zorgspaarloonregeling op te zetten.
De ChristenUnie neemt haar uitgangspunt in het geloof dat God de Schepper van het leven is en dat de mens zich daarom niet mag opstellen als beschikker, maar als ontvanger en hoeder van dat leven.
De wetgeving die abortus en euthanasie legaliseerde was een verkeerde weg.
Wij erkennen dat een ongewenste zwangerschap of ernstig lijden veel pijn en moeite in het leven brengen.
Maar een betere weg dan abortus of euthanasie is het zorgend om mensen heen staan.
Door jonge moeders te helpen.
Door zorg te verlenen aan mensen in hun levenseinde.
Door dementerende ouderen niet af te schrijven, maar uit te gaan van mensen in hun waarde.
Misschien wel juist als zij niet (meer) volop meedraaien in deze samenleving.
En hen juist daarom te voorzien van de warme aandacht, die zij verdienen.
De overheid is als schild voor de zwakken geroepen hen te beschermen die dat zelf niet kunnen.
Het is niet goed als de 20-weken echo leidt tot abortus vanwege niet-gewenste eigenschappen of niet-ernstige aandoeningen.
Daar komt bij dat er steeds betere mogelijkheden zijn te vroeg geboren baby’s te behandelen.
Soms is behandeling in de baarmoeder zelfs al mogelijk.
De betere weg dan afbreking van de zwangerschap is ook in deze moeilijke situaties vaak wel degelijk mogelijk.
Protocollen en waar aan de orde, wettelijke regels bevorderen dat die weg wordt gekozen.
Zo kunnen ouders gewezen worden op organisaties of lotgenotencontacten voor mensen met vergelijkbare afwijkingen en voorlichting krijgen over de mogelijkheden van behandeling.
Zorg voor vrouwen die ongewenst zwanger zijn.
Hiertoe wil de ChristenUnie een landelijk dekkend netwerk van opvanghuizen oprichten.
Door het intensiveren van de voorlichting en verbetering van de procedures in ziekenhuizen kan het tekort aan donororganen verminderen.
Mensen worden gestimuleerd een keuze te maken of zij orgaandonor willen zijn.
Orgaanhandel wordt hard aangepakt.
De ChristenUnie wil meer investeren in pijnbestrijding en stervensbegeleiding (palliatieve zorg), om zo de kwaliteit van leven te verbeteren
en mensen een andere weg te bieden dan euthanasie.
Palliatieve zorg is basiszorg en gaat deel uitmaken van het basispakket van de ziektekostenverzekering.
Geestelijke verzorging en bijstand vormen een integraal onderdeel van de palliatieve zorg.
De positie van de artsen moet worden beschermd.
Euthanasie is geen recht en artsen kunnen dus nooit worden verplicht tot de uitvoering van euthanasie.
Zorg voor zeer vroeg geboren kinderen of zeer ernstig gehandicapte kinderen, terminale patiënten en kwetsbare ouderen moet er altijd zijn.
Maar als medische ingrepen geen zorginhoudelijke zin hebben, brengt respect voor mensen met zich dat die ook achterwege moeten kunnen blijven.
Steeds meer mensen leven langer, de samenleving zal in komende decennia blijven vergrijzen.
Vaker en vaker is daarbij professionele zorg nodig.
Verpleeghuizen vormen een cruciale schakel in het verlenen van die zorg en zullen de komende jaren extra financiën en personeel nodig hebben.
Ruimte voor verplegenden en verzorgenden.
Er komt meer ruimte voor professionele zorgverleners om de zorg zelf zo goed mogelijk te organiseren.
We moeten weer vertrouwen hebben in de zorgverlener; het is niet nodig alles in regels en protocollen dicht te timmeren en tot in detail verantwoording te vragen.
De ChristenUnie wil de huidige regeldruk met zeker 50% terugdringen in vier jaar tijd.
Niet frustreren, maar motiveren.
Dat zorgverleners de zorg soms prima zelf kunnen organiseren blijkt uit een initiatief als Buurtzorg: managers zijn in deze kleine teams nauwelijks nodig omdat de zorgverleners zelf de afspraken in hun buurt regelen.
In de thuiszorg moet de ver doorgeschoten taakdifferentiatie een halt toegeroepen worden.
De wijkverpleegkundige komt weer terug.
Ook bij de indicatiestelling krijgen zorgprofessionals een grotere rol.
Het CIZ vervult de rol van toetsingsautoriteit, blijft complexe gevallen indiceren en wordt betrokken als een ‘second opinion’ nodig is.
Mantelzorgers en familieleden krijgen een belangrijker rol in de hulpverlening.
Er moet sprake zijn van een warme overdracht en samenwerking tussen de informele en de formele zorg.
Formulieren zijn zo eenvoudig, dat ook mantelzorgers die kunnen invullen.
We willen voorkomen dat mantelzorgers overbelast raken; daarom krijgen ze toegang tot voldoende informatie, ondersteuning en respijtzorg.
Patiënten en ouderen krijgen meer keuzevrijheid in het bepalen van de zorg die ze nodig hebben.
Zij krijgen inzicht in de nota’s die voor hun behandeling gestuurd worden naar de zorgverzekeraars en worden nauw betrokken bij beslissingen rond behandelingen: verwachte effectiviteit, risico’s en kosten.
We verwachten dat mensen anticiperen op te verwachten zorgkosten, door alvast te sparen voor de kosten van het ouder worden.
Wij faciliteren dat via de zorgspaarloonregeling.
Mensen kunnen dan gemakkelijker zelf voorzieningen als woningaanpassingen zoals een traplift of een lager aanrechtblad bekostigen.
Vaak kunnen mensen zelf actief meewerken aan hun herstel (via zelfmanagement en hulp op afstand via bijvoorbeeld internet) en proberen daarbij hun eigen netwerk in te schakelen.
Hierbij worden ouderen en zorgbehoevenden met beperkte financiële armslag of een klein sociaal netwerk wel ontzien.
Bijeenkomsten waarin wordt uitgegaan van de eigen kracht, zoals die al worden gebruikt in de jeugdzorg, kunnen worden uitgebreid naar het terrein van de ouderen- en gehandicaptenzorg.
Zorgen dat mensen naar vermogen mee kunnen doen.
Wanneer mensen een ziekte of beperking hebben moet dit zoveel mogelijk worden gecompenseerd zodat iedereen in de samenleving mee kan doen.
Een adequate vergoeding voor zittend vervoer hoort hierbij.
De overheid draagt zorg voor een wettelijke verankering en adequate financiering van patiënten- en gehandicaptenorganisaties.
Tevens moet er ruimte zijn voor kleine en identiteitsgebonden organisaties die een specifieke doelgroep vertegenwoordigen.
Verdragsrechtelijke erkenning.
De ChristenUnie wil het VN-verdrag voor rechten van mensen met een beperking zo snel mogelijk ratificeren.
Zij krijgen dan meer mogelijkheden om de gelijke behandeling in de praktijk daadwerkelijk af te dwingen als bijvoorbeeld gemeenten hierin achter blijven.
Gepast gebruik van middelen en voorzieningen.
Het basispakket kan zo worden ingericht dat gepast gebruik wordt bevorderd.
Behandelmethoden waarvan de werkzaamheid niet vaststaat, dure, nieuwe medische technologieën, behandelingen en medicijnen worden niet automatisch in het pakket opgenomen.
Geregeld wordt het pakket beoordeeld aan de hand van een beslismodel waarbij de kosten van de behandeling worden afgewogen tegen de verwachte gezondheidswinst.
De behandeling van psychiatrische ziekten blijft in het basispakket,
maar behandeling van levensproblemen gaat naar het aanvullende pakket.
Preventie – zoals dieetadvisering en hulp bij stoppen met roken – en palliatieve zorg worden wel in het basispakket opgenomen.
De basisverzekering wordt losgekoppeld van de aanvullende verzekering.
Cliënten worden gestimuleerd om kritisch te kijken naar hun aanvullende zorgverzekering en gebruik te maken van de mogelijkheid om deze bij een andere zorgverzekering af te sluiten dan de basisverzekering.
Om te voorkomen dat mensen lang onverzekerd rondlopen en schulden opbouwen, moet de zorgverzekeraar die verantwoordelijk is binnen vier maanden contact opnemen met mensen die hun verzekering niet betalen om de situatie persoonlijk door te spreken en oplossingen aan te dragen.
En als mensen toch in het incassotraject van het CVZ terecht zijn gekomen, wordt de bestuurlijke boete grotendeels omgezet in schuldaflossing.
Wel eigen bijdragen, geen stapeling.
Voor verblijfskosten in een ziekenhuis wordt een eigen bijdrage gevraagd.
Dit geldt ook voor een bezoek aan de eerste hulpafdeling in het ziekenhuis zonder medische noodzaak.
Hulpmiddelen, hulp en woningaanpassingen die horen bij het ouder worden komen vaker voor eigen rekening.
De eigen bijdragen voor verpleging, verblijfskosten in het ziekenhuis, zorg, medicijnen, thuishulp en begeleiding mogen de maximale inkomensafhankelijke eigen bijdrage die door het CAK wordt vastgesteld niet overschrijden.
Zo wordt een stapeling van eigen bijdragen voorkomen.
Deze eigen bijdragen worden zoveel mogelijk geïnd door de zorgverzekeraar.
Wel competitie, geen marktwerking.
In de ziekenhuizen en de curatieve zorg kan competitie op basis van kwaliteit en prijs de betaalbaarheid van de zorg ten goede komen.
Marktwerking in de zorg ontspoort echter snel.
Omdat dan niet meer de zorg centraal staat, maar geldstromen en verdiensten.
Zeker in de eerste lijn, de acute zorg en de langdurige zorg is grote terughoudendheid geboden.
Winstuitkeringen van zorgaanbieders aan aandeelhouders passen niet bij het karakter van de zorg.
Het is in ieders belang te zorgen voor een doelmatige besteding van middelen.
In het huidige systeem wordt geld vaak ondoelmatig besteed.
Daarom kiest de ChristenUnie voor een andere wijze van financiering.
Niet meer op basis van een ‘productbenadering’ – hoe meer handelingen, hoe meer geld – maar op basis van functiegerichte aanspraken: wat is de toegevoegde waarde van het medisch handelen of hulpmiddel?
Beroepsverenigingen van artsen en specialisten kunnen een actieve rol spelen in het terugdringen van overbehandeling en overdiagnostiek, door bijvoorbeeld het aantal doorverwijzingen naar specialisten van huisartsen met elkaar te vergelijken (spiegelinformatie).
Prijsvorming kan het beste gebeuren door een combinatie van een open boekhouding en het belonen van kwaliteit.
Om dezelfde reden kiezen we ook voor een andere beloningsstructuur van medisch specialisten.
Zij komen voortaan in dienst van de ziekenhuizen.
Dit hoeft niet ten koste te gaan van de kwaliteit.
Door een verbeterde ketenzorg en versterking van de eerste lijn kan de zorg dicht bij de patiënt worden geleverd en een ongewenste toestroom naar de duurdere tweede lijn worden afgeremd.
Diagnostiek en behandeling kunnen vaker buiten het ziekenhuis plaatsvinden door huisartsen of verpleegkundigen die zich hebben kunnen specialiseren.
Het overnemen van zorg uit de tweede lijn leidt niet tot een korting op het huisartsenbudget, als ten gevolge van deze overname binnen de eerste lijn meer zorg wordt geconsumeerd.
Ziekenhuizen en poliklinieken in Nederland kunnen zich specialiseren of in aantal teruggebracht worden om kosten te besparen.
Maar kleinere ziekenhuislocaties die essentieel zijn voor de bereikbaarheid van basiszorg en/of acute zorg blijven gehandhaafd.
Nazorg van specialistische ziekenhuizen moet in regionale ziekenhuizen plaats kunnen vinden.
Ook zorg voor chronisch zieken en ouderen blijft lokaal georganiseerd.
Daarbuiten kan meer ruimte worden gelaten aan zorgverzekeraars en zorginstellingen om de zorg beter te organiseren rond de criteria kwaliteit, patiëntveiligheid en doelmatigheid.
Van verzekering naar voorziening.
Voor de meest kwetsbare mensen in onze samenleving die levenslang en levensbreed een beroep moeten doen op onverzekerbare zorg blijft de AWBZ bestaan.
Het is echter veel doelmatiger een flink deel van de op dit moment via de AWBZ geleverde zorg voortaan in de vorm van een voorziening onder te brengen in de WMO.
De gemeenten zijn dan verantwoordelijk voor het leveren van deze zorg.
Zij kunnen die zorgvraag samenbrengen met andere voorzieningen, zoals thuiszorg of vervoer.
Zo kan met behoud van kwaliteit met minder geld meer zorg aan meer mensen worden verleend.
Voor specifieke doelgroepen, zoals ernstig gehandicapten, blijft de aanspraak op AWBZ behouden.
Bij de overheveling van zorgtaken naar de gemeenten, krijgen gemeenten voldoende financiële en wettelijke ruimte, want complexe wetgeving en gebrek aan tijd om decentralisaties voor te bereiden zorgen voor een onnodige verhoging van de uitvoeringskosten voor gemeenten.
Keuzevrijheid voor de soort zorg en keuzevrijheid voor identiteitsgebonden zorg.
De ChristenUnie hecht aan de keuzevrijheid van ouders en zorgvragers om zorg te verkrijgen die past bij hun situatie en levensovertuiging.
Daarom wordt het persoonsgebonden budget (pgb) wettelijk geborgd.
Oneigenlijk gebruik en fraude worden tegengegaan.
Voor nieuwe cliënten wordt het pgb-tarief dat wordt betaald aan hulpverleners gemaximeerd op het tarief dat geldt bij zorg in natura.
Het budget wordt niet langer op de bankrekening gestort, maar er komt eetrekkingsrecht.
Het recht op geestelijk verzorging is gegarandeerd en geldt ook voor mensen die buiten een instelling zorg ontvangen.
Wijkgerichte teams van verpleegkundigen en verzorgenden met voldoende armslag kunnen de zorgverlening aan chronisch zieke mensen en kwetsbare ouderen dan goed aan.
Waar mogelijk wordt de zorg thuis gegeven.
Dit geldt ook voor mensen met psychische aandoeningen.
Het is mogelijk om veel meer cliënten in de wijk in plaats van een instelling te helpen.
Er blijft echter een keuze mogelijk voor verblijf in een AWBZ-instelling, bijvoorbeeld voor hen die niet de regie over het eigen leven kunnen voeren.
Een gezonde levensstijl.
Dat is een belangrijke basisvoorwaarde voor een goede gezondheid en zorgt voor lagere zorguitgaven later.
Ook het vroegtijdig opsporen van mensen met een chronische ziekte of aandoening voorkomt veel gezondheidsschade.
De ChristenUnie kiest er daarom voor om de versoepeling van het rookverbod terug te draaien en krachtig in te zetten op maatregelen die overgewicht, diabetes en andere leefstijlgerelateerde aandoeningen voorkomen.
Onderzoek wijst uit dat hierdoor het gezondheidsverlies dat gepaard gaat met veroudering met een derde kan afnemen.
Seksueel welzijn hangt nauw samen met onze algehele gezondheid.
In preventiecampagnes en voorlichtingsmateriaal wordt gewezen op het (gezondheids) belang van uitstel van het eerste seksuele contact en het vermijden van wisselende seksuele contacten.
Vaak krijgt alleen de behandeling van een ziekte alle aandacht.
En te vaak ontvangen ouderen bij (spoed)opnames ondoelmatige (dure) zorg die eerder de kwaliteit van leven aantast dan verbetert.
Maar snel handelen kan veel gezondheidsschade voorkomen.
Dan moet wel worden voorzien in methoden om aandoeningen in een vroeg stadium snel op te sporen (vroegdiagnostiek en sneldiagnostiek).
Bijvoorbeeld door het Jongeren Op Gezond Gewicht programma uit te breiden, zodat meer gemeenten zich hierbij kunnen aansluiten.
Bedrijven worden gestimuleerd om minder zout, suiker en andere chemische additieven in bewerkte producten te verwerken.
Werken doen we in een samenleving waarin ieder persoon van waarde is en zijn talenten mag ontwikkelen en inzetten in het belang van ons land.
Iedereen maakt deel uit van de samenleving.
Iedereen kan daar op zijn of haar manier aan bijdragen.
Of het via betaald werk is of in de vorm van zorg voor anderen.
Of je beperkingen hebt, of denkt zonder beperkingen te zijn.
Zo zou het moeten zijn.
Maar zo is het niet.
Teveel mensen staan aan de kant en kunnen hun talenten niet kwijt.
Er is werkloosheid.
Die loopt op in deze crisistijd en snel ook.
Jongeren krijgen geen vaste baan, waardoor zij geen zekerheid hebben en geen huis kunnen kopen.
De jeugdwerkloosheid groeit en is in delen van Europa zelfs schrikbarend hoog.
Veel zzp’ers werken zonder inkomens- of arbeidsongeschiktheidsverzekeringen of pensioenenvoorziening.
De grenzen van de ‘Flexwet’, de Wet flexibiliteit en zekerheid, zijn wel bereikt.
Aanpassingen zijn geboden.
Mensen met arbeidsbeperkingen ervaren dat op de reguliere arbeidsmarkt lang niet altijd plek voor hen is.
Mensen met zorgtaken hebben het niet makkelijk om werk en zorg op een goede manier met elkaar te combineren.
Oudere werklozen met veel ervaring moeten vaststellen dat als het er op aankomt weinig werkgevers op die ervaring lijken te wachten.
Een groot probleem is dat vooral ook oudere werklozen op de arbeidsmarkt moeten concurreren tegen goedkopere jongere arbeidskrachten uit binnen- en buitenland.
Veel oudere werklozen komen hierdoor na ontslag in financiële moeilijkheden omdat ze wel verplichtingen hebben waar ze niet zomaar vanaf kunnen komen.
De arbeidsmarkt is dus uit het lood geslagen.
Er is geen evenwicht tussen arbeidsproductiviteit en de inzet van mensen naar hun vermogen.
Tussen ouderen en jongeren.
Tussen flexibiliteit en zekerheid.
Tussen arbeidstaken en zorg.
Tussen een betaalde baan en inzet voor anderen in de vorm van vrijwilligerswerk.
Dit alles stelt ons land voor grote uitdagingen.
Mensen kunnen niet meer rekenen op zekere banen en vaste contracten gelet op de toenemende globalisering.
Maar zij hebben wel behoefte aan zekerheid.
Daarom is het belangrijk te investeren in scholing, beroepsvaardigheden
en het voortdurend, een beroepsleven lang, vergaren van nieuwe kwaliteiten.
Dat vergroot hun kansen en hun weerbaarheid op de arbeidsmarkt.
Daarnaast is het meer dan ooit van belang zowel fiscale maatregelen, sociale zekerheidsregels, als regels voor de arbeidsmarkt mede ten dienste te stellen van bevordering van de werkgelegenheid.
Zo kunnen ontslaggelden mede ingezet worden om te kwalificeren voor een nieuwe baan; WW-rechten kunnen gepaard gaan met opleidingsrechten.
In een goede mix tussen werkzekerheid en baanzekerheid.
Tegelijk is een goed sociaal en financieel vangnet nodig.
Een tweedeling tussen degenen die wel mee kunnen doen en degenen die dat – om uiteenlopende redenen – niet kunnen, kan niet aan de orde zijn.
De ChristenUnie wil dat mensen zich in kunnen zetten voor de samenleving.
En kijken naar wat mensen (nog) wél kunnen in plaats van wat ze níet kunnen.
We willen een goede toegang tot de arbeidsmarkt voor ouderen en een redelijke mate van zekerheid voor jongeren.
Daarbij streven we naar balans in de belasting van werknemers gedurende hun levensloop, mede met het oog op een goed evenwicht tussen werk en zorg.
Bij dit alles moet gezinnen de ruimte geboden worden om eigen keuzes te maken in de combinatie van arbeid en zorg.
Deze uitdagingen gaan we op de volgende manier aan.
Samen kom je verder.
We zoeken de samenwerking met de sociale partners (werkgevers en werknemersorganisaties) om samen vanuit ieders eigen verantwoordelijkheid wegen te zoeken uit de crisis.
Werken wordt sneller lonend.
Dat doen we door lasten op arbeid te verlagen.
Voor wat hoort wat.
Als je een uitkering krijgt, verwachten we – als je daartoe in staat bent - ook een tegenprestatie voor de samenleving.
Solidariteit komt van twee kanten.
Wie misbruik maakt van voorzieningen, wie fraudeert of niet wil werken als dat wel kan, mag worden uitgesloten van uitkeringsrechten.
We zijn langer gezond, dus werken we langer.
Daartoe gaat de pensioengerechtigde leeftijd in stappen omhoog naar - uiteindelijk - 67 jaar in 2023.
Vanaf dat moment is de levensverwachting het ijkpunt.
Loonmatiging leidt tot meer werk.
Daarom is het beter een tijdje pas op de plaats te maken.
Van een herstellende economie kunnen we vervolgens allemaal profiteren.
Meer werken loont.
Als je dit doet door langer te werken, verbetert dit ook de arbeidsproductiviteit.
Als iedereen enkele vrije dagen inlevert, neemt die al met 1 procent toe.
Van baanzekerheid naar werkzekerheid.
Daarom brengen we de verantwoordelijkheid van de werkgever om te investeren in scholing en vaardigheden en de verantwoordelijkheid van de werknemer om te blijven leren met elkaar in verband.
Daartoe wordt ook geïnvesteerd in een leeftijdsbewust personeelsbeleid, wat bijdraagt aan fitte mensen ook op latere leeftijd.
Werknemers krijgen een talentenbudget, dat zij ook bij een nieuwe baan kunnen meenemen.
Overeenkomstig het Maasland Model zijn werkgever en werknemer bij boventalligheid in eerste instantie zelf verantwoordelijk voor het vinden van een nieuwe baan.
Dit zorgt dat een werknemer niet in de WW komt en dit zorgt er ook voor dat een werkgever zich verantwoordelijk blijft voelen voor de werknemer die hij ontslaat.
De werkgever houdt deze verantwoordelijkheid maximaal een jaar.
Met meer werken inkomen sparen voor als er minder werk is.
Daarom komt er een ‘flexibele werktijdenrekening’ om, zoals in Duitsland, in economisch goede tijden voor een bedrijf extra uren te werken.
Het aldus apart gezette spaartegoed kan in tijden van laagconjunctuur of werkloosheid gebruikt worden om korter werken of inkomensverlies aan te vullen.
Wordt de werknemer toch ontslagen, dan blijft een eventueel positief saldo ter beschikking van de werknemer.
Daarom wordt het makkelijker om op bedrijfsniveau overeen te komen tijdelijk een deel van het loon in te leveren
al dan niet in combinatie met korter werken
zodat werk behouden blijft.
De regeling persoonlijke dienstverlening wordt verder vrijgegeven (geen minimumloon; geen opgave voor belastingdienst).
Ook werk in ‘kleine baantjes’ moet veel gemakkelijker worden.
Wie daarom als – bijvoorbeeld – huishoudster 8 uren of minder werkt, hoeft geen loon- en inkomstenbelasting te betalen en ook geen premies.
Fraude wordt streng bestraft.
Daarom wordt het voor zzp’ers mogelijk, als zij ten minste drie jaren hebben gewerkt en er vooruitzicht is op een volgend jaar werk, zich in te kopen in een arbeidspool die de komende vijf jaren werk garandeert.
Inkoop in de pool geeft een minimum aan sociale zekerheidsrechten en de mogelijkheid van collectieve pensioenopbouw.
De pool wordt uit de sociale premies gefinancierd.
Werkgevers krijgen premiekortingen indien zij werknemers uit de pool in dienst nemen.
Dit geeft kansen aan mensen die met de handen werken, maar ook aan academici die projectmatig onderzoekswerk doen.
Niet thuis zitten, maar werken.
Met 100.000 jongeren tot 25 jaar werkloos is het tijd voor een deltaplan jeugdwerkloosheid.
Daarom neemt de ChristenUnie de volgende maatregelen: Jongeren krijgen kansen, ook op vaste contracten.
Daarom zullen ook flexibele contracten op enig moment omgezet moeten worden in contracten met meer vastigheid.
Dat gebeurt wat ons betreft door tijdelijke contracten bij dezelfde werkgever in duur te laten oplopen.
De tweede duurt ten minste een half jaar langer dan de eerste; de derde duurt ten minste een jaar langer dan de tweede.
Onderwijs is veel meer dan een voorbereiding op de arbeidsmarkt, maar goed onderwijs staat wel aan de basis van een goed functionerende arbeidsmarkt.
Daarom bezuinigen wij daarop niet.
Leren van elkaar.
Wij investeren in 10.000 extra meester-gezel-plaatsen in de zorg, het onderwijs, ambachtelijke beroepen en de veiligheid.
Hier combineren jongeren werk en opleiding.
We investeren in de vakmensen voor de toekomst.
Vakopleidingen worden verbeterd; in veel meer sectoren wordt het stelsel van de beroepsbegeleidende leerweg ingevoerd in combinatie met relevante MBO-opleidingen.
Goede vaklui zijn er nooit genoeg.
Vakopleidingen met goede arbeidsmarktkansen worden goedkoper dan andere opleidingen.
Begeleiding, ook als je geen uitkering hebt.
Niet-uitkeringsgerechtigde jongeren tot 27 jaar willen we ook ondersteunen bij het vinden van werk.
Kleine banen zonder regels.
De regeling kleine banen wordt geherintroduceerd.
Loonkosten oudere werknemers naar beneden brengen.
Daarom worden de werkgeverslasten voor 55-plussers substantieel verlaagd.
In aanvulling daarop komt er voor werkgevers een no risk-polis oudere werknemers.
Dit vermindert de kosten voor loondoorbetaling bij ziekte.
Mede in samenhang met het Maasland Model willen wij hogere maximale vergoedingen mogelijk maken dan de halfjaars loonsom die in het Lenteakkoord is voorzien.
Een hogere vergoeding is mogelijk wanneer die in termijnen wordt uitbetaald.
Als binnen de termijnperiode een baan wordt gevonden, wordt het restant als premie verdeeld over werkgever en werknemer.
Zo hebben zij er beiden voordeel bij als die nieuwe baan snel gevonden wordt.
De opbouw van WW-rechten wordt bepaald op driekwart maand per gewerkt jaar.
Daar staat tegenover dat wanneer een WW-gerechtigde tijdens de uitkeringsperiode start met een andere, kleinere baan, de verrekening met de WW-uitkering plaatsvindt op basis van het daadwerkelijk verdiende loon in plaats van de gewerkte uren.
Zo gaat ook in dat geval werken lonen.
Bij het aanvaarden van minder betaald werk blijven ‘oude’ WW-rechten van kracht tot het einde van de duur van de oorspronkelijke uitkering.
Belemmeringen die verhinderen dat mensen die dat graag willen, kunnen doorwerken na de pensioengerechtigde leeftijd worden weggenomen.
Dat kan ook in deeltijd.
Of vooral om vaardigheden door te geven aan jongeren.
Niet zomaar kiezen voor buitenlandse werkzoekenden omdat dat goedkoper is.
We willen primair kansen geven aan Nederlandse werkzoekenden van oudere leeftijd om aan het werk te blijven.
Als ze toch ontslagen worden bieden we kansen om weer werk te vinden.
Soms is het beter met minder genoegen te nemen.
Het wordt daarom mogelijk met wederzijds goedvinden van werkgever en werknemer bij verminderde productiviteit van de werknemer de arbeidsvoorwaarden aan te passen.
Wie kan werken, krijgt kansen.
Ook als je arbeidsbeperkingen hebt.
Ook in gewone banen.
De Wet werken naar vermogen kan helpen, maar niet als het aantal beschermde plaatsen te veel wordt beperkt en te weinig geld, onder ander voor begeleiding, beschikbaar is.
We vragen bedrijven mee te werken om mensen kansen te geven.
Maar we zadelen werkgevers niet op met (administratieve) rompslomp.
Zij moeten er daarom altijd voor kunnen kiezen mensen met arbeidsbeperkingen in detachering aan te nemen.
Bedrijven die daar geen kans toe zien, betalen meer premies om daarmee werkaanpassingen en meerkosten van werkgevers die mensen met een beperking in dienst nemen te vergoeden.
Werkgevers krijgen een duurzaamheidsbonus, als de mensen die een arbeidsplek hebben gekregen na vijf jaren nog steeds in dienst zijn.
Er komt daarom een aparte (fiscale) status voor ondernemingen met een maatschappelijke doelstelling die voor 80 procent gericht is op het tewerkstellen van mensen met een beperking.
Startende sociale ondernemers kunnen gebruikmaken van een laagdrempelige Borgstelling MKB.
Als je regulier werk verricht, maar gelet op je arbeidsbeperking een lagere productiviteit hebt, krijg je een loonkostensubsidie tot minimaal het wettelijk minimumloon (WML).
Dit maakt het mogelijk om ook, al is het beperkt, te werken aan pensioenopbouw.
Bij de aanbesteding van overheidsopdrachten worden in contracten afspraken gemaakt over de inzet van het aantal mensen met een afstand tot de arbeidsmarkt (social return prestatieladder).
Soms is hulp en begeleiding meer dan welkom.
Baanbegeleiders (jobcoaches, buddy’s) kunnen de positie van jongeren met een arbeidsbeperking in het onderwijs en op de werkvloer verbeteren.
Zij kunnen ook helpen bij het starten van een eigen bedrijf.
Als baanbegeleiders kunnen ervaren werknemers met kwaliteiten om mensen te begeleiden functioneren, maar ook bijvoorbeeld ouders die zelf de jobcoaching voor hun kind gaan doen.
Met wat aanpassingen en soms wat meer tijd.
Dat moet kunnen.
Studerende jongeren met arbeidsbeperkingen kunnen daarom rekenen op een maatwerkaanpak voor de studiefinanciering en kansen op promotie en aanstellingen tot Assistent in Opleiding (AIO) in deeltijd.
Onze woningmarkt is ziek.
En dat merkt de burger aan zijn of haar (dubbele) woonlasten en het huis dat maar niet wordt verkocht,
de ondernemer aan zijn dalende omzet
en de overheid aan haar huishoudboekje.
De slecht functionerende woningmarkt hangt de Nederlandse economie als een molensteen om de hals.
De woningmarkt werkt door de vele ingrepen van de overheid ronduit slecht, zowel de koop- als de huurmarkt.
Bovendien is door de ongelimiteerde hypotheekrenteaftrek, de hoge grondkosten, door het accepteren van hypotheekvormen waarbij het mogelijk werd geheel of voor een deel aflossingsvrij te kunnen lenen en door het rekening houden met twee inkomens bij het maximaal te lenen bedrag, de huizenprijs enorm gestegen, met name in de decennia voor de kredietcrisis.
Veel gezinnen zijn overladen met hypotheekschulden.
Vaak voor een groot deel in een aflossingsvrije vorm, waardoor de renteaftrek maximaal blijft en de hypotheekschuld onverminderd hoog.
Voor veel mensen die de afgelopen jaren voor het eerst een huis hebben gekocht, is die schuld ook nog eens hoger dan de actuele waarde van hun huis.
Daarnaast is het, ondanks de huizenprijsdaling de afgelopen jaren, voor starters nog altijd moeilijk een woning te bemachtigen.
Banken lenen minder makkelijk geld uit, koopwoningen zijn nog altijd duur en een betaalbare huurwoning is moeilijk te krijgen.
De ChristenUnie pleit voor broodnodige verandering en duidelijkheid.
Het woningmarktbeleid moet beter, rechtvaardiger en minder kostbaar worden.
Beter, want de woningmarkt werkt niet goed.
Rechtvaardiger, want de hoogste inkomensgroepen profiteren buitenproportioneel van de hypotheekrenteaftrek, terwijl starters te weinig kansen hebben op een eigen dak boven hun hoofd.
Minder kostbaar, want de uitgaven (misgelopen inkomsten) aan met name de hypotheekrenteaftrek lopen de spuigaten uit.
De afgelopen jaren heeft de ChristenUnie - met een niet aflatend pleidooi voor gezonde hervormingen, met een initiatiefwet en met afspraken in het Lenteakkoord - een leidende rol gespeeld bij het op gang brengen van de noodzakelijke hervorming van de woningmarkt.
Voor de ChristenUnie is het belangrijk dat het rijksgeld dat in de woningmarkt gestoken wordt, ten goede komt aan de oorspronkelijke doelen, namelijk het ondersteunen van huurders met lagere inkomens
en het bevorderen van eigen woningbezit.
De ChristenUnie heft daarom in haar voorstellen niet het onderscheid tussen koop en huur op, zoals in het op zich zeer prijzenswaardige woonakkoord 4.0.
Met huren is niets mis, integendeel; maar het is om meerdere redenen verstandig om bezitsvorming te stimuleren.
Argumenten daarvoor zijn bijvoorbeeld de kwaliteit van de leefomgeving en sociale samenhang.
Dat de woningmarkt moet worden hervormd, staat buiten kijf, maar daarmee is het nog geen pijnloos proces.
Daarom geldt voor de ChristenUnie dat: Wijzigingen behoedzaam en geleidelijk worden doorgevoerd.
Anders gezegd: de weg is net zo belangrijk als de bestemming.
Mensen voor wie het moeilijk is om huisvesting te bekostigen, zoals starters en huiseigenaren met restschuldproblematiek, een extra steuntje in de rug krijgen.
De baten van de overheidsstimulering van het eigen woningbezit evenwichtiger worden verdeeld over hogere en lagere inkomensgroepen.
Hypotheekschulden moeten worden afgelost.
De overheid haar greep op de woningmarkt vermindert, zodat deze weer beter gaat functioneren en weer in beweging komt.
De ChristenUnie bepleit de volgende tien maatregelen op weg naar een gezonde woningmarkt:
Hoewel logischerwijs bij lenen aflossen hoort, zijn in het huidige systeem van hypotheekrenteaftrek lenen en aflossen van elkaar losgeraakt.
De ChristenUnie wil dat hypotheekschulden gedurende de looptijd worden afgelost en is daarom voorstander van een systeem waarin een annuïtaire belastingaftrek gedurende 30 jaar (de looptijd van een hypothecaire lening) wordt gehanteerd.
Dit voorstel van onder andere de ChristenUnie is in het Lenteakkoord’ doorgevoerd, waarbij is afgesproken dat deze maatregel gaat gelden voor nieuwe gevallen.
Dat betekent dat vooral starters hierdoor worden geraakt.
Vandaar dat de ChristenUnie starters tegemoet wil komen (zie onder).
Met deze maatregel is een forse eerste stap gezet, maar er is meer nodig.
De hypotheekschuld die in aanmerking komt voor renteaftrek wordt gemaximeerd.
Om de gevolgen voor de woningmarkt te beperken, wordt het maximum geleidelijk verlaagd tot € 750.000 de komende kabinetsperiode en vervolgens in jaarlijkse stappen naar € 500.000.
Daarnaast pleit de ChristenUnie, om overkreditering te voorkomen, voor een hypotheekschuld die niet hoger is dan 100 procent van de waarde van de woning.
In het Lenteakkoord is afgesproken dat deze zogenaamde Loan-to-Value ratio geleidelijk wordt verlaagd van 106 procent in 2013 met 1 procent per jaar naar 100 procent in 2018.
De eigen woning zit in belastingbox 1, de ‘arbeidsinkomstenbox’, maar hoort naar zijn aard thuis in box 3, de ‘vermogensbox’.
De ChristenUnie wil de eigen woning dan ook op termijn naar box 3 verplaatsen, waarbij de hypotheekschuld niet hoeft te worden gesaldeerd met de andere vermogenscomponenten in box 3.
Wanneer de aftrekbare hypotheekrente lager is dan de vermogensrendementsheffing voor de eigen woning vindt geen bijtelling van het positieve saldo plaats.
Het eigenwoningforfait verdwijnt en daarvoor in de plaats komt de vermogensrendementsheffing voor de eigen woning op een zodanig wijze dat geen lastenverzwaring optreedt.
En de hypotheekrente wordt voor iedereen aftrekbaar tegen 30 procent, het belastingpercentage van box 3.
Om zonder schokken de eigen woning naar box 3 te kunnen verplaatsen, wordt de hypotheekrenteaftrek eerst geleidelijk beperkt.
De komende vijf jaar wordt het maximale aftrektarief in stapjes van 2 procent afgebouwdvan 52 naar 42 procent, het tarief van de derdeschijf.
Vervolgens wordt gedurende twaalf jaar de hypotheekrenteaftrek in jaarlijkse stapjes van 1 procent afgebouwd naar een voor ieder gelijk aftrektarief van 30 procent.
Starters mogen niet de dupe van deze maatregelen worden.
Daarom wil de ChristenUnie de overdrachtsbelasting voor starters geheel schrappen.
Daarnaast wil de ChristenUnie bevorderen dat ouders of andere familieleden meer dan nu belastingvrije schenkingen kunnen doen aan starters in verband met de aanschaf van een eigen woning of het vervroegd aflossen van hypotheekschulden.
Veel twintigers en dertigers hebben een hypotheekschuld die (veel) hoger is dan de waarde van hun huis.
De ChristenUnie wil dat banken en verzekeraars geen boeterente in rekening brengen bij huiseigenaren die hun hypotheek willen oversluiten dan wel vervroegd willen aflossen.
De ChristenUnie wil in beginsel geen hypotheekschulden toestaan die hoger zijn dan de woningwaarde (zie 2).
Maar aangezien er op dit moment sprake is van een omvangrijke en groeiende restschuldproblematiek, pleit de ChristenUnie ervoor dat huiseigenaren met een hogere hypotheekschuld dan de woningwaarde (bijvoorbeeld 130 procent) de mogelijkheid krijgen hun hypotheek over te sluiten op dit ‘te hoge’ percentage, waarna ze vervolgens wel worden verplicht te gaan aflossen.
Door het aanvankelijk meefinancieren van de restschuld, wordt voorkomen dat deze eigenaren gedwongen blijven wonen waar ze nu wonen, terwijl geleidelijk toch een gezonde financiële situatie wordt gecreëerd.
Voorts wil de ChristenUnie het mogelijk maken het werknemersdeel van de pensioenpremie - indien door de werknemer gewenst - niet in te zetten voor pensioenopbouw, maar voor aflossing van de hypotheekschuld.
Ten slotte maakt de ChristenUnie het mogelijk dat eventuele kapitaalverzekeringen en -rekeningen zonder fiscale gevolgen kunnen worden aangewend voor aflossing van een hypotheekschuld.
De huurmarkt functioneert zo mogelijk nog slechter dan de koopmarkt.
Om het gat tussen sociale en particuliere huur te dichten, scheefwonen aan te pakken en de doorstroming te bevorderen is ingrijpen nodig.
Daarom wordt de maximale huurprijs voor sociale huurwoningen geleidelijk marktconform gemaakt (4,5 procent van de WOZ-waarde) uitgaande van maximaal 2 procent extra huurstijging per jaar boven inflatie volgens de huursombenadering (gemiddelde huurstijging berekend per corporatie).
Ter compensatie van deze huurstijging worden zowel de huurtoeslag als de inkomensgrens voor de huurtoeslag verhoogd.
Om een inkomensval te voorkomen neemt de huurtoeslag geleidelijker af bij een hoger inkomen.
Ook de huurbeschermingsgrens (die blijft bestaan, zolang de huren nog niet marktconform zijn) wordt voor nieuwe huurcontracten evenredig verhoogd.
De inkomenstoets voor en de uitvoering van de huurtoeslag gebeurt door de fiscus waardoor huurders, behoudens het moment van woningtoewijzing, geen inkomensgegevens hoeven te verstrekken aan de verhuurder.
De verhoging van de huurtoeslag wordt gefinancierd door een heffing bij de corporaties, die deze heffing kunnen betalen uit de extra huurinkomsten.
Omdat minder mensen in een voor hun inkomen te goedkoophuis wonen, zijn de extra huuropbrengsten hoger dan de extra huurtoeslag.
Dat biedt corporaties extra investeringsruimte voor nieuwbouw, herstructurering, onderhoud en verduurzaming van de woningvoorraad in dorpen en steden.
Investeringen die hard nodig zijn om de stilgevallen woningbouwproductie weer op gang te brengen.
De huurtoeslag moet geen verkapte objectsubsidie worden.
Corporaties worden gestimuleerd om huurders passend en dus niet te duur te huisvesten.
Nederland zet zich in om de door de EU opgelegde inkomensgrens voor woningtoewijzing af te schaffen of in ieder geval te verhogen.
Nu komen te veel mensen niet meer in aanmerking voor een sociale huurwoning.
Zodra de huren marktconform zijn kan deze inkomensgrens vervallen.
De ChristenUnie wil het kopen van de huurwoning stimuleren, maar het introduceren van een kooprecht voor de huurder gaat te ver en druist in tegen het eigendomsrecht van de corporatie.
Wel worden huurkoopconstructies gestimuleerd, zoals een vrijwillige koopoptie in contracten voor nieuwe huurders.
Nederland is een ondernemend land en groot in de internationale handel.
Nederland heeft zijn sterke economie te danken aan onze ondernemers: van mondiaal opererende multinationals tot kleine zelfstandigen.
Ondernemingen zijn belangrijk voor het nationaal inkomen, voor werkgelegenheid, voor product- en procesinnovatie en vanwege hun maatschappelijke waarde.
Iedereen profiteert van een sterk bedrijfsleven.
In een gezonde economie doet iedereen mee en nemen ook werknemers hun verantwoordelijkheid.
Maar ook ondernemers hebben last van de schuldencrisis en economische neergang en steeds meer werknemers komen op straat te staan.
De ChristenUnie kiest daarom voor de korte termijn onder meer voor een aantal tijdelijke crisismaatregelen en voor het verbeteren van de kredietverlening.
Maar om op de lange termijn sterker uit de crisis te komen is meer nodig en moeten de oorzaken van de crisis worden aangepakt.
De ChristenUnie is doordrongen van het besef dat we als samenleving een kans verspillen als we klakkeloos overgaan tot de orde van de dag.
Te vaak heeft alleen het eigen financiële belang centraal gestaan, in plaats van het gemeenschappelijk belang.
Een belang dat verder reikt dan alleen maximalisatie van winst.
Van de overheid, de financiële wereld, het bedrijfsleven, werknemers en de burger in zijn of haar rol als consument mag gevraagd worden lessen te trekken uit de crisis waar we nu middenin zitten.
Iedereen draagt op zijn of haar terrein een eigen verantwoordelijkheid.
Wegschuilen achter de rug en verantwoordelijkheid van een ander kan niet en is ongewenst.
Het belangrijkste antwoord op de verschillende actuele crises en de veelal mondiale vraagstukken is duurzaamheid.
Een gezonde economie is een duurzame economie.
Duurzaam houdt in dat we kiezen voor kwaliteit van leven voor ieder mens en de aarde, nu en in de toekomst.
Dat vraagt bezinning op fundamentele waarden en bezinning op onze werkelijke behoeften.
Dat geldt in het privéleven, in het bedrijfsleven en bij het vaststellen van overheidsbeleid.
In het christelijk-sociale denken staan verantwoordelijk beheer van de schepping en onderlinge solidariteit centraal.
De mens leeft niet voor zichzelf.
Economische groei is geen doel op zich, maar een middel.
Bedrijven gaan zorgvuldig om met grondstoffen en productiemiddelen, zodat er geen verspilling is en geen schade aan mens en milieu.
Ook werknemers nemen daarin hun verantwoordelijkheid.
Een duurzame economie betekent ook solidariteit tussen generaties.
De ChristenUnie wil onze kinderen en kleinkinderen niet opzadelen met de grote schulden die de afgelopen jaren zijn gemaakt.
De ChristenUnie kiest daarom voor duurzame overheidsfinanciën.
Niet alleen op korte termijn, maar ook op lange termijn.
De ChristenUnie kiest daarnaast ook voor gezonde private financiën, door het bevorderen van aflossen en sparen.
Ook het bankwezen moet flinke stappen zetten op weg naar een gezondere verhouding tussen eigen en vreemd vermogen.
De ChristenUnie toont de ambitie om Nederland tot de meest duurzame en innovatieve economie van Europa te maken.
Dat vergt aanhoudende inzet voor een gunstig vestigings- en investeringsklimaat,
positionering van Nederland als internationaal logistiek centrum,
investeren in onderwijs en duurzame innovatie,
kortere en snellere procedures met weinig administratieve rompslomp
en ruimte scheppen voor een economische orde waarin maatschappelijke belangen intrinsiek verankerd zijn
en ondernemingen kunnen bloeien.
Voor een duurzame en innovatieve economie, een economie die groen en sterk is, zijn een aantal stevige veranderingen en beleidswijzigingen nodig.
Deze worden beschreven in de navolgende hoofdstukken.
Minder regels en meer ruimte voor ondernemers, boeren en vissers.
Bevorderen bedrijfsinvesteringen, ondernemerschap en innovatie.
Lagere lasten op ondernemen en werken
en hogere lasten op vervuilende productie en consumptie.
Solide overheidsfinanciën, gezonde private financiën en dus het bevorderen van aflossen en sparen en betrouwbare banken.
Hervormingen in de arbeidsmarkt, pensioenen, woningmarkt en zorg om publieke voorzieningen betaalbaar te houden en de economie te versterken.
Verduurzaming van de bouw, de mobiliteit en de energievoorziening.
De ChristenUnie kiest voor: Tijdelijke crisismaatregelen, zoals een verlaging van het BTW-tarief in de bouw.
Een langjarig industriebeleid.
Een sterk MKB, door het schrappen van regels,
het verbeteren van kredietverlening en betalingsverkeer,
het versnellen van vergunningstrajecten
en toegankelijker maken van aanbestedingen van de overheid voor het MKB.
Ruimte voor boeren en vissers.
Investeren in innovatie.
Maatschappelijk verantwoord ondernemen.
Nederland is een ondernemend land én een ondernemersland.
Ons kleine land is groot in de internationale handel.
Nederland heeft zijn sterke economie te danken aan onze ondernemers.
Iedereen profiteert van een sterk bedrijfsleven.
De ChristenUnie zet zich daarom in voor meer ruimte, minder regels en meer kansen voor ondernemers in het algemeen en hetmidden- en kleinbedrijf (MKB) in het bijzonder.
Door de recessie zijn veel bedrijven in de problemen gekomen: de Europese schuldencrisis heeft effect op het vertrouwen en de export.
Zonder investeringen geen economische groei.
De toegang van ondernemers tot krediet is al sinds het begin van de economische crisis onder de maat.
Banken wentelen teveel de schade af op ondernemers die de crisis niet veroorzaakt hebben.
Vanuit hun maatschappelijke rol moeten banken ondernemers beter ondersteunen en begeleiden bij hun activiteiten.
Tegelijkertijd moet de overheid tijdelijk een actieve rol pakken om de kredietverlening weer op gang te brengen.
De ChristenUnie wil de crisis te lijf gaan met hervormingen op lange termijn
en impulsen voor bedrijfsleven en werkgelegenheid op korte termijn.
Lage BTW.
Een tijdelijke verlaging van de BTW in de bouwsector naar 6 procent.
Ruimere afschrijvingsmogelijkheden.
Een tijdelijke invoering van de willekeurige afschrijving, zodat investeringen fiscaal versneld afgeschreven kunnen worden.
Hiermee kan de fiscale winst worden gedrukt, waardoor ondernemers enige lucht krijgen en nieuwe orders kunnen aannemen.
Betere kredietverstrekking.
Het faciliteren van kredietverstrekking door bestaande garantieregelingen voort te zetten en waar nodig uit te breiden voor kleine ondernemingen.
Pensioenfondsen die investeren in Nederland.
Het stimuleren dat de middelen van institutionele beleggers, zoals pensioenfondsen, meer worden ingezet ten behoeve van de nationale economie.
Nederland kent een aantal belangrijke industrieën, zoals de scheepsbouw, metaal, biochemie en petrochemische industrie.
Deze industrieën leveren veel werkgelegenheid op, ook in de hele toeleveringsketen.
De Nederlandse industriesector opereert in een wereldwijde markt en richt zich niet alleen op de Nederlandse en Europese markt, maar ook steeds meer op opkomende markten.
Nederland kan de concurrentie met het buitenland aan, vanwege onze ligging, innovatiekracht, rechtszekerheid, efficiency en onze betrouwbare productie.
Op deze sterke punten kunnen we verder bouwen.
Langjarig industriebeleid.
Een langjarig industriebeleid met aandacht voor infrastructuur, concurrentiekracht, instroom en kwaliteit van technisch onderwijs en innovatie.
Dankzij publieke en private investeringen in innovatie gaan we de recessie te lijf én bereiken we maatschappelijke meerwaarde.
Een gelijk speelveld in Europa.
Europese regels over concurrentie en staatssteun worden geregeld omzeild en geschonden door EU-lidstaten.
Nederland maakt zich er hard voor dat deze praktijken worden gestopt, bijvoorbeeld door deze praktijken voor het Europese Hof van Justitie in Luxemburg te brengen.
Het midden- en kleinbedrijf (MKB) is de motor van onze economie.
Zes op de tien werknemers is werkzaam in het MKB.
Het MKB vormt de basis van het ondernemerschap in Nederland.
Na 2009 heeft Nederland in 2012 opnieuw te kampen met een recessie.
Het MKB ondervindt de harde gevolgen.
Bedrijven gaan failliet, werknemers moeten worden ontslagen en de afname van orders en consumentenaankopen hebben directe gevolgen voor zelfstandigen en hun gezinnen.
Nederlandse MKB’ers werken hard, zijn vernieuwend en voelen zich verantwoordelijk voor de onderneming, hun werknemers en de omgeving.
Succesvol ondernemen moet niet geremd, maar beloond worden.
Daarom moeten kredietverlening en betalingsverkeer verbeteren,
worden regels geschrapt,
vergunningstrajecten sneller
en aanbestedingen van de overheid toegankelijker voor het MKB.
Het MKB bestaat voor een zeer groot deel uit BV’s.
Zelfs van kleine ondernemingen met 5-10 werknemers is de helft een BV.
De ChristenUnie wil daarom bij alle maatregelen die het MKB stimuleren ook nadrukkelijk de BV’s betrekken.
Toegankelijkheid van fiscale regelingen voor het MKB.
Het verder integreren van de zelfstandigenaftrek in de MKB-winstvrijstelling.
Er komt een basisvrijstellingsbedrag met daarboven een winstafhankelijk bedrag.
En de lastendruk wordt verminderd door verplichtingen voor de overheid af te schaffen of aan te passen naar ondernemersgrootte.
Zo moet de verplichting om mee te werken aan de CBS-enquête en de daar aan gekoppelde boete worden afgeschaft.
Kleine BV’s krijgen vergelijkbare fiscale voordelen als eenmanszaken en VOF’s.
Meer innovatie in het MKB, door het bevorderen van lerende MKB-netwerken en meer toegang voor het MKB tot fiscale faciliteiten en financiering om te innoveren.
Het innovatiefonds MKB+ wordt verdubbeld als duw in de rug voor risicovolle innovatie.
Doordat dit revolverende fonds zichzelf voor een groot deel kan financieren, biedt het langjarige zekerheid voor ondernemers.
Meer mogelijkheden voor het MKB om mee te doen aan overheidsaanbestedingen: minder papierwerk, minder clustering van opdrachten en geen onnodig zware gunningseisen.
Op initiatief van de ChristenUnie is de nieuwe Aanbestedingswet op deze onderwerpen gewijzigd.
Een overheid die ondernemers niet frustreert, maar motiveert.
De overheid moet haar rekeningen binnen 30 dagen betalen.
De ChristenUnie heeft met succes gepleit voor de invoer van een ‘vertragingsrente’ voor overheden als de 30-dagentermijn wordt overschreden.
Het MKB wordt ondersteund in de internationalisering, vooral ook naar landen buiten Europa.
De ChristenUnie verbetert de positie van gefailleerden en onder bewindgestelden en de belangenbehartiging van hun zaken.
Het verbeteren van de positie van kleine winkeliers, onder meer door de aanpak van winkelcriminaliteit en een goed winkellocatiebeleid.
Ook moet misbruik van de renovatiebepaling worden aangepakt, zodat winkeliers niet ten onrechte met huurverhoging of huurbeëindiging te maken krijgen.
Zelfstandigen zonder personeel hebben een belangrijk aandeel in de Nederlandse economie.
Zzp’ers zijn professioneel, flexibel en innovatief en verwerven met deze competenties hun plek op de markt.
Toch wordt in het beleid nog niet specifiek rekening gehouden met deze groep.
Er moet door de overheid oog en aandacht zijn voor de zzp’ers.
Pensioenopbouw, het afsluiten van collectieve verzekeringen en scholing door zzp’ers worden beter gefaciliteerd.
Voor een slagvaardige economie is het van belang procedures sneller en beter te maken, met minder administratieve rompslomp.
Als regels alleen belemmeren, in plaats van belangen te dienen, dan worden ze geschrapt.
Op het gebied van infrastructuur, wonen en ruimte moet de insteek van de Crisis- en Herstelwet worden gevolgd.
Ondernemers moeten niet dwarsgezeten worden met onnodige of zware vergunningentrajecten, teveel verplichte enquêtes of vergaande welstandseisen.
Hiernaast moet de cultuur rondom subsidieregels veranderen naar een cultuur waarin het bieden van vertrouwen en kansen centraal staat en controle achteraf plaatsvindt.
Vertrouwen in ondernemers.
Het op hoofdlijnen vooraf toetsen van subsidieaanvragen en pas achteraf meer gedetailleerd controleren daarvan.
Hiernaast wordt het aantal ondernemerssubsidies door middel van samenvoeging sterk beperkt.
Het voortzetten van de Commissie Regeldruk Bedrijven, waarbij het kabinet de commissievoorstellen zal gaan voorzien van een duidelijke motivatie waarom een voorstel wel of niet wordt overgenomen.
De ChristenUnie heeft hart voor boeren en vissers.
Het zijn hardwerkende ondernemers die zorgen voor de productie van gezond en goed voedsel.
Het gaat hierbij om sectoren die naar hun aard een nauwe relatie met de schepping hebben.
Een spannende relatie en soms ook een spanningsvolle relatie.
De ChristenUnie biedt ruimte aan boeren en vissers en zet daarbij in op een sterke, duurzame en innovatieve land- en tuinbouw en visserij.
De ChristenUnie draagt innovatieve vormen van landbouw - precisielandbouw en biologische landbouw - een warm hart toe.
De Nederlandse land- en tuin bouw is toonaangevend in de wereld en levert een belangrijke bijdrage aan onze economie.
Dat willen we graag zo houden.
Een toekomstbestendige agrarische sector heeft een gezonde economische basis,
is medekoploper op het gebied van innovatie, dierenwelzijn, energie en milieu
en draagt bij aan behoud van natuur en landschap.
Om dat te bereiken is het de uitdaging beter te gaan produceren met gebruikmaking van minder kunstmest en bestrijdingsmiddelen,
op een energie-efficiënte wijze
en met minder uitstoot van emissies.
Innovatieve vormen van landbouw, zoals precisielandbouw en biologische landbouw, zijn daarbij belangrijk.
Verder biedt regionalisering van de voedselproductie, binnen Nederland en op de schaal van Noordwest-Europa, kansen voor het beter verbinden van producent en consument en wordt daarmee de milieudruk verminderd.
Bevorderen van regionale en duurzame voedselzekerheid in de wereld.
Waarborgen van voedselveiligheid.
Respecteren van de aard en het welzijn van het dier.
Reële beloning voor boeren.
Behoud van landschap en platteland(scultuur) en van milieu en biodiversiteit.
De ChristenUnie ziet daarom in Nederland graag een levensvatbare en duurzame landbouw met kwalitatief goede producten, waarbij gezonde gezinsbedrijven een centrale rol vervullen.
De markt daagt boeren uit om te ondernemen, te innoveren en te concurreren.
Belangrijk is dat boeren daartoe de ruimte krijgen en dat consumenten een eerlijke prijs betalen, waarin milieukosten zijn verrekend.
Tegelijk schiet de benadering van de landbouw als een gewone marktsector te kort.
Het streven naar regionale voedselzekerheid op basis van een duurzaam gebruik van natuurlijke hulpbronnen en het duurzame beheer van grond, mineralen, dieren en planten vragen om beleid van de overheid.
De ChristenUnie is altijd terughoudend geweest ten aanzien van verdere liberalisering van het landbouwbeleid.
Dit dwingt boeren meer dan ooit tot het produceren tegen zo laag mogelijke kosten.
Daardoor komt de zorg voor milieu, dierenwelzijn en landschap in het gedrang en wordt verdere schaalvergroting noodzakelijk.
Daarom is het ook van belang dat we in de intensieve veehouderij niet overhaast afscheid nemen van een reguleringssysteem als dierrechten.
Een dergelijk systeem hebben we nodig, zolang er nog geen evenwicht op de mestmarkt is bereikt.
Het Europese landbouwbeleid, waarin zaken rondom de marktordening van grote delen van de Europese landbouw zijn geregeld, wordt met het oog op de periode 2014-2020 hervormd.
Bij deze hervorming is het wat betreft de ChristenUnie van belang dat vooruitgang wordt geboekt met betrekking tot de verduurzaming van de landbouw, voedselzekerheid en rechtvaardige handel.
De plannen die voorliggen moeten beter, bijvoorbeeld door te kiezen voor: Actief producerende boeren.
Het GLB richt zich primair op boeren die zich bezighouden met voedselproductie.
Agrarisch natuurbeheer is een nevenactiviteit en wordt betaald uit de middelen voor vergroening of uit de tweede pijler.
In de voorliggende voorstellen worden de Nederlandse boeren onevenredig hard geraakt.
De herverdeling van financiële middelen over de lidstaten wordt geleidelijker doorgevoerd.
De directe inkomensondersteuning, die gebaseerd gaat worden op een premie per hectare (flat rate), wordt geleidelijk ingevoerd.
Het voorstel om een hectarepremie in te voeren is op zich een goed voorstel dat aansluit bij het principe van grondgebonden landbouw.
Invoering hiervan betekent ook dat een goede overgangsregeling nodig is voor de intensieve melkveehouderij, vleeskalverhouderij en zetmeelaardappelteelt.
Betalingen aan boeren in het kader van vergroening worden niet alleen gekoppeld aan omgevingsmaatregelen maar ook aan dierenwelzijn weidegang duurzame stallen en precisielandbouw.
Het maximale steunbedrag per boerenbedrijf wordt verlaagd.
Hierdoor kan de basispremie voor kleinere boerenbedrijven omhoog.
Zo komt het geld terecht bij de boeren die de steun het meest nodig hebben, en niet bij de boeren met de meeste grond.
De mogelijkheid om binnen de Wereldhandelsorganisatie (WTO) eisen te stellen aan import ten aanzien van duurzaamheid en dierenwelzijn.
Als binnen Europa bepaalde minimumstandaarden gelden op het gebied van milieu en dierenwelzijn, terwijl die standaarden op de wereldmarkt lager liggen, kunnen onze boeren niet op een gelijk speelveld concurreren.
De tariefmuren op de Europese markt mogen niet worden aangewend om import die voldoet aan de minimumstandaarden op oneigenlijke gronden tegen te houden.
Het greenportbeleid, waarin wordt gefocust op een aantal sterke glastuinbouwgebieden, wordt onverminderd voortgezet.
De glastuinbouw is een belangrijke groene energieproducent geworden.
Ook op het gebied van innovatie en voedselkwaliteit zijn grote stappen gezet.
De overheid biedt in haar beleid en regelgeving ruimte voor het voortzetten hiervan.
De veehouderij in Nederland ontwikkelt zich steeds meer richting een intensieve, niet grondgebonden sector met de daarbij behorende mestproblematiek en import van veevoer van ver buiten Europa.
Tegelijk groeit het maatschappelijk ongemak over het toenemend aantal dieren in een klein land als het onze.
Grondgebondenheid en regionalisering.
Grondgebondenheid en regionale productie van veevoer wordt gestimuleerd.
Soja die wordt geïmporteerd, moet voldoen aan duurzaamheidscriteria.
Regionale (nutriënten)kringlopen worden zo veel mogelijk gesloten.
Transparante informatie over de productiewijze richting de consument is noodzakelijk voor maatschappelijke acceptatie en draagvlak.
De veehouderij verkleint de milieudruk door gebruik te maken van nieuwe stalontwerpen en de best beschikbare technieken voor de gecombineerde reductie van fijn stof, ammoniak, methaan, stikstof en CO2.
De overheid stimuleert dat de landbouw energieleverancier wordt in plaats van grootverbruiker.
Risico’s voor de volksgezondheid worden beheerst door beperkingen te stellen aan nieuwbouw en uitbreidingen van stallen.
Stallen mogen niet meer dan één bouwlaag hebben en het bouwblok mag niet groter worden dan 1,5 ha (inclusief groen).
Provincies hebben de mogelijkheid om ontheffing te verlenen tot maximaal 2,5 ha.
Dit geldt voor landbouwontwikkelings-gebieden, of voor situaties waarbij schaalvergroting hand in hand gaat met extra prestaties op het gebied van landschap, milieu, dierenwelzijn en/of volksgezondheid.
Het antibioticagebruik is duidelijk op de weg terug.
Deze lijn wordt krachtig voortgezet, zodat er een einde komt aan preventief gebruik van antibiotica in de veeteelt.
Ook wordt niet langer antibiotica in een te grote groep dieren gebruikt.
De ChristenUnie wil dat de problemen met Dienst Regelingen met betrekking tot perceelsregistratie worden opgelost vanuit het uitgangspunt: grond is grond.
De ChristenUnie ziet dieren als schepselen van God.
Uitgangspunt is een ambitieuze, maar haalbare basisnormering voor dierenwelzijn door de overheid.
De plus op wettelijke eisen voor dierenwelzijn komt vanuit de markt, zodat vraag, aanbod en prijs bij elkaar komen en de boer betaald wordt voor de extra eisen van de consument.
Diervriendelijke innovatie.
De overheid stimuleert innovaties en investeringen voor verbetering van dierenwelzijn, zowel qua stal(inrichting), behandeling als foklijnen.
Focus voor innovatie komende jaren is verbetering van het dierenwelzijn die hand in hand gaat met verlaging van de milieudruk.
Nederland behoort qua dierenwelzijn tot de Europese kopgroep.
De overheid zet in op het verhogen van de Europese standaarden, zodat de Nederlandse prestaties algemene normen worden.
De consument wordt via goede labeling gestimuleerd tot duurzame en diervriendelijke aankopen.
Diertransport wordt beperkt tot een maximum van 500 kilometer of acht uur vanwege dierenwelzijn en risicovermindering van verspreiding van dierziekten.
De ChristenUnie staat kritisch tegenover de toepassingvan genetisch gemodificeerde organismen (ggo’s).
Een breed afwegingskader voor import en teelt van ggo’s wordt ontwikkeld met aandacht voor het doel van het ggo, de veiligheid voor mens, dier en milieu, sociaal-economische gevolgen van ggo’s en alternatievenonderzoek.
Consument en producent behouden keuzevrijheid.
EU-lidstaten krijgen het recht om teelt op eigen bodem te weren.
Er komt meer ruimte voor nieuwe technieken die geen inbreuk maken op de soorteigenheid van planten.
Klassieke veredeling is hierbij belangrijk.
De balans tussen kwekersrecht en het octrooirecht wordt hersteld, zodat innovatie en ontwikkeling in plantveredeling niet wordt belemmerd.
De ChristenUnie gaat voor een goede toekomst voor zowel de Noordzeevisserij als de binnenvisserij.
Tegelijk zijn we bezorgd over de druk op onze eeuwenoude visserij en de dalende visstanden.
Lichtpunt is dat de bestanden van de voor Nederland belangrijke commerciële vissoorten tong, schol, kabeljauw, haring, makreel en garnalen een positieve trend vertonen.
Het is een bewijs dat goed beheer positief kan bijdragen aan de visstand.
Verduurzaming moet plaatsvinden in internationale context.
Het (Europese) visserijbeleid dient gericht te zijn op het scheppen van stabiele randvoorwaarden en volop in te zetten op een gelijk speelveld als het gaat om handhaving.
De Nederlandse werkwijze kan hiervoor als voorbeeld dienen.
De eigen verantwoordelijkheid en kennis van de beroepsgroep dient een belangrijke rol in de inrichting van het Europese visserijbeleid te vervullen.
En op dit punt schiet dat visserijbeleid ernstig tekort, met meer dan 1.000 Brusselse geboden en verboden.
Het Masterplan Duurzame Visserij (MDV) is binnen vijf jaar gerealiseerd, met steun vanuit het Europees Fonds voor Maritieme Zaken en Visserij.
De kottervloot vaart dan duurzaam en rendabel en heeft een goede marktpositie in Nederland, vanwege goede samenwerking in de visserijketen en een positieve onderscheiding van de wildgevangen Noordzeevis op de Europese markt.
Binnen vier jaar zijn alle schepen MSC gecertificeerd.
De overheid ondersteunt indien nodig bij certificering.
Meerjarige beheerplannen worden opgesteld voor een duurzame exploitatie van de zee.
Visserijsector en wetenschap werken samen in bestandsopnamen en het opstellen van beheerplannen.
Bij visquota wordt meer rekening gehouden met soorten die vaak samen worden gevangen (geassocieerde bestanden) en er wordt meer verantwoordelijkheid gelegd bij de regionale beheergroepen.
De administratieve lasten van Natura 2000 wetgeving voor vissers moeten omlaag door onder meer het schrappen van de omgekeerde bewijslast voor ondernemers, waardoor met name voor de IJsselmeervisserij grote knelpunten zijn ontstaan.
Visserijwetgeving en de provinciale kaders van de Natuurbeschermingswet dienen te worden geharmoniseerd.
De visserij dient gericht te zijn op het terugdringen van de bijvangsten.
Bijvangst is echter nooit helemaal te voorkomen.
Een aanlandplicht werkt onnodig kostenverhogend.
Daarom moet maximaal worden ingezet op verbetering van vistechnieken en preventie.
Nederland blijft zich sterk maken voor een internationale samenwerking op het gebied van visserijbeheer, bescherming van de traditionele visgebieden van ontwikkelingslanden, een verbod op de walvisvangst en een algeheel verbod op het gebruik van drijfnetten.
Bij de planning van windmolenparken op zee moet rekening gehouden worden met de belangen van de vissers.
De pulsvisserij lijkt een goed alternatief voor de traditionele bodemvisserij.
Doorontwikkeling en onderzoek naar de effecten zijn nodig, maar vaststaat dat deze methodiek goed scoort door selectiviteit, minder bodemcontact en lager brandstofverbruik.
Deze visserijmethodiek dient in Europa zo snel mogelijk te worden vrijgegeven voor algemeen gebruik als alternatief voor de boomkorvisserij.
Bedrijven die verantwoord ondernemen hebben oog voor het belang van de samenleving op korte en lange termijn en voor rechtvaardige verhoudingen wereldwijd.
De ChristenUnie wil een gelijk speelveld voor verantwoorde producten.
De recent herziene OESO-richtlijnen vragen van overheden en bedrijven om onder meer kinderarbeid uit de gehele productieketen te weren en een leefbaar loon te betalen aan werknemers in productielanden.
Voor consumenten moet duidelijk zijn hoe producten tot stand zijn gekomen, zodat zij een verantwoorde keus kunnen maken.
Daarnaast moet onderzoek worden gedaan naar de mogelijkheden om fiscale instrumenten, accijnzen, en schaarsterechten in te zetten om MVO te stimuleren.
Ondanks armoede en ondervoeding groeit de voedselexport van arme landen naar rijke(re) landen en stroomt geld en waarde weg uit deze landen.
De vrije markt heeft hier geen antwoord op omdat aanbod zoekt naar de meest koopkrachtige vraag.
Helaas maken kinderarbeid en schending van mensenrechten nog te vaak onderdeel uit van de productieketens.
De WTO-akkoorden leggen onacceptabele beperkingen op aan het stellen van maatschappelijk verantwoorde eisen aan producten en diensten.
Sociale rechtvaardigheid en zorg voor de schepping zijn kernwaarden voor de ChristenUnie.
De normen van ethisch verantwoord leven beperken zich niet tot ons privéleven, maar strekken zich uit over ons leven als burger, consument, werknemer en ondernemer.
Bedrijven ondernemen menswaardig en milieubewust en zijn het vertrouwen van hun klanten waard.
De ChristenUnie kiest voor: Het betrekken van de omgang met mensenrechten bij de evaluatie van handelsovereenkomsten en subsidieregelingen.
Het uitgangspunt dat bedrijven die van overheidssteun gebruikmaken, de OESO-normen onderschrijven en naleven.
Bedrijven worden uitgesloten van overheidssteun en aanbestedingen, als zij geen actie ondernemen om mensenrechtenschendingen, zoals kinder- en dwangarbeid, in de productieketen te voorkomen.
Eerlijke toegang tot recht en genoegdoening voor slachtoffers van mensenrechtenschendingen via een rechtsbijstandfonds en versterking van de rechtsorde in landen waar mensenrechten worden geschonden.
De productie van betaalbaar voedsel voor armen als onderdeel van internationale MVO-overeenkomsten.
Heldere codes betreffende de (internationale) zorgplicht en rapportageplicht van bedrijven op het gebied van arbeid, mensenrechten, milieu en eerlijke handelspraktijken.
Wettelijke regelgeving van deze zorgplicht als een sector onredelijk lang geen stappen onderneemt of als er een grote groep van achterblijvers is.
Een omgekeerde bewijslast: betrekt een ondernemer grondstoffen of producten uit een sterk verdachte regio, dan kan de overheid eisen dat de ondernemer aantoont dat het de keten op orde heeft.
Het ondersteunen van de voortgang op het gebied van MVO, door innovatief inkoopbeleid van de overheid via een agentschap Duurzaam Inkopen.
Eerlijke producten tegen eerlijke prijzen in de schappen van de winkels, door duurzame en sociale waarden waar mogelijk in de prijs van de producten te verwerken.
Het zichtbaar maken van de geschiedenis van de producten op het gebied van duurzaamheid en sociale impact traceerbaar en zichtbaar maken, zodat de consument een eerlijke keuze kan maken.
Producten uit de winkels weren waarvan de productie in strijd is met internationale afspraken op het gebied van mensenrechten, kinderarbeid of milieubelasting.
Arbeid kan niet bestaan zonder rust.
Vanuit onze christelijke overtuiging is de zondag een daarvoor gegeven en aangewezen dag, zoals ook vastgelegd in de Winkeltijdenwet.
Toch komt er meer en meer druk te staan op ondernemers en werknemers om op zondag te werken.
Het argument dat winkelen ook ontspanning is, wordt daarbij vaak genoemd.
Maar voor de ontspanning van de één levert de ander een inspanning.
Kleine ondernemers komen steeds meer in de verdrukking als zij gedwongen worden om op zondag te werken, omdat zij het personeel niet hebben om zeven dagen per week open te zijn.
Een collectieve rustdag doet een samenleving goed.
Het biedt, naast de mogelijkheid van kerkgang, tijd voor gezin en sociale relaties.
In een economie waarin langer moet worden doorgewerkt is de verhouding tussen arbeid en rust zeer belangrijk.
De ChristenUnie staat voor de zondagsrust.
Op zondag wordt niemand gedwongen om te werken of de winkel te openen.
De Winkeltijdenwet en Arbeidstijdenwet worden strikt gehandhaafd.
Onderzoek, innovatie en kennisontwikkeling zijn van vitaal belang voor Nederland als kenniseconomie.
Innovatie is de sleutel tot duurzame groei van de Nederlandse economie en het versterken van onze concurrentiepositie.
Innovatie biedt ons ook nieuwe mogelijkheden om maatschappelijke problemen aan te pakken en te werken aan duurzame productie of betere gezondheidszorg.
Nederland moet niet in alles willen excelleren maar zich concentreren op een selectief aantal innovatiegebieden die vanuit economische en duurzaamheidoptiek kansrijk zijn om volop in te investeren.
Het topsectorenbeleid wordt voortgezet.
Door gericht te investeren kunnen kennisinstellingen fundamenteel en radicaal innovatief onderzoek doen.
Het Nederlandse MKB is bovendien een wereldwijde speler in baanbrekende innovaties.
Tegelijkertijd moet er oog zijn voor de keerzijde van technieken.
Zo kan de privacy in het geding zijn, maar kan er ook sprake zijn van nieuwe vormen van afwenteling of overlast.
Het uitgangspunt is dat techniek ten dienste moet staan van mensen en mensen niet ten dienste staan van techniek.
De ChristenUnie kiest voor: Het van de grond krijgen van onderzoek en innovatie.
Het stimuleren van private onderzoek- en ontwikkelingsinvesteringen door fiscale aftrekmogelijkheden voor innovatie te koppelen aan private OO-uitgaven.
Door de beginfase van onderzoek te stimuleren, kan het risico voor bedrijven teruggedrongen worden.
Stimulering innovatie in het MKB.
Het handhaven van de WBSO-subsidie, die heel effectief is gebleken voor het MKB.
Omdat de WBSO is bedoeld om nieuw OO te stimuleren en niet om kosten te drukken van multinationals, wordt het plafond in de WBSO verlaagd.
De ChristenUnie wil de samenwerking tussen onderzoeksinstellingen en MKB binnen de EU faciliteren en bestaande hindernissen in de financiering van internationale samenwerking wegnemen.
Hoewel het in tijden van laagconjunctuur niet meteen zichtbaar is, zijn de dreigende tekorten op de arbeidsmarkt zorgwekkend.
De beschikbaarheid van goed opgeleide medewerkers is bepalend voor de omzetgroei van een onderneming.
De overheid moet ervoor zorgen dat onderwijs en arbeidsmarkt elkaar op alle niveaus vinden.
Ook is het nodig om meer in te zetten op de ontwikkeling van toponderzoekers van eigen bodem.
De ChristenUnie kiest voor: Het flexibiliseren van de regeling voor kennismigranten om meer maatwerk te kunnen leveren.
Het stimuleren van regionale verbinding tussen bedrijven en onderwijsinstellingen.
Een aantrekkelijk investeringsklimaat voor buitenlandse technologische bedrijven en investeringen.
Een innovatieagenda die tot stand komt in nauw overleg met technologiebedrijven.
Investeren in laboratoriumonderzoek en internationaal onderscheidende onderzoekscentra.
Bedrijven en banken zijn van groot belang voor economische ontwikkeling, werkgelegenheid en innovatie.
Het bedrijfsleven heeft bovendien direct invloed op natuur en milieu, op de samenleving en op het consumentenvertrouwen in de economie.
Via zelfregulering maken bedrijven zelf al afspraken over een positieve aanwending van deze invloed, onder andere via de Corporate Governance Code.
Tegelijkertijd moet de overheid randvoorwaarden scheppen waarbinnen ondernemingen opereren.
Dit geldt in het bijzonder voor sectoren die een algemene nutsfunctie vervullen, zoals banken, pensioenfondsen en verzekeringsmaatschappijen.
Van deze organisaties mag extra zorgvuldigheid en transparantie richting de samenleving worden verwacht.
De financiële en econo-mische crisis heeft echter pijnlijk duidelijk gemaakt dat er fundamentele tekortkomingen in ons huidige economische systeem bestaan.
Zo zijn er per verse prikkels die risicovol korte termijnbeleid aanmoedigen, in plaats van verstandig lange termijn beleid.
In de jacht naar steeds meer geld en bezit, ook van klanten, werden te complexe producten bedacht en verkocht, terwijl het toezicht daar niet op inspeelde.
De banken die wél op eigen benen zijn blijven staan in de crisis, kenmerken zich door strikte risicoafwegingen en goede interne controlemechanismen, waarbij geen sprake is van exor bitante bonussen.
Deze uitgangspunten moetendan ook de basis vormen voor een nieuw kader van verantwoord economisch handelen.
In een verantwoord economisch systeem is het toezicht op orde.
Omdat Nederland onderdeel uitmaakt van een monetaire unie dient het toezicht op banken in Europese afstemming tussen de verschillende nationale toezichthouders plaats te vinden.
Voor de Nederlandse belastingbetaler levert dit een stabieler en beter gecontroleerd systeem op.
De boetes die de AFM oplegt zijn minimaal en allesbehalve pijnlijk voor de bedrijven die ze krijgen.
Hooguit wordt er schade geleden op het gebied van reputatie.
Nu veel consumenten thuis via internet of via tussenpersonen een hypotheek afsluiten, is het belangrijk dat het toezicht op de intermediairs en andere aanbieders scherper wordt.
Mensen moeten beschermd worden.
Het verhogen van boetes die in het kader van de uitoefening van financieel toezicht kunnen worden opgelegd.
Het verscherpen van het toezicht op de zorgplicht waaraan financiële instellingen zich moeten houden.
Veel zorginstellingen, woningcorporaties en onderwijsinstellingen volgen bepalingen rondom bestuur en toezicht.
Dit leidt in veel gevallen tot een ‘titelinflatie’: de functie van een bestuurder wijzigt niet substantieel, het salaris wel.
Bedrijven moeten transparant zijn over hun beloningsgebouw en hierover jaarlijks verslag doen in hun financieel jaarverslag.
Van commissarissen in de financiële sector mag ten aanzien van hun expertise meer verwacht worden dan tot op heden het geval was.
Daarom pleit de ChristenUnie in navolging van de commissie Maas voor invoering van de Bankeneed, wordt de variabele beloning van bankbestuurders voor minimaal 50 procent gekoppeld aan niet-financiële doelstellingen, en de totale variabele beloning beperkt tot maximaal een kwart van het vaste jaarsalaris.
In overleg met het Nederlands centrum voor directeuren en commissarissen wordt een actieplan opgesteld om te werken aan kwaliteitsbevordering van bestuurders en commissarissen.
Publiekprivate instellingen houden vast aan de ‘Balkenendenorm’.
Voor de financiële stabiliteit van Nederland is het van belang dat er stabiele systeembanken zijn die stabiele geldstromen garanderen.
Negatieve gevolgen van investeringen met een hoog risico mogen daarom niet gedragen worden door systeemproducten: laat het risico daar waar het hoort.
Het kan niet zo zijn dat risicovolle producten het systeemdeel van de bank omver kunnen werpen.
Het mogelijk verhogen van de solvabiliteitsnorm om hoge risico’s niet door systeemproducten te laten dragen.
Naarmate een bank meer risico’s loopt, zal de solva biliteitsnorm hoger moeten zijn.
Het herzien van het depositogarantiestelsel.
Banken met een hoger risicoprofiel of een lagere rating dragen meer bij aan het garantiestelsel dan banken met een laag risicoprofiel of een hoge rating.
Deze bijdrage wordt gekoppeld aan het totale leen- en spaarportfolio.
De garantie wordt verlaagd naar 50.000 euro.
Onze kinderen en kleinkinderen en dus voor solide en houdbare overheidsfinanciën.
Uitgaven die structureel niet hoger zijn dan de inkomsten en dus gestaag op weg naar begrotingsevenwicht.
Fundamentele hervormingen in de arbeidsmarkt, pensioenen, woningmarkt en zorg om publieke voorzieningen betaalbaar te houden
en de economie te versterken.
Gezonde private financiën en dus voor aflossen en sparen en niet voor het bevorderen van schulden.
Een betrouwbaar financieel stelsel en het beëindigen van de perverse bonuscultuur.
Een eerlijk, gezinsvriendelijk, groen en eenvoudig belastingstelsel.
Geld is een middel, geen doel.
Maar wel een middel waar heel zorgvuldig mee moet worden omgegaan.
Zeker met belastinggeld.
En wat in het klein voor een huishouden geldt, geldt evenzeer in het groot voor het huishouden van de overheid.
Langere tijd meer uitgeven dan er binnenkomt leidt tot een ongezonde financiële situatie en op de lange duur wordt de financiële situatie zelfs onhoudbaar.
Als de kredietcrisis en de daarop volgende schuldencrisis iets pijnlijk duidelijk heeft gemaakt, is het dat wel.
De ChristenUnie staat voor een samenleving waarin we naar elkaar omzien.
Voor solidariteit tussen arm en rijk, tussen ziek en gezond, maar ook tussen de huidige generatie en de toekomstige generaties.
De ChristenUnie wil onze kinderen en kleinkinderen niet opzadelen met de grote schulden die de afgelopen jaren zijn gemaakt.
De ChristenUnie kiest daarom voor solide overheidsfinanciën.
Niet alleen op korte termijn, maar ook op lange termijn moeten de overheidsfinanciën houdbaar zijn.
Dat betekent dat uitgavenposten die veel sneller toenemen dan de groei van de economie en/of een steeds groter deel gaan uitmaken van het bruto binnenlands product, zoals de zorg en de pensioenen, hervormd moeten worden, zodat de zorg en de pensioenen betaalbaar blijven en er ruimte blijft om te investeren in bijvoorbeeld het onderwijs.
De ChristenUnie kiest daarnaast voor gezonde private financiën.
De financiële situatie van de overheid is op dit moment niet gezond, maar die van veel gezinnen en zeker van de banken is ronduit ongezond.
Ons land is daarmee kwetsbaar voor een volgende bankencrisis en verdergaande huizenprijsdalingen.
Het decennialang bevorderen van hypotheekschulden via de ongelimiteerde hypotheekrenteaftrek heeft, naast tot hoge huizenprijzen, ook tot een gigantische nationale hypotheekschuld geleid.
De ChristenUnie kiest daarom voor het bevorderen van aflossen en sparen.
Ook het bankwezen moet flinke stappen zetten op weg naar een gezondere verhouding tussen eigen en vreemd vermogen.
De ChristenUnie zal met haar voorstellen de komende kabinetsperiode toewerken naar structureel begrotingsevenwicht, te beginnen met een maximaal tekort van 3 procent in 2013.
Er staat ons, na de inspanningen van de afgelopen tijd, nog een grote en ingrijpende bezuinigingsopgave te wachten.
De ChristenUnie streeft daarbij naar een weloverwogen mix van stevige bezuinigingen op de uitgaven, investeringen en een verantwoorde lastenontwikkeling.
Daarnaast wil de ChristenUnie investeringen die de economie versterken en verduurzamen ontzien, zoals investeringen in onderwijs, onderzoek, innovatie, infrastructuur en dammen, duinen en dijken die het mogelijk maken dat we veilig in ons land kunnen blijven wonen en werken.
Om de pensioenen en de zorg ook in de toekomst betaalbaar te houden, om de woningmarkt weer beter te laten functioneren en de arbeidsmarkt weer toegankelijk te maken voor jong en oud en om de in de laatste jaren toegenomen greep van de overheid op de economie te verminderen kiest de ChristenUnie voor hervormingen.
Zo gaat de AOW-leeftijd conform de afspraak in het Lenteakkoord de komende jaren geleidelijk omhoog via 66 in 2019 naar 67 in 2023 en ontwikkelt deze zich vervolgens in lijn met de levensverwachting.
De hervormingen zullen geleidelijk worden doorgevoerd, zodat een ieder zich erop kan voorbereiden.
De hervormingen dragen deels ook al bij aan het terugdringen van het tekort de komende kabinetsperiode, maar vooral wordt de houdbaarheid van de overheidsfinanciën erdoor verbeterd.
De ChristenUnie hecht aan handhaving van de spelregels voor de rijksbegroting, zoals die de afgelopen decennia zijn ontwikkeld (trendmatig begrotingsbeleid, scheiding uitgaven en inkomsten, werking van de automatische stabilisatoren).
De ChristenUnie wil uitgaan van een behoedzaam scenario.
En mocht het EMU-saldo zich onverhoopt toch negatiever ontwikkelen dan in het afgesproken saldopad, dan dient bij een negatieve afwijking van 1 procentpunt of meer aanvullend te worden ingegrepen.
De invulling van deze ingreep dient tijdens de kabinetsformatie globaal te worden bepaald, zodat eindeloze en soms vruchteloze onderhandelingen tijdens de kabinetsperiode worden voorkomen.
Banken hebben een belangrijke maatschappelijke functie en dienen dus bij uitstek maatschappelijk verantwoord te ondernemen en het belang van hun klanten voorop te zetten.
De financiële sector moet weer een toonbeeld van degelijkheid worden.
Daarvoor is nodig dat veel evenwichtiger wordt omgegaan met risico’s en dat bonussen effectief aan banden worden gelegd, bijvoorbeeld door ze te maximeren en de fiscale aftrekbaarheid van salariëring te beperken tot het vaste deel van het salaris en het variabele deel – met name de bonussen – daarvan uit te sluiten (zie voor andere voorstellen over het beloningsbeleid bij banken en het toezicht op banken hoofdstuk 5).
De ChristenUnie wil strengere eisen aan banken opleggen dan ‘Basel III’ (dat is een set afspraken over met name de kapitaalseisen aan banken).
De eigen vermogenspositie van veel banken is onvoldoende om nieuwe schokken te kunnen opvangen.
Daarom moet de zogenoemde ‘core tier one capital ratio’ van een bank niet slechts 7 procent bedragen, zoals ‘Basel III’ eist, maar veeleer het dubbele.
Daarnaast dienen banken transparanter te worden over hun financiële situatie.
Zo zouden staatsleningen op de balansen realistischer gewaardeerd moeten worden, bijvoorbeeld tegen marktkoersen, zodat mogelijke tekorten direct zichtbaar worden.
Tijdens de krediet- en de daarop volgende schuldencrisis zijn de korte rentes door onder andere de Europese Centrale Bank extreem verlaagd.
Hiermee is geld erg goedkoop geworden en wordt het maken van schulden bevorderd.
Juist dit beleid heeft tot de crisis geleid.
De ChristenUnie vreest dat geld te lang goedkoop wordt gehouden, waardoor de kiem voor een volgende crisis weer is gelegd.
Dit moet worden voorkomen.
Belasting betalen vinden we misschien niet leuk, maar het is wel noodzakelijk.
De overheid mag via belastingheffing de middelen innen die ze nodig heeft voor het uitvoeren van publieke taken.
Denk aan salarissen in onderwijs, zorg, politie, de krijgsmacht, aan het aanleggen en onderhouden van infrastructuur en de openbare ruimte, het beschermen van ons land tegen het water, de kosten van het openbaar bestuur, enzovoorts.
Burgers mogen van de overheid daarbij verwachten dat de overheid zuinig en efficiënt omgaat met belastinggeld en dit besteedt in het algemeen belang.
Het huidige belastingstelsel is complex en zit niet helemaal samenhangend in elkaar.
Vereenvoudigen is dus het devies.
Daarbij moet niet worden vergeten dat belastingheffing grote sturende economische en inkomenspolitieke effecten heeft en tevens een effectief instrument is om gewenste keuzes te stimuleren en ongewenst gedrag te ontmoedigen.
1.<U+F020>Belasting op inkomen wordt geheven naar draagkracht.
Zo draagt ieder naar vermogen bij aan de bekostiging van publieke taken.
2. De belastingen meer dan nu gezins- en familievriendelijk zijn.
Bij belastingheffing dient rekening te worden gehouden met de gezinssituatie en de gezinsomvang en moet zoveel mogelijk de feitelijke draagkracht per huishouden in aanmerking worden genomen.
Als dat weer meer dan nu gebeurt, gaan de lasten voor veel gezinnen omlaag.
3. De belastingen op arbeid omlaag gaan
en ondernemerschap wordt gestimuleerd.
Belastingen zijn een effectief middel om arbeid en ondernemerschap te stimuleren (zie voor de voorstellen van de ChristenUnie hoofdstuk 5).
4. Groene keuzes worden gestimuleerd.
Milieukosten moeten zoveel mogelijk tot uitdrukking komen in de prijzen van producten.
De belastingvergroening wordt daarom voortgezet, waarbij de overheid niet alleen milieuonvriendelijk gedrag ontmoedigt, maar ook milieuvriendelijk gedrag stimuleert.
Ter illustratie van het grote effect dat fiscale stimulering kan hebben, kan de fiscaal gedreven verduurzaming van de automobiliteit worden genoemd.
5. Het stelsel eenvoudiger en robuuster wordt.
Door de vele heffingskortingen en aftrekposten enerzijds en toeslagen anderzijds is het huidige stelsel te complex geworden.
Een voor burgers, bedrijven en Belastingdienst robuuster stelsel maakt tevens een effectievere aanpak van belastingontduiking en fraude mogelijk.
Hoe jonger de kinderen hoe gezins- en kindvriendelijker het beleid volgens de ChristenUnie dient te zijn.
Daarom dient de overheid het bestaansminimum voor gezinnen met jonge kinderen vrij te laten van belastingheffing.
De overdraagbaarheid van de algemene heffingskorting wordt voor hen hersteld.
De ChristenUnie moedigt mensen aan spaarzaam te zijn.
Jongeren moeten weer kunnen sparen zonder dat de ouders daarover belasting hoeven te betalen.
Daarom voert de ChristenUnie het door het kabinet afgeschafte heffingvrije vermogen voor minderjarige kinderen weer in.
Huiseigenaren worden gestimuleerd om hypotheekschulden af te lossen (zie verder de paragraaf over de hervorming van de woningmarkt).
Voor bedrijven moet de behandeling van eigen vermogen en vreemd vermogen meer worden gelijkgetrokken.
De ingezette beperking van de aftrekbaarheid van rentekosten voor bedrijven die met relatief veel vreemd vermogen zijn gefinancierd wordt verder uitgebouwd.
Producten en diensten die een relatief grote ‘ecologische voetafdruk’ hebben, zoals vlees, worden ondergebracht in het hoge BTW-tarief (zie voor de andere groene voorstellen van de ChristenUnie hoofdstuk 7).
De inkomensbegrippen in de inkomsten- en loonbelasting en de sociale wetgeving moeten verder worden geüniformeerd.
Nu wordt soms naar het gemeenschappelijk inkomen gekeken en dan weer naar het individuele inkomen.
Alle regelingen zouden moeten uitgaan van gemeenschappelijk inkomen.
Of iemand is fiscaal partner en dat werkt door in alle fiscale en overige financiële regelingen, of iemand is geen fiscaal partner en wordt individueel behandeld voor fiscaliteit en overige inkomensgerelateerde regelingen.
Voor het toezicht worden voldoende middelen voor personeel en materieel (automatisering) ter beschikking gesteld.
Het toezicht is soepel waar het kan,
en streng waar het moet.
Alle vormen van belastingontduiking en fraude worden hard aangepakt.
Nederland spant zich in om te voorkomen dat multinationale bedrijven belastingbetaling ontwijken of ontduiken, zodat ontwikkelingslanden niet langer jaarlijks tientallen miljarden euro’s mislopen aan belastinginkomsten.
Een groot bedrag aan BTW wordt jaarlijks niet afgedragen aan de fiscus.
Het gaat hier om de zogenoemde BTW carrouselfraude.
De ChristenUnie wil deze vorm van fraude stoppen door de wijze waarop BTW door de Belastingdienst wordt geïnd te wijzigen.
Particulieren worden voortaan fiscaal niet alleen gestimuleerd om aan ANBI’s (Algemeen Nut Beogende Instelling) te geven, maar ook aan SBBI´s (Sociaal Belang Behartigende Instelling).
Daarmee worden giften aan sportverenigingen en buurthuizen e.d., afgezien van contributies, aftrekbaar en wordt de fiscale behandeling van ANBI’s en SBBI’s gelijk getrokken.
Door de crisis is aan het licht gekomen dat we jarenlang op te grote voet hebben geleefd.
Nu er een kentering plaatsvindt, ontdekken steeds meer mensen dat ze problematische schulden hebben.
Naast mensen die meer uitgeven dan ze verdienen, leningen afsluiten en hun credit card teveel gebruiken, komen nu ook mensen in de schulden doordat hun inkomen sterk daalt als gevolg van faillissement, ontslag of gebrek aan opdrachten.
Door de crisis op de huizenmarkt worden huizen minder waard, waardoor mensen bij een gedwongen verkoop achterblijven met schulden.
Niet alleen de crisis zorgt voor toename van de aanvragen voor schuldhulpverlening, ook de overheid.
De overheid kort mensen die niet voldoende meewerken op de bijstandsuitkering.
Chronisch zieken en gehandicapten hebben soms te maken met een stapeling van kosten en eigen bijdragen.
En de overheid is een harde schuldeiser: de Belastingdienst, UWV en gemeente zijn preferente schuldeisers die zonder vonnis van de rechtbank beslag kunnen leggen op je inkomen.
Als je geruime tijd geen zorgverzekering hebt betaald, worden je premie en een boete ingehouden op je inkomen, krijg je geen zorgtoeslag meer en leggen incassobureaus en deurwaarders beslag op je inkomen – en dat alles tegelijk.
Ook jongeren bouwen steeds hogere schulden op door het veelvuldig gebruik van mobiel internet en telefonie, door het kopen op krediet of doordat zij hun studiefinanciering moeten terugbetalen als zij geen diploma hebben behaald.
Veel jongeren hebben weinig verstand van geldzaken.
Uitgangspunt is dat de verant woordelijkheden teruggelegd moeten worden bij kredietvrager en kredietverstrekker.
Gemeentelijke schuldhulpverlening moet er weer zijn voor mensen die een sociaal vangnet nodig hebben.
De schuldhulpverlening moet daarom efficiënter en eenvoudiger worden.
De ChristenUnie zet sterk in op preventie.
Er komt een vroegsignaleringssysteem, zodat wordt voorkomen dat mensen te veel lenen.
Hiervoor wordt medewerking geëist van o.a.<U+F020>de Belastingdienst, energiebedrijven, woningbouwverenigingen en DUO.
Ook schulden die ontstaan bij providers van mobiele telefonie en internet worden hierbij betrokken.
Sparen wordt bevorderd door herintroductie van het zilvervlootsparen voor kinderen.
Jongeren moeten beter leren omgaan met geld.
Hiervoor ligt een belangrijke taak in de opvoeding door ouders en school.
Schuldhulpverlening moet zich richten op het bereiken van een duurzaam stabiele financiële situatie voor hulpvragers.
De intake en screening van nieuwe hulpvragers kan een goed beeld geven van de reële mogelijkheden.
Als aflossing van de gehele schuld niet mogelijk is en een schuldsaneringstraject van drie jaar te zwaar is, kan stabilisatie plaatsvinden door mensen te leren om te leven met schulden, totdat bijvoorbeeld een verslaving of depressie onder controle is.
Omdat elke situatie uniek is, is de hulpverlening effectiever als de hulp op maat wordt aangeboden.
Het verbod op particuliere schuldbemiddeling wordt opgeheven.
Bij schuldhulpverlening kan gebruikgemaakt worden van gekwalificeerde vrijwilligersorganisaties zoals Schuldhulpmaatje en Humanitas.
Deze moeten wel onder toezicht staan en aan strengere kwaliteitsnormen voldoen.
Transparantie en kwaliteit moeten voorop staan.
Malafide praktijken dienen te worden voorkomen.
Bij de schuldhulpverlening kunnen meer vrijwilligers worden ingezet om te werken aan de versterking van de financiële vaardigheden van mensen met schulden.
Zij kunnen jongeren en volwassenen budgetcursussen geven, bij mensen thuis komen om de administratie op orde te brengen, hen coachen tijdens en na een schuldhulpverleningstraject en gastlessen geven op scholen.
Schuldeisers (ook de overheid) mogen geld niet zo opeisen dat er onvoldoende middelen overblijven om de meest noodzakelijke vaste lasten te betalen en er een escalatie van schulden dreigt plaats te vinden.
Ook voor beslaglegging door de overheid is een rechterlijke toetsing noodzakelijk.
Er mag geen beslag gelegd worden op beheerrekeningen voor cliënten die in een schuldhulptraject zitten.
De gemeentelijke overheid krijgt meer vrijheid om mensen met schulden onder voorwaarden inkomensondersteuning of kwijtschelding te verlenen.
De bestuurlijke boete van 30 procent van de basisverzekering, die door zorgverzekeraars maandelijks wordt ingehouden op het inkomen als de premie minstens zes maanden niet is betaald, moet grotendeels worden omgezet in schuldaflossing.
Het aantal organisaties waarmee een wanbetaler te maken krijgt (zorgverzekeraar, CVZ, CJIB, incassobureaus, gerechtsdeurwaarders) moet verminderen om een stapeling van incassokosten en miscommunicatie te vermijden.
Bundelen van bebouwing en behoud van open landschappen.
Kansen voor krimpgebieden.
Hergebruik van gebouwen en gebouwde omgeving.
Toekomstgericht bouwen en duurzaam wonen
Een nationaal natuurnetwerk om van te genieten en voor behoud van de soortenrijkdom in ons land.
Nieuwe natuur realiseren met draagvlak en inzet van boeren en natuurorganisaties.
Ruimte om geld te verdienen in het landschap.
Bescherming tegen hoogwater en genoeg zoet water en dus een sterk Deltaprogramma.
Verduurzaming van de mobiliteit.
Een schone, betrouwbare en betaalbare energievoorziening.
Omslag naar duurzame energie
en ruim baan voor decentrale energieopwekking.
Hergebruik van afval als grondstof voor nieuwe producten.
Het antwoord op de verschillende actuele crises en de veelal mondiale vraagstukken is duurzaamheid.
Duurzaamheid houdt in dat we kiezen voor kwaliteit van leven voor ieder mens en de aarde, nu en in de toekomst.
Dat vraagt bezinning op fundamentele waarden en bezinning op onze werkelijke behoeften.
Dat geldt in het privéleven, in het bedrijfsleven en bij het vaststellen van overheidsbeleid.
In het christelijk-sociale denken staan verantwoordelijk beheer van de schepping en onderlinge solidariteit centraal.
De mens leeft niet voor zichzelf.
Economische groei is geen doel op zich, maar een middel.
Bovendien vertegenwoordigen zaken als gemeenschapszin, arbeidsvreugde, biodiversiteit en een mooi landschap een waarde die we niet of nauwelijks terugvinden in ons bruto nationaal product, omdat ze niet of nauwelijks een economische prijs kennen.
We hebben een omslag nodig naar een duurzame en eerlijke consumptie,
transparante productieprocessen
en duurzame en strategisch verstandige opwekking van energie.
Dit vraagt om goede samenwerking en uitwisseling van kennis en ervaring tussen overheden, bedrijven en burgers.
Ieder heeft een eigen rol en verantwoordelijkheid.
Duurzaamheid geeft veel nieuwe kansen voor innovatie, die al goed worden opgepakt door het bedrijfsleven.
Ook bewonersinitiatieven gericht op duurzaamheid stemmen hoopvol, zoals coöperaties voor windenergie, stadslandbouw en nauwere betrokkenheid van burgers bij agrarische bedrijven.
Er zit veel kracht en creativiteit in de samenleving om duurzaamheid vorm te geven.
De ChristenUnie zet zich in voor de schepping.
Niet omdat ze maakbaar is, maar omdat ze waardevol en tegelijk kwetsbaar is.
De ChristenUnie wil dat we als goede rentmeesters op een verantwoordelijke manier omgaan met de leefomgeving.
Dat bepaalt de keuzes van de ChristenUnie op terreinen als ruimte, natuur en water, maar ook op het gebied van wonen, mobiliteit, energie en economie.
De inrichting van Nederland is vrijwel geheel tot stand gekomen door menselijk ingrijpen.
De overheid heeft in ruimtelijke ontwikkelingen een belangrijke kaderstellende taak.
Nederland is te divers voor één blauwdruk.
Inrichting van de ruimte vergt aansluiting bij het eigen karakter van landschappen, dorpen en steden.
Daarom is het belangrijk dat ruimtelijke beslissingen op lokaal niveau worden genomen, dicht bij burgers en bedrijven.
De provincies spelen een regisserende rol, zodat gemeenten in een regio elkaar ruimtelijk versterken en niet beconcurreren.
De Rijksoverheid is alleen aan zet als het gaat om projecten van nationaal belang.
Het ruimtelijke beleid moet mede ten dienste staan van de opdracht aan de mens om als rentmeester de aarde op een verantwoorde wijze te ontwikkelen en te beheren.
Economische, ecologische en demografische ontwikkelingen maken het mogelijk en noodzakelijk om een omslag te maken: van sloop en nieuwbouw naar hergebruik, van bebouwen van de open ruimte naar hergebruik en herstructurering van al bebouwd gebied.
Kwaliteit en duurzaamheid staan daarbij voorop.
Er liggen grote ruimtelijke opgaven op het gebied van waterveiligheid en zoetwatervoorziening.
Deze zijn mede sturend voor de ruimtelijke inrichting.
Ook de noodzaak van een duurzame energievoorziening heeft een grote ruimtelijke impact.
De ChristenUnie wil de volgende onderwerpen prominent op de ruimtelijke agenda plaatsen: Hergebruik van leegstaande gebouwen;
Herstructurering van verouderde (bedrijven)terreinen;
Een toek omstbestendig waterbeheer in stad en land;
Duurzame energievoorziening.
Bouwen binnen stad en dorp wordt de norm en waar dat niet realistisch is, wordt gekozen voor uitbreiding nabij bestaande wegen en OV voorzieningen.
Door te bouwen bij bestaande stations en knooppunten van OV, kan het aantal files worden beperkt en het rendement van het openbaar vervoer worden verbeterd.
Binnenstedelijk bouwen moet hand in hand gaan met vergroening, om steden en dorpen leefbaar te houden.
Deze omslag in het ruimtelijk beleid vraagt om een integrale aanpak, waarbij alle betrokken overheden, burgers, bedrijven, maatschappelijke organisaties, woningcorporaties, investeerders en grondeigenaren hun inzet leveren
en de overheid toeziet op een eerlijke en transparante afweging van alle belangen.
Deze werkwijze is intensief, maar verdient zichzelf meer dan terug doordat de gemaakte keuzes gericht zijn op een duurzame toekomst en op draagvlak kunnen rekenen.
In steeds meer regio’s is de komende jaren geen sprake meer van bevolkingsgroei, maar van bevolkingskrimp.
Dit heeft grote gevolgen voor de leefbaarheid; voorzieningen komen onder druk te staan; de bedrijvigheid loopt gevaar.
Krimp biedt echter ook kansen voor de ontwikkeling van leefomgeving en milieu, nieuwe bestemmingen voor oude wijken, bedrijventerreinen en industriegebieden.
Lokale overheden moeten in staat worden gesteld die kansen te grijpen.
Prioriteit wordt gegeven aan binnenstedelijk bouwen en herstructurering van bestaande bedrijventerreinen.
Dat is goed voor de draagkracht van voorzieningen en het openbaar vervoer.
Compact bouwen en slim verdichten zijn uitgangspunt, omdat intensief ruimtegebruik niet ten koste mag gaan van schaars groen.
Verstedelijking en bedrijvigheid worden gebundeld rond bestaande kernen en daarbinnen bij OV-knooppunten.
Open landschappen, zoals het Groene Hart, mogen via de kaasschaafmethode niet steeds kleiner worden.
Verrommeling, versnippering en bouwen op opdringerige zichtlocaties langs wegen moeten worden tegengegaan.
De provincies sturen bindend de bovenlokale samenwerking bij de bouw van woningen en de aanleg van bedrijventerreinen aan.
Via een vereveningsfonds worden opbrengsten uit rood en investeringen in groen evenwichtig verdeeld.
Er komt meer aandacht voor de ruimtelijke inpassing van nationale infrastructuur.
Daarbij gaat het niet alleen over visuele aspecten, maar zeker ook over de gevolgen voor de leefomgeving (geluidsoverlast en luchtverontreiniging).
Het ruimtelijk beleid moet de transitie naar ‘schone’ energie mogelijk maken.
De Rijksoverheid en decentrale overheden houden in hun ruimtelijk beleid rekening met windenergie, zonne-energie, biomassacentrales en andere vormen van duurzame energieopwekking.
Waar mogelijk worden energievragers en –aanbieders in elkaars omgeving gesitueerd.
Het ruimtelijk beleid van de Rijksoverheid en decentrale overheden anticipeert met behulp van het Deltaprogramma op de veranderende omstandigheden, zoals bodemdaling en de gevolgen van klimaatverandering.
Belangrijke voorbeelden daarvan zijn de toekomstige zoetwatervoorziening,
de bescherming tegen hoogwater
en het voorkomen van hittestress in steden door bijvoorbeeld meer groen in de stad.
Uitbreidingen van steden en dorpskernen (‘rode functies’) worden op regionaal niveau afgewogen.
Plattelandsgemeenten krijgen voldoende ruimte om te bouwen voor de eigen bevolkingsaanwas.
Gelet op het nog veel aanwezige groeidenken, wordt daarbij gewaakt voor overproductie in krimpregio’s
en voor het bebouwen van waardevolle landschappen.
Clustering van voorzieningen is nodig om het voorzieningenniveau in krimpgebieden op peil te houden.
Krimpregio’s en -gemeenten komen niet voor opgaven te staan die hun financiële of organisatorische kracht te boven gaan.
Daarom is krimp een belangrijk wegingscriterium voor gemeente- en provinciefonds.
Regio’s die anticiperen op krimp (‘anticipeerregio’s) moeten gebruik kunnen maken van dezelfde faciliteiten van de Rijksoverheid als de zogenoemde top krimpregio’s (Noordoost-Groningen, Zeeland en Parkstad Limburg).
In de nieuwe in voorbereiding zijnde Omgevingswet wordt niet alleen de besluitvorming versneld en vereenvoudigd, maar wordt ook meer en beter gebruikgemaakt van de inspraak van burgers en belangenorganisaties.
Goede ideeën uit de samenleving worden serieus meegewogen bij een integrale afweging door de politiek.
Niet alleen functioneert de woningmarkt slecht (zie voor de voorstellen van de ChristenUnie ‘Woningmarkt: gezond en rechtvaardig’), logischerwijs heeft de daaraan nauw verbonden bouwsector het moeilijk.
En ook in de kantorenmarkt is veel mis en faalt de marktwerking; terwijl de leegstand enorm is, worden er toch nog veel nieuwe kantoren bijgebouwd.
De grotendeels stilgevallen woningbouw is een groot probleem.
Niet alleen voor werkgevers en werknemers in de bouwsector en voor de economie als geheel, maar ook gelet op het feit dat nieuwbouw gewoon noodzakelijk blijft.
Met name in de noordelijke Randstad is de vraag naar woningen op middellange termijn onverminderd groot.
In die vraag hoeft overigens niet alleen te worden voorzien door nieuwbouw en herstructurering van verouderde woonwijken, maar ook door het verbouwen van leegstaande kantoren tot woningen en herstructureren van verouderde bedrijventerreinen.
Naast het weer op gang brengen van de woningbouw en de transformatie van de kantorenmarkt
is de verduurzaming van de bestaande woningvoorraad een grote maatschappelijke opgave.
In reactie op de crisis in de woningbouw en utiliteitsbouw is door veel betrokkenen nagedacht hoe de woningbouw en de kantorenmarkt weer beter, duurzamer en meer maatschappelijk verantwoord zou kunnen functioneren.
De ChristenUnie waardeert deze initiatieven zeer en pleit ervoor de aanbevelingen en voorstellen van zowel de zogenoemde ‘Taskforce transformatie’ als van het ‘Bouwteam’ over te nemen en snel in de praktijk te brengen.
Door instelling van regionale sloop- en herstructureringsfondsen kan het overaanbod van kantoorgebouwen worden aangepakt.
Deze fondsen dienen te worden gefinancierd door marktpartijen en bijvoorbeeld door uitbreiding van de in de Leegstandswet mogelijk gemaakte leegstandsheffing met betrekking tot de eigenaren van leegstaande kantoren en ontwikkelaars van nieuwe kantoren.
Het moet voor eigenaren financieel onaantrekkelijk worden om winkel- en kantoorpanden langdurig leeg te laten staan.
Met deze aanpak kan bovendien de binnenstedelijke woningbouw weer op gang worden gebracht.
De ChristenUnie wil de transformatie van kantoor-gebouwen naar woningen krachtig bevorderen.
Daarvoor worden de regels rondom hergebruik en herbestemming vereenvoudigd.
Ook wordt de BTW voor (verbouw)activiteiten voor transformatie van bestaand vastgoed tijdelijk verlaagd naar 6%.
Een grote belemmering voor transformatie van kantoorgebouwen en voor andere vormen van innovatief (ver)bouwen is de boekwaarde van grond en gebouwen.
Die is meestal veel hoger dan de actuele waarde.
Gemeenten, ontwikkelaars en woningcorporaties zullen hun verliezen snel moeten nemen.
Gemeenten dienen in het bijzonder woningcorporaties de ruimte te geven om innovatief, vraaggericht en toekomstvast te kunnen bouwen.
Denk hierbij met het oog op de veranderende samenstelling van de bevolking aan innovatieve concepten als de bouw van twee kleine starterswoningen die later gemakkelijk zijn samen te voegen tot één grotere woning.
Er is een wereld te winnen waar het gaat om het duurzamer en energiezuiniger maken van bestaande en nieuwe woningen.
Daar maakt de ChristenUnie werk van.
Er wordt een afrekenbare doelstelling voor energiebesparing in de bestaande bouw voor 2020 vastgesteld.
Doel is 30 procent energiereductie in 2020 in de bestaande woningen en vanaf 2015 energieneutraal bouwen in de nieuwbouw.
De energieprestatie van woningen kan door nieuwe technieken verder verbeteren
en strengere normen zorgen ervoor dat deze technieken breed worden toegepast.
Hierbij wordt de kwaliteit van het binnenklimaat van woningen bewaakt.
Een eerste stap is de strengere isolatienorm voor de gebouwschil die over twee jaar zal worden ingevoerd.
De toepassing van duurzame bouwmaterialen en duurzaam bouwen wordt minder vrijblijvend.
Er wordt ingezet op zowel isolatie als het toepassen van zuinige installaties.
Samen verbouwen is goedkoper.
Daarom wordt bij koopwoningen een aanpak voor energiebesparing voor verenigingen van eigenaren, hele woningblokken of buurten gestimuleerd.
Ter stimulering van energiebesparing door particulieren komt er een energiebesparingsaftrek.
Daarnaast worden met het verduurzamingsfonds, dat is afgesproken in het Lenteakkoord, zowel woningcorporaties als particuliere huiseigenaren door goedkope leningen gestimuleerd om te investeren in betere isolatie en zuiniger installaties.
De ChristenUnie hecht grote waarde aan natuur en landschap.
Juist hier herkennen we iets van de grootsheid van Gods schepping.
Een groene leefomgeving draagt aantoonbaar bij aan gezondheid en welzijn van mensen.
Bovendien zorgt groen niet alleen voor een mooie leefomgeving, maar biedt het ook een aantrekkelijk vestigingsklimaat voor bedrijven.
Grote aangesloten natuurgebieden dragen ook bij aan behoud van de soortenrijkdom in ons land.
In alle monitors loopt de soortenrijkdom achteruit.
Die teruggang moet tot staan worden gebracht.
De ChristenUnie wil de bijzondere kwaliteiten van natuur en landschap behouden en waar mogelijk versterken.
Ook met het oog op volgende generaties.
Ons nationale natuurnetwerk, de Ecologische Hoofdstructuur (EHS), en het Europese netwerk van natuurgebieden (Natura 2000) zijn de belangrijkste pijlers voor een goed natuurbeleid en behoud van de soortenrijkdom.
De ChristenUnie wil het beleid voor natuurontwikkeling realiseren op basis van draagvlak (bottom-up) en vanuit de passie van mensen voor hun omgeving.
Dat begint met een goede communicatie, veelal met natuurbeheerorganisaties en agrariërs.
Een goed natuurbeleid kan niet zonder adequate ruimtelijke sturing,
een passende beloning voor geleverde diensten,
samenwerking tussen overheid, terreinbeherende organisaties, boeren en particulieren,
en langjarige kaders voor doelen en vergoedingen.
De Ecologische Hoofdstructuur (EHS) is ons nationale natuurnetwerk: een groen raamwerk van bestaande en nieuwe natuurgebieden, die onderling zijn verbonden door een netwerk van ecologische verbindingszones.
Op plaatsen waar bebouwing of infrastructuur barrières vormen, moeten passages of ecoducten ervoor zorgen dat dieren zich ongehinderd binnen de EHS kunnen verplaatsen.
De ChristenUnie is voor een herijking van de EHS.
Na 20 jaar is het goed om de doelen nog eens tegen het licht te houden.
De nu ingezette herijking is echter zo drastisch dat ze het functioneren van de EHS vrijwel onmogelijk maakt.
De ChristenUnie houdt het doel van een kwalitatief goed functionerende EHS recht overeind.
Ecologische verbindingszones blijven nodig om natuurgebieden met elkaar te verbinden.
Tegelijk zijn we realistisch en willen we voor de feitelijke realisatie meer tijd nemen dan tot 2018.
Bovendien pleit de ChristenUnie voor zonering en meer flexibiliteit in de realisatie: hoe minder kwetsbaar de natuur, hoe meer ruimte in beheer en begrenzing.
Het is belangrijker te werken aan draagvlak en een realistische EHS, dan dat de EHS conform de tekentafel wordt uitgevoerd.
Regiegroepen van boeren, natuurbeheerorganisaties, recreatieondernemers en andere belanghebbenden worden daar actief bij betrokken.
Mede dankzij de ChristenUnie zijn in het Lenteakkoord de bezuinigingen op natuur met 200 miljoen euro verzacht.
De ChristenUnie wil een nationaal natuurnetwerk realiseren door: Het faseren van de uitvoering tot 2025.
Alle reeds aangek ochte gronden in te zetten om het netwerk van de EHS af te maken (dus niet een derde daarvan).
De hoeveelheid te verwerven gronden kritisch te onderzoeken, waarbij gefocust wordt op ontbrekende schakels voor afronding van een robuust EHS-gebied.
Te blijven inzetten op robuuste verbindingszones voor ontsnippering van natuurgebieden.
Meer flexibiliteit in realisatie en beheer, waarbij er voor agrariërs, natuurbeheerders en andere belanghebbenden een belangrijke rol is weggelegd.
In grote gebieden zonering toe te passen, zodat er ruimte is voor een divers aanbod van doeleinden (recreatie, ondernemerschap), zonder kwetsbare natuur te beschadigen.
Natura 2000 is een Europees netwerk van natuurgebieden met bijzondere en veelal kwetsbare natuurwaarden die bescherming verdienen.
De uitvoering van Natura 2000 is echter niet eenvoudig.
Juist hier dringt zich een spanningsveld op tussen natuurbelangen enerzijds en sociaaleconomische belangen anderzijds.
Heldere regels, goede communicatie, snel handelen en boter bij de vis zullen het devies moeten zijn.
De beheerplannen voor Natura 2000 en de Programmatische Aanpak Stikstof (PAS) laten echter op zich wachten.
Dat geeft veel onduidelijkheid voor – veelal – agrarische ondernemers en belemmert hen in de bedrijfsvoering.
In de PAS wordt vastgelegd hoeveel ‘ruimte’ er is voor de uitstoot van stikstof zonder dat er schade wordt toegebracht aan het natuurgebied.
Voor de beheerplannen moet een deadline worden gesteld, die er nu niet is.
De filosofie van Natura 2000 schiet deels tekort.
Deze filosofie is gericht op het in stand houden van de bestaande natuur en niet op het ontwikkelen van nieuwe natuur.
Door de nadruk op het behoud van bestaande natuur schiet Natura 2000 door in het compensatiedenken.
Als er ergens door een project een soort verdwijnt, ook al komen daar bijvoorbeeld drie andere waardevolle soorten voor terug, moet toch die ene soort koste wat het kost worden gecompenseerd.
Dat is niet logisch, tenzij het cruciaal is voor de biodiversiteit in Europa of daarbuiten.
En het is niet bevorderlijk voor natuurontwikkeling, het belemmert de realisatie van projecten en maakt het draagvlak voor Natura 2000 kleiner.
Bedrijven die innoveren of hun bedrijfstype omschakelen in het kader van een goede kwaliteit van Natura 2000-gebieden moeten daar waar nodig ondersteuning in kunnen krijgen, zowel financieel als niet-financieel.
Bedrijven die verplaatst moeten worden zijn gebaat bij snel handelen van de overheid, een goede prijs en actieve ondersteuning in hervestiging.
Door het langdurig uitblijven van duidelijkheid over Natura 2000 en de PAS en de weeffouten in Natura 2000 zit Nederland ‘op slot’.
De ChristenUnie wil daar verandering in brengen door: Een snelle uitwerking van de beheerplannen en de PAS, waarbij de ruimte wordt toebedeeld op grond van specifieke gebieds- en bedrijfsomstandigheden
Stikstofdepositie ook bij andere bronnen aan te pakken, zoals de industrie en het verkeer.
Over te gaan tot herbegrenzing van Natura 2000-gebieden als dat nodig blijkt na een integrale afweging van alle belangen.
In Brussel aan te dringen op herijking van Natura 2000 en wel zodanig dat Natura 2000 niet langer alleen gericht is op het in stand houden van het bestaande, maar ook inspeelt op het dynamische karakter van de natuur en ruimte geeft aan (natuur)ontwikkeling.
Boeren zijn nodig voor beheer van natuur, landschap en water.
Maar agrarisch natuurbeheer pakt niet overal even gunstig uit.
Alleen de grondsoorten bepalen al voor een groot deel in welke mate agrarisch natuurbeheer succesvol kan zijn, en er moet onderscheid worden gemaakt tussen akkerbouw en veeteelt.
Daarom is het belangrijk dat er in het Europese Gemeenschappelijk Landbouwbeleid (GLB) 2014-2020 meer ruimte komt voor vergroeningsmaatregelen, passend bij de karakteristieken van bedrijf en gebied.
De ChristenUnie omarmt het manifest ‘Natuur, landschap en economie in een vitaal platteland’ van onder andere LTO en groene organisaties.
Dit manifest toont dat samenwerking kansen biedt en verschillende belangen elkaar kunnen versterken.
Op het snijvlak van landbouw en natuur doen zich regelmatig spanningen voor.
Het sociaal kapitaal dat is opgebouwd tussen boeren- en natuurorganisaties staat onder druk.
Dat moet worden hersteld, door inzet voor: De landbouw nadrukkelijk te benaderen als drager van cultuurlandschappen
en een adequate vergoeding voor het onderhoud te verstrekken.
De uitvoering van de Europese Landschapsconventie voor een integraal landschapsbeleid (biodiversiteit, cultuurhistorie, geologie).
Meer ruimte in het Gemeenschappelijk Landbouwbeleid (EU) voor agrarisch natuurbeheer, weidegang en weidevogelbeheer (vergroening en plattelandsontwikkeling).
Zonering aan te brengen in landbouw gebieden rond natuur: van extensieve landbouw naar intensieve landbouw verder weg.
De instelling van streekfondsen voor financiering van diensten aan de natuur.
Mogelijkheden om landbouw, natuur , energie, zorg, recreatie en ontspanning te combineren op het boerenbedrijf.
De soms doorschietende bescherming vanwege de Faunawet leidt tot voor boeren en natuurbeschermers ongewenste situaties, zoals bij de omgang met uitheemse soorten als de Canadese gans en de Nijlgans.
Schade aan natuur én gewassen moet nadrukkelijker een plaats krijgen in onze omgang met deze soorten.
Inrichting en beheer van landschap en natuur kost geld.
Dit vraagt om de ontwikkeling van economische dragers en alternatieve financieringsconstructies.
Het landschap heeft wel een economische waarde, maar dat laat zich moeilijk in geld uitdrukken.
Kansen liggen er op het gebied van verevening tussen ‘groene’ en ‘rode’ projecten: opbrengsten van woningbouw worden via vereveningsfondsen ingezet voor extra natuur.
Ook moet er ruimte zijn voor kleinschalige bebouwing in de EHS, bijvoorbeeld woningen of recreatieve voorzieningen, die (financiële) ruimte bieden om de EHS te realiseren en te beheren.
Andere mogelijkheden zijn het combineren van functies, zoals zorgboerderijen, of landschapsveilingen.
Op regionaal niveau zijn op veel plaatsen in het land streekfondsen geopend, waarin publieke en private partijen samenwerken.
Nieuwe financieringsvormen en economische dragers zijn belangrijk voor inrichting en beheer van natuur en landschap en voor het creëren van draagvlak en betrokkenheid.
Nederland, waterland.
Als iets in het DNA van de Nederlander zit, is het water.
Water, het heeft ons veel gegeven, maar van tijd tot tijd ook veel genomen.
De laatste grote watersnoodramp is al weer bijna 60 jaar geleden en sindsdien is er met de Deltawerken veel aan gedaan om onze delta goed te beschermen, maar dat wil niet zeggen dat onze bescherming tegen het water een rustig bezit is.
Integendeel, veilig leven in deze dichtbevolkte delta vereist continue inzet en investeren.
En ook al zijn we een waterrijk land, toch behoeft onze zoetwatervoorziening aandacht en hebben sommige gebieden in ons land te kampen met verdroging.
Water is bron van leven en om dat zo te houden moet de kwaliteit ervan op orde zijn.
De ChristenUnie zet zich in voor een land waar we goed beschermd tegen hoogwater en voorzien van voldoende zoet water van hoge kwaliteit kunnen blijven wonen en werken.
Daarom kiest de ChristenUnie voor:
Waterschappen spelen een cruciale rol bij het beschermen van ons land tegen hoogwater, het voorzien in voldoende zoetwater en het zorgen voor waterkwaliteit en afvalwaterzuivering.
De ChristenUnie is vanouds een voorstander van democratisch gelegitimeerde waterschappen.
Wel zou het goed zijn als waterschappen met elkaar fuseren en het aantal dus verder vermindert.
Daarnaast dient het Nationaal Bestuursakkoord Water, waarin tussen alle overheden afspraken zijn gemaakt om tot een effectiever en efficiënter waterbeheer te komen, onverkort te worden uitgevoerd.
Om er voor te zorgen dat we nu en in de toekomst in een veilig en aantrekkelijk land kunnen blijven wonen en werken, moet het nationale Deltaprogramma voortvarend worden uitgevoerd.
Dat geldt zowel voor de huidige grote projecten, zoals Ruimte voor de Rivier, als voor de waterveiligheids- en zoetwatermaatregelen die nu in het Deltaprogramma worden voorbereid.
Gelet op de grote wateropgaven waar ons land voor staat, wordt er niet bezuinigd op het Deltafonds.
De zwakke plekken in dammen, duinen en dijken (bijvoorbeeld de Afsluitdijk) worden versterkt.
Om te voorkomen dat dit decennia gaat duren, wil de ChristenUnie dat het Rijk en de waterschappen, aanvullend op de reeds gemaakte afspraken, gezamenlijk extra investeren in hoogwaterbeschermingsmaatregelen.
De kwaliteit van ons oppervlaktew ater is de afgelopen decennia sterk verbeterd, maar we zijn er nog niet.
Schoon water is belangrijk, niet alleen voor mens en dier, maar ook voor de economie en de ecologie.
Er is de laatste paar jaar veel bezuinigd op het verbeteren van de waterkwaliteit, waardoor er bijna geen geld meer is om de voor de komende jaren benodigde investeringen te doen.
De ChristenUnie investeert in de beschikbaarheid van goed zoet water.
Mobiliteit brengt mensen bij elkaar en is essentieel om echt samen te kunnen leven.
Mobiliteit is bewegingsvrijheid, maar stelt ons ook voor vragen op het gebied van leefomgeving en leefbaarheid.
De ChristenUnie wil dat de groeiende mobiliteit niet ten koste gaat van onze leefomgeving en de leefbaarheid daarvan.
We kiezen daarom voor verduurzaming van de mobiliteit,
vermijden van overbodig verkeer,
een betere benutting van de bestaande infrastructuur
en het beter met elkaar verbinden van de verschillende vervoersmodaliteiten: auto, openbaar vervoer en fiets bij het personenvervoer en scheep- en binnenvaart, spoor en weg bij het goederenvervoer.
Door schaalvergroting zijn de gemiddelde afstanden voor goederen- en personenverkeer enorm toegenomen, wat méér verkeer maar juist mínder bereikbaarheid tot gevolg heeft (men moet immers verder rijden voor hetzelfde doel).
Integratie van ruimtelijke ordening en verkeer,
stimuleren van lokale economie
én realistische beprijzing van verkeer moeten deze trend keren.
De ChristenUnie wil meer dan ooit het vervoerssysteem als één geheel zien en benaderen en niet de verschillende modaliteiten tegen elkaar uitspelen.
In deze tijden van financiële krapte kiest de ChristenUnie ervoor om de verschillende vormen van vervoer te ontwikkelen op hun sterke punten.
Zo is het spoor uitermate geschikt voor het verbinden van stedelijke centra met elkaar, de zogenoemde hart op hart relaties, en de weg voor de kriskras relaties.
Deze benadering vraagt om gerichte investeringen in het openbaar vervoer, in fietsvoorzieningen, in wegen, maar vooral ook in voorzieningen die de samenhang tussen de verschillende vervoersmodaliteiten versterken, zoals betere fysieke aansluitingen binnen en tussen de verschillende vormen van vervoer en een veel betere informatievoorziening.
Het openbaar vervoer moet aantrekkelijker worden, de Reiziger moet weer met een hoofdletter R worden geschreven.
Openbaar vervoer is niet overal een bruikbaar alternatief voor de auto, maar ook op het platteland is door een slimmere organisatie een aanzienlijke verbetering mogelijk.
De OV-ambities moeten hoger.
Aanzienlijke groei van het aantal reizigers is mogelijk als wordt geïnvesteerd in reistijdverbetering.
Prestaties openbaar.
Vervoerders worden verplicht cijfers over bezettingsgraad, reistijd en klanttevredenheid te publiceren.
In vesteren in lightrail en busbanen.
Binnen het Infrafonds wordt structureel ruimte gereserveerd voor grote regionale OV-projecten met een nationaal belang, zoals de IJmeerverbinding, de metro tussen Schiedam en Kralingse Zoom via Rotterdam-Zuid, de uitbouw van het tramnetwerk in Utrecht en meer vrije busbanen.
De snelwegbus biedt voor veel forenzen kortere reistijden.
Reiziger centraal.
De OV-chipkaart wordt meer klantgericht door meer verkooppunten en makkelijker overstappen.
Het moet een brede mobiliteitskaart worden.
De actuele reisinformatie op haltes, stations en internet wordt aanzienlijk verbeterd.
De ChristenUnie stelt een actieplan spoor voor.
Kernpunten zijn: Capaciteitsuitbreiding.
Inhaalsporen of spoorverdubbeling, extra perrons en ongelijkvloerse kruisingen zijn op een aantal punten noodzakelijk, zodat intercity’s en sprinters elkaar niet in de weg zitten en de frequentie kan worden verhoogd.
De enkelsporige regionale spoorlijnen en grensoverschrijdende spoorlijnen worden opgewaardeerd door (gedeeltelijke) spoorverdubbeling, elektrificatie en verhoging van de baanvaksnelheid.
Nieuwe spoorbeveiliging.
Het nieuwe beveiligingssysteem ERTMS wordt snel ingevoerd, zodat treinen korter op elkaar kunnen rijden, de spoorveiligheid verbetert en op langere termijn onderhoudskosten worden bespaard.
Kortere reistijden.
Het spoor wordt waar mogelijk stapsgewijs geschikt gemaakt voor hogere snelheden.
De maximum snelheid wordt op regionale spoorlijnen verhoogd van 140 naar 160 km per uur en op de meeste intercity corridors naar 200 km per uur, te beginnen met Almere-Groningen/Leeuwarden en Amsterdam-Maastricht.
Kortere routes.
Oude spoorverbindingen, zoals Veendam-Stadskanaal en Apeldoorn-Dieren worden opnieuw geopend.
Bij de verbreding van de A27 wordt rekening gehouden met een toekomstige spoorlijn Breda-Utrecht-Almere.
Er wordt geïnvesteerd in de OV-relatie Drachten-Heerenveen, bij voorkeur in een spoorverbinding.
Meer stations.
Er moet ruimte komen voor stadsgewestelijk vervoer op het spoor.
Er worden tot 2028 ten minste vijftig nieuwe stations geopend.
Scherpere eisen aan NS en ProRail.
De voor reizigers belangrijke criteria worden opgenomen in de nieuwe NS vervoersconcessie voor het hoofdrailnet.
De maximaal toegestane prijsverhoging wordt afhankelijk van de prestaties van NS.
De toeslag voor de HSL-Zuid vervalt nu deze onderdeel wordt van het hoofdrailnet.
ProRail moet zorgen voor minder verstoringen en het sneller oplossen van verstoringen.
Goed onderhoud, robuuste knooppunten.
Op spooronderhoud wordt niet bezuinigd.
De capaciteit op knooppunten, zoals Utrecht Centraal, wordt vergroot, zodat grote storingen makkelijker kunnen worden opgevangen.
Minister regie over ProRail.
ProRail komt onder directe leiding van de minister
en wordt op termijn samengevoegd met Rijkswaterstaat.
Hierdoor wordt synergie afgedwongen tussen weg- en spoorprojecten
en wordt de minister beter aanspreekbaar op het spoorbeheer.
De samenwerking tussen ProRail, NS en de andere spoorvervoerders wordt geïntensiveerd.
Goederencorridors.
Bij groeiend transportvolume moet ingezet worden op aparte goederencorridors om steden en dorpen te ontlasten.
Wij zijn daarom voor de Noordtak van de Betuweroute en de ROBEL-lijn tussen Rotterdam en Antwerpen.
De Betuweroute wordt meer gebruikt.
De ChristenUnie is tegen een spoorboog bij Deventer, omdat dit geen toekomstvaste oplossing is die bovendien ten koste gaat van de capaciteit voor het reizigersvervoer in deze regio.
Het Programma Hoogfrequent Spoorvervoer is uiterlijk in 2020 uitgevoerd.
120 km/uur is hard zat.
De verhoging van de maximum snelheid naar 130 km/uur wordt teruggedraaid vanwege negatieve gevolgen voor de verkeersveiligheid en het milieu en het feit dat in de praktijk nauwelijks sprake is van reistijdwinst.
Het aantal verkeersslachtoffers kan en moet fors lager.
De ChristenUnie zet in op minimaal 50 procent minder verkeersdoden- en gewonden in 2020 ten opzichte van 2010.
Daarbij moet met name worden ingezet op het terugdringen van ongelukken met kwetsbare verkeersdeelnemers: kinderen en ouderen.
Overtredingen binnen de bebouwde kom worden harder aangepakt.
Stelselmatige overtreders worden strenger gestraft.
Hiervoor wordt naast het alcoholslot ook het snelheidsslot ingevoerd voor deze groep.
Ook wordt het puntenrijbewijs uitgebreid.
Voor een effectieve aanpak is een betere registratie van verkeersongevallen nodig.
Door grotendeels te betalen naar gebruik in plaats van naar bezit wordt recht gedaan aan het principe ‘de vervuiler betaalt’.
De ChristenUnie kiest voor een geleidelijke en zorgvuldige invoering van de kilometerprijs gedifferentieerd naar tijd, plaats en milieukenmerken.
De komende kabinetsperiode wordt, in navolging van de ons omringende landen, in ieder geval de kilometerbeprijzing voor vrachtwagens ingevoerd.
Voor personenauto’s wordt in eerste instantie alleen een tarief naar milieukenmerken ingevoerd op basis van een jaarlijks opgenomen kilometerstand.
De onbelaste reiskostenvergoeding voor het openbaar vervoer blijft bestaan.
Wel komt er een maximum aan de te vergoeden afstand.
De onbelaste kilometervergoeding blijft ook bestaan, maar de kilometervergoeding wordt wel lager.
De bijtellingregeling voor de auto van de zaak wordt niet alleen gedifferentieerd naar zuinigheid, maar ook naar het verreden aantal privékilometers.
Technische mogelijkheden om voertuigen zuiniger te maken, overlast en vervuiling te beperken en de veiligheid te bevorderen worden maximaal benut.
Nederland zet zich in voor het aanscherpen van de Europese CO2-normen voor personenauto’s.
Dit mogen geen theoretische waarden zijn, ze worden getoetst via een test die de praktijk goed nabootst.
De 80 kilometerzones rond de grote steden blijven van belang gelet op de milieu- en geluidsvoordelen daarvan.
Bij een rustig verkeersbeeld kan de snelheid op 100 kilometer worden gebracht (dynamische snelheidsbegrenzing).
Er moeten meer maatregelen worden genomen om de luchtkwaliteit in Amsterdam, Den Haag, Rotterdam en Utrecht te verbeteren.
Hier hebben de lokale, regionale en Rijksoverheid ieder een eigen verantwoordelijkheid.
Hoewel de overheid wat betreft de ChristenUnie terughoudend moet zijn met het ondersteunen van specifieke technologieën en beter kan sturen op scherpe uitstootnormen, maakt de ChristenUnie een uitzondering voor elektrisch rijden.
Dat wordt gestimuleerd door realisatie van voldoende oplaadpunten; het handhaven van de vrijstelling van motorrijtuigenbelasting; en 0 procent bijtelling zolang de elektrische auto in de introductiefase zit; dus ook nog na 2014.
Het wegwerken van de onderhoudsachterstand van bruggen en viaducten heeft prioriteit; hierop wordt niet bezuinigd.
Om knelpunten op de weg op te lossen wordt er eerst gekeken welke winst kan worden geboekt door beter benutten, door mobiliteitsmanagement en door invoering van de kilometerprijs.
Pas waar er daarna nog een structureel knelpunt is, kan weguitbreiding aan de orde zijn.
Bij knelpunten op de weg, moet bij het oplossen daarvan niet alleen worden gefocust op aanleg van wegen, maar wordt voortaan ook gekeken naar de mogelijkheden van OV en fiets.
Bij nieuwe weginfrastructuurprojecten wordt standaard gekeken in hoeverre deze gecombineerd kunnen worden met verbetering van het openbaar vervoer.
Bij realisatie van nieuwe wegen sparen we het landschap waar mogelijk.
De ChristenUnie kiest voor de Nieuwe Westelijke Oeververbinding bij Rotterdam voor het westelijk gelegen Oranjetunneltracé.
Het Blankenburgtracé is alleen acceptabel als er wordt gekozen voor een volledig geboorde tunnel, zodat het groene gebied tussen Vlaardingen en Maassluis wordt gespaard.
Nederland heeft een sterke positie in het internationale goederenvervoer.
Rotterdam zou nooit tot de top van de wereldhavens behoren zonder het totaalpakket van aanvoer, (gedeeltelijke) bewerking, logistieke dienstverlening en doorvoer.
Die positie is het waard om te behouden, maar wel met verbetering van de luchtkwaliteit en de veiligheid, en een betere benutting van milieuvriendelijke vervoersmogelijkheden.
De vollopende achterlandverbindingen krijgen meer mogelijkheden.
De A15 wordt aangepakt en de Betuweroute wordt doorgetrokken in Duitsland.
Om de binnenvaart te bevorderen is de realisatie van een verbinding tussen het Twentekanaal en het Mittellandkanaal in Duitsland van belang.
De ChristenUnie wil het gebruik van schonere motoren in de binnenvaart bevorderen,
het aantal ligplaatsvoorzieningen uitbreiden
en naast de grote ook de kleine vaarwegen open houden.
Het vaarwegennet kan meer worden gebruikt voor distributie van goederen voor het Midden- en Kleinbedrijf.
De realisatie van overslagterminals voor water, weg en spoor wordt gestimuleerd en er wordt geïnvesteerd in sluiskolken om de wachttijden te reduceren en het vaarwegennet robuuster te maken.
Daarnaast moet het achterstallig onderhoud van de vaarwegen in 2016 zijn weggewerkt.
De Nederlandse zeehavens werken samen om sterk te staan tegenover buitenlandse concurrenten.
Nederland zet zich in Europa in voor gelijke regels voor overheidsfinanciering van haveninfrastructuur.
Het concept van de ‘groene havens’ wordt standaard praktijk in Europa; schone schepen worden sneller afgehandeld en/of betalen minder havengeld.
Zeehavens en drukke overslagpunten voor de binnenvaart krijgen walstroomvoorzieningen.
Omdat de zeescheepvaart met mondiale concurrentie te maken heeft, wordt de fiscale faciliteit voor schepen en zeevarenden voortgezet om uitvlaggen te voorkomen.
Bevorder de beschikbaarheid van schone (zwavelarme) brandstoffen voor het goederenvervoer over water.
Zowel in de zeescheepvaart als in de binnenvaart is daarmee nog veel winst te behalen voor de luchtkwaliteit.
De luchtvaart is van belang voor het intercontinentale vervoer.
Binnen Europa wordt het netwerk van hogesnelheidslijnen echter een steeds beter en vooral ook duurzamer alternatief voor afstanden tot 600 km.
Indien overtuigend kan worden aangetoond dat een uitbreiding van een regionale luchthaven rendabel is, kan deze plaatsvinden.
Schiphol kan slechts ten dele de groei van het intercontinentale vervoer opvangen.
De bescherming van de regio tegen geluidsoverlast heeft prioriteit.
Het is niet meer dan redelijk dat de luchtvaart gaat bijdragen in de vervuilingskosten die zij veroorzaakt.
Het nieuwe handhavingsstelsel om het vliegverkeer bij Schiphol binnen de perken te houden, het zogenaamde Vliegen Volgens Afspraak, is niet transparant en beschermt omwonenden onvoldoende.
Uiterlijk in 2014 is er een nieuw transparant stelsel dat bewoners duidelijkheid geeft voor de toekomst.
Er wordt spoed gezet achter het toepassen van glijvluchten zoals beloofd aan de omwonenden.
Nederland stelt samen met andere Europese landen (maar bij voorkeur op mondiaal niveau) strenge emissiereductiedoelstellingen (ETS) op en ontwikkelt strenge normen voor geluidsbelasting.
Deze gelden voor alle luchtvaartmaatschappijen die in het luchtruim van de Europese Unie willen vliegen.
De plannen voor uitplaatsing van vluchten van Schiphol naar regionale luchthavens worden geschrapt.
Regionale luchthavens blijven gesloten tussen 23.00 en 07.00 uur.
Om omwonenden zekerheid en bescherming te bieden worden bij deze luchthavens lokale geluidsnormen vastgesteld voor alle woonwijken waar een substantiële geluidsbelasting kan optreden.
Fietsen en wandelen worden als duurzame, goedkope en gezonde vorm van mobiliteit krachtig gestimuleerd.
Hierdoor worden steden leefbaarder en bereikbaarheidsproblemen beperkt.
De ChristenUnie streeft naar 25 procent meer fietsgebruik in 2020 en 50 procent minder dodelijke fietsslachtoffers.
Hiervoor zijn investeringen in fietsvoorzieningen nodig.
Deze kosten relatief weinig.
Het netwerk van fietssnelwegen tussen woon- en werklocaties wordt uitgebreid.
Er komen twintig nieuwe routes in de periode 2012-2016.
Doel is een samenhangend netwerk van doorgaande hoofdfietsroutes in het gehele land.
Het Rijk ondersteunt kansrijke onderzoeken naar technieken om voertuigen veiliger te maken voor fietsers en wandelaars zoals dodehoek-detectie.
Het OV-fietssysteem wordt uitgebreid tot alle stations en andere belangrijke OV-knooppunten.
De mogelijkheid van fietsparkeren bij voorzieningen en bedrijventerreinen wordt opgenomen in ruimtelijke ordeningsvoorschriften.
Bij stations moeten voldoende en kwalitatief goede gratis fietsparkeerplekken zijn.
Er komt in samenwerking met gemeenten en provincies een programma om 250.000 extra plaatsen te realiseren tot 2020.
Nederland zet zich in voor strengere Europese emissie- en geluidnormen voor brom- en snorfietsen.
Onze huidige (fossiele) energiebronnen zijn eindig, veroorzaken gezondheidsproblemen, vervuilen onze leefomgeving en zijn veelal afkomstig uit landen met instabiele regimes.
De groeiende vraag naar energie en grondstoffen leidt tot prijsstijgingen.
En invloed op het klimaat is zeker niet uit te sluiten, integendeel.
Genoeg redenen om nu de omslag te maken naar een strategisch verantwoorde en duurzame energievoorziening en hergebruik van grondstoffen.
Dat is niet alleen goed voor onze leefomgeving en portemonnee, maar geeft ook een impuls aan onderzoek en innovatie en verbetert onze internationale concurrentiepositie.
De ChristenUnie is er van overtuigd dat de enige florerende economie een circulaire economie is, waarin grondstoffen worden hergebruikt en hernieuwbare energie de standaard is.
Om dat te bereiken is een gezamenlijke inspanning nodig van overheid, ondernemers, onderzoeksinstellingen, onderwijs en burgers.
Energie, grondstoffen en klimaatverandering vormen een mondiaal vraagstuk.
Het lijkt voorlopig echter het meest haalbaar om hier in Europees verband bindende afspraken over te maken.
De ChristenUnie onderschrijft de Europese doelstellingen voor energie: jaarlijks 2 procent energiebesparing, tenminste 14 procent duurzame energie in 2020, 30 procent CO2 reductie in 2020 (t.o.v.<U+F020>1990) en 80-95 procent CO2 reductie in 2050.
De ambitie van de ChristenUnie blijft 20 procent duurzame energie in 2020.
De ChristenUnie vindt dat het principe ‘de vervuiler betaalt’ veel beter uit de verf moet komen bij het Europese emissiehandelssysteem ETS.
Het systeem is niet effectief, doordat het emissieplafond te hoog is en de CO2-prijs te laag.
De overheid moet een duidelijke, langjarige keuze maken voor duurzame energie.
Een lange termijn doelstelling (2050), waar nu beleid voor wordt ontwikkeld en waar de politiek zich aan committeert.
Te vaak zijn burgers en bedrijfsleven geconfronteerd met een instabiele overheid die halfslachtige maatregelen treft, waardoor de zo noodzakelijke energietransitie nog nauwelijks van de grond is gekomen.
Het is nu belangrijk dat de overheid zich opstelt als betrouwbare partner van de samenleving, om samen werk te maken van duurzame energie.
Wet- en regelgeving moeten langjarige duidelijkheid bieden, zodat burgers en bedrijven bereid zijn om te investeren.
Het uiteindelijke doel is een duurzame energievoorziening die op eigen benen staat, maar in de aanloop daar naartoe is het belangrijk dat de overheid dit gericht stimuleert.
Mogelijkheden daarvoor zijn, indien nodig, investeringssubsidies (in plaats van exploitatiesubsidies) of een revolverend fonds voor innovaties.
Ook kan de overheid procedures en regels vereenvoudigen, bijvoorbeeld door doelvoorschriften te stellen aan installaties (en de invulling vrij te laten).
In het Lenteakkoord zijn belangrijke stappen gezet in de richting van vergroening van onze economie.
Een belangrijke afspraak is de afbouw van fiscale subsidies op fossiele energie.
De wet- en regelgeving is vooral gericht op grootschalige centrale opwekking van energie.
Doordat grote energiemaatschappijen belastingvoordelen hebben, wordt (grijze) energie te goedkoop aangeboden.
Hierdoor wordt het ‘gat’ met duurzame energie kunstmatig groot gehouden.
Het is belangrijk dat deze ‘subsidies’ voor grijze energie worden afgebouwd.
Tegelijkertijd moet de wet- en regelgeving worden aangepast op decentrale opwekking van energie.
Decentrale energieopwekking vergroot het aandeel duurzame energie,
zorgt voor een robuust en betrouwbaar energienetwerk
en geeft bovendien een impuls aan economie en innovatie.
Zorgvuldig omgaan met energie begint met energiebesparing.
Bedrijven kunnen gebruikmaken van de EnergieInvesteringsAftrek en de SDE+.
Voor energiebedrijven geldt een verplichte energiebesparing met een systeem van onderlinge handel in behaalde energiebesparing (witte certificaten).
De ChristenUnie wil dat er ook voor particulieren een energiebesparingsaftrek komt.
Met woningcorporaties is een convenant afgesloten voor verduurzaming van hun woningvoorraad, een mooie stap in de goede richting.
De ChristenUnie heeft de ambitie dat uiterlijk in 2040 alle woningen en (overheids)gebouwen energieneutraal zijn.
De marktwerking voor energie faalt.
Toekomstige kosten maken geen onderdeel uit van de energieprijs.
Een goede manier om dit te herstellen is, om in navolging van de op CO2 gebaseerde aanschafbelasting bij auto’s (BPM), ook andere belastingen, zoals de regulerende energiebelasting, te baseren op CO2.
Een CO2-heffing is effectiever dan welk ander instrument ook als het gaat om de transitie naar een duurzame energievoorziening.
Om te beginnen wordt een minimumprijs voor CO2 ingevoerd.
Het Europese emissiehandelssysteem ETS moet worden aangepast (hogere CO2 prijs en lager emissieplafond), zodat het efficiënt kan worden ingezet om de uitstoot van broeikasgassen terug te dringen.
Directe en indirecte overheidssteun voor fossiele energie wordt geleidelijk en verantwoord afgebouwd.
Energieleveranciers worden verplicht een vast aandeel duurzame energie te leveren en hierover worden bij voorkeur in Europees verband afspraken gemaakt.
Bij voorkeur in Europees verband,
mits dit geen verlies van habitat voor zeldzame dieren en planten veroorzaakt, geen dierlijk of menselijk voedsel of grondstoffen daarvoor wordt gebruikt als brandstof en dit niet ten koste gaat van vruchtbare agrarische gronden.
Grootschalige (bij)stook van biomassa is alleen realistisch met grootschalige aanvoer vanuit het buitenland.
Hierbij moet worden afgewogen of de CO2 balans van de aangevoerde biomassa positief uitpakt.
Een energieke samenleving: voor burgers en bedrijven wordt het makkelijker en aantrekkelijker om energiebesparingsmaatregelen uit te voeren en zelf energie op te wekken.
Particulieren krijgen een energiebesparingsaftrek.
De salderingsregels worden fors verruimd, zodat het aantrekkelijker wordt om te investeren in duurzame energie, en moeten ook gelden voor samenwerkingsvormen.
Zoals verhoging van de grens voor de terugverdientijd voor het treffen van energiebesparingsmaatregelen door bedrijven en instellingen van 5 naar 7 jaar.
Geen nieuwe kerncentrales, niet alleen vanwege het veiligheids- en afvalissue, maar ook omdat het bij kerncentrales gaat om door de mens gecreëerde risico’s die groter zijn dan de mens kan beteugelen.
Ook worden geen nieuwe vergunningen meer verstrekt voor de bouw van kolencentrales.
Omdat CCS (Carbon Capture and Storage) een dure techniek is die veel energie kost, wordt deze uitsluitend ingezet als er geen betere (en goedkopere) methoden zijn om tijdig de reductiedoelstellingen voor CO2 te halen.
CCS levert geen bijdrage aan de definitieve oplossing voor het vraagstuk van energie en klimaat.
CCS (Carbon Capture and Storage) is een dure techniek die veel energie kost en is geen oplossing voor de noodzakelijke energietransitie.
Geen winning van schaliegas, want dit is een techniek waarbij chemicaliën in de bodem achterblijven die in het drinkwater terecht kunnen komen.
Warmte, vooral restwarmte, wordt veel effectiever ingezet.
Door verlies van warmte slim te koppelen aan warmtevragers, wordt voorkomen dat warmte weglekt.
Kansen liggen er bijvoorbeeld bij de herontwikkeling en modernisering van industrieterreinen.
Produceren is waarde creëren.
De nieuwe aandacht voor ‘local for local’ is inspirerend.
Hoe korter de lijnen tussen productie en consumptie, des te kleiner de kans op afwenteling van milieudruk naar andere gebieden en naar de toekomst.
Kortere lijnen bieden ook meer kansen voor het sluiten van kringlopen van producten en grondstoffen (C2C, Craddle to Craddle).
Daar wordt eco-efficiënt en eco-effectief geproduceerd: meer waarde gecreëerd met minder afval.
Het onvermijdelijke afval wordt zelfs weer ingezet in andere productieprocessen.
En in alle processen wordt slechts de energie gebruikt die in de levensduur van de producten weer opgewekt wordt.
Terwijl de producten aan het eind van hun levensduur ook weer grondstoffen worden voor nieuwe producten.
Zo’n circulaire economie past in een rechtvaardige toekomst.
Nederland is aantrekkelijk voor het internationale bedrijfsleven.
De normstelling in Nederland loopt soms vooruit op normstelling in andere landen.
Dat maakt onderdeel uit van ons vestigingsklimaat en kan ook de innovatie bevorderen.
In een internationale markt is de context van de transitie naar een circulaire economie Europa.
Nederland zal dus voor deze transitie ook op Europees niveau krachtig moeten inzetten.
Op Europees niveau wil de ChristenUnie afspraken maken over: Het stoppen of afbouw en van milieuschadelijke subsidies en niet-duurzaam stimuleringsbeleid, zoals de subsidies op energie- of watergebruik.
Het weren van niet-duurzame producten.
Er moet veel meer aandacht komen voor een duurzame winning van grondstoffen.
Nog te vaak gebeurt dit onder erbarmelijke arbeidsomstandigheden en worden ecosystemen onherstelbaar aangetast.
Nederland geeft hierin het goede voorbeeld en dringt in Europees verband aan op afspraken over import van onder andere hout en soja, maar ook elektronica.
Gaswinning en zoutwinning in ons land veroorzaken bodemdaling.
Maatschappijen die hiervoor concessies krijgen, worden verplicht de schade (aan landbouw, watersystemen, gebouwen, etc.) als gevolg van bodemdaling te vergoeden.
Door materiaalk etenbeleid worden producten vaker hergebruikt en materialen gerecycled.
Nederland maakt zich in Europa sterk voor 50 procent reductie van afval in Europese zeeën in 2020 door een totaalverbod voor het dumpen van afval door zeeschepen.
Het gebruik van microplastics in consumentenpro¬ducten, zoals scrubs, shampoos, tandpasta moet worden verboden, omdat deze de zeeën vervuilen.
Het aanpakken van het probleem van de ‘plastic soep’, een enorme massa plastic afval die de oceanen vervuilt, wordt hoog op de internationale agenda gezet.
De verpakkingsindustrie en de supermarktketens krijgen samen een resultaatverplichting het gebruik van kunststof verpakkingen met 25% terug te dringen in de periode 2013-2017.
De consument bepaalt of de inspanningen van bedrijven op het gebied van milieubewust produceren worden beloond.
Als iedere wereldburger hetzelfde bestedingsniveau en –patroon zou hebben als in Nederland, zouden we drie aardbollen nodig hebben.
De ChristenUnie wil dit zichtbaar maken voor consumenten door producten een duurzaamheidslabel te geven.
Daarnaast wil de ChristenUnie dat: In Europees verband afspraken worden gemaakt om productieketens transparanter te maken, door uitbreiding en harmonisering van productlabeling.
Overheidsinstanties het goede voorbeeld geven: 100 procent duurzaam wordt de norm bij hun inkoop- en aanbestedingsbeleid.
Afval is grondstof.
De ChristenUnie wil op de volgende manieren hergebruik van afval stimuleren: Hergebruik doelen voor materialen worden regelmatig aangescherpt om hoogwaardige recycling te stimuleren.
Door recycling neemt de hoeveelheid afval af en zal er overcapaciteit in de afvalverbranding ontstaan.
Afval uit het buitenland wordt alleen in Nederland verbrand als dit eco-efficiënt is.
Hergebruik van materialen wordt door de overheid meegenomen in aanbestedingseisen.
De inzamelingspercentages van kunststof zijn nog te laag.
Het plastic heroes systeem moet zich de komende jaren bewijzen.
Producenten moeten investeren door het plaatsen van meer inzamelbakken.
Het succesvolle statiegeld systeem is zeer eco-efficiënt en wordt daarom niet afgeschaft, maar juist uitgebreid naar kleine PET-flesjes om zo ook zwerfafval te bestrijden.
De ChristenUnie kiest voor: 1.Europa van de lidstaten.
Goede samenwerking tussen zelfstandige lidstaten, dat is de kern van de Europese Unie.
Daarbij passen geen verdere stappen naar een politieke unie.
2. EU terug naar de kerntaken.
De ChristenUnie wil een Europese Unie die de interne markt bevordert en grensoverschrijdende problemen doortastend aanpakt.
Zaken die prima op nationaal niveau uitgevoerd kunnen worden, behoren tot het domein van de lidstaten.
3. Versterking democratie.
De Tweede Kamer moet inspraak houden bij het aanpakken van de schuldencrisis in Europa.
Nederland heeft, ondanks verzet van de ChristenUnie, het budgetrecht en vetorecht m.b.t. het permanente noodfonds overboord gezet.
4. Minder kostbaar, lagere begroting.
De EU moet stoppen met het rondpompen van geld.
De alsmaar stijgende begroting moet fors omlaag.
Voor Europese ambtenaren geldt loonmatiging.
De ChristenUnie wil geen Europese belasting en geen Europese obligaties (eurobonds).
5. Oplossingen die perspectief bieden.
Koste wat kost de eurozone in stand houden is niet per definitie de beste oplossing.
Alle mogelijkheden moeten worden onderzocht om tot oplossingen te komen, waarbij er weer echt perspectief komt voor alle eurolanden.
6. Onderzoek naar het opsplitsen van de eurozone.
Nederland kan andere landen niet dwingen de eurozone te verlaten, maar Nederland kan en moet voor zichzelf wel de alternatieven snel en serieus onderzoeken.
7. Minder regels en richtlijnen.
Er moet worden gesnoeid in het woud aan richtlijnen en verordeningen.
Een regel erbij, dan minimaal één eraf.
Daarbij komt in ieder voorstel voor een richtlijn of verordening een hoofdstuk, waarin duidelijk wordt gemaakt welke bijdrage daaraan geleverd wordt.
8. Geen uitbreiding van de EU.
We maken een pas op de plaats met de uitbreiding van de EU.
Turkije kan geen lid worden van de Europese Unie.
Er worden onderhandelingen gestart over een geprivilegieerd partnerschap.
9. Minder Europese agentschappen.
Met de groei van het aantal lidstaten is ook het aantal Europese agentschappen gegroeid.
De agentschappen die zich niet richten op Europese kerntaken kunnen worden gesloten.
10. Het Europees Parlement in Brussel.
De verhuiskaravaan tussen Brussel en Straatsburg moet stoppen.
De ChristenUnie staat voor een sterke samenwerking tussen zelfstandige lidstaten en het zich houden aan gemaakte afspraken in Europa.
Deze samenwerking is gefundeerd op gedeelde waarden waarvan de christelijke wortels erkend moeten worden.
De christelijke waarden zijn van groot belang om de crises in Europa aan te pakken.
Nederland heeft binnen de Europese Unie de mogelijkheid om te werken aan gezamenlijke belangen en oplossingen voor grensoverschrijdende problemen.
Dat betekent echter niet dat de Europese Unie steeds meer taken naar zich toe moet trekken die de lidstaten prima zelf kunnen regelen.
Met een groeiend gebrek aan draagvlak onder de bevolking zijn de afgelopen decennia stappen gezet naar een politieke unie.
Op een aantal terreinen moet de Europese Unie juist een stap terug doen.
Tegenover machtsconcentratie zet de ChristenUnie versterking van de democratische legitimatie<U+F020>en meer transparantie van Europese instellingen om de samenwerking te verbeteren.
Vanuit een nuchtere en realistische kijk op Europa willen we de eurocrisis aanpakken.
De ChristenUnie is groot voor stander van samenwerking tussen zelfstandige lidstaten.
Het door de individuele lidstaten ingerichte democratisch bestel is en blijft de belangrijkste drager van legitimiteit en democratische verantwoording.
Besluiten moeten zo dicht mogelijk bij de burger worden genomen en door een meerderheid van burgers worden gedragen.
Dit verhoudt zich slecht tot machtsconcentratie en een politieke unie.
De ChristenUnie staat voor Eurorealisme.
De ChristenUnie wil de Europese samenwerking terugbrengen naar rationele en realistische proporties.
Na de Tweede Wereldoorlog bestendigde het de vrede en veiligheid.
En die vrede, stabiliteit en later de interne markt hebben veel voorspoed gebracht.
Die doelen staan niet op het spel met het pleidooi van de ChristenUnie om nu een stap terug te doen.
Het is van groot belang dat de Europese Unie zich richt op de kerntaken.
Deze taken zijn het bevorderen van de interne markt en het aanpakken van grensoverschrijdende problemen, die op nationaal niveau niet effectief kunnen worden aangepakt, zoals mensenhandel en prostitutie, asiel- en migratiebeleid, en terrorisme.
Samenwerking op het gebied van milieu, transport, landbouw en visserij en het buitenlands beleid (waaronder het opkomen voor mensenrechten) moet worden verbeterd.
Dat geldt in het bijzonder voor energie en klimaat, met het oog op internationale afspraken.
Bij dat alles moet volgens de ChristenUnie de democratische legitimatie van de samenwerking gewaarborgd zijn.
Iets wat het nu allesbehalve is.
Het Europese Parlement heeft met het Verdrag van Lissabon weliswaar een sterkere positie gekregen, maar kan niet de rol van de nationale parlementen overnemen.
Eerder heeft de ChristenUnie bij wet een parlementair behandelvoorbehoud geregeld om de rol van het Nederlandse parlement bij Europese besluitvorming te versterken.
De Kamer kan hierdoor in een vroeg stadium aangeven bij welke onderwerpen zij betrokken wil zijn, en waarover eerst met de regering gesproken moet worden voordat de regering een definitief standpunt in kan nemen in de Europese Raad.
Alles wat effectief op nationaal niveau kan worden geregeld, mag geen Europees beleid worden.
Daarom moet de Europese Unie een stap terug doen als het gaat om sociaal beleid, pensioenen, belastingen, gezondheidszorg, onderwijs, cultuur en gezinsbeleid.
Hier kunnen de lidstaten zelfstandig beleid op voeren.
Wel kunnen hierbij randvoorwaarden (zoals sociale minimumstandaarden), afstemming en wederzijdse erkenning van elkaars systemen van belang zijn.
Dit om te voorkomen dat alleen de logica van de markt het op Europees niveau voor het zeggen heeft.
De ChristenUnie was tegen de vorming van een monetaire unie in Europa, omdat deze werd gevormd door landen met zeer ongelijksoortige en ongelijkwaardige economieën.
Bovendien zou een monetaire unie gemakkelijk kunnen leiden tot een politieke unie, wat de ChristenUnie ongewenst acht.
De ChristenUnie heeft daarom als één van de weinige Nederlandse politieke partijen tegen de invoering van de euro gestemd en tegen de toetreding tot de eurozone van landen als Griekenland en Italië.
Een muntunie met leden die economisch zo verschillend zijn, dat kon niet goed gaan en dat is na het uitbreken van de kredietcrisis gebleken.
Economisch zwakke landen hebben sinds de invoering van de euro niet meer de mogelijkheid ‘hun’ munt te devalueren ten opzichte van landen als Duitsland en Nederland.
De oplopende schulden in deze landen leiden tot dramatische gevolgen voor de bevolking.
Er moet worden gezocht naar een oplossing met perspectief voor alle eurolanden.
Een vertrek van Griekenland uit de eurozone lijkt onafwendbaar, en is wellicht in het belang van de Grieken zelf.
Voor andere landen is dit mogelijk ook het geval.
De ChristenUnie is bereid verantwoordelijkheid te nemen in het aanpakken van de eurocrisis.
Afgelopen jaar hebben we dat laten zien door ons uit te spreken voor het afwaarderen van schulden van Griekenland en voor het begrotingspact.
Het begrotingspact betreft Europese maatregelen die de begrotingsdiscipline van lidstaten versterken en de mogelijkheid bieden voor toezicht en sancties als landen zich niet aan de begrotingsafspraken (het Stabiliteits- en Groeipact) houden.
Het is onvermijdelijk dat landen uit de eurozone die zich niet aan de regels houden, financiële sancties vanuit Brussel opgelegd krijgen, maar ook dat internationaal nieuwe afspraken gemaakt zullen moeten worden rond de regulering van de kapitaalmarkten en de handel in derivaten.
We zien dat de democratische legitimatie onder druk staat bij de pogingen om de euro te redden.
De Tweede Kamer heeft bij zowel het tijdelijke noodfonds als bij het permanente noodfonds – ondanks amendementen en moties van de ChristenUnie – met een ruime meerderheid bevoegdheden weggegeven.
Terwijl het over vele tientallen miljarden gaat, heeft de Tweede Kamer hier deels het budgetrecht en vetorecht op ingeleverd.
De ChristenUnie is niet tegen een noodfonds, maar door op deze manier parlementaire bevoegdheden weg te geven wordt de democratische controle geweld aangedaan, en dat ondermijnt bovendien de steun van de bevolking voor de Europese Unie.
De ChristenUnie wil de werkelijkheid nuchter onder ogen zien.
Wij willen in het debat over het aanpakken van de eurocrisis alle opties onderzoeken.
We beseffen dat elke stap, elke poging tot een oplossing, veel (financiële) pijn zal doen.
Dat geldt ook voor het in stand houden van de euro.
De ChristenUnie vindt doormodderen geen optie.
Het overeind houden van banken en zwakke eurolanden door lidstaten met een sterke economie, waardoor in feite de schuldenlast in stand blijft, is uiteindelijk geen oplossing.
Ook niet voor die landen zelf.
De Europese Centrale Bank (ECB) is een reddingboot die overvol is en moet stoppen met het opkopen van schuldpapieren van Zuid-Europese landen.
De schulden die zijn gemaakt moeten uiteindelijk worden afgelost en waar nodig ook worden kwijtgescholden.
De ChristenUnie wil alle mogelijkheden onderzoeken om tot oplossingen te komen waarbij er weer echt perspectief is voor alle eurolanden.
Een Nederlandse ‘Alleingang’ is zeer onverstandig.
Daarom wil de ChristenUnie ook in beeld brengen wat de gevolgen zijn van het verkleinen, het opsplitsen of het met gelijkgezinde landen uit de eurozone stappen in vergelijking met het in stand houden van de huidige eurozone.
De alsmaar stijgende EU-begroting moet vanaf nu fors omlaag.
Dat kan als de Europese Unie zich weer richt op haar kerntaken.
Het aantal Europese fondsen moet in aantal en omvang afnemen.
De Europese fondsen zijn primair bedoeld om armere Europese regio’s vooruit te helpen.
Zolang deze fondsen er ook voor Nederland zijn, moet ook Nederland er gebruik van maken, zodat de netto betalingspositie niet nog verder verslechtert.
Bovendien heeft de regionale economie hier veel profijt van.
Het perspectief blijft wel dat er een einde komt aan het rondpompen van geld via fondsen voor zaken die prima op ons nationale niveau kunnen worden afgewikkeld.
De Nederlandse betalingspositie aan de EU moet verbeteren.
De huidige afdrachtkorting moet in elk geval worden gehandhaafd.
Het is nu belangrijker dat de bestaande richtlijnen door de lidstaten worden geïmplementeerd en gehandhaafd, dan dat er nieuwe regels bijkomen.
Uiteraard is ook Nederland gehouden bestaande richtlijnen snel en zorgvuldig te implementeren en correct te handhaven.
De ChristenUnie bepleit uiterste terughoudendheid als het gaat om nieuwe regels en waakt voor extra regels op nationaal niveau, bovenop de Europese regels.
Vooral het bedrijfsleven ervaart veel hinder van de snelheid waarmee (soms tegengestelde) regels elkaar opvolgen.
De visserijsector is daar een sprekend voorbeeld van.
Toezeggingen die aan diverse landen zijn gedaan over toetreding blijven recht overeind, maar we constateren ook dat de spankracht van de EU op dit moment onder druk staat.
Daarom wil de ChristenUnie voorlopig een pas op de plaats waar het gaat om uitbreiden.
Wel is het belangrijk om intensief te blijven samenwerken met landen die uiteindelijk kunnen toetreden.
Turkije - een gewaardeerde NAVO-bondgenoot - mag geen lid worden van de EU.
De toetredingsonderhandelingen met Turkije moeten worden gestaakt.
Turkije is strategisch gelegen, op het kruispunt van Europa en Azië en in de nabijheid van Rusland, en is een belangrijke handelspartner van Europa.
Een geprivilegieerd partnerschap behoort wellicht tot de mogelijkheden, maar dan wel met garanties over erkenning van mensenrechten en inzet voor goede internationale verhoudingen in het Middellandse Zeegebied.
De Europese Unie zet zich maximaal in voor de naleving van mensenrechten wereldwijd, waaronder godsdienstvrijheid, en schuwt het inzetten van diplomatieke en economische sancties daarvoor niet.
Deze inzet in het buitenlands beleid is alleen geloofwaardig met een even grote inzet voor de vrijheid van godsdienst en geweten binnen Europa.
Er wordt blijvend geïnvesteerd in goede samenwerking binnen de Raad van Europa, waar 47 landen deel van uitmaken.
Deze raad biedt het forum voor een gezamenlijk mensenrechtenbeleid.
Effectieve naleving van het Europees Verdrag voor de Rechten van de Mens heeft hierbij prioriteit.
De ChristenUnie kiest voor: 1.<U+F020>Mensenrechten als speerpunt voor buitenlands beleid
2. Steun aan geloofsvervolgden,
strijden tegen discriminatie
3. Een sterk en zelfbewust Nederland in een globaliserende wereld
4. Maatschappelijke verantwoordelijkheid, ook in handelsrelaties
5. Ontwikkelingsrelaties op basis van gelijkwaardigheid
6. Ontwikkelingssamenwerking als zaak van de samenleving
7. Inzet van een veelzijdige krijgsmacht ten dienste van de internationale rechtsorde
8. Zorg van en zorg voor onze militairen
9. Een democratische rechtsstaat en vrijheid voor minderheden in de islamitische landen
10. Rechtvaardige vrede voor Israël en de Palestijnen
We zien de gevolgen van de uitbuiting van natuurlijke hulpbronnen van deze wereld.
Vluchtelingen en migranten kloppen aan de deur.
De klimaatverandering en de stijgende grondstoffen- en energieprijzen doen zich gelden.
We zien de gevolgen van armoede, honger en mondiale ongelijkheid in het besef van onze eigen rol in het bestaan daarvan.
We weten dat onrust, oorlog, terrorisme en spanningen tussen landen of bevolkingsgroepen niet zomaar aan ons voorbij gaan.
Dit vraagt om een actieve houding van Nederland op het internationale toneel.
Ons land is veel meer dan een BV Nederland.
Gedreven door de christelijke opdracht te streven naar recht en gerechtigheid wil de ChristenUnie de buitenlandse betrekkingen ten dienste stellen van het werk aan vrede en veiligheid en niet alleen ten dienste van economie en geld.
Van rechtvaardige verhoudingen en mensenrechten.
Wij doen dat samen met onze partners binnen de Europese samenwerkingsverbanden als de EU en de Raad van Europa en onze bondgenoten in de NAVO.
Hiertoe gebruiken we ook onze stem in de VN.
De verschillende instrumenten van het buitenlandse beleid willen we op deze doelen afstemmen.
Er is ten diepste geen onderscheid in het motief om met onze militairen te werken aan vrede en veiligheid in Afghanistan, en in het motief om met de gelden voor ontwikkelingssamenwerking mensen van kansen te voorzien.
Om dezelfde reden staan in het buitenlands beleid het belang van de rechtsstaat en de mensenrechten voorop, in het bijzonder de godsdienstvrijheid.
Dit besef tekent ook de inzet van ons land bij internationale economische samenwerking.
Een standvastig buitenlands beleid, een stevig budget voor ontwikkelingssamenwerking,<U+F020>een actiegericht defensieapparaat en goede handelsbetrekkingen gaan daarom hand in hand.
Internationale gerechtigheid is veel meer dan alleen het zorgen voor de armen in bijvoorbeeld Afrika.
Het impliceert ook een aanpassing van ons eigen gedrag en uitgavenpatroon.
Ons gebruik van biobrandstoffen, goedkoop vlees of mobieltjes heeft directe gevolgen voor de plattelandsbevolking in de Derde Wereld.
Inzet op bewustwording van de complexiteit van mondiale vraagstukken, en het leven in een geglobaliseerde wereld, is dan ook een belangrijke ondersteunende taak om onze betrokkenheid en verantwoordelijkheid voor onze wereld (en hen die daarop wonen) te verstevigen.
Niet eigenbelang en ongebreidelde winsten op korte termijn kunnen voorop staan, maar gedeelde belangen en duurzame investeringen in mondiale publieke goederen.
Het traditionele ontwikkelingsbeleid was aan hervorming toe, zoals andere onderdelen van het buitenlands beleid, bijvoorbeeld defensie, al eerder.
Niet vanwege onze portemonnee, maar vanwege de nieuwe context van een geglobaliseerde wereld, waarin de Westerse landen, voor zover ooit al, het niet meer alleen voor het zeggen hebben.
Daarbij hoeven wij onze idealen niet te verliezen.
Wij willen daar juist aan vasthouden en werken daarom aan de volgende tien speerpunten van de ChristenUnie in het buitenlands beleid:
Consequent zijn tussen mensenrechtenbeleid en handelsbelangen.
Bij het optreden van Nederland in internationale instellingen als de VN, de Europese Unie, de OVSE en de Raad van Europa, willen we ons laten leiden door het belang van de rechtsstaat, de bescherming van de mensenrechten en het tegengaan van kinderarbeid en mensenhandel.
Wij willen daarin consequent zijn.
Je kunt niet enerzijds je kritisch uitlaten over landen die de doodstraf hanteren voor afvalligheid, bekering en<U+F02F>of homoseksualiteit maar vervolgens wel allerlei handelsmissies faciliteren.
In de relaties met opkomende grootmachten als Brazilië, Rusland, India en China willen we bevorderen dat ook deze landen een goede plaats geven aan mensenrechten en arbeidsnormen in hun handelsrelaties met Afrikaanse landen.
Sociale rechten zijn ook mensenrechten.
De bevordering van sociale rechten wereldwijd, zoals het recht op een gezond milieu en goede zorg vormt een onlosmakelijk deel van het mensenrechtenbeleid.
Fragiele staten niet links laten liggen.
Eén miljard mensen en een derde van de allerarmsten leeft in landen waar de overheid niet of nauwelijks functioneert en waar allerlei basisvoorzieningen ontbreken.
Waar sprake is van ernstige politieke en sociale spanningen en grote veiligheidsrisico’s voor de eigen inwoners, de regio, en de rest van de wereld.
Om al deze redenen behouden deze ‘fragiele staten’ een prominente plek in het Nederlandse buitenland-, veiligheids- en ontwikkelingsbeleid.
Vrijheid begint met ruimte om te leven naar je overtuiging.
Wij willen daarom opkomen voor godsdienstvrijheid; daaronder begrepen de vrijheid van geloof te veranderen.
De positie van christenen krijgt hierbij bijzondere aandacht omdat vooral zij slachtoffer zijn van vervolging.
Met name in islamitische landen, maar ook in Noord-Korea.
Godsdienstvrijheid en een gelijkwaardige behandeling van minderheidsgroepen zijn onderdeel van de criteria voor toetreding tot de EU en voor het aangaan van bilaterale relaties.
Strijden tegen discriminatie.
Vrijheid is ook vrijwaring van verdrukking om wie je bent of om wat je doet.
Bescherming tegen vervolging wegens ras, geslacht of geaardheid.
Samenwerking maakt je sterker.
Nederland blijft investeren in een krachtige internationale positie, zowel politiek als economisch.
Samenwerking in de Europese verbanden, waaronder met name de EU, is hiertoe van groot belang, mede gelet op het internationaal opererende Nederlandse bedrijfsleven.
We zijn daarbij alert op kansen voor het bedrijfsleven en op uitdagingen aan en bedreigingen voor de Nederlandse economie.
Nederland als thuisbasis voor het recht.
We streven naar versterking van de positie van Den Haag als juridische hoofdstad van de wereld.
Banden van vroeger hebben betekenis voor nu.
Nederland heeft historische verplichtingen tegenover de Molukkers en de Papoea’s.
Wij willen dat daaraan recht wordt gedaan.
Goed bestuur in Suriname.
De betrekkingen met Suriname staan in het teken van een goed functioneren van de parlementaire democratie, de eerbiediging van de internationale samenwerking en de mensenrechten en het wederzijds benutten van economische kansen.
Maatschappelijk verantwoord ondernemen internationaal.
Het bedrijfsleven wordt gestimuleerd om de ethiek van het maatschappelijk verantwoord ondernemen ook in de internationale handelsrelaties vorm te geven.
Aan internationale bedrijven wordt gevraagd zich publiek te verantwoorden over de omgang met werknemers, het vermijden van kinderarbeid, de rechtsorde in het land van vestiging en het milieu, inclusief het beheer van grondstoffen.
Voedselvoorraden nuttig inzetten.
Ze behoren primair te worden ingezet voor hun eerste doel: geen speculatie, of machtsvorming, maar tot vervulling van de basisbehoeften van de eigen burgers en een garantie van betaalbaar voedsel voor de armen bij droogtes, misoogsten en rampen.
De handelsverdragen van de EU met ontwikkelingslanden behoren niet alleen de onderlinge handel als zodanig te dienen, maar ook bij te dragen aan economische diversificatie, naleving van arbeidsrechten, regionale integratie en duurzame ontwikkeling in deze landen.
Ontwikkelingssamenwerking werkt, als je het goed doet.
Ook na het geleidelijk verdwijnen van de klassieke Noord-Zuid tegenstellingen, is dit een doeltreffend instrument om acute noden, maar ook armoede, ziekten als HIV/aids te lenigen, kinderen en vrouwen in een betere positie te brengen en ongelijkheid aan te pakken.
Tegelijk moet ontwikkelingssamenwerking wel werken.
Hulp heeft niet altijd effect en geld komt niet zomaar goed terecht.
Daar trekken we lering uit, bijvoorbeeld door armoede en ongelijkheid breder aan te pakken dan via ontwikkelingssamenwerking alleen
en in beginsel geen begrotingssteun te verstrekken.
Aan landen waar een zwak overheidsapparaat een zorgvuldige omgang met de verstrekte gelden niet kan waarborgen, verstrekt Nederland ontwikkelingshulp niet via de overheid maar via andere kanalen, zoals het maatschappelijk middenveld.
Ontwikkelingssamenwerking breder inbedden.
Onze relaties met de ontvangende landen zijn, waar mogelijk op basis van gelijkwaardigheid, niet alleen gericht op armoedebestrijding, maar ook op rechtszekerheid en versterking van de economie.
Ons land richt zich hierbij op waar het bij uitstek kan bijdragen: landbouw en voedselzekerheid, verbetering van de positie van vrouwen, recht en veiligheid, milieu en water, onderwijs en goed bestuur.
In landen waar de staat niet of nauwelijks functioneert, richten we ons ook op maatschappijopbouw.
Een minister voor Ontwik kelings samenwerking met een budget van 0.8% BNP.
Het budget voor ontwikkelingssamenwerking blijft ten minste 0,7 procent van het BNP en groeit geleidelijk weer naar 0,8 procent.
Daar bovenop verstrekken we laagrentende leningen.
Het ontwikkelingssamenwerkingsbudgetwordt meer verbonden met andere departementen die internationaal actief zijn en een substantieel deel wordt besteed aan klimaat- en milieudoelen.
Het beleid wordt uitgevoerd door een minister voor ontwikkelingssamenwerking.
Hulp primair via particuliere hulporganisaties.
Zij staan immers dicht bij de lokale bevolking.
Zij zijn, veelal in samenwerking met particuliere organisaties ter plekke, bij uitstek in staat om kwetsbare groepen deel te laten uitmaken van de samenleving, zoals gehandicapten, kinderen, ouderen en etnische en religieuze minderheden.
Zij zijn sterk in lokale armoedebestrijding.
Zij kunnen hulp geven waar bilaterale programma’s niet mogelijk zijn.
Aan Nederlandse kant hebben zij draagvlak, via hun donateurs en leden.
Daarom komt een derde deel van het budget voor ontwikkelingssamenwerking ten goede aan deze particuliere ontwikkelingsorganisaties.
Giften stimuleren.
Donaties door burgers aan ontwikkelingsorganisaties worden ondersteund met een ruimere giftenaftrekregeling.
Bedrijven met participaties in maatschappelijke initiatieven zullen worden aangemoedigd met fiscale tegemoetkomingen voor hun investeringen en ondersteuning in de uitvoering.
Multilaterale en bilaterale hulp gerichter inzetten.
Hulp via organisaties als VN, Wereldbank en EU en hulp van overheid naar overheid willen we gerichter inzetten op noodhulpoperaties en het versterken van internationale afspraken.
Donaties van Nederland aan multilaterale instellingen worden aan randvoorwaarden verbonden: meer terugkoppeling en rapportage, minder bureaucratie, evenwichtige stemverdeling.
De bilaterale hulp die Nederland geeft wordt, mede met inschakeling van het bedrijfsleven, ingezet op terreinen waarin Nederland vanuit het perspectief van de partnerlanden een toegevoegde waarde heeft: watermanagement, milieu, voeding en landbouw, onderwijs, en goed bestuur.
Nederland neemt in maximaal tien landen de rol van leidende donor op zich.
Veelzijdige inzetbaarheid van de krijgsmacht kost geld.
Alleen een veelzijdig inzetbare krijgsmacht kan de primaire opdracht die regering en parlement voor ogen hebben - bevordering en handhaving van de internationale rechtsorde en de borging van onze nationale economische en maatschappelijke belangen – goed uitvoeren.
Of het nu is door de piraterij te bestrijden in de Golf van Aden, of door vredestaken uit te voeren in Kunduz.
Of het nu gaat om terrorismebestrijding, of hulp bij rampenbestrijding.
Wij kunnen deze taken alleen vragen van de mannen en vrouwen die uiteindelijk hun leven daarvoor willen inzetten, als we hen van voldoende middelen voorzien.
Dat verdraagt zich niet met verdere bezuinigingen.
De bezuiniging van ruim 600 miljoen die de gedoogcoalitie van VVD/CDA/PVV heeft doorgevoerd, heeft de slagkracht van de krijgsmacht zwaar aangetast.
Missies die de daardoor beperkte mogelijkheden van defensie te boven gaan, worden alleen verricht als eerst daartoe voldoende middelen beschikbaar komen.
Er gaat meer geld naar defensie wat de ChristenUnie betreft.
Samenwerking met anderen.
Aan de inzet van militairen voor crisisbeheersing en vredesoperaties ligt in beginsel een adequaat volkenrechtelijk mandaat ten grondslag, waar de bescherming van burgers een belangrijk onderdeel van uitmaakt.
De NAVO blijft het belangrijkste veiligheidsverband voor Europa en Noord-Amerika.
Samenwerking met Europese landen kan prima en is vaak nodig, maar wij streven geen Europees leger na.
Samenvoeging van legers of tornen aan de nationale soevereiniteit over onze eigen manschappen is een stap te ver.
Er zijn wapens die niet behoren te worden gebruikt.
Zoals gifgassen, clustermunitie, of kernwapens.
Daarom streven we naar verdere vermindering van deze wapens, in het bijzonder in Europa.
We verhandelen geen wapens naar landen die de mensenrechten niet respecteren en niet schromen om wapens in te zetten tegen de eigen bevolking.
Militairen hebben een voorbeeldfunctie daarbuiten.
Ethische en morele vorming maakt daarom deel uit van de opleiding.
Mede met dat doel voor ogen blijft de overheid ook zorg dragen voor het in stand houdenvan de geestelijke verzorging binnen de krijgsmacht.
De nazorg aan uitgezonden militairen, onder wie in het bijzonder gewonden en getraumatiseerden, blijft een punt van voortdurende aandacht.
Hun zorg drukt niet langer op het budget van defensie maar op dat van VWS.
Hun zorg gaat immers ons allen aan.
Omwentelingen brengen niet zomaar een rechtsstaat.
De Arabische omwenteling, het verjagen van dictators die al te lang ongemoeid zijn gelaten ook door de westerse democratische landen, heeft nog niet gebracht wat velen er van gehoopt hadden: vrijheid, een echte rechtsstaat, rechten voor christenen en andere minderheden, economische voorspoed en werkgelegenheid.
In een aantal landen hebben radicale islamitische groeperingen de ‘revolutie’ zelfs gekaapt.
Deze landen zullen steun moeten ontvangen in het opbouwen van een maatschappelijk middenveld en bij hun eerste stappen op weg naar een democratische rechtsstaat met respect voor grondrechten van iedereen.
In Irak is het nog altijd onrustig, de nucleaire dreiging van Iran baart velen zorgen; vrede voor Israël is nog ver te zoeken.
Radicale moslimgroeperingen in onder andere Saoedi-Arabië prediken een haatdragende versie van de islam.
We willen ons daarom des te meer inzetten voor mensenrechten en vrijheden voor christenen en andere minderheden.
Geweld en doodsbedreigingen, gedwongen bekeringen en erger, moeten stoppen.
Bilaterale betrekkingen, handels- en ontwikkelingsrelaties en het aangaan van EU-associatie-akkoorden worden mede afhankelijk gemaakt van een betere omgang met politieke en religieuze minderheden in deze landen, het werken aan democratische hervormingen en (handhaving van) diplomatieke betrekkingen met Israël.
Iran vormt niet alleen een bedreiging voor Israël en het Midden-Oosten, maar ook voor Europa en de vrede in de rest van de wereld.
Nederland steunt de internationale inspanningen om te voorkomen dat Iran de beschikking krijgt over kernwapens.
In de betrekkingen met Iran vormt de verbetering van de positie van christenen en andere religieuze minderheden in Iran een speerpunt.
Israël, één van de weinige democratieën in het Midden-Oosten, vormt het nationaal tehuis voor Joden wereldwijd.
Daar konden zij zich vestigen na de verschrikkingen van de Tweede Wereldoorlog.
En nog komen Joden daar ‘thuis’.
Op Bijbelse gronden weten christenen zich met het Joodse volk verbonden (zie bijvoorbeeld Romeinen 9 t/m 11).
De ChristenUnie staat, gelet op historische en morele gronden, voor politieke steun aan dit land, met inachtneming van internationale rechtsbeginselen.
De Nederlandse ambassade wordt gevestigd in Jeruzalem, de ongedeelde hoofdstad van de staat Israël.
Een duurzame vredesregeling kan pas standhouden met veilige en erkende grenzen voor Israël
en erkenning door Israël van de Palestijnse aspiraties om tot een eigen staat te komen.
Die vrede komt alleen dan in zicht als Israël zich met oog voor de belangen van de Palestijnen opstelt in het nederzettingenbeleid
en als de Palestijnen Israël als staat zonder voorwaarden vooraf accepteren en erkennen.
Financiële hulp aan de Palestijnse Autoriteit wordt gestopt als deze erkenning de facto uitblijft, bijvoorbeeld omdat het verheerlijken van geweld en terrorisme gewoon doorgaat.
Verbetering van de leefomstandigheden in Gaza is urgent, maar de opening van de grensovergangen is pas mogelijk na een definitief afzien van raketbeschietingen en andere agressieve acties richting Israël.
Inwoners van de Palestijnse gebieden hebben recht op een menswaardig bestaan.
Respect voor en het garanderen van mensenrechten (waaronder godsdienstvrijheid voor christelijke Palestijnen) en democratische waarden door de Palestijnse Autoriteit horen daar bij.
Zoals ook Israël gehouden is de bewegingsvrijheid naar en van de Palestijnse gebieden en het economisch verkeer te bevorderen
en de ruimte en vrijheden van minderheden zoals de christelijke Palestijnen en Messiasbelijdende Joden te waarborgen.
Israël en de Palestijnen hebben beiden profijt bij samenwerken ten behoeve van economische vooruitgang, een duurzame water- en energievoorziening, hervorming van de veiligheidsdiensten en het bestrijden van corruptie en terrorisme.
Om dit proces te ondersteunen is uitbouw van het Europese associatieakkoord met Israël van groot belang.
Nederland is een prachtig land.
Maar het staat onder druk.
Om tal van redenen.
De politieke elite in Nederland negeert stelselmatig de belangen en problemen van de burger.
Het is nog steeds niet veilig op straat door onvoldoende politie en te lage straffen.
Het aantal vreemdelingen dat jaarlijksnaar ons land komt is nog steeds excessief hoog.
De demografische ontwikkelingen zijn ronduit zorgelijk: demeerderheid van de jongeren in de grote steden is nu al van niet-westerse afkomst.
De overheid is veel te groot en heft te veel belastingen zowel op landelijk als gemeentelijk niveau zodat burgers iedere maand opnieuw te weinig van huneigen verdiende geld overhouden.
En kwetsbare mensen zoals ouderen in verpleeg- en verzorgingshuizen leiden tevaak een mensonwaardig bestaan.
Ondertussen wordt een politieke partij voor pedofielen opgericht
en wordendierenmishandelaars ongestraft of met hooguit een boete naar huis gestuurd.
Dat kan en moet allemaal zoveel beter.
Het fatsoen moet terug in onze samenleving.
Daarom zijn er dringend veranderingen nodig.
Nederland moet weer een sterk en vitaal land worden.
Een land met eenkleinere en minder betuttelende overheid
en een duurzaam sterkere economie.
Een land, waarin naast een kleinedoelmatige overheid en het verantwoordelijke individu, ook het maatschappelijke middenveld (maatschappelijkeorganisaties, verenigingsleven, gezin, kerk, etc.) de rol krijgt die het verdient.
Een land dat trots is op zijn eigen identiteit,
die identiteit ook durft te benoemen
en voor het behoud daarvan durft op te komen,
ook binnen het steeds verderuitdijende Europa.
Een land dat meer investeert in betere veiligheid voor zijn inwoners,
beter onderwijs voor zijn kinderenen
menswaardigere zorg voor zijn ouderen.
Een land dat crimineel gedrag op straat en islamitisch terrorisme keihardaanpakt en bestraft.
Een land met een bestuur dat problemen van de burgers oplost.
Een land met politici die meer naar die burgers luisteren en minder met zichzelf bezig zijn.
Kortom: een beter en sterker Nederland!
De Groep Wilders / Partij voor de Vrijheid heeft de afgelopen anderhalf jaar een groot aantal voorstellen gedaan om tot zo'n beter en sterker Nederland te komen.
In de Onafhankelijkheidsverklaring, het Plan voor een Nieuwe Gouden Eeuwen in Klare Wijn zijn al veel concrete voorstellen te vinden.
In Nieuw Realisme hebben wij onze ideologische kadersgeschetst.
In dit verkiezingspamflet geven wij - kort en krachtig - onze belangrijkste voorstellen weer.
Vernieuwende engedurfde voorstellen die leiden tot een beter en sterker Nederland.
Een Nederland om weer trots op te zijn!
16 miljard belastingverlaging voor burgers en ondernemers (fors lagere tarieven inkomstenbelasting en dus hogerekoopkracht voor iedereen, te financieren uit bezuinigingen op ambtenaren, Europa, subsidies, ontwikkelingshulp)
Miljard extra voor AOW'ers
Extra geld voor meer agenten op straat,
meer docenten voor de klas
en meer verplegend personeel in het verpleeghuis door:
wegsnijden bureaucratie en overhead, en:
benutting van een deel mogelijk begrotingsoverschot aan deze drie sectoren
Lagere benzineprijzen door terugdraaien ‘kwartje van Kok’
Onverkort handhaven hypotheekrenteaftrek
Minder ministeries, minder ambtenaren
Geen stijging gemeentelijke lasten
Hogere straffen voor crimineel gedrag en invoering minimumstraffen voor misdrijven en overtredingen
Na drie zware geweldsmisdrijven levenslange gevangenisstraf
Afschaffen van de korting op de maximumstraf in geval van poging tot misdrijf
Wettelijke verplichting OM tot voordeelsontneming daders bij misdrijven
Minder taakstraffen
Afschaffen verjaring geweldsen zedenmisdrijven
Geen kwijtschelding deel gevangenisstraf bij goed gedrag
Introductie heropvoedingskampen
Preventief fouilleren in het hele land
Herinvoering jeugd en zedenpolitie
Wettelijk verbod op pedofielenpartij
Professionelere hulp voor slachtoffers
Einde gedoogbeleid: sluiten coffeeshops, krachtige aanpak thuisteelt en drugsoverlast, geen vrije heroïneverstrekking
Denaturalisatie en uitzetting recidiverende (Marokkaanse) straatterroristen met dubbele nationaliteit
Introductie van administratieve detentie bij terrorisme
10 jaar geen recht op uitkering bij uitkeringsfraude
Niet-Nederlanders die een misdrijf plegen worden direct uit Nederland verwijderd
Agressie tegen politiefunctionarissen en andere hulpverleners: 1/3 hogere minimumstraf en 1/3 hogere maximumstraf
Kraakverbod
Reorganisatie politie: terug van 26 naar 4 politieregio's, plus KLPD
Meer aandacht voor onderwijs, gezin en opvoeding kinderen:
veilige scholen,
kwaliteitsverbetering lerarenopleiding,
normen en waarden terug in gezin en onderwijs,
ouders meer verantwoordelijk voor crimineel gedrag van hun minderjarige kinderen (waar van toepassing ook als het gaat om hun eigen verblijfsstatus)
Geschiedenis en nationale identiteit prominent in het curriculum van alle scholen
Menselijke maat terug in onderwijs: kleinere scholen, primaat bij docenten en ouders
Afschaffen tweede fase/studiehuis en VMBO, herinvoering ambachts en tuchtscholen
Sociale dienstverlening/maatschappelijke stage verplicht onderdeel schoolcurriculum voortgezet onderwijs (3maanden: ouderenbezoek etc.)
Handhaving artikel 23 van de Grondwet (vrijheid van onderwijs),
maar moratorium van 5 jaar op nieuwe islamitische scholen
Wachtlijsten jeugdzorg wegwerken
Immigratiestop niet-westerse allochtonen (Marokkanen en Turken) voor 5 jaar
Invoering quotum asielzoekers van maximaal 5.000 per jaar, opvang in eigen regio
Nieuw artikel 1 van de Grondwet: christelijk/joods/humanistische cultuur moet in Nederland dominant blijven
Moratorium van 5 jaar op bouw nieuwe moskeeën en islamitische scholen
Sluiten radicale moskeeën, uitzetten radicale imams
Verbod op buitenlandse financiering of buitenlandse bestuurlijke invloed moskeeën
Preekverbod buitenlandse imams, verplichting tot spreken van Nederlandse taal in gebedshuizen
Afschaffen stemrecht gemeenteraden voor niet-Nederlanders
Teksten vanwege de overheid op (voorlichtingsen informatie-)folders uitsluitend in de Nederlandse taal
Afschaffen dubbele nationaliteit
Geen medische zorg voor illegalen behoudens spoedeisende hulp
Naturalisatie pas na 10 jaar rechtmatig verblijf in Nederland gedurende welke periode men volledig moet hebbengewerkt en geen misdrijf mag hebben gepleegd
Eerste tien jaar verblijf vreemdelingen in Nederland: geen recht op uitkering
Geen verblijfsvergunning voor immigranten die tien jaar voor aanvraag verblijfsvergunning waar ook ter wereld zijnveroordeeld voor een misdrijf
Geen export van uitkeringen buiten de EU
Uitvoering motie-Wilders inzake burqaverbod in openbare ruimte
Verbod hoofddoekjes in publieke functies
Bevorderen vrijwillige remigratie
Meer directe democratie: invoering bindende referenda, te beginnen met (1) Turks lidmaatschap EU, (2) wenselijkheid Euro en (3) Antillen wel of niet in Koninkrijk
Invoering districtenstelsel,
gekozen burgemeester
en gekozen minister-president
Afschaffen Eerste Kamer
Terugbrengen aantal leden Tweede Kamer van 150 naar 100
Afschaffen wachtgeldregelingen voor politici, zelfde sociale zekerheidsrechten als andere burgers.
Onmiddellijkeinvoering sollicitatieplicht voor oud-politici
Geen salarisverhoging voor ministers, kamerleden en andere politici/bestuurders
Geen overheidssubsidies voor politieke partijen
Extra geld voor verpleeghuiszorg: minder bureaucratie/overhead en meer handen aan het bed
Nette eenpersoonskamers voor ouderen in verpleeghuizen: ouderen zijn geen gevangenen
Belastingvrij loon voor vrijwillig werkende 65-plussers
Grenzen zo lang mogelijk dichthouden voor Oost-Europese werknemers
Werken voor een uitkering
Geen fiscalisering AOW, vergroting draagvlak AOW door meer werkenden onder de 65 jaar
Meer investeren in wegen en automobiliteit: meer wegen, prioriteit bij knelpunten
Geen tolheffing, geen rekeningrijden, afschaffen trajectcontroles
Verhoging maximumsnelheid, extra verhoging in avonduren en 's nachts
Tweede nationale luchthaven in Flevopolder of in zee
Van Groene Hart naar Kloppend Hart: wonen, werken en recreëren
Bouw nieuwe kerncentrales
Geen nieuwe landen bij Europese Unie
Turkije in de EU dan Nederland eruit
Afschaffen Schengen-visa, Nederland gaat weer geheel over eigen toelatingsbeleid vreemdelingen
Geen nieuwe Europese Grondwet of overdracht nationale bevoegdheden aan Brussel
Samenwerking EU vooral economisch, terugbrengen politieke zeggenschap naar nationale parlementen
Afschaffen Europees Parlement,
sterke beperking Europese Commissie
en stoppen met jaarlijkse Nederlandse miljardenafdrachten aan Brussel
Minder Nederlandse militaire bijdragen aan internationale (vredes)operaties, alleen nog deelname aan NAVO-operaties
Meer prioriteit voor mensenrechten in buitenlands beleid
Verhoging efficiency krijgsmacht
Verbetering zorg en nazorg thuisfront uitgezonden en teruggekeerde militairen
Steun voor strijd tegen internationaal terrorisme zoals Al-Qaida, Hezbollah en Hamas
Rechten van het dier in de Grondwet
Minimumgevangenisstraf voor dierenmishandelaars
Na veroordeling dierenmishandeling: levenslang verbod op houden van dieren
Meer prioriteit bij politie en justitie voor opsporing en vervolging dierenmishandeling (animal cops)
Introductie nationaal alarmnummer voor dieren: 113
Strenger naleven verbod op ritueel ‘thuisslachten’
Onze straten worden geteisterd door tuig.
Nederland is op veel plekken zeer onveilig.
Waar vroeger criminaliteit een incident was, zien we nu dat hele wijken worden overgenomen.
De straatterroristen hebben het voor het zeggen.
De politie treedt te weinig op.
Onze agenten zitten te veel binnen, achter de computer.
Vaak is angst voor de lieve vrede een reden de agenten binnen te houden.
Bazen willen niet dat er wordt opgetreden – bang voor escalatie en confrontatie.
Politie wordt te veel gezien als sociale instelling waarvan de leden de problemen met de mond moeten oplossen.
De politie wil te veel een beste vriend zijn.
Aangiften worden vaak niet aangenomen.
In politietermen heet dat ‘platlullen’, mensen worden met een oeverloos gesprek overgehaald geen aangifte te doen.
Te veel aangiften betekent ingrijpen en dat kost tijd.
De Partij voor de Vrijheid kiest voor zero tolerance.
Elk afdingen van het gezag van de politie moet worden tegengegaan.
De politie moet heer en meester zijn op straat.
Er mag nooit enig misverstand over bestaan wie de baas is in onze wijken, dorpen en steden.
Toegeven aan het tuig is het begin van het einde.
De PVV kiest voor fors extra geld voor veiligheid.
Dat zijn 10.000 agenten meer op straat.
Uiteraard zorgen we ervoor dat die nieuwe agenten niet achter het bureau terecht komen, maar volop zichtbaar zijn op straat.
De politie moet minder bonnen uitschrijven en meer boeven vangen.
Op veel plekken had dat allang moeten gebeuren; Culemborg, Veenendaal, Amsterdam-Slotervaart, Utrecht - noem alle probleemwijken maar op.
De PVV kiest ook voor hoge minimumstraffen en zwaardere maximumstraffen.
Nu besluiten D66’ers in toga nog graag tot taakstraffen, want anders kwetst dat de tere ziel van de misdadigers maar.
De Partij voor de Vrijheid wil de vrijheid van rechters aan banden leggen.
Om maar een paar voorbeelden te noemen.
Verkrachting: minstens 10 jaar gevangenisstraf.
Wie nogmaals in de fout gaat (recidive) gaat voor minstens 20 jaar achter de tralies.
Voor zware mishandeling niet zoals nu maximaal 8 jaar cel, maar maximaal 20 jaar.
Na drie zware geweldsmisdrijven levenslang; three strikes you’re out.
De kosten van tenuitvoerlegging van straffen moet op de veroordeelden worden verhaald.
Criminelen moeten hun slachtoffers, meer dan nu gebeurt, compenseren.
900 miljoen extra voor politie
Politieagenten weg achter het bureau en de straat op
Agenten moeten minstens 80 procent van hun werktijd zichtbaar op straat zijn
Geen versnippering, maar één nationale politie
Einde bonnenquota bij de politie
Ministerie van Veiligheid
Invoeren van hoge minimumstraffen en hogere maximumstraffen
Minimum prostitutieleeftijd naar 21 jaar
