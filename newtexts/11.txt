De kosten van een loondoorbeta-lingsverplichting komen in mindering op een eventuele ontslagvergoeding.
Het ontslag-recht komt daarmee meer in het teken van voorzorg te staan.
Bij de uitwerking zal bijzon-dere aandacht zijn voor oudere werknemers met een moeilijke positie op de arbeidsmarkt.
Ook zal bij de uitwerking extra aandacht moe-ten zijn voor het midden- en kleinbedrijf.
5.1.2 Het CDA wil het huidige duale ontslagstelsel vervangen door een eenduidige wettelijke regeling met een gemaximeerde ontslagver-goeding en een repressieve rechterlijke zorg-vuldigheidstoets, zodat de rechtsgelijkheid voor werknemers verbetert en de gemiddelde ontslagkosten voor werkgevers dalen.
5.1.3 De arbeidsmarktpositie van oudere werkne-mers wordt versterkt.
Leeftijdsdiscriminatie wordt actief bestreden.
De arbeidsomstandigheden en -voorwaarden worden mede gericht op duurzame inzetbaarheid en het gezond en fit aan de slag kunnen blijven van werk-nemers tot hun pensioen.
Het monitoren van de belasting en belastbaarheid van werknemers is daartoe nodig.
Een leven lang leren wordt onderdeel van de arbeidsrelatie via een wederzijdse scholingsplicht.
5.1.4 Het CDA stelt voor de levensloop- en spaarloonregeling te integreren in een nieuwe vitaliteitsregeling, waarmee mensen vanaf hun eerste arbeidsdeelname worden ondersteund bij diverse ‘overgangen’.
Het CDA wil de vitaliteitsregeling ook van toepassing laten zijn op de perioden tussen twee banen in, de start van een eigen bedrijf, leven lang leren, zorgtaken op latere leeftijd, bijzondere onder-steuning van bepaalde beroepen of deeltijdpensioen.
Deze regeling wordt ondergebracht in de inkomstenbelasting.
Een dergelijke voorziening die is gebaseerd op het ondersteunen van de opbouw van een spaarvermogen, past in het algemene perspectief van nazorg naar voorzorg en biedt ruimte voor eigen invulling.
Ook kan de vitaliteitsregeling worden gevuld door de specifieke steun van werkgevers, die in een CAO voor bepaalde groepen extra bijdragen kunnen doen.
Verder wordt de huidige verlofkorting omgezet in een bonus bij inleg.
5.1.5 Arbeid en zorg moeten beter gecombineerd kunnen worden.
Daartoe moeten flexibele arbeidstijden mogelijk zijn voor ouders en mantelzorgers
en moeten school- en arbeidstijden beter aansluiten.
Er moet voor iedereen toegankelijke, verantwoorde en betaalbare kinderopvang zijn waarbij ouders de vrijheid hebben te kiezen voor een vorm van opvang waar zij behoefte aan hebben.
De kinderopvangtoeslag, gebaseerd op een normprijs voor kinderopvang, is inkomensafhankelijk, en wordt gerelateerd aan de arbeidsparticipatie.
Het CDA wil de vergoeding beperken tot vier dagen per week.
5.1.6 Veel Nederlandse vrouwen werken in kleine deeltijdbanen.
Een toename van de arbeids-participatie van vrouwen is nodig.
Enerzijds om de gevolgen van de vergrijzing op te vangen en daarmee het tekort aan arbeidskrachten in de toekomst te beperken.
Anderzijds leidt arbeidsparticipatie tot economische zelfstandigheid en moet door zowel mannen als vrouwen gezien worden als een investering in zichzelf.
5.1.7 De overgang van werk naar werk moet voor ambtenaren hetzelfde zijn als voor werknemers in de private sector.
Het ambtenarenrecht wordt daarom gelijkgetrokken met het arbeidsrecht.
De wachtgeldregeling voor politieke ambtsdragers wordt versoberd.
5.1.8 De overheid moet als werkgever het goede voorbeeld geven en jongeren, werklozen en gedeeltelijk arbeidsgeschikten in dienst nemen.
Bij investeringen en aanbestedingen van diensten moet de rijksoverheid net als veel gemeenten sociale eisen stellen, zodat er extra stage- en leerwerkplekken worden gecreëerd voor kwetsbare groepen.
Het CDA, en haar voorgangers de KVP, ARP en CHU, hebben in de vorige eeuw actief bijgedragen aan de opbouw en verdere uitbouw van de verzorgingsstaat.
Bescherming tegen risico’s van werkloosheid, ziekte en arbeidsongeschiktheid is nog steeds nodig.
Maar arbeid biedt de beste sociale zekerheid.
Daarom: wie kan doet mee om wie echt niet kan wordt beschermd.
5.2.1 Uitkeringen worden gericht op het stimuleren van arbeidsdeelname en economische zelfstandigheid.
Wie vanuit een uitkering de arbeidsmarkt betreedt, moet er niet in inkomen op achteruit gaan.
De armoedeval moet niet verder oplopen.
Om deze armoedeval te beperken dient de gemeentelijke grens voor het minimabeleid in gemeenten te worden genormeerd.
Voor jongere generaties wordt het werken aantrekkelijker gemaakt.
Gerichte inkomensondersteuning en armoedevalbestrijding bij lage inkomens worden beter in balans gebracht.
Mensen houden zekerheid over hun draagkracht door in het minimumloon en in de normering van de toeslagen voor huur, zorgpremie en kinderen rekening te houden met de noodzakelijke kosten van bestaan.
De toeslagen worden gestroomlijnd.
5.2.2 Mensen die niet zelfstandig naar vermogen werk kunnen vinden of behouden, worden hierbij geholpen.
Bestaande regelingen zoals de WSW, de Wajong en de loonkostensubsidies van de gemeenten worden op termijn geintegreerd volgens de systematiek van de Wa-jong, waarbij begeleiding geboden wordt doorwerkmeesters en werk op maat.
Dit gaat ook toegepast worden voor de huidige WSW’ers en personen met een beperkt arbeidspotentieel die financiële steun ontvangen.
Jonggehandicapten moeten zoveel mogelijk kunnen participeren in regulier of beschut werk.
Een levenslange uitkering is voor jongeren die nog arbeidscapaciteit hebben geen vanzelfsprekendheid meer.
Voorkomen moet worden dat jongeren te snel het etiket ‘arbeidsongeschikt’ krijgen opgeplakt.
De keuring moet in dat licht worden verbeterd.
Jongeren die in de nieuwe systematiek duurzaam en volledig ar-beidsongeschikt zijn, houden onvoorwaardelijk recht op een uitkering van 75 procent van het minimumloon.
De uitstroom moet worden gestimuleerd, onder meer door de werkgevers aan te moedigen jonggehandicapten in dienst te nemen en te houden.
5.2.3 Gemeenten krijgen de financiële en bestuurlijke verantwoordelijkheid voor het Werkbedrijf, de sociale werkvoorziening en de Wet Werk en Bijstand.
Het Werkbedrijf en de gemeenten in de regio zijn de spil in de arbeidsbemidde-ling en re-integratie op maat.
Re-integratie en arbeidsmarktbeleid komen zo in één hand.
Dat zal de kwaliteit en effectiviteit van re-integratie verbeteren, doordat eerder in het proces daadkrachtig kan worden ingezet op het juiste re-integratietraject.
Re-integratiebedrijven dienen te worden ingezet voor moeilijk plaatsbaren.
Een dergelijk samenhangend beleid geeft gemeenten de mogelijkheid om middelen doelmatiger in te zetten.
5.2.4 Publieke middelen voor bemiddeling dienen selectief te worden ingezet ten behoeve van mensen met een grote afstand tot de arbeidsmarkt en arbeidsgehandicapten.
Re-integratiegelden worden door een gestandaardiseerde aanpak ingezet die de zelfredzaamheid en activering bevordert, waarbij de vraag van werkgevers centraal komt te staan en de inzet van middelen (bemiddeling, scholing, loon- kostensubsidies) wordt gekoppeld aan het vervullen van vacatures.
Uitzendbureaus moeten een vaste plek op het Werkplein krijgen.
5.2.5 In de Werkhervattingregeling Gedeeltelijk Arbeidsgeschikten (WGA) kunnen werkgevers en verzekeraars een combinatie maken met de verzuimverzekering voor de eerste twee ziektejaren, waardoor de ketenaanpak sterker wordt.
Hierdoor wordt de kans op herstel en re-integratie zo vroeg mogelijk in het traject van ziekte of arbeidsongeschiktheid optimaal benut.
5.2.6 Het aantal mensen met een uitkering in het kader van de Algemene Nabestaanden Wet (ANW) daalt.
Dit komt vooral door toenemen-de arbeidsparticipatie waarbij het recht op een uitkering deels vervalt vanwege het feit dat de langstlevende partner wordt gecon-fronteerd met toetsen op inkomen en omdat een uitkering voor mensen geboren na 1950 niet langer automatisch beschikbaar is.
Voor weduwen en weduwnaars zal een participatie en arbeidsplicht gelden twee jaar na het overlijden en wanneer het jongste kind ten minste 5 jaar is.
5.2.7 Fraude met uitkeringen kost de gemeenschap handenvol geld en ondermijnt de solidariteit.
Het CDA wil daarom dat het Rijk en gemeenten de aanpak van uitkeringsfraude intensi-veren en hiertoe innovatieve maatregelen inzetten.
Het CDA wil behalve meer fraude opsporen, ook meer onterecht verstrekte uit-keringen terugvorderen.
Veel gemeenten zijn coulant met het terugvorderen van bijstandsfraude doordat relatief lage fraudebedragen niet worden geïnd.
‘Kleine’ fraudeurs ontspringen daardoor de dans, waarmee het signaal wordt afgegeven dat fraude loont.
Het CDA wil ervoor zorgen dat fraude niet loont en zal gemeenten aansporen om fraudeurs elke cent te laten terugbetalen.
Regels rond controle van uitkeringsgerechtigden worden wettelijk verankerd.
De mogelijkheden tot beroep op de sociale voorzieningen worden gestroomlijnd.
Dit vereist ook medewerking van het OM.
5.2.8 Het CDA wil een meer proactieve schuldhulpverlening.
Het CDA wil stimuleren dat gemeenten proactief budgetadviesgesprekken aanbieden bij de aanvraag van een WW-uitkering, zodat het ontstaan van problematische schuldensituaties kan worden voorkomen.
Gemeenten kunnen veel betekenen door actief mee te denken over besparingsopties, samen met stads- en kredietbanken.
Omdat jongeren steeds meer schulden krijgen, worden op middelbare scholen financiële bewustwordingslessen gegeven.
Er moet meer aandacht uitgaan naar de plichten van schuldenaren.
5.2.9 Arbeidsparticipatie en economische zelfstandigheid van migranten moeten voorop staan.
Er moet een duidelijke koppeling zijn tussen immigratiebeleid en sociale zekerheid.
Voor arbeidsmigranten is het verblijfsrecht verbonden aan het doel om hier te werken.
Bij beroep op de bijstand wordt het verblijfsrecht beëindigd, behalve bij vluchtelingen.
Ook bij arbeidsmigratie binnen Europa wordt de mogelijkheid om binnen vijf jaar het verblijfsrecht te beëindigen bij een beroep op bijstand beter benut, door de informatie van sociale diensten en de IND beter te koppelen.
5.2.10 Het CDA wil de export van de welvaartstoeslagen op de uitkeringen staken voor zover deze zijn gebaseerd op het welvaart- en voorzieningenniveau in Nederland.
De export van kinderbijslag naar landen buiten de EU wordt gestaakt.
Vanwege de stijgende levensverwachting is verhoging van de AOW-leeftijd noodzakelijk; om de arbeidsparticipatie te bevorderen en om voor ons en onze kinderen het pensioen zeker te stellen zonder dat toekomstige generaties met onbetaalbare lasten worden opgezadeld.
5.3.1 De AOW blijft als volksverzekering de basis van het pensioenstelsel waarop Nederlanders kunnen vertrouwen.
De verhoging van de AOW-leeftijd naar 67 jaar geschiedt geleidelijk over een periode van tien jaar; per 2015 naar 66 jaar, per 2020 naar 67 jaar.
Verhoging van de AOW-leeftijd gaat gepaard met aanpassing van de fiscale facilitering van aanvullende pensioenen (Witteveenkader).
Het is aan de sociale partners en niet aan de overheid om aan te geven welk beroep vanwege zwaarte of onveiligheid op CAO- niveau een bijzondere behandeling verdient.
De sociale partners zijn heel goed in staat hier afspraken over te maken.
5.3.2 De mogelijkheid om door te werken na het bereiken van de pensioenleeftijd verdient aan-moediging.
De wet wordt zodanig aangepast dat dit een aantrekkelijke optie is.
5.3.3 Inzet is het behoud van een toekomstbestendig pensioenstelsel dat een redelijk vooruitzicht biedt op een voorspelbare pensioenprestatie, een defined benefit dat een groot sociaal goed is.
Wel staat de financiële houdbaarheid van het stelsel onder druk en is de rek uit het steeds maar verder verhogen van premies.
Er moet meer nadruk komen op de professionele kwaliteit van het bestuur en risicomanagement van pensioenfondsen.
Het in 2007 ingevoerde wettelijk Financieel Toetsingskader (FTK) dient met spoed te worden geëvalueerd.
Ook het intern toezicht moet worden versterkt.
Beleggingen van pensioeninstellingen worden openbaar, evenals alle kosten om daarover ook verantwoording in het publieke domein af te leggen.
De voorlichting over het daadwerkelijke pensioen moet worden verbeterd.
Het CDA wil een samenleving waarin individuen en groepen burgers in vrijheid met elkaar kunnen communiceren.
De mogelijkheden om te communiceren nemen door digitalisering toe.
Inmiddels besteedt de gemiddelde Nederlander meer dan vijf uur per dag aan media.
Radio en televisie zijn dominant, maar andere activiteiten (o.a. e-mail, chatten, gaming, internet) komen snel langszij.
Een ruime meerderheid van de Nederlanders heeft daarvoor de beschikking over internet en mobiele telefoons.
Het internet geeft nieuwe vormen van gemeenschap, waar mensen ervaringen uitwisselen, kennis delen, hun mening geven of als groep ergens voor gaan staan.
Ook speelt het internet een belangrijke rol in de ontwikkeling van nieuwe leervormen en zorg op maat.
Allemaal kansen om het samenleven te versterken en als burgers meer eigen verantwoordelijkheid te nemen.
De overheid staat daarbij op afstand, geeft de juiste randvoorwaarden en ziet er in de eerste plaats op toe dat alle Nederlanders toegang hebben tot een pluriform en kwalitatief hoogstaand media-aanbod.
Daarnaast vraagt de snelle ontwikkeling van digitale media om overheidsbeleid dat de privacy en de vrije keuze van de consument waarborgt,
de transparantie vergroot
en innovatie stimuleert.
Het CDA hecht aan een brede publieke omroep die stevig is verankerd in de samen-leving.
Het Nederlandse bestel is uniek binnen Europa en garandeert niet alleen onafhankelijkheid van staat of commercie, het biedt ook een stevige verankering in de samenleving.
Het aanbod van de publieke omroep richt zich immers op de volle breedte van de samenleving en is pluriform en gevarieerd.
6.1.1 De landelijke publieke omroep moet kunnen beschikken over voldoende brede netten en zenders om de verschillende groepen in de samenleving te bereiken en moet ruimschoots toegang hebben tot het digitale domein.
Internetactiviteiten moeten in het verlengde liggen van de programmatische activiteiten op het hoofdkanaal.
Ook van de publieke omroepen mag een efficiencybijdrage gevraagd worden.
Het is aan de publieke omroep of dit zal leiden tot een vermindering van het aantal netten van drie naar twee of dat zij dit op een andere wijze wil invullen.
6.1.2 De publieke omroep is niet van de staat of de makers, maar van de burgers zelf.
Ledengebonden omroepen vormen het hart van het omroepbestel.
In een digitale wereld ontstaan tal van nieuwe mogelijkheden om de miljoenen leden te betrekken bij de totstandkoming van het programma-aanbod.
Het CDA wil daarom dat omroepverenigingen uitgroeien tot dynamische organisaties waarbinnen tal van communities actief zijn rondom gedeelde interesses en overtuigingen.
6.1.3 Het CDA wil het Nederlandse omroepbestel doelmatig, open en bestuurbaar houden.
Het aantal leden van een omroep, in samenhang met de mate waarin leden betrokken worden, moet leidend zijn voor het (gegarandeerde) budget dat een omroep ontvangt.
Daarbij wordt het plafond van vierhonderdduizend leden aanzienlijk verhoogd.
Dit haalt een drempel weg voor het samengaan van omroepen.
De kleine levensbeschouwelijke omroepen worden, met behoud van hun bestuurlijke en programmatische zelfstandigheid, met het oog op de besparing van de overhead gestimuleerd om óf aan te sluiten bij een verwante omroepvereniging óf onderling te komen tot een intensieve samenwerking.
6.1.4 Bij een dergelijk netwerk van autonome omroepverenigingen en enkele zelfstandige taakorganisaties (voor o.a. nieuws, sport, educatie en minderheden) hoort een kleine koepelorganisatie die zich beperkt tot het toezicht, het coördineren van netten en zenders en de bijbehorende distributie.
Op het niveau van ondersteunende diensten gaan omroepen maximaal samenwerken om bij te dragen aan meer efficiency.
6.1.5 De STER is een noodzakelijke financieringsbron voor de landelijke publieke omroep.
De niet-exclusieve taken van de publieke omroep worden niet meer uit de collectieve middelen gefinancierd.
6.1.6 Het CDA vindt de regionale en lokale omroepen van grote betekenis voor de herkenbaarheid van onderlinge binding in provincies en gemeenten.
De positie van de regionale omroep (radio, televisie en internet) als calami-teitenzender moet formeel geregeld worden.
Binnen het totale budget van de publieke omroepen zal daarom een groter deel aan de regionale omroepen toegewezen worden.
Eigenaren van distributienetwerken bepalen in toenemende mate wat er voor burgers op de vele schermen te zien en te doen is.
Voorkomen moet worden dat distributeurs hun eigen belangen beschermen door beperkende voorwaarden te stellen aan de aard en omvang van de diensten en aan de inhoud en vorm van de content die via hun netwerken door andere aanbieders worden aangeboden.
Het CDA wil dat burgers op alle netwerken vrije keuzes kunnen maken.
6.2.1 Het CDA wil dat mensen meer grip krijgen op hun online privacy.
Het gebruik van privacyvriendelijke technieken wordt gestimuleerd.
De overheid moet bij digitale ontwikkelingen daarin het goede voorbeeld geven.
Bedrijven moeten nadrukkelijk en expliciet consumenten om toestemming vragen voor het verzamelen van hun onlinegegevens en het koppelen van bestanden (opt-in regeling).
6.2.2 Het auteursrecht garandeert de rechten van de makers en is een onmisbare voorwaarde voor creativiteit en kwalitatief hoogstaand aanbod.
Tegelijkertijd is de bestaande praktijk rond auteursrecht niet toegesneden op de digitale ontwikkelingen en belemmert het belangrijke innovaties en de vrije uitwisseling van content.
Rechtenbescherming en rechten-afhandeling moeten op een nieuwe, transpa-rante en vereenvoudigde wijze geregeld gaan worden.
6.2.3 Het CDA is voor de ‘one-stop-shop-gedachte’ zodat gebruikers de te betalen rechten in één keer kunnen regelen en afrekenen met de makers.
Belangrijk is tevens in de wet vast te leggen dat bij de bepaling van de auteursrech-telijke vergoedingen het feitelijk gebruik de bepalende factor is.
6.2.4 Door digitalisering ontstaan nieuwe kansen voor samenwerking binnen de media.
De samenwerking tussen de geschreven pers en de (regionale) publieke omroep moet worden gestimuleerd en wettelijke belemmeringen moeten worden weggenomen.
Dat laatste geldt ook voor de samenwerking tussen kranten onderling waar het gaat om het inrichten en exploiteren van een gezamenlijk distributienetwerk.
6.2.5 Het CDA gaat uit van de verantwoordelijkheid van de media.
Programma’s en clips met porno, excessief geweld of kind- of vrouwonvriendelijke inhoud mogen niet worden getolereerd en de overheid zal hen daarop aanspreken.
De stijgende productie en productiviteit gaan niet meer een-op-een gepaard met toenemend ruimtebeslag.
Optimalisering van gebruik van de bestaande bebouwde ruimte (inclusief het wegennet) gaat steeds meer vóór uitbreiding.
Vanuit goed rentmeesterschap mogen toekomstige generaties verwachten dat wij geen verloedering laten ontstaan en sturen op optimaal ruimtegebruik.
Het CDA zet in op een duurzame economische groei en een ecologisch verantwoorde markteconomie.
De overheid kiest hierbij voor instrumenten die het meest bijdragen aan een doeltreffend ruimtelijk en milieubeleid,
en die het sterkst appelleren aan de verantwoordelijkheid van burgers en bedrijven, zoals marktconforme instrumenten, zelfregulering en publieke kaders.
De verantwoordelijkheid op het gebied van ruimte hoort in onze visie zo dicht mogelijk bij de mensen te liggen.
Zo zijn gemeenten verantwoordelijk voor bestemmingsplannen op hun eigen grondgebied.
Provincies stellen vast welke waarden ze willen beschermen, waar ruimte voor natuur en water moet zijn en zij zorgen dat gemeenten onderling afstemmen waar gebouwd wordt.
Het Rijk beperkt zich tot de nationale belangen.
Laten we eerst slimmer organiseren in plaats van meer beleid optuigen.
Nederland kent prachtige landschappen.
Mensen hechten waarde aan ruimte voor een bloeiende economie, goede woonomstandigheden, toegankelijke voorzieningen en een goed functionerend ecosysteem.
Tegelijk eist het water ook ruimte en moet er aandacht zijn voor klimaatverandering.
In het ruimtelijk beleid dient daarom een verstandige en integrale afweging gemaakt te worden tussen economische, ecologische en sociaal-culturele ontwikkelingen.
Het CDA zet zich voortdurend in voor het combineren van functies, zoals wonen en water, toerisme en landbouw, wo-nen en werken, bedrijvigheid en natuur.
Op het platteland wil het CDA dorpen en steden die vitaal zijn, waar ook jonge gezinnen willen wonen en kinderen opgroeien.
Ze moeten ‘het kloppende hart’ worden van gebieden, die nu steeds meer te maken krijgen met bevolkingskrimp.
De komende jaren zullen bepaalde gebieden steeds meer te maken krijgen met een sterke bevolkingsdaling.
Hier ligt een belangrijke opgave voor de samenleving en overheden om de voorzieningen op een aanvaardbaar niveau te houden.
7.1.1 Het CDA is voorstander van meer multifunctioneel ruimtegebruik.
Er liggen kansen door meer verbindingen te leggen tussen natuur, landbouw, toerisme, wonen, werken, energie en water.
Dit vraagt om een integrale aanpak van de ruimte, waarbij aandacht wordt besteed aan het behoud van de waardevolle landschappen zonder dat dit leidt tot extra regelgeving.
In het westen van het land is de druk op de groene ruimte het grootst.
Het beleid is erop gericht groene buffers robuust te maken en te houden.
Vanuit de grote steden moet het omliggende groene gebied goed toegankelijk zijn.
7.1.2 Het ruimtelijkeordeningsbeleid moet ruimte bieden voor de natuurlijke groei in dorpen en steden.
Vitale dorpen zijn gebaat bij een goede balans in de woningvoorraad en werkgelegenheid;
krachtige steden bij de herstructurering van oudere wijken met het oog op versterking van de samenleving.
Het CDA vindt economische impulsen en bouwactiviteiten van levensbelang voor de sociaal-culturele samenhang en vitaliteit van dorpen en steden.
Daar horen op maat gesneden bouwprogramma’s bij, waarbij rekening gehouden wordt met toekomstige demografische ontwikkelingen en de woonbehoefte van jongeren, ouderen en mensen met een functiebeperking uit de gemeenschap zelf.
7.1.3 Voor een aantrekkelijk vestigingsklimaat zijn investeringen nodig om bestaande bedrijventerreinen te verduurzamen en beter in te passen in de omgeving.
Bovendien wordt krachtig ingezet op herstructurering en revitalisering van verouderde bedrijventerreinen.
Alleen indien er aanwijsbaar onvoldoende ruimte voor economische ontwikkeling is, worden nieuwe bedrijventerreinen ontwikkeld.
Naast een goede wegontsluiting moet daarbij ook aandacht zijn voor een fysiek haalbare ontslui-ting over water.
Bedrijfsleven en overheid zijn gezamenlijk verantwoordelijk.
7.1.4 Het CDA onderstreept de noodzaak de terug-gang van de biodiversiteit een halt toe te roepen.
De Ecologische Hoofdstructuur (EHS) en Natura 2000 zijn slechts middelen om dit doel te bereiken.
De implementatie van Natura 2000 en de EHS zorgen soms voor onduidelijkheid onder burgers en agrariërs over wat er nog kan in en rond een Natura 2000-gebied en in de EHS.
Het CDA vindt het realiseren van natuurdoelen belangrijk, maar wil ook dat sociaal-economische, recreatieve activiteiten en culturele evenementen in en rond Natura 2000- en de EHS-gebieden door kunnen gaan.
Voorwaarde voor gebieden die zijn aangewezen voor Natura 2000 is dat de gevolgen voor de omgeving haalbaar en betaalbaar zijn.
Ruimte en toekomstperspectief voor agrarische en andere ondernemers moeten worden meegewogen bij de invulling van de Natura 2000- en EHS-opgave.
Het platteland mag niet op slot gaan, dus praktische oplossingen binnen het beheerplan en/of met aanpassingen van begrenzingen moeten mogelijk zijn.
Standaard moet worden gekeken of realisatie van de natuurdoelen kan worden bereikt met beheer en behoud van agrarische grond.
Vruchtbare grond moet zoveel mogelijk worden behouden, ook met het oog op de toenemende vraag naar voedsel.
Het CDA wil de EHS zoveel mogelijk realiseren door de combinatie van functies als natuur en landbouw, water, landschap en toerisme.
Overigens geldt ook hier dat Nederland geen nationale eisen toevoegt aan de Brusselse Natura 2000-richtlijnen.
7.1.5 Ook de agrarische sector moet een maximale bijdrage leveren aan duurzaamheid.
Duurzame productie en optimale verbinding met de regionale omgeving verdienen extra aandacht.
7.1.6 Veel Nederlandse en Europese natuurwetgeving is nog steeds teveel gericht op de bescherming van individuele soorten.
Dit leidt tot ongewenste situaties waarbij zelfs natuurontwikkelingsprojecten worden ge-blokkeerd door een vierkante meter officieel beschermde natuur.
Het CDA hecht waarde aan behoud van de leefgebieden, waarbij het doel en niet de regelgeving leidend moet zijn.
Het CDA vindt dat er niet alleen aandacht voor bescherming en opvang moet zijn, maar ook voor beheer van populaties.
Dit inclusief afschot indien populaties te groot worden voor de draagkracht van het leefgebied.
Nederland wordt internationaal beschouwd als de veiligste delta ter wereld.
De waterhuis-houding biedt Nederland een stevige opgave.
Grote delen van Nederland liggen onder de zeespiegel, en ons land wordt doorsneden door een aantal grote rivieren.
De klimaat-veranderingen leiden ertoe dat de normen voor bescherming tegen (zee- en rivier)water zonder extra maatregelen niet meer zullen worden gehaald.
De kans op overstromingen neemt toe, en daarmee de kans op schade en bedreiging voor mens en dier.
Het verleden dat Nederlanders met water hebben, schenkt vertrouwen voor de toekomst.
7.1.7 Rivieren moeten waar noodzakelijk en mogelijk meer ruimte krijgen; water is mede-ordenend voor de ruimtelijke inrichting.
Het werken aan veilige dijken en verbeterde kustwering verdient prioriteit, zodat er geen catastrofale rampen kunnen ontstaan als ge-volg van extreme weersomstandigheden, bo-demdaling en zeespiegelstijging.
De Deltawet vormt hiervoor de wettelijke basis.
In stedelijk gebied moeten maatregelen getroffen worden voor het bufferen van (overtollig) regenwater.
Naast de veiligheid van water vindt het CDA de kwaliteit van oppervlaktewater uit het oogpunt van volksgezondheid en hygiëne in het stedelijke gebied van ultiem belang.
Zoals blijkt uit recent onderzoek komen resten van geneesmiddelen, hormonen en andere milieuvreemde stoffen in het oppervlakte water terecht.
Milieueffecten hiervan moeten in-zichtelijk worden gemaakt en zonodig moeten maatregelen aan de bron worden genomen.
De kwaliteit van drinkwater mag geenszins door genoemde stoffen worden beïnvloed.
7.1.8 Demografie heeft vele gevolgen voor het ruimtelijk maar ook het sociale beleid.
In verscheidene regio’s in ons land heeft de krimp ingezet; in andere regio’s is de krimp in aantocht.
Kenmerkend in ons land is dat vele subsidies en financieringsinstrumenten gekoppeld zijn aan groei en niet aan krimp.
Groei levert doorgaans middelen op, krimp kost vaak geld.
Nieuwe adequate financieringsinstrumenten worden ontwikkeld om deze ontwikkelingen vroegtijdig te kunnen opvangen.
7.1.9 De Europese waterrichtlijn, de KRW (Kader Richtlijn Water), richt zich met name op de grotere watergangen richting deltagebieden en estuaria.
Hiervoor zijn verschillende kwaliteitsverbeteringen gepland.
In toenemende mate wordt ook wonen aan het water in stedelijk gebied door gemeenten bevorderd.
Het CDA is van mening dat ook in stedelijk gebied de waterkwaliteit beter moet worden.
Dit kan door structureel afkoppelen van hemelwater van het riool te bevorderen en de overstort van rioolwater te verminderen.
Een moderne samenleving valt of staat met soepele verbindingen.
Dagelijks zijn mensen onderweg naar school, werk of huis.
Nederland kent een sterke transportsector en ons land speelt een vooraanstaande rol in het internationale goederenvervoer.
Voor een toekomstbestendige rol is de bereikbaarheid van de mainports in de Randstad alsmede de Brainport Zuidoost-Nederland, het logistiek knooppunt Venlo, het energieknooppunt in Groningen en de driehoek Wageningen-Nijmegen-Enschede een aandachtspunt.
Het CDA vindt bereikbaarheid van belang voor een gezonde, sociale en economische samen-leving.
Kwaliteit en snelheid zijn bij uitstek eigenschappen waarvan Nederland het als hoogontwikkeld land met internationale ambities moet hebben.
Daarom is het nodig dat het fileprobleem verder wordt aangepakt,
zowel via een robuust wegennetwerk met voldoende capaciteit,
alsook door verbetering van de kwaliteit, toegankelijkheid en betrouwbaarheid van het openbaar vervoer.
Bovendien streeft het CDA naar minder luchtvervuiling
en verhoging van de veiligheid.
Maatschappelijke kosten moeten voor de gebruiker duidelijk zijn, zodat ze meewegen in de keuze.
7.2.1 Het CDA vindt bereikbaarheid een basisvoorziening.
Het CDA wil de betrouwbaarheid van de infrastructuur vergroten.
Daarom wil het CDA een betere doorstroming door een breder en robuuster wegennet.
Investeringen in wegen moeten slim en efficiënt zijn.
Voor het CDA gaat optimaliseren en benutting van de huidige infrastructuur vóór uitbreiding.
Het CDA wil de grootste fileknooppunten op het wegennet aanpakken, met onder andere de Spoedwet Wegverbreding.
7.2.2 Het CDA wil een uitbreiding van het netwerk van (inter)regionale snelfietsroutes voor woon-werkverkeer.
Het stimuleren van fietsen naar het werk vermindert de filedruk en draagt bovendien bij aan een schoner milieu.
Bij de aanpak van het wegennet wordt rekening gehouden met directe verbindingswegen voor fietsers.
Barrièrevorming door aanleg van nieuwe wegen wordt tegengegaan.
7.2.3 Naast het wegennet is het spoornet eveneens onderdeel in de basisvoorziening bereikbaar-heid.
Het CDA vindt dat het huidige spoornet verbeterd moet worden.
Daartoe moeten maatregelen genomen worden die ten goede komen aan het beheer, de exploitatie en dienstverleningskwaliteit op het spoor.
De overheid ziet daarbij toe op de waarborging van de bereikbaarheid en het verkorten van de reistijden naar de meer perifeer gelegen landsdelen, naast het oplossen van overige knelpunten op het spoor.
De groei van het goederenvervoer per spoor zorgt voor spanning op het gebied van geluidsoverlast, trillingen, bereikbaarheid (ove-wegen) en leefbaarheid.
Daarom moet de komende kabinetsperiode ingezet worden op nieuwe routes en andere prioriteiten, waarbij leefbaarheid en veiligheid kernbegrippen zijn.
7.2.4 Voor het in deze kabinetsperiode te verlengen MIRT (2020-2028) kiest het CDA voor een robuust wegennet en betrouwbaar openbaar vervoer.
Daarom wil het CDA met het Programma Hoogfrequent Spoor elke 10 minuten een intercity op belangrijke trajecten.
Ook is, voor een gezonde verdeling van de goederenstromen, investeren in faciliteiten voor de binnenvaart nodig.
In het verlengde MIRT 2020-2028 wil het CDA ten minste de volgende regionale projecten opnemen, waarbij voor-financiering vanuit de regio mogelijk is om projecten eerder te laten starten: Noord-Nederland: Spoorlijn Coevorden – Rheine geschikt maken voor personenvervoer, N48 Hoogeveen – Raalte uitbreiden tot robuuste 2x2 100 km/h weg: verkeersveiliger, robuuste ruit samen met N34 en A28, RegioRail fase 2 stad en regio Groningen, Ongelijkvloers maken N381 Drachten – Smilde, vervanging bestaande brug in de A6 door aquaduct (Scharsterbrug), Zuid-Nederland: Goederenspoorlijn Vlissingen – Antwerpen (VeZa), N57/N59 op Schouwen-Duiveland-Hellegatsplein, Goederenspoor RoBel, gedeelte West-Brabant (Sloeboog, omleiding Bergen op Zoom, omleiding Roo-sendaal), Aanpak N65 waaronder Vught, A2 Eindhoven – Weert, Aanpak A67, Oost-Nederland: N35 Zwolle-Wierden, Aanpak verbreding A1 tot Duitse grens, Ontbrekende schakel A15, Opwaardering N50 Emmeloord – Hattemerbroek tot A50, West-Nederland: Westfrisiaweg N23, Rijn-landroute, N23 fase 2: Tunnel bij Roggebot(A) en kortsluiting Baai van Van Eesteren (B) bij Lelystad, Westelijke Oeververbinding, (Oranjetunnel/Oranjebrug), A12-zone Utrecht, A4-corridor.
7.2.5 Op sommige plaatsen zijn nieuwe infrastruc-turele schakels gewenst tussen bestaande snelwegen om de reistijden te verkorten.
Deze schakels worden bij voorkeur middels publiek-private samenwerking (pps) gerealiseerd.
7.2.6 Het CDA zet zich in voor het principe ‘de gebruiker betaalt’.
Het vergroot het kostenbewustzijn en leidt tot minder files.
Daarnaast wordt ingezet op de verdere optimalisatie van het gebruik van het wegennet.
De gemiddelde rijder gaat niet meer betalen, wat betekent dat de belastingen op het bezit van de auto navenant naar beneden gaan; het draagvlak blijft van essentieel belang.
Een vorm van beprijzing die hieraan voldoet is hierbij noodzakelijk.
7.2.7 Door aanvullende eisen aan de inpassing dreigt de aanleg van wegen en spoor onbetaalbaar te worden.
De wettelijke normen moeten weer de standaard zijn.
De extra kosten die gemaakt moeten worden door eventuele aanvullende inpassingwensen moeten worden gedragen door de regio die het voordeel geniet.
Om kostenvoordeel te behalen wordt weg- en spooraanleg waar mogelijk en verantwoord (ruimtelijk en programmatisch) gecombineerd met duurzame gebiedsontwik-keling, waarbij meervoudig ruimtegebruik en innovatieve technieken worden toegepast.
Voor de internationale bereikbaarheid van Nederland is het van belang dat intercity’s doorrijden tot HST-knooppunten over de grens.
7.2.8 Besluitvorming over de aanleg van wegen moet helder en efficiënt zijn.
Op deze punten wil het CDA de Tracéwet wijzigen en de inspraakmogelijkheden herzien conform de voorstellen van de commissie-Elverding.
Vroegtijdige brede participatie bij de aanleg van wegen en een brede verkenning vooraf is cruciaal om een goed en helder besluit te nemen.
7.2.9 Met hoogwaardig openbaar vervoer kan, vooral in stedelijk gebied en soms op het platteland, de leefbaarheid fors verbeteren.
In verstedelijkte gebieden zal daarom systematisch gewerkt worden aan een hoogwaardig openbaarvervoernet.
In de EU moeten de internationale weg-, spoor- en vaarverbindin-gen verder worden ontwikkeld, onder meer door de aanleg van Euregionale en Europese netwerken.
Daarbij moet gebruik worden gemaakt van innovatieve en flexibele ontwik-kelingen.
Het treinverkeer in grensregio’s wordt grensoverschrijdend ontwikkeld, zoals voorgesteld in de initiatiefnota De Grenzen Voorbij.
Daar waar de gehele regio nieuwe hoogwaardige verbindingen wil aanleggen, is het reëel hiervoor naast een overheidsbijdrage, een extra bijdrage te vragen van degenen die er het meest van profiteren.
7.2.10 Het CDA zet ook in op verbetering van het bestaande openbaar vervoer door organisatorische maatregelen, zoals een betere afstemming van dienstregelingen en vermindering van het aantal keren overstappen op langere trajecten.
Het gebruik van de fiets in het voor- en natransport wordt beter gefaciliteerd.
7.2.11 Sinds 2000 wordt in een groot deel van Nederland het stads- en streekvervoer aanbesteed, met uitzondering van Amsterdam, Rotterdam en Den Haag.
Het CDA wil ook in die drie grote steden het openbaar vervoer aanbesteden om meer kwaliteit voor minder geld te krijgen.
7.2.12 Het CDA wil schoner rijden en duurzame mobiliteit stimuleren op een techniekneutrale wijze, waarbij de overheid een doel stelt en burgers, ondernemingen of organisaties vrij zijn in de wijze waarop en met behulp van welke technieken zij dit doel bereiken.
Daarom juicht het CDA de vernieuwingen op het gebied van schonere brandstof en motoren toe, zoals het gebruik van de elektromotor, en bussen die rijden op waterstof en groen gas.
7.2.13 Het CDA wil het gebruik van de fiets voor de korte afstand (tot 10 kilometer) blijven bevorderen.
Het CDA is daarom voorstander van de ontwikkeling van een integraal plan voor het fietsgebruik.
7.2.14 Het aantal verkeersslachtoffers is te hoog.
Achter elk slachtoffer schuilt een familiedrama.
In het bijzonder moet het aantal verkeersslachtoffers in de leeftijd tussen 15 tot 30 jaar worden teruggebracht door gerichte maatregelen te nemen.
Het verkeer is veiliger geworden, alleen het aantal ongelukken met alcohol en drugs blijft al jaren gelijk.
Goede voorlichting over verkeersveiligheid en het gebruik van genotsmiddelen is nodig, gekop-peld aan een hardere aanpak voor alcohol- en drugsgebruikers in het verkeer.
Nederland is een bijzonder sterke haven- en luchtvaartnatie.
Het heeft een uitstekend netwerk van verbindingen met een aantal concurrerende en sterke luchtvaartmaatschappijen.
De luchthavens leveren een grote bijdrage aan de werkgelegenheid in de ver-schillende regio’s.
Schiphol is een kwalitatief hoogstaande luchthaven die goed meekomt in de mondiale concurrentie.
Deze positie is relatief kwetsbaar en niet vanzelfsprekend.
7.2.15 Mainports Rotterdam en Schiphol en de Brainportregio rond Zuidoost-Nederland zijn cruciaal voor de economie en ons vestigings-klimaat.
Het netwerk van verbindingen dat de hele wereld bestrijkt moet versterkt en waar mogelijk verder worden uitgebreid.
De mainports moeten internationaal leidend zijn op het gebied van duurzaamheid.
Stimulering van innovatie en duurzame groei gaan daarbij hand in hand.
Het CDA wil het aantal lucht-vaartverdragen met opkomende economieën uitbreiden.
7.2.16 Fungerende wetgeving op het gebied van openbaar vervoer moet als uitgangspunt hebben dat ook mensen met een functiebeperking optimaal gebruik kunnen maken van het openbaar vervoer.
Op nationaal niveau wil dit zeggen dat waar mogelijk versneld werk wordt gemaakt van de (infrastructurele) aanpassingen van treinen en spoorwegstations.
7.2.17 Het CDA streeft naar het verder ontwikkelen van een concurrerend en duurzaam Schiphol.
Luchtvaart is in Nederland haast per definitie grensoverschrijdend en Europees en mondiaal moet er dan ook een gelijk speelveld zijn tussen landen en maatschappijen.
Daar passen geen nationale luchtvaartspecifieke belastingen bij.
Voor het optimaal vervullen van de maatschappelijke functie van Schiphol zijn duidelijke wet- en regelgevende kaders nodig.
Kaders die duurzame economische groei mogelijk maken en tevens de leefkwaliteit (geluidshinder en luchtkwaliteit) van de omwonenden beschermen.
Waar mogelijk verdient overeenstemming tussen alle betrokken partijen de voorkeur boven het opleggen van regels.
Om de omwonenden tegen de geluidsoverlast te beschermen is een nieuw handhavingsinstrument nodig.
Nederland zet zich in voor een belasting op kerosine in Europees en mondiaal verband.
7.2.18 Groei van de luchtvaart kan plaatsvinden op Schiphol en op regionale luchthavens.
De regionale luchthavens zijn van grote betekenis voor de regionale economie.
Hierbij dient rekening te worden gehouden met de leefkwaliteit van omwonenden.
7.2.19 De verschillende havens in Nederland kunnen intensiever samenwerken, waardoor een sterkere mainport ontstaat.
Samenwerking met de Vlaamse havens maakt het gebied sterker richting het achterland.
De land- en tuinbouw is een belangrijke en onmisbare sector voor onze economie, voed-selvoorziening en beheer en leefbaarheid van het platteland.
De Nederlandse land- en tuin-bouw staat op het gebied van technologie aan de top en is wereldwijd de tweede agrarische exporteur.
Agrariërs hebben hun productie-methoden voortdurend geïnnoveerd, en zijn altijd uitgedaagd op het gebied van milieu en ruimte.
Kennisinstellingen op het gebied van landbouw hebben daarbij een belangrijke rol gespeeld.
Vanuit het oogpunt van voedselkwaliteit en economische belangen is het noodzakelijk om een vitale agrarische sector in Nederland te houden.
Dit kan alleen binnen de grenzen die voor het milieu en de samenleving accepta-bel zijn.
Op allerlei fronten wordt gewerkt aan de economische, ecologische en sociale duurzaamheid.
De landbouw heeft een eigen verantwoordelijkheid voor maatschappelijk verantwoorde productiemethoden, waarbij zij rekening houdt met dierenwelzijn, natuur, milieu en samenleving.
Er liggen tal van mogelijkheden voor de land- en tuinbouw om in te spelen op de uitdagingen op het gebied van klimaat, energie, voedsel en water.
Het CDA wil werken aan het verbeteren van de positie van de boeren, tuinders en vissers in de keten,
verduurzaming van de keten,
versterking van de maatschappelijke positie
en versterking van de keten door ondernemerschap te bevorderen.
Kansen kunnen worden benut door vernieuwing, ontwikkeling en ondernemen.
7.3.1 Het CDA wil voortdurend werken aan duurzaamheid binnen de gehele keten: van boer tot consument.
Iedereen draagt een eigen verantwoordelijkheid voor de leefomgeving (grond, lucht, natuur en biodiversiteit).
Het CDA wil ruimte geven voor ontwikkelingen zoals mestbewerking, duurzaam energiegebruik en precisielandbouw.
7.3.2 De maatschappelijke binding met de leefomgeving en de voedselproductie moet hersteld worden, zodat mensen bewuster aankopen en omgaan met hun voedsel.
De consument moet zich bewust zijn van de impact van zijn consumptiegedrag op mens, milieu en dierenwelzijn, waar ook ter wereld.
In dat kader dient ook de verspilling van voedsel te worden tegengegaan.
Voor een voedselproduct met een meerwaarde (milieuvriendelijker, welzijnsvriendelijker, etc. ) moet de consu-ment ook meer willen betalen.
Inspirerende maatschappelijke initiatieven juicht het CDA toe, zoals keurmerken, educatie en voorlichting.
Door regionalisering van voedselketens kan voedsel ook weer dichter bij mensen komen te staan.
7.3.3 Het CDA wil versterking van de landbouwketen, nationaal, Europees en mondiaal.
Daarom zet het CDA in op ontwikkeling.
Een goede wisselwerking tussen kennis, beleid en praktijk is bij uitstek een succesfactor voor verduurzaming en innovatie.
De Nederlandse expertise en ondernemingskracht, bijvoorbeeld in de tuinbouwsector, kan ook benut worden voor internationale efficiencyverbetering en duurzame productieverhoging in de landbouw.
Kennisvergroting en kennisoverdracht is daarbij cruciaal.
Het CDA zet in op kennisoverdracht tussen onderwijs en bedrijfsleven en gezamenlijke ontwikkeling en innovatie.
Kennisinstituten dienen hier adequaat op te reageren.
Instrumenten worden ontwikkeld om dit te bevorderen.
Het kwekersrecht moet het leidende intellectueel eigendomsrecht in de plantenveredeling blijven.
In het belang van de ontwikkeling van een duurzame land- en tuinbouw, van de keuzevrijheid van de teler en van de concurrentieverhoudingen in de veredeling moet de volledige ‘breeders exemption’ in het octrooirecht worden opgenomen.
7.3.4 Het CDA vindt het van belang dat de keuze voor groot- of kleinschaligheid van veehouderij bewust wordt gemaakt, waarbij verschillende belangen zorgvuldig worden afgewogen.
Bij de ontwikkeling van de intensieve veehouderij stelt het CDA de gezondheid en het welzijn van mens en dier voorop.
Daarnaast zijn de milieudruk en de landschappelijke inpassing van groot belang.
Binnen dit kader dient de keuze voor de schaalgrootte van veehouderij bewust te worden gemaakt en dienen de normen te worden vastgesteld.
Innovatie kan leiden tot nieuwe vormen van schaaloptimalisatie.
De landbouw moet kiezen voor de schaal die past bij het vakmanschap van de ondernemer, zijn omgeving, de eisen van de samenleving en de kansen van de afzetmarkt.
Het CDA wijst de grootschalige intensieve veehouderij die alleen op kosten-concurrentie gericht is en niet op verbetering van de kwaliteit bestaande uit dierengezondheid en welzijn, landschappelijke inpassing, beperking milieudruk en volksgezondheid af.
Zodoende wordt wel ruimte geboden aan het op kwaliteitsproductie gerichte bedrijf.
Het CDA kiest voor het familiebedrijf als de basis van ons landbouwproductiemodel.
Het CDA zet in op beleid waardoor de economische kracht van ondernemers wordt versterkt.
7.3.5 Voor genetische modificatie bij dieren geldt ‘nee, tenzij’ en bij planten ‘ja, mits’.
Biotechnologie bij planten kan een belangrijke rol spelen inzake wereldwijde voedselzekerheid, alsmede in de klimaatadaptatie van gewassen.
Vanzelfsprekend moet genetische modificatie van planten voldoen aan het criterium dat deze veilig is voor mens, dier en milieu.
7.3.6 Het CDA houdt vast aan de afspraken over het Gemeenschappelijk Landbouwbeleid (GLB) tot en met 2013.
Beleid vanuit de Europese Unie is ook in de toekomst nodig voor een gelijk speelveld.
Ook na 2013 blijft een gemeenschappelijk beleid met substantieel budget – in dezelfde orde van grootte als in de periode 2007-2013 – noodzakelijk.
Dit is in het belang van de gehele landbouwketen, de voedsel-zekerheid en voedselveiligheid.
Het nieuwe GLB moet uitgaan van de kracht van de land-bouw en een vangnet vormen voor ernstige markt- en prijsverstoringen.
Er moet aandacht zijn voor de gevolgen van nieuw beleid voor de boereninkomens,
de verwerkende industrie,
de werkgelegenheid
en de vermindering van de verstoring voor ontwikkelingslanden.
7.3.7 Bij diergezondheid moet de nadruk liggen op preventie, bijvoorbeeld vaccinatie zonder handelsbeperkingen.
Regels ten aanzien van dierenwelzijn kunnen alleen in EU-verband opgelegd worden om een gelijk speelveld te houden.
Ondernemers die bovenwettelijk aanpassingen willen doen, verdienen de ruimte.
7.3.8 Het teruglopen van het aantal visbestanden is zorgelijk.
Duurzaam beheer van visbestanden en een gelijk speelveld moeten uitgangspun-ten zijn in het Europese visserijbeleid.
Nederlandse vissers zijn voorlopers in Europa en willen dat blijven.
Het CDA ondersteunt hen daarin.
De Nederlandse visserijsector kent een grote uitdaging: de transitie van vloot en vis-serijtechnieken.
Het CDA is van mening dat de Nederlandse overheid de vissers faciliterende ondersteuning bij die transitie moet bieden.
Het CDA is voorstander van certificering van duurzaam gevangen en gekweekte vis en voldoende mogelijkheden voor aquacultuur.
Het CDA wil een meer decentrale en regionale benadering in het Europese visserijbeleid, met een bottom-upbeleid en breed draagvlak, waarbij direct belanghebbenden deels zelf verantwoordelijk zijn.
Bij het gebruik van de Noordzee moet de visserijsector erop kunnen rekenen dat zij haar werk goed kan blijven doen en dat de visserij niet bij voorbaat on-dergeschikt wordt gemaakt tegenover ander ruimtegebruik, met name windmolenparken.
De Nederlandse overheid moet nu snel een aantal internationale verdragen rond de visserij ratificeren, zodat voor de bemanningen van vissersschepen knelpunten op de arbeidsmarkt worden weggenomen.
7.3.9 De tuinbouwsector, verenigd in ‘Greenports Nederland’ is een majeure drager van onze economie met een enorme spin-off.
De verdere ontwikkeling van Greenports Nederland, inclusief de bereikbaarheid en ontsluiting, wordt versterkt.
Het CDA ondersteunt logistieke innovaties en logistieke verduurzaming-initiatieven.
De tuinbouwsector in de Randstad kampt met steeds minder ruimtelijke mogelijkheden en hoge grondprijzen.
Om dit sterke cluster in stand te houden moet er voldoende ruimte voor productie blijven
en geïnvesteerd worden in innovatie ten behoeve van productiviteitsverhoging en verduurzaming.
Ieder mens, elke organisatie draagt on-vervreemdbaar verantwoordelijkheid voor gezonde leefomstandigheden voor mens en dier.
Dat besef wordt gelukkig steeds breder gedeeld; door alle inzet van de afgelopen jaren zijn lucht, bodem en water nu schoner dan ze vele decennia lang zijn geweest.
Toch is er nog veel te doen.
Het principe ‘de vervuiler betaalt’ is hierbij het uitgangspunt.
Het CDA wil de resterende milieudruk op water, grond en lucht niet afwentelen op volgende generaties of op andere landen.
We staan voor de uitdaging om onze manier van leven, produceren en consumeren zo in te richten dat we binnen het draagvermogen van de aarde blijven.
Cradle to cradle leert ons dat we kunnen voorzien in onze eigen noden op een zodanige manier dat toekomstige generaties nog meer mogelijkheden daartoe hebben.
Duurzaamheid, innovatie en ondernemerschap; deze gouden driehoek zal Nederland en de Nederlandse economie sterker en gezonder maken.
7.4.1 Milieuvervuiling moet bij de bron bestreden worden.
Het CDA wil dat Nederland zijn voorloperpositie herwint in het bestrijden van milieuvervuiling.
De zorg voor het milieu is een grensoverschrijdende aangelegenheid.
De aanpak van problemen gebeurt daarom bij voorkeur mondiaal, als dat niet lukt Europees, en desnoods nationaal.
Bij (fiscale) stimuleringsmaatregelen zijn de bijdragen aan duurzaamheid in de gehele keten en op de lange termijn leidend.
Zo zijn elektrische auto’s pas echt duurzaam als niet alleen de stroom duurzaam wordt opgewekt, maar ook de grondstoffen van de accu’s op een duurzame manier worden gewonnen.
Het gaat het CDA om het resultaat, daarom is stimulering in beginsel techniekneutraal.
7.4.2 Het CDA hecht veel waarde aan een gezonde leefomgeving.
Het nationaal samenwerkings-programma luchtkwaliteit moet daarom ver-der worden uitgevoerd.
Geluidsoverlast aan de bron baart veel mensen zorgen en verdient een steviger aanpak.
Bij besluitvorming over de aanleg en opwaardering van infrastruc-tuur moet de cumulatie van geluidsbronnen worden meegenomen.
De bestuurslaag die verantwoordelijk is voor de aanleg van een infrastructureel werk draagt ook zorg voor de handhaving van de milieuwetten die met dit infrastructureel werk te maken hebben.
Ook nadat het infrastructureel werk in gebruik is genomen.
Maar milieuwetgeving mag niet zó dominant worden, dat er geen kans meer is voor economische ontwikkelingen.
De reikwijdte wordt in beginsel besloten door de politiek, niet door de rechter, zoals nu door onduidelijke of te stringente wetgeving steeds vaker het geval is.
7.4.3 Bij milieunormering moet de overheid methoden kiezen die zoveel mogelijk een appel doen op de verantwoordelijkheid van mensen, ondernemingen en organisaties.
Dat lokt innovatie uit.
De normen moeten ambitieus, consistent en stabiel zijn en elkaar niet overlappen of tegenspreken.
Normering kan in veel gevallen in de plaats komen van subsidies.
Dat is eenvoudiger, effectiever, kan rekenen op meer draagvlak en leidt tot minder administratieve lasten.
Het CDA heeft vertrouwen in de naleving van regels door ondernemers, maar daar hoort bij dat overtre-dingen hard worden aangepakt en de pakkans reëel is.
7.4.4 Afval is meer en meer een grondstof.
Ook hier spelen technologie en economie een belang-rijke rol.
Meer dan wetgeving en subsidies.
Het CDA zet de verpakkingsbelasting met een minimaal milieueffect en met grote administratieve lasten om in een milieubelasting met een eenvoudiger grondslag.
Landbouw-onderzoek moet zich richten op gewassen die grondstof leveren als alternatief voor kunststofverpakkingen.
Voedselverspilling moet worden teruggedrongen, ook door de voedselproducerende keten, de horeca en de retail.
Op het terrein van afval(verwerking/-beheer) moet beter worden samengewerkt tussen bedrijven, overheid en kennisinstellingen.
Afvalverwerking en/of -beheer mag geen nadelige consequenties hebben voor de gezondheid van burgers in de directe omgeving.
Energie raakt mensen en is cruciaal voor het functioneren van de maatschappij.
Het beïnvloedt de leefomgeving en is een internationale kwestie geworden.
De komende jaren staat vooral het energievraagstuk centraal: hoe komen we aan voldoende, betaalbare energiebronnen, die bijdragen aan een duur-zame leefomgeving?
Hierbij is van belang ons te realiseren dat grondstoffen en energie-bronnen aan geopolitiek belang winnen.
Een volledige omschakeling naar duurzame ener-giebronnen zal enkele decennia kosten.
Naast duurzame energie moeten we de komende jaren inzetten op energiebesparing en een schoner gebruik van energiebronnen.
Heldere en consistente governance is ook in de energiesector van belang, waarbij ruimte is voor energiebedrijven van zowel publieke als private partijen.
De afgelopen jaren heeft de energiesector met veel veranderingen en structuurwijzigingen te maken gehad: liberalisering, afsplitsing van hoogspanningsleidingen en van de distributienetten, privatisering, fusies, overnames.
De energiesector heeft daarom de komende jaren behoefte aan rust: een stabiele omgeving en stabiele randvoorwaarden om te kunnen investeren.
De distributienetwerken vormen de logistieke basis van de energievoorziening en presteren op topniveau.
7.5.1 Voor burgers, ondernemingen en instellingen is een stabiele en eerlijke prijs voor energie van belang.
Dat is er dus één die conform het beginsel ‘de vervuiler betaalt’ de CO2-aantas-ting van het klimaat bevat (respectievelijk die kosten die nodig zijn om dit te voorkomen).
Dit is een gezamenlijke verantwoordelijkheid van energiebedrijven en overheden.
Om ook in de toekomst voldoende energie te hebben volgt het CDA de lijn van energietransitie: 1. besparing, 2. duurzame energie, 3. kernenergie en 4. fossiele energie met CO2-afvang en -opslag.
Er liggen nog grote mogelijkheden in betere benutting van de warmte, die in Nederland wordt geproduceerd.
Nederland zet daarom sterk in op benutting van restwarmte, onder andere door het verbinden van warmteaanbod en warmtevraag.
7.5.2 Het CDA wil meer ruimte geven aan creatievere organisatievormen zoals publiek-private samenwerking, coöperaties en concessiemodaliteiten; vormen waarbij eerder naar de private en maatschappelijke kant wordt gekeken dan naar de overheid.
Oplossingen voor het energievraagstuk komen niet primair door subsidies, maar van de economie, de innovatie en technologie en het gedrag van mensen en heldere randvoorwaarden voor de lange termijn.
7.5.3 Het CDA vindt dat de infrastructuur in de energiesector (het hoogspanningsnet voor elektriciteit, het landelijk hogedruknet voor gas en de energiedistributienetten) in Nederlandse publieke handen moeten blijven.
Het CDA zal zich sterk maken voor een herverkaveling van de energiedistributienetten als dit efficienywinst oplevert.
Een deel van deze winst zal dan in zogenoemde smart grids geïnvesteerd moeten worden.
7.5.4 Grootschalige benutting van duurzame, maar fluctuerende energiebronnen als wind en zon vereist een intelligent elektriciteitsnet, zodat aanbod en vraag op elkaar kunnen worden afgestemd.
Een plan voor een dergelijk net dient de komende periode te worden opgesteld.
7.5.5 De overheid kan bij het energiezuiniger maken van de bebouwde omgeving een stimulerende en trekkersrol spelen.
Bij besparing zal zoveel mogelijk moeten worden aangesloten bij de vervangingsvraag van huizen, auto’s en machines; ook kunnen financierings-arrangementen ondersteunend en stimulerend werken.
Het CDA streeft ernaar dat vanaf 2020 zoveel mogelijk nieuw te bouwen kantoren en woningen CO2-neutraal zijn.
7.5.6 Ondanks het probleem van eindige voorraden blijft fossiele energieopwekking noodzakelijk de komende decennia.
Investeringen in afvang en opslag bieden mogelijk een oplossing voor CO2-uitstoot.
De schadelijke aspecten van fossiele energieopwekking moeten ook daadwerkelijk als kostenpost worden opgevoerd, daarom moet Nederland op Europees en wereldniveau het Emission Trading System (ETS) bepleiten.
Dit zal lastenneutraal geschieden.
7.5.7 Naast de vier meest bekende vormen van hernieuwbare energie (zon, wind, biomassa en water) kan Nederland ook gebruikmaken van geothermische energie.
Met name voor verwarming van gebouwen en broeikassen is deze vorm van energie goed toepasbaar.
Onderzoek naar de mogelijkheden van het gebruik van geothermische energie en het ontwikkelen van commercieel exploiteerbare technologieën voor de vier meest bekende vormen van hernieuwbare energie dient met kracht te worden gestimuleerd.
Ook de land- en tuinbouw biedt mogelijkheden op het terrein van biomassa en biobrandstoffen als vervanging van kolen in centrales en als eigenstandige sector.
Waarbij biobrandstof niet ten koste mag gaan van de voedselproductie.
Overheden moeten zich aan toezeggingen houden op basis waarvan het bedrijfsleven investeert.
(Kennis-)investeringen in hernieuwbare energie-opwekking ziet het CDA als een economische groeimotor.
7.5.8 De huidige SDE-regeling ter facilitering van het zelf opwekken van groene energie door burgers en bedrijven moet worden verbeterd.
Nederland voert een feed-in-systeem in naar Duits model, zodat burgers en bedrijven die groene stroom produceren daarvoor altijd een garantieprijs ontvangen.
Wel moet de hoogte van de terugleververgoeding innovatie blijven stimuleren.
Om de kosten voor Nederlandse huishoudens in de hand te houden moet er op voorhand een maximum gesteld worden aan de mogelijke prijsstijging van elektriciteit door deze regeling (bijvoorbeeld 8 euro per maand per gemiddeld huishouden).
Voor de productie van duurzame energie moet ingezet worden op een gelijk speelveld ten opzichte van de ons omringende landen.
Daarnaast moet deze regeling zodanig vorm worden gegeven dat meer aandacht is voor innovatie.
Investeerders in duurzame energie hebben recht op minimaal tienjarige zekerheid over de SDE-regeling.
Wijzigingen gelden telkens voor nieuwe gevallen.
7.5.9 Juist uit het oogpunt van de betaalbaarheid en de voorzieningszekerheid, en ook vanwege het ontbreken van CO2-uitstoot, blijft kernenergie nodig in Nederland.
Nederland stimuleert onafhankelijk onderzoek naar veilige en duurzame toepassing van kernenergie.
Voorlichting en bewustwording zijn onontbeerlijk om tot een weloverwogen keuze te komen.
De informatievoorziening onder de Nederlandse bevolking omtrent kernenergie en andere vormen van energie moet worden verbeterd.
Het CDA bepleit ruimte om nieuwe kerncentrales te bouwen wanneer energiebedrijven hierin willen investeren en er draagvlak is in de regio.
Nieuwe kerncentrales komen niet in plaats van duurzame energie, maar vervangen oude kolencentrales.
Onverminderd geldt hier dat de vervuiler betaalt en dat deze dus ook zal moeten investeren in afvalopslag en ontmanteling.
Veiligheid blijft een permanent punt van aandacht.
7.5.10 De doelstellingen in 2020, geformuleerd op Europees niveau, zijnde het verminderen van de uitstoot van broeikasgassen met 20 pro-cent, de verhoging van de energie-efficiëntie met 20 procent en een aandeel van duurzame energie van 20 procent blijven fier overeind staan.
7.5.11 Op wereldschaal moet Nederland aanhaken bij een gecoördineerd internationaal energie-beleid en bij internationale onderzoeks- en kennisprojecten, waar de relevante kennis (gas, nucleair, zon) kan worden ingebracht.
7.5.12 Nederland moet samen met de Europese lidstaten, in de geest van solidariteit, streven naar gemeenschappelijke operationele oplos-singen bij crisissituaties.
Het CDA vindt dat de EU daartoe crisiscapaciteiten en -procedures moet ontwikkelen.
7.5.13 Toename van duurzame energieproductie leidt tot een grotere vraag naar balancering van het elektriciteitsnet.
Om dit beter te kunnen beheersen, moet er in Nederland – net als in de ons omringende landen – een grootschalige energieopslaginstallatie komen.
De overheid zal particulier initiatief hiertoe ondersteunen.
7.5.14 Nederland wil Europees een voortrekkersrol vervullen in duurzame energie.
Samen met kenniscentra als ECN, de TU’s en de maakindustrie kan dat ook.
Alert en actief (ook investerend) beleid kan maken dat Nederland dé Europese producent wordt van commer cieel verkoopbare zonnepanelen.
Daarmee kan zonne-energie een ongesubsidieerd onderdeel worden van de energiemix.
Nederland moet alles op alles zetten om deze kennisvoorsprong om te zetten in industrieel verdienvermogen.
Het CDA staat voor kwalitatief goede gezondheidszorg in Nederland.
De solidariteit tussen zieken en gezonden en tussen ouderen en jongeren is in het zorgstelsel verankerd.
Zorg moet toegankelijk zijn voor iedereen.
Goede zorg heeft te maken met menslievendheid, barmhartigheid en een respectvolle behande-ling.
Daarvoor is voldoende, goed geschoold en gemotiveerd personeel nodig.
Het CDA wil een houdbaar en betaalbaar zorgstelsel waarin de volgende uitgangspunten gelden: patiënt centraal, kwaliteit, betaalbaarheid en toegankelijkheid.
Hiervoor is nodig: meer en betere samenwerking tussen professionals en zorginstellingen die aanspreekbaar zijn op kwaliteit en doelmatigheid.
In vergelijking met andere landen is het niveau van zorgverlening in Nederland van kwalitatief hoog niveau en dat willen we graag zo houden.
Het CDA wil een aantal verbeteringen aanbrengen, met name in de randvoorwaarden.
Waar de structuur verbetert, zal dit immers doorwerken in de kwaliteit van de directe hulpverlening.
In de eerste plaats vindt het CDA het van belang dat mensen zelf kunnen kiezen van wie ze waar en op welke manier zorg kunnen ontvangen en dat ze hun eigen huisvesting kunnen kiezen.
Overzichtelijke prijs-kwaliteitvergelijkingen zullen mensen helpen om te bepalen met wie ze in zee willen gaan, wanneer ze te kampen hebben met gezond-heidsproblemen.
Uiteindelijk zal dit de zorg beter en doelmatiger maken.
De samenhang tussen verschillende disciplines in de zorg moet worden verbeterd (ketenzorg).
Dossier-overdracht en onderzoeksresultaten moeten vlot worden gecommuniceerd zodat geen onnodig werk wordt gedaan.
Betere zorg staat overigens niet altijd gelijk aan meer zorg.
Ook het voorkomen van onnodige zorg draagt bij aan de kwaliteit.
Extra ziekenhuisopnames en overbehandeling zijn niet in het belang van de zorgvrager en moeten zoveel mogelijk worden tegengegaan.
8.1.1 Het tot stand komen van goede richtlijnen voor behandelaren in cure en care wordt gestimuleerd, onder meer door een op te richten kwaliteitsinstituut.
Menslievendheid, barmhartigheid en respect zijn naast betaal-baarheid, toegankelijkheid en doelmatigheid allemaal aspecten van kwaliteit.
Door deze richtlijnen is inkoop en keuze op basis van bewust gekozen, waardevolle kwaliteitscriteria mogelijk.
De inspectie toetst en zal de instellingen aanspreken op geleverde kwaliteit.
Het persoonlijke contact tussen zorgverlener en zorgvrager moet veel meer als specifiek kwaliteitsaspect van de zorg worden gewaardeerd.
Dit leidt tot een beter begrip van de zorgvraag door de zorgaanbieder, die via maatwerk en een integrale benadering deze vraag meer adequaat dan voorheen kan beantwoorden.
8.1.2 De patiëntveiligheid is van groot belang.
Ieder ziekenhuis moet over een veiligheidsmanagementsysteem beschikken en de resultaten daarvan openbaar maken met voldoende borging van de privacy van patiënten.
De patiëntveiligheid moet verder worden verbeterd door de invoering van het Elektronisch Patiëntendossier.
Patiënten en zorgvragers moet inzicht worden geboden in kwaliteit van zorg.
Kwaliteit moet zichtbaar gemaakt worden door het ontwikkelen van betrouwbare, toetsbare normen.
Hierdoor kunnen zorgverzekeraars en patiënten kiezen op basis van kwaliteit op een transparante wijze.
8.1.3 De Raad van Bestuur van de zorgorganisatie wordt verantwoordelijk voor de kwaliteit en kwantiteit van de geleverde zorg.
Ze moet de (medische) professional altijd kunnen aanspreken op de kwaliteit en veiligheid van de geleverde zorg.
Met medisch specialisten kunnen via de toelatingsovereenkomst zakelijke afspraken worden gemaakt over ieders verantwoordelijkheden.
Voor kwaliteitszorgsystemen wordt gebruikgemaakt van door de sector geformuleerde criteria, zoals de normen voor verantwoorde zorg in de langdurige zorg.
Dit wordt opgenomen in de Wet Cliëntenrechten Zorg.
8.1.4 Zorgvragers hebben recht op een onafhankelijke, objectieve en integrale indicatiestelling voor langdurige zorg.
Het proces van indicatiestelling moet worden vereenvoudigd.
Dat kan door de zorgprofessional en de zorgaanbieder daarin een actieve rol te geven en door de inzet van ‘slimme’ automatiseringssystemen.
Dubbele uitvraag van gegevens kan zo worden voorkomen.
Het afgeven van het formele indicatiebesluit blijft een verantwoordelijkheid van het Centrum Indicatiestelling Zorg (CIZ), die steekproefsgewijs, achteraf toetst.
De onafhankelijke objectieve indicatiestelling blijft waar nodig beschikbaar.
Het stroomlijnen van indicatieprocessen in verschillende beleidsdomeinen moet verder worden doorgezet.
Juist mensen die zich voor hun voorzieningen bij verscheidene loketten moeten melden, zijn met een integrale indicatie geholpen.
Het CIZ moet efficiënter, transparanter en beter controleerbaar worden.
De vraag naar zorg zal de komende tijd flink toenemen.
Alleen met voldoende personeel is de toegankelijkheid van de zorg te garanderen en zijn wachtlijsten te vermijden.
Het is daarom van belang dat jongeren voor de gezondheidszorg kiezen.
Het beroep van verzorgende en verpleegkundige moet aantrekkelijk zijn.
Minder frustrerende bureaucratie en meer ruimte voor professionaliteit werkt motive-rend en versterkt de positie op de arbeidsmarkt.
De zorg is doorspekt met regels, veelal gebaseerd op wantrouwen.
Zorginstellingen moeten uitgaan van vertrouwen en binnen hun systeemverantwoordelijkheid ruimte (kunnen) geven aan zorgverleners om zich te concentreren op hun kerntaak: het geven van aandacht en zorg aan de mensen.
Daardoor neemt ook de arbeidsvreugde van zorgverleners toe.
In de zorg werken veel mensen die gekozen hebben voor het vak omdat ze er voor anderen willen zijn.
Die ambitie moet de ruimte krijgen op de werkvloer.
De cultuur in de zorg moet er een zijn van menslievendheid.
Daarbij past een cultuur waarin verspilling geen kans krijgt, waar discussie wordt gevoerd over de morele dilemma’s in de zorg, waar collega’s elkaar toetsen en waar de zorgvrager betrokken wordt bij de zorg.
Een aantrekkelijk werkklimaat kan stimuleren om meer te gaan werken, waardoor de schaarste aan personeel vermindert.
Ook investeringen in het opleidingsniveau van werkers in de zorg dragen bij aan het oplossen van het personeelsprobleem.
Innovatie in de zorg is van ultiem belang om de zorg toegankelijk te houden voor iedereen.
8.1.5 Een positief klimaat voor werving en behoud van personeel is noodzakelijk om het hoofd te kunnen bieden aan de bedreigingen van de arbeidsmarkt.
Zorgaanbieders investeren in het opleidingsniveau
en de professionele autonomie van verzorgenden en verpleegkundigen.
Zorgaanbieders bieden ruimte voor zzp’ers en flexibele contracten die de combinatie van werk en zorg mogelijk maken.
De bureaucratische minutenregistratie in de AWBZ wordt afgeschaft.
Daarvoor in de plaats wordt gewerkt met professionele normen die aansluiten bij de praktijk.
De instelling van Verpleegkundigen- en Verzorgendenadviesraden wordt bevorderd, waardoor verzorgenden en verpleegkundigen actief worden betrokken bij de beleidsontwikkeling van zorgaanbieders.
8.1.6 Beschikbaarheid van voldoende medische professionals is van groot belang.
De opleidingscapaciteit van met name specialisten moet worden uitgebreid.
Topklinische en universitaire ziekenhuizen vervullen een belangrijke rol bij de opleiding van artsen en medisch specialisten.
8.1.7 Door functiedifferentiatie en taakherschikking is nog veel te winnen.
Zo kunnen bijvoorbeeld gespecialiseerde verpleegkundigen, zoals de Nurse practioners en de Physician Assistents en wijkverpleegkundigen zorg dicht bij mensen aanbieden.
Huisartsen kunnen samen met wijkverpleegkundigen een sluitend pakket aanbieden van eerstelijnszorg, dicht bij de mensen.
De financiering moet dusdanig wijzigen dat zorg dichtbij, in de eerste lijn, loont.
8.1.8 Preventie is een vitaal aspect van de zorg.
Door gezonder te leven en EHBO-kennis, wordt minder beroep gedaan op de zorg.
Het meest rendabel is preventie die (arbeidsintensieve) zorg voorkomt.
Burgers moeten intensiever gemotiveerd worden om eigen verantwoordelijkheid te nemen voor hun eigen gezondheid.
Op artsen en andere zorgverleners wordt een appel gedaan om hun patiënten aan te spreken op hun leefgedrag en hen te wijzen op de relatie tussen gezonde producten en de menselijke gezondheid.
Het is derhalve van belang dat in medische en verpleegkundige basisopleidingen aandacht wordt besteed aan preventieve interventies.
Ook zorgverzekeraars spelen een belangrijke rol bij de preventie van ziekten.
Door het mogelijk te maken om tegen een premiekorting meerjarenpolissen aan te bieden, kunnen ze beter invulling geven aan deze rol.
Het voorkomen van overgewicht en obesitas – vooral bij kinderen en jongeren – heeft prioriteit bij het vormen van een nationaal preventie-beleid.
8.1.9 Onder het motto ‘elke Nederlander een EHBO-diploma’ ondersteunt de overheid initiatieven om zo veel mogelijk burgers een cursus Eerste Hulp bij Ongelukken te laten volgen.
Hierdoor kunnen burgers zelf verantwoordelijkheid nemen en neemt de solidariteit toe.
Bovendien worden burgers bewuster van de noodzaak van het wel of niet een beroep doen op professionele zorgaanbieders.
8.1.10 Technische ontwikkelingen bieden mogelijkheden voor gerichtere inzet van personeel.
Een toenemend deel van de patiënten verkiest bijvoorbeeld GGZ-behandeling via internet boven meer traditionele behandelvormen.
De mogelijkheden van begeleide zelfzorg zullen verder worden verkend.
De overheid stimuleert het gebruik van domotica, met aandacht voor laagdrempelige toepassingen van technologische ontwikkelingen voor ouderen.
Belemmeringen in de implementatie worden weggenomen.
8.1.11 Innovatie biedt veel kansen en mogelijkheden.
Om resultaten van wetenschappelijke inspanningen meer te verzilveren in termen van zorginnovatie en economisch renderende activiteiten, de zogenoemde kennisvalorisatie, zijn stappen nodig.
Vernieuwingen in de zorg moeten sneller geïdentificeerd en uitgerold worden.
De financiering moet ruimte bieden om innovaties versneld te bekostigen.
Daarbij gaat het niet alleen om meer medische mogelijkheden, maar zeker ook om bestaande behandelingen beter te kunnen uitvoeren, zodat ze minder belastend zijn voor de patiënt of juist goedkoper of met minder arbeidsinzet gedaan kunnen worden.
Medisch-ethische vraagstukken ten aanzien van geboorte, ziekte, dood en kwaliteit van het leven zijn door de verdere ontwikkeling van medische technologie gemeenschapsvraagstukken geworden.
De grote uitdagingen liggen in het ontdekken van wat verantwoord is.
Niet alles wat kan, mag.
Zodra de menselijke waardigheid en de veiligheid niet langer verzekerd zijn, vragen zij om handelen door de overheid.
Maatschappelijke ontwikkelingen stellen ons voor nieuwe vraagstukken zoals de discussie over ‘het voltooide leven’.
Vragen die niet snel te beantwoorden zijn maar waarbij waarden essentieel zijn.
Het CDA staat voor een menslievende en barmhartige zorg, waar ruimte en aandacht is voor elk mensenleven, met de emoties en gevoelens die daarbij horen.
Wij zien ons leven als iets wat we ontvangen.
Een mensenleven, hoe kwetsbaar ook, is altijd volwaardig.
We zijn als mens verbonden met anderen.
Dat doet een beroep op onze samenleving om zorg voor elkaar te dragen.
8.1.12 Goede zorg, begeleiding en ondersteuning van mensen aan het einde van het leven is van groot belang en moet gegarandeerd zijn.
Mensen moeten kunnen kiezen of en waar zij palliatieve zorg willen krijgen: thuis, in een hospice of in een verpleeghuis of -instelling.
Naast professionele hulp is er veel inzet van mantelzorgers en vrijwilligers.
Deze inbreng draagt er in belangrijke mate aan bij dat palli-atieve zorg hoog gewaardeerd wordt en dicht bij de mensen staat.
Een grotere bekendheid met de richtlijn bij palliatieve sedatie onder zorgverleners en patiënten is wenselijk.
8.1.13 Euthanasie kan alleen plaatsvinden op eigen verzoek en wanneer sprake is van uitzichtloos en ondraaglijk leiden.
De regionale toetsingscommissies zien toe op een strikte naleving van de bestaande wettelijke zorgvuldigheidseisen en procedures bij euthanasie.
Artsen en verpleegkundigen kunnen niet worden verplicht hieraan mee te werken.
8.1.14 De vraag naar orgaandonatie zal in de toekomst verder toenemen.
Het CDA wil orgaandonatie verder stimuleren.
De overheid behoort terughoudend te zijn als het gaat om de integriteit van het menselijk lichaam.
Door de vraag expliciet en op meerdere momenten voor te leggen of iemand donor wil zijn en door goede voorlichting, wordt ingezet op meer orgaandonoren.
8.1.15 Het afbreken van een zwangerschap is een verstrekkende stap.
Mensen moeten in staat zijn om een weloverwogen keuze te maken.
Het CDA houdt vast aan de wettelijke bedenktijd en pleit voor onafhankelijke voorlichting over alternatieven (adoptie) en (psychische) gevolgen.
Zwangerschapsafbreking moet beperkt blijven tot echte noodsituaties.
Extra aandacht moet uitgaan naar het voorkomen van ongewenste zwangerschappen.
De wettelijke zorgvuldigheidseisen worden ook bij overtijdbehandeling toegepast.
Zwangerschapsafbreking buiten de wettelijke toegestane grenzen en levensbeëindiging bij pasgeborenen is strafbaar.
Toch kan in noodsituaties een dergelijke keuze soms in beeld komen.
Het CDA onderschrijft in die gevallen het nut en de noodzaak van een deskundigencommissie ter ondersteuning van het werk van de officier van justitie.
Afgelopen kabinetsperiode zijn fundamentele keuzes gemaakt in de bekostiging van de op genezing gerichte zorg.
Het CDA wil verder op de ingeslagen weg van meer kwaliteit, samenhang en doelmatigheid en vraag-georiënteerde financiering.
8.2.1 Chronisch zieken hebben belang bij afstemming van het zorgaanbod.
Daarom wordt ketenzorg verder gestimuleerd.
Daarbij gaat het om samenwerkingsverbanden geïnitieerd door huisartsen, fysiotherapeuten, apothekers, diëtisten of specialisten in ziekenhuizen, rondom veelvoorkomende aandoeningen.
De zorg voor patiënten met diabetes of verhoogde kans op hart- en vaatziekten is op weg naar integrale financiering.
Voor chronische longziekten en hartfalen kan dit snel gebeuren.
Op de langere termijn is ook voor andere aandoeningen ketenzorg wenselijk en is een goede afstemming tussen ketens noodzakelijk.
Het is wenselijk ook de kosten van verpleging, diagnostiek, farmacie en op den duur hulpmiddelen op te nemen in de financiering van de ketens.
Door de integrale bekostiging wordt samenhangende zorg voor chronisch zieken gestimuleerd.
8.2.2 In deze nieuwe structuur kiest het CDA ook voor meer grip op de inkomens van medisch specialisten, waarvan de vergoeding integraal onderdeel wordt van de prijs voor zorgproducten.
De zorgsector heeft meer mogelijkheden gekregen voor het beheren van en investeren in haar vastgoed.
De opbrengsten moeten ten goede komen aan de zorgverlening.
Er wordt in 2010 helderheid gegeven over de financiering van de kapitaallasten.
8.2.3 Het oude budgetsysteem wordt afgeschaft en ziekenhuizen worden bekostigd op basis van de zorg die zij daadwerkelijk leveren.
Hiervoor is het van belang zo snel mogelijk over te stappen op de nieuwe werkbare structuur van herkenbare zorgproducten met meer vrije prijzen.
Het huidige B-segment wordt daartoe uitgebreid.
De verzekeraars worden gestimuleerd niet alleen op prijs, maar ook op kwaliteit in te kopen.
Om de overgang soepel te laten verlopen is een, zo kort mogelijke, overgangstermijn nodig.
8.2.4 Er komt een scherpere fusietoets voor de zorg, waarin rekening wordt gehouden met de gevolgen voor de kwaliteit en bereikbaarheid van zorg, de keuzevrijheid van cliënten en de maatschappelijke functie van zorgorganisaties.
De overheid bevordert de pluriformiteit en de identiteit van zorginstellingen.
8.2.5 Apothekers en zorgverzekeraars zijn op weg naar onderhandelbare prijzen op basis van heldere omschrijving van prestaties, waarbij kwaliteit wordt beloond.
Van kortingen en bonussen mag in de toekomst geen sprake meer zijn.
De geestelijke gezondheidszorg (GGZ) heeft veel veranderingen ondergaan.
Het is tijd voor stabiliteit in de sector.
De onevenredige groei in de ambulante GGZ wordt beperkt.
8.2.6 Continuïteit van zorg wordt gegarandeerd.
De verantwoordelijkheid hiervoor ligt primair bij de zorgverzekeraars middels de zorg-plicht.
De overheid draagt zorg voor een referentiekader waarin ze aangeeft waar zorg noodzakelijk is.
Met universitaire medische centra worden taakverdelingsconcentratie-afspraken gemaakt met betrekking tot de topreferente zorg met als criteria: kwaliteit, doelmatigheid en het waarborgen van een landelijke dekking.
Indien als gevolg hiervan een UMC bepaalde topreferente zorg niet kan bieden dan wordt de patiënt doorverwezen naar UMC’s waar deze zorg wel kan worden geleverd, met behoud van keuzemogelijkheid voor de patiënt.
De bereikbaarheid van ambulancezorg, spoedeisende hulp, verloskunde en de huisartsenzorg wordt gegarandeerd doordat minimale kwaliteits- en beschikbaarheideisen gelden.
Dit vraagt om heldere normen, die samen met het veld ingevuld worden.
De veldnorm die wordt geadviseerd voor de maximale aanrijdtijden moet wettelijk worden verankerd.
In krimpgebieden kan de zorg bereikbaar blijven door het oprichten van gezondheidscentra met gezamenlijke ondersteuners en faciliteiten.
Streekziekenhuizen blijven de basisziekenhuiszorg verlenen.
Zo blijft de zorg in krimpregio’s beschikbaar.
8.2.7 De basisverzekering blijft de ruggengraat van het zorgverzekeringsstelsel.
De zorgtoeslag waarborgt dat mensen de premie voor het basispakket daadwerkelijk kunnen betalen, als zij een laag of middeninkomen hebben.
Op dit moment ontvangen zes op de tien huishoudens een zorgtoeslag.
In de toekomst zal de toeslag gerichter op de doelgroep worden toegesneden.
De draagkracht van het huishoudinkomen blijft leidend bij de toekenning van de zorgtoeslag.
Kinderen blijven gratis verzekerd voor de basisverzekering.
De prikkel die uitgaat van het eigen risico wordt beter vormgegeven.
De risicoverevening in de Zorgverzekeringswet is essentieel voor de toegankelijkheid en de solidariteit van het stelsel.
De risicoverevening achteraf dient te worden afgebouwd.
Voor de bekostiging van de grootste kostenontwikkelaar in de totale zorg, technologische ontwikkelingen, is een bredere toepassing van eigen betalingen, bijvoorbeeld via het eigen risico, noodzakelijk.
We worden gemiddeld ouder, dat is goed nieuws.
De keerzijde is dat het onze systemen onder druk zet.
De AWBZ is flink uitgedijd en de uitgaven blijven nog steeds flink groeien.
De vergrijzing, de dreigende personeelstekorten en de uitbreiding van de AWBZ leiden ertoe dat niet alleen de betaalbaarheid, maar ook de toegankelijkheid en de kwaliteit in gevaar kunnen komen.
En dat is moeilijk te verteren, met name voor mensen die levens-lang van zorg afhankelijk zijn.
8.3.1 Het CDA pleit voor herijken van de AWBZ.
Deze kan worden teruggebracht naar de oorspronkelijke doelstelling: een volksverzekering met een glasheldere polis, voor de niet op genezing gerichte, intensieve, langdurige zorg die langer duurt dan een jaar.
Zorg voor mensen met een ernstige handicap en chronisch zieken zal in de AWBZ blijven.
Alle zorg die niet goed medisch objectief geïndiceerd kan worden, wordt overgeheveld naar andere domeinen.
Kortdurende AWBZ-zorg, zoals op herstel gerichte revalidatiezorg of verpleeg-kundige zorg in de eigen omgeving, wordt overgeheveld naar de Zorgverzekeringswet.
Dit versterkt de ketenzorg in de eerste lijn.
Bij het hervormen van de AWBZ wordt tevens ingezet op het inzichtelijker maken van de geldstromen, om transparantie te bevorderen.
8.3.2 Het wonen maakt zo spoedig mogelijk geen deel meer uit van de AWBZ.
De overheid moet samen met de bouwwereld slagvaardig inspelen op de komende behoefte aan voldoende geschikte woningen voor zelfstandig wonende senioren.
Wie een woning huurt, kan – afhankelijk van het inkomen – een beroep doen op huurtoeslag.
Dat geldt ook voor wie in een zorgcentrum woont, zodat goed wonen voor iedereen betaalbaar blijft.
Wanneer er een zelfstandige woning wordt gehuurd, zal de eigen bijdrage voor verblijf vervallen.
Zo nodig is voor de overige verblijfskosten een beroep op de WMO mogelijk.
Er komt geen vermogenstoets.
Het Centraal Administratiekantoor (CAK) moet efficiënter, transparanter en beter controleerbaar gaan functioneren.
Het CDA wil het Persoonsgebonden Budget  (PGB) behouden om dynamiek, maatwerk en klantgerichtheid in de zorg te bevorderen.
De PGB-subsidieregeling zal onder de reguliere AWBZ-regeling worden gebracht als aanspraak.
Daarbij komen er objectieve kwaliteitseisen voor zorg die met het PGB wordt ingekocht door mensen met verminderd regievermogen.
8.3.3 De cliëntvolgende bekostiging moet tegemoetkomen aan de nieuwe rol van de zorgvrager die zo lang mogelijk in de eigen omgeving blijft wonen, werken en recreëren.
Zo kan de zorg kleinschalig, toegankelijk en betaalbaar blijven.
Ook kan het laten uitvoeren van de AWBZ door de zorgverzekeraars een goede impuls zijn voor de cliëntvolgendheid.
De zorgkantoren worden afgeschaft.
De uitvoering van de AWBZ en de basisverzekering vindt dan plaats bij een zorgverzekeraar naar keuze.
Afstemming tussen langdurige en niet op herstel gerichte zorg uit de AWBZ en zorg die wordt vergoed door de basisverzekering komt op die manier vanzelf tot stand zonder ingewikkelde stelselherzieningen.
Mensen kunnen ervoor kiezen om de zorg waar zij recht op hebben zelf in te kopen.
8.3.4 Het aantal mensen dat getroffen wordt door een ouderdomsgerelateerde ziekte zal in de komende jaren aanzienlijk toenemen.
Voorzieningen voor dementerende mensen (en hun partner) moeten daarom zo snel mogelijk aan de snel toenemende vraag voldoen.
Nieuwe woon-D145 zorgconcepten krijgen de ruimte.
Met name meer kleinschalige woonvormen voor senioren, die (nog) geen zorg behoeven of slechts in lichte mate, worden gerealiseerd.
Het aanbrengen van een goede infrastructuur, die benodigd is voor het toepassen van zorg op afstand (onder andere door middel van domotica) is daarbij tevens vereist.
De cliënt of zijn/haar wettelijk vertegenwoordiger krijgt meer invloed en bepaalt zelf hoe hij of zij woont.
Niet het indicatieorgaan, maar de cliënt zelf bepaalt immers welke woonvorm hij of zij wenst.
Gemeenten bieden hulp en ondersteuning aan mensen die dat nodig hebben, op grond van de WMO.
Deze wet kijkt eerst naar wat mensen zelf kunnen en naar sociale structuren in de eigen omgeving.
Eigen verantwoordelijkheid en solidariteit gaan hand in hand.
Door zorg en welzijn dicht bij mensen, kan de zorg voor naasten en het zelfzorgprincipe verder tot bloei komen.
Zo biedt de WMO een schild voor kwetsbare mensen, die niet op eigen kracht zelfredzaam kunnen zijn.
8.3.5 De rol van de overheid is vooral het leggen van verbindingen en zo nodig het bieden van een vangnet.
In de toekomst zullen meer delen van de AWBZ naar de WMO overgeheveld worden.
Zo worden gemeenten straks verantwoordelijk voor de functiebegeleiding, waar deze niet onlosmakelijk verbonden is met 24-uurszorg.
Overheveling van de functiebegeleiding is eerst na 2012 aan de orde.
8.3.6 Vijfenhalf miljoen Nederlanders zetten zich in als mantelzorger of vrijwilliger.
Zij stellen hun talenten belangeloos in dienst van de samenleving en nemen zo verantwoordelijkheid voor het leefbaar houden van de samenleving.
Deze blijk van solidariteit is van onschatbare waarde.
Wij staan een klimaat voor waarin vrijwilligerswerk en mantelzorg wordt beleefd als basis voor het samenleven.
Daarnaast moet verlof voor mantelzorgdoeleinden flexibeler opgenomen kunnen worden.
Het inrichten van mantelzorgwoningen en meergeneratiewoningen wordt actief bevorderd.
Particuliere initiatieven in wijken en buurten om de sociale cohesie te optimaliseren krijgen voorrang.
Het CDA stelt voor om ouderen boven de 60 jaar en met een grote afstand tot de arbeidsmarkt vrij te stellen van de sollicitatieplicht, wanneer zij meer dan 24 uur per week als mantelzorger dan wel geregistreerd vrijwilliger zijn in zorg of welzijn.
Een beschaafd en welvarend land als Nederland moet zorgen voor de zwakkeren in de samenleving.
Zij hebben recht op dezelfde goede kwaliteit van leven als mensen zonder een beperking.
Een belangrijk deel van deze groep mensen heeft een dermate zware beperking, dat veelal levenslang en levensbreed zorg en ondersteuning nodig is.
Mensen met beperkingen moeten zelfstandig zijn waar het kan
en professionele ondersteuning krijgen waar nodig.
8.3.7 Het CDA wil dat op een jonge leeftijd bij kinderen met een beperking de juiste diagnose wordt gesteld, zodat er ook sprake kan zijn van vroege behandeling.
Daarmee wordt erger voor de toekomst voorkomen of is meer ontwikkeling voor het kind mogelijk.
8.3.8 (Openbare) gebouwen en voorzieningen dienen toegankelijk te zijn voor mensen met en zonder beperkingen.
Het CDA wil vanuit inclusief beleid het bouwbesluit daartoe aanpassen.
8.3.9 Uiterlijk in 2011 moet het VN-verdrag in-zake rechten van mensen met een handicap worden geratificeerd.
Mensen die door hun lichamelijke en/of zintuiglijke beperkingen niet (altijd) mee kunnen komen in de maatschappij, en die zelf de kosten van die zorg en ondersteuning niet kunnen opbrengen, moeten verzekerd zijn van adequate zorg en ondersteuning.
8.3.10 De wet Gelijke Behandeling van mensen met een handicap en/of chronische ziekte wordt zo spoedig mogelijk uitgebreid met het onderdeel ‘goederen en diensten’ opdat discriminatie van mensen met een beperking ook op deze terreinen wordt uitgebannen.
Dit zal in EU-verband verder worden bepleit.
Goed wonen is voor iedereen een wezenlijke levensvoorziening.
In Nederland heeft altijd een overwegend goed werkend woningstelsel bestaan waarin een aanzienlijke huurmarkt samenging met een omvangrijke eigen wo-ningvoorraad.
Uit Europees onderzoek komt naar voren dat Nederlanders tevredener zijn over hun woonsituatie dan de meeste Europeanen.
En ook het deel van het inkomen dat de Nederlander aan wonen kwijt is, ligt nog steeds onder het Europese gemiddelde.
De woningcorporaties speelden bij het verwezenlijken van volkshuisvestingsdoelstellingen een wezenlijke rol.
De afgelopen jaren zijn er desalniettemin nieuwe spanningen ontstaan.
Deels zijn die het gevolg van de demografische ontwikkelingen in Nederland.
Daarbij is sprake van een aanzienlijke toename van het aantal eenpersoonshuishoudens.
Ook vindt een bevolkingsverschuiving plaats van bepaalde regio’s naar andere.
In bijna de helft van de Nederlandse gemeenten is nu al sprake van bevolkingsdaling.
In de grote stad spelen andere problemen.
Er wordt onvoldoende gebouwd voor gezinnen met kinderen.
Sommige wijken zijn niet veilig.
De doorstroming tussen de huur- en koopsector is beperkt.
Op een goede sociale huurwoning moeten degenen die erop zijn aangewezen soms lang wachten.
Woningen zijn duur, en op de ene plek duurder dan op de andere, en soms (bijna) onbereikbaar.
Dat is vooral een probleem voor degenen die voor het eerst een woning kopen, veelal jongeren en jonge gezinnen.
Op de huurmarkt is de keuze voor starters vaak beperkt, mede doordat deze woningen maar traag vrijkomen.
Het is zaak om voor onze toekomstige bevolking de juiste woning op de juiste plek te realiseren.
Door een betere verbinding tussen klantwens en ruimtelijkeordeningsbeleid kunnen we ook in de toekomst voor alle inwoners van Nederland een goede woonsituatie bewerkstelligen.
9.1.1 Het CDA wil de komende jaren komen tot de ontwikkeling van een provinciaal beleid, waardoor zowel in krimp- als in groeiregio’s evenwichtig gebouwd wordt.
Verder vragen de ontwikkelingen op het gebied van energie en duurzaamheid om kwalitatieve verbeteringen van het woningbestand teneinde dit toekomstbestendig te maken.
Het CDA wil verder de mogelijkheden verruimen voor fiscale maatregelen ter ver-mindering van de gevolgen van dubbele woonlasten,
het verhogen van de Nationale Hypotheek Garantie (NHG)
en het versnellen van (afronding van) planologische procedures door gemeenten en provincies.
9.1.2 Er is in het huurbeleid wat betreft de (sociale) huursector onvoldoende relatie tussen prijs en kwaliteit en daarmee onvoldoende prikkel ingebouwd om door te stromen.
Op de huurmarkt bestaat daardoor een beperkte vraag naar middeldure huur en er komen te weinig sociale huurwoningen vrij voor mensen die daarop zijn aangewezen.
Dit komt onder meer door het zogenoemde scheef wonen.
Bij scheefheid gaat het om huurders met relatief hoge inkomens die wonen in sociale huurwoningen met een relatief lage huurprijs.
Het CDA definieert alleen huurders met een bovenmodaal inkomen die geen marktgerelateerde huur betalen als scheefwoner.
Het CDA wil experimenten stimuleren met als doel dat een huurder met een bovenmodaal inkomen de woning koopt of uiteindelijk de marktgerelateerde huur betaalt.
Verkoop van huurwoningen is in bepaalde woningmarkten ook wenselijk om een betere balans in de regionale woningmarkt tot stand te brengen.
Als middel om meer huurwoningen beschikbaar te krijgen en de doorstroming te bevorderen moet het beleid zich richten op het vergroten van het aantal specifiek voor senioren gebouwde woningen en het stimuleren van levensloopbestendig bouwen.
Tegelijkertijd moet van de bestaande voorraad aan huurwoningen een groter aantal door aanpassingen levensloopbestendig worden gemaakt.
9.1.3 Een heel belangrijke overheidstaak als onderdeel van een nieuw huursysteem zal zijn het woningwaarderingssysteem (per regio) vaststellen en bepalen wat de norm is voor de basiskwaliteit voor wonen per huishoudtype en inkomensgroep.
Ook zal bepaald moeten worden wat de maximale huurlasten zijn voor de onderscheiden groepen als zij in de basiskwaliteit wonen.
Op basis hiervan wordt de korting op de huur bepaald.
Dit garandeert dat het woningbeleid in Nederland sociaal zal blijven en tegemoet kan komen aan de specifieke regiosituaties.
9.1.4 Met nadruk wordt opgemerkt dat waar het woonbeleid geregionaliseerd wordt de huurtoeslagen dat ook worden, zodat de betaalbaarheid voor huurders met een laag inkomen gewaarborgd blijft.
Omdat de doorstroming vanuit sociale huurwoningen wordt bevorderd, zullen voor mensen die erop zijn aangewezen sneller woningen beschikbaar komen.
Door de invloed die het Rijk blijft houden op het puntensysteem en de daarmee verbonden hoogte van de huren zal het systeem sociaal verantwoord blijven.
Het CDA wil dat in het woningwaarderingsstelsel de WOZ-waarde mee gaat tellen.
Dit zorgt dat nadrukkelijk de locatie en de kwaliteit wordt verdisconteerd in de huurprijs van een woning.
9.1.5 Door verhuur van woningen onder de huurliberalisatiegrens toe te staan om de huurprijs meer te laten toenemen dan de inflatie, wordt de investeringsbereidheid vergroot en daarmee het aanbod van huurwoningen.
Tevens groeien de huur- en koopmarkt zo meer naar elkaar toe.
De huurtoeslag wordt zodanig vormgegeven dat de afweging voor de prijs-kwaliteitverhouding meer bij de huurder komt te liggen.
9.1.6 Het CDA is voorstander van een beleid dat het eigen woningbezit stimuleert.
De doelstelling moet daarbij zijn dat het verwerven van een eigen huis leidt tot duurzaam eigen woningbezit en de daarmee samenhangende vermogensopbouw.
De overheid moet het verwezenlijken van die doelstelling met adequate middelen stimuleren.
De hypotheek-renteaftrek is daartoe in de afgelopen decennia een belangrijk instrument gebleken.
Deze heeft de entree en doorstroom op de markt van woningbezit gefaciliteerd.
In de crisis is bovendien gebleken dat van de hypotheek-renteaftrek een zekere stabiliserende werking is uitgegaan.
Zolang de hypotheekrenteaftrek huizenbezit stimuleert en doorstroming op de huizenmarkt bevordert, is dit een probaat middel voor de woningmarkt.
Zonder een algehele visie op de financiering van de woonsector, zowel huur als koop, leidt een aanpassing van de hypotheekrenteaftrek tot onvoorziene gevolgen.
Het CDA is daarom van oordeel dat dit nu geen optie is.
9.1.7 Voor eigenaren van dure woningen is het door aanpassing van het eigenwoningforfait niet langer aantrekkelijk om geld te lenen in plaats van het aanwenden van eigen vermogen voor de aanschaf van een huis.
Sinds januari 2009 is het plafond van het eigen-woningforfait door het kabinet losgelaten, waardoor het eigenwoningforfait bij hogere waarde oploopt.
Daarnaast wordt een hoger percentage van 2,35 procent ingevoerd ter vaststelling van het eigenwoningforfait voor woningen met een WOZ-waarde hoger dan 1 miljoen euro, maar alleen voor het deel van de waarde dat uitgaat boven de 1 miljoen.
Dit percentage zal geleidelijk oplopen vanaf 2010 tot 2,35 procent in 2016.
Voorts wordt het aflossen van de hypotheekschuld fiscaal gestimuleerd door de Wet Hillen (de bijleen-regeling).
9.1.8 De eigen woning heeft een belangrijke positie in de maatschappij.
Het is daarom van belang dat eigenaar-bewoners investeren in woning-verbetering en duurzaamheid.
Dit verlengt de economische levensduur van woningen en bevordert een kwalitatief hoogwaardige woningvoorraad.
Om eigenaar-bewoners te stimuleren om te investeren in de eigen woning is het CDA er voorstander van om woningverbetering (fiscaal) mogelijk te maken als deze cascogerelateerd zijn: kosten voor dak, vloeren, gevels, kozijnen, of ten behoeve van investeringen die de duurzaamheid bevorderen.
9.1.9 De starter heeft een groot probleem op de woningmarkt.
Alle huidige instrumenten (zoals garantieregelingen en startersubsidies) om de starter te ondersteunen moeten bespoedigd en versterkt worden.
Het CDA wil een bredere inzet van koopvarianten (zoals Slimmer Kopen, Koopgarant etc. ) en huur-/koopvarianten (zoals Te Woon e.a.)
Tevens wordt de inzet van nieuwe instrumenten mogelijk gemaakt, zoals een bouwvergunning voor meegroeiwoningen.
9.1.10 Eerder heeft het CDA voorgesteld om een bedrag van maximaal 50. 000 euro door ouders successievrij te laten schenken aan hun kinderen voor de aankoop van een huis.
Bij wijziging van de Successiewet is dit voorstel inmiddels ingevoerd.
De voordelen zijn tweeledig.
De aankoopprijs van een huis voor een starter wordt verlaagd en ouders kunnen zonder fiscale afdracht een grote schenking aan hun kind doen.
Zo kan een deel van het Nederlandse pensioenvermogen op fiscaal gunstige wijze bijdragen aan herinvestering in eigen woningbezit en komt het vermogen direct terug in de Nederlandse samenleving.
9.1.11 Veel steden kunnen door middel van herontwikkeling van bestaande woon- en werklocaties een beter op de woonwensen aansluitend aanbod creëren.
Met name in regio’s gekenmerkt door krimp verdient herontwikkeling in plaats van uitbreiding sterk de voorkeur.
Bij herontwikkeling moet de nadruk liggen op kwaliteit en duurzaamheid.
9.1.12 We moeten de nieuwbouwproductie weer op niveau brengen.
Daarbij moet er meer ruimte komen voor particulier en collectief opdracht-geverschap.
Dit kan vorm krijgen door een ruimere toewijzing van kleine, middelgrote en grote kavels.
We moeten toe naar een hoger aanbod van bouwkavels, in het bijzonder in de regio’s waar schaarste is en er moet gebouwd worden voor de vraag van morgen: middeldure en dure huur- en koopwoningen van hoge kwaliteit.
Het rigide voorschrijven van aantallen sociale huurwoningen bij nieuwe ontwikkelingen moet worden geflexibiliseerd en kunnen worden aangepast aan de lokale vraag.
9.1.13 Het CDA wil dat er beleid komt voor de zogenoemde plattelandswoning.
Daarmee kunnen voormalige boerderijen legaal bewoond blijven zonder dat omliggende agrariërs beperkt worden in hun bedrijfsvoering.
De woningcorporaties zijn de aangewezen organisaties uit het maatschappelijk middenveld om doelstellingen op het gebied van sociale huisvesting, leefbaarheid en wijkaanpak te verwezenlijken.
Het maatschappelijk bestemd vermogen dat wordt beheerd door corporaties willen we inzetten voor bovengestelde doelstellingen, nu en in de toekomst.
Dit betekent dat we als rentmeesters moeten omgaan met dit vermogen: investeren waar het nodig is, maar tegelijkertijd de corporaties niet slechts zien als een pot met geld, waarover de politiek naar believen kan beschikken.
9.2.1 Corporaties beheren de woningvoorraad en het vermogen dat daarin is belegd ook voor komende generaties en ontwikkelen een visie daartoe.
De politiek moet hen daarbij vrijheid geven en binnen de kaders van een versterkt systeem van intern en extern toezicht erop vertrouwen dat corporaties op verantwoordelijke wijze aan hun opdracht invulling geven.
9.2.2 Het CDA vindt dat de kerntaken van de wo-ningcorporaties zijn: het bouwen en beheren van huurwoningen voor degenen die geen toegang hebben tot de koopmarkt, en het investeren in maatschappelijk- en zorgvastgoed.
9.2.3 De Vogelaarheffing wordt afgeschaft en er komt een onderzoek naar de gevolgen van de Vpb voor maatschappelijke organisaties waarbij o.a. het aanmerken van onrendabele toppen als fiscale winst bij nieuwbouw van sociale huurwoningen wordt bezien.
9.2.4 Het CDA hecht groot belang aan gezinnen, ook in de stad.
Steeds meer gezinnen kiezen ervoor te gaan wonen in de stad.
Er moet niet alleen voldoende woningaanbod voor hen zijn, maar er moet ook worden geïnvesteerd in een kindvriendelijke stad.
Daarom is het CDA van mening dat er afspraken moeten worden gemaakt met woningbouwcorporaties om te investeren in een programma ‘Kindvriendelijke wijken’.
Volgens het christendemocratisch beginsel van gespreide verantwoordelijkheid moet de overheid slechts subsidiair en aanvullend optreden.
Het bevorderen van het algemeen belang gebeurt zoveel mogelijk op particulier initiatief en alleen waar nodig door de overheid.
Maatschappelijke zelfregulering en een samenleving die zelf vorm en invulling geeft aan maatschappelijke verantwoordelijkheden verdient de voorkeur boven een alomtegenwoordige overheid.
Misstanden in de maatschappij kunnen het beste worden gecorrigeerd door een krachtige zelforganisatie van de samenleving.
Hierin moet rekening worden gehouden met de veerkracht en mogelijkheden tot zelfcorrectie van de samenleving, maar daarom moeten overheidscorrecties zich dan ook richten op de revitalisatie van de maatschappelijke zelfredzaamheid.
De ‘wetgevingsreflex’ moet worden uitgebannen.
Privaat moet de keus zijn boven publiek,
decentraal boven centraal
en pluriform tenzij minimumnormen worden geschonden.
En wanneer we de maatschappij op deze manier vormgeven, is het duidelijk en logisch dat we voor een aantal zaken zeker ook uitkomen bij de overheid.
Een overheid die minder aan zet is, maar dat wat ze doet wel goed en vertrou-wenwekkend doet.
De taken van de overheid liggen op allerlei niveaus in het openbaar bestuur.
Politieke en ambtelijke vertegenwoordigers moeten een voorbeeld zijn voor integer en verantwoordelijk handelen.
Een slagvaardig Nederland betekent dat we geen onrust moeten creëren door nodeloos bestuurlijke zaken, indelingen en bevoegd-heden overhoop te gooien.
Een slagvaardig Nederland betekent wel dat we steeds moeten kijken hoe we de zaken slimmer, beter en meer betrokken kunnen organiseren.
Een efficiënter en goedkoper opererende overheid moet dan het sluitstuk zijn en niet het begin.
Een slagvaardige overheid is dienend aan de samenleving.
Bijna alles gebeurt buiten Den Haag.
Overheidsfunctionarissen moeten trots zijn bij de overheid te werken en de mensen moeten trots zijn op een slagvaardige overheid.
Het CDA wil de democratie levend houden door een open en eerlijke politiek.
Vanuit de eigen visie beloven wat je kunt waarmaken en doen wat je belooft, hetgeen niet betekent dat standpunten niet kunnen veranderen door zich wijzigende omstandigheden in de samenleving.
Juist ook het parlement moet een toonbeeld zijn van fatsoen zonder dat het debat over de inhoud vermeden wordt.
10.1.1 In de Tweede Kamer moet ruimte blijven voor de verschillende opvattingen die onder de Nederlanders leven.
Daarom blijft de zetelverdeling in de Tweede Kamer evenredig met het percentage stemmen dat de partijen halen bij landelijke verkiezingen.
10.1.2 Het CDA is geen voorstander van het referendum.
Referenda passen niet binnen onze representatieve democratie en dragen ook niet bij aan de goede werking daarvan.
Bij referenda neemt men heel belangrijke beslissingen, terwijl er later niemand ter verantwoording geroepen kan worden.
Hierdoor ontstaat onduidelijkheid over het vervolgtraject.
10.1.3 Het vertrouwen van burgers in de overheid en betrokkenheid bij het openbaar bestuur zijn gediend bij burgerparticipatie.
Daarom moet er een brede evaluatie komen van inspraak-mogelijkheden en vormen van burgerparticipatie, mede in relatie tot de verwachtingen en de beleving van burgers.
10.1.4 Volksvertegenwoordigers en politieke partijen zijn een schakel tussen samenleving en overheid.
Om meer ruimte voor overtuigende politiek te scheppen, moet de volksvertegen-woordiging (parlement, Provinciale Staten of gemeenteraad) voor haar informatie minder afhankelijk worden van het openbaar bestuur.
Een deel van het budget voor studie en onderzoek dat momenteel gaat naar allerlei instellingen van en rond de overheid verschuift naar de volksvertegenwoordiging en politieke instellingen.
De geboden faciliteiten voor volksvertegenwoordigers moeten voldoende zijn om betrokken burgers niet te ontmoedigen de rol als volksvertegenwoordiger op zich te nemen.
Integriteit en kwaliteit van volksvertegenwoordigers en bestuurders zijn noodzakelijk voor het vertrouwen van burgers in de politiek.
De verantwoordelijkheid daarvoor ligt in de eerste plaats bij politieke partijen zelf.
10.1.5 Het CDA hecht aan de benoeming van de Commissaris der Koningin en de burgemeester door de Kroon, na inspraak vanuit de Provinciale Staten respectievelijk de gemeenteraad.
Dit is een goede garantie voor de bovenpartijdige rol die de Commissaris der Koningin en de burgemeester binnen provincie en gemeente moeten spelen.
10.1.6 Net als in het bedrijfsleven streeft het CDA ook in politiek, openbaar bestuur en (semi) publieke organisaties naar meer vrouwen en mensen van andere culturele achtergronden in vertegenwoordigende en bestuurlijke functies.
Ook in een volgende kabinetsperiode moet de overheid hiervoor streefcijfers vaststellen.
Een goede afspiegeling van de samenleving en diversiteit in besluitvormende functies creëert meer draagvlak en geeft nieuwe inzichten die bijdragen aan goed bestuur.
10.1.7 Het CDA heeft vertrouwen in mensen en wil de samenleving ruimte geven door voorrang te geven aan (uitvoering door) particulier initiatief, waarbij de overheid het publiek belang, zoals kwaliteit en toegankelijkheid, borgt; de overheid zorgt zelf pas voor het aanbod als de samenleving tekortschiet of als algemeen belang dat noodzaakt.
10.1.8 Wie politiek volwaardig wil meedoen in Nederland zal een keuze moeten maken voor het Nederlands staatsburgerschap.
Het kiesrecht voor Provinciale Staten en Tweede Kamer blijft voorbehouden aan Nederlandse staatsburgers.
Nederland heeft een slagvaardig openbaar bestuur nodig op de verschillende niveaus.
Het CDA tornt niet aan de bestuurslagen, van onderop: gemeente, provincie, rijksoverheid, Europese Unie.
Bestuurders moeten steeds alert zijn waar welke taak, in lijn met het subsidiair denken, het beste kan worden uitgevoerd.
Dat vereist op de juiste momenten inzicht, kundigheid en bescheidenheid.
Op enkele punten zal meer naar taakgerichtheid gekeken moeten worden, hetgeen moet leiden tot een kwalitatief beter bestuur op alle niveaus.
10.2.1 Vaak houden te veel bestuurslagen zich met een bepaalde overheidstaak bezig en door die drukte is de uitvoering niet optimaal.
Het CDA bepleit zo mogelijk per probleem één bestuurslaag verantwoordelijkheid te geven en daarop ook doorzettingsmacht toe te kennen, zodat het aantal convenanten en (bestuurs) akkoorden tussen bestuurslagen verminderd wordt.
In alle andere gevallen beslissen voortaan nog maar twee bestuurslagen op een bepaald dossier.
Niet alleen zorgt dat voor minder bestuurlijke drukte, maar het dwingt overheden ook tot taakafbakening.
Daarbij is het goed de mogelijkheden tot differentiatie te gebruiken.
De deelgemeenten in Amsterdam en Rotterdam komen te vervallen.
10.2.2 In het openbaar bestuur wordt een efficiencyslag doorgevoerd, die leidt tot een kleinere en slagvaardige overheid met minder ambtenaren.
Efficiencymaatregelen zijn gebaseerd op schaalaanpassingen en taakverminderin-gen.
De hierop gebaseerde vermindering zal evenredig over de overheden en binnen de overheden plaats moeten vinden.
Bij deze herstructurering kunnen ‘hulpconstructies’ als wgr-plus-regio’s (op den duur) verdwijnen.
Het aantal departementen op rijksniveau wordt teruggebracht.
Bij een nieuwe indeling wordt gekeken naar meer samenhang op het terrein van ruimte en milieu, kennis, energie, ondernemen en innovatie en veiligheid.
10.2.3 Het CDA bepleit dat op alle niveaus bij de overheid bekeken wordt of creatievere vormen van taakuitoefening kunnen worden ingezet.
Hierbij kunnen we denken aan publiek-private samenwerking, het concessiemodel (het beleid op overheidsniveau en de uitvoering privaat), uitbesteding van taken en het opzetten van coöperaties of andere vormen van maatschappelijk ondernemen.
10.2.4 Het CDA is voor gemeentelijke en provinciale herindelingen als de gemeenten of provincies daar zelf toe besluiten, dan wel indien zich concrete structurele bestuurlijke of financiële knelpunten voordoen die niet anders dan door herindeling zijn op te lossen.
Wanneer gemeenten onvoldoende in staat blijken tot een unaniem voorstel te komen aan de minister, wordt een actieve rol van de provincies verwacht om tot een structurele en breed gedragen oplossing te komen.
10.2.5 Het CDA wil de gemeentelijke autonomie versterken; het moet helder zijn wat de gemeenten zelf (zonder bemoeienis van het Rijk) mogen regelen.
Zo veel mogelijk doeluitkeringen worden omgezet in een algemene uitkering aan gemeenten.
Hun autonomie wordt daarmee vergroot.
10.2.6 Om de decentralisatieaanpak mogelijk te maken wordt het eigen belastinggebied van provincies en gemeenten verruimd met gelijktijdige vermindering van het landelijk belastinggebied en zonder dat dit leidt tot extra uitvoeringskosten.
10.2.7 Het CDA bepleit een slimmer regionaal beleid, waarbij de provincies en de (EU)-regio’s die in een landsgrensoverschrijdend samenwerkingsverband opereren, meer ruimte krijgen om, in samenspraak met hun grenspartners, dit beleid vorm te geven.
Het CDA is voorstander van een versterking van de grensoverschrijdende regionale samenwerking in het bijzonder via Euregio’s.
10.2.8 De bestuurlijke drukte vraagt extra aandacht, ook in de Randstad.
Het CDA sluit herziening van de provinciegrenzen niet uit om daarmee de bestuurlijke slagkracht te vergroten.
Om de bestuursefficiëntie te verhogen, wordt de taakverdeling tussen Rijk, provincies, stadsregio’s en gemeenten nader bekeken.
Zolang er geen structurele oplossingen zijn, wordt het programma Randstad Urgent voortgezet.
10.2.9 Provincies richten zich op hun kerntaken, die liggen op het gebied van ruimtelijke orde-ning, verkeer en vervoer, cultuurhistorie en erfgoed, milieu, natuur, water en regionaal economisch beleid.
(Uitvoerende) taken van het Rijk aangaande infrastructuur, ruimtelijke ordening en regionaal economisch beleid zoals het onderhoud van de N-wegen of de Dienst Landelijk Gebied worden overgedragen aan de provincies.
Overdracht van beleid en uitvoering gaat gepaard met overdracht van adequate financiële middelen.
10.2.10 De taken van de waterschappen zijn van groot belang, met name voor de waterveiligheid van Nederland.
Het zo efficiënt mogelijk uitvoeren van de taken vraagt om vernieuwing van de bestuurlijke constellatie en meer samenwerking in de waterketen.
Deze samenwerking heeft betrekking op de waterzuivering van de waterschappen en de rioleringsactiviteiten van de gemeenten en de drinkwatervoorziening van de drinkwaterbedrijven.
Daarbij zijn gemeenten en waterschappen elkaars natuurlijke partner.
De provincie is de democratisch gelegitimeerde bestuurslaag waarbinnen de waterschappen als uitvoeringsorganisatie functioneren.
Taken en financiering worden daartoe wettelijk verankerd.
Het aantal waterschappen dient verder teruggebracht te worden.
Met betrekking tot waterveiligheid wordt de besteding van de financiële middelen vastgelegd in de Deltawet.
10.2.11 Om de sterke bevolkingsdaling structureel op te vangen is het CDA voorstander van een tijdelijke extra uitkering op basis van de ongewone bevolkingsontwikkeling.
10.2.12 Zelfstandige bestuursorganen en agentschappen moeten we tegen het licht houden en ze waar mogelijk samenvoegen, waar mogelijk teruggeven aan de samenleving of privatiseren, en ze alleen houden waar ze duidelijk meerwaarde hebben.
10.2.13 Publiek toezicht wordt zo mogelijk vervangen door privaat toezicht (zelfregulering).
Regelgeving en beleidsontwikkeling behoren niet tot de taak van toezichthouders.
In de zorg en het onderwijs staat verantwoording door de instellingen aan de samenleving voorop.
Het toezicht vanuit de overheid is aanvullend en ondersteunend aan de maatschappelijke rol van de instellingen.
10.2.14 De rijksoverheid wordt georganiseerd als een geïntegreerde en samenhangende organisatie, waardoor flexibeler kan worden ingespeeld op nieuwe maatschappelijke thema’s en politieke prioriteiten.
Minder managementlagen en een slimmere indeling van staven en ondersteuning zijn noodzakelijk.
10.2.15 Overheidssubsidies worden systematisch doorgelicht en op hun nut en noodzaak getoetst.
Subsidieregelingen kennen altijd een einddatum (horizonbepaling).
Subsidie moet de eigen kracht van de samenleving en van maatschappelijke verbanden ondersteunen en deze niet te zeer afhankelijk maken van financiering door de overheid.
10.2.16 Om de bureaucratie te verminderen, worden vergunningen zo mogelijk omgezet in algemene regels.
Als vergunningen toch nodig zijn, bijvoorbeeld omdat controle vooraf strikt noodzakelijk is, vindt een bundeling plaats.
Dat zorgt voor tijdswinst en minder omslachtige procedures.
Waar mogelijk (afhankelijk van de betrokken externe effecten en duidelijkheid van rechten en plichten van een vergunningkrijger) wordt ingevoerd dat bij het overschrijden van de beslistermijn een vergunning verleend is (‘silencio positivo’).
10.2.17 De kwaliteit van de dienstverlening aan de burger blijft belangrijk.
Bestaande initiatieven worden doorgezet en niet alleen via de digitale weg; menselijk contact blijft essentieel.
In de toekomst wordt de dienstverlening bij voor burgers cruciale levensgebeurtenis-sen georganiseerd.
Dit dwingt partijen tot samenwerking.
De overheid legt het initiatief hiervoor zoveel mogelijk bij de samenleving.
De overzeese gebiedsdelen vormen een wezenlijk onderdeel van ons Koninkrijk.
Op veel punten vragen ze dezelfde aandachts-punten als Nederland, maar op enkele andere gebieden zijn ze wezenlijk anders en vragen een andere benadering, die recht doet aan de historie en de positie van de eilanden.
10.3.1 Het CDA beschouwt het Koninkrijk als een verworvenheid.
Het is van belang om samen met de partners, Aruba en de huidige eilanden van de Nederlandse Antillen, een visie voor de toekomst van het Koninkrijk te ontwikke-len vanuit een gedeelde historische band en gedeelde waarden.
10.3.2 Een deugdelijk bestuur en een solide financieel beleid, gecombineerd met financieel toezicht, zijn van wezenlijk belang voor de bewoners van de eilanden, zodat geïnvesteerd kan worden in onderwijs, zorg en milieu en er perspectief is voor de eilanden en hun inwoners.
10.3.3 Om die reden wordt de transitie van de staatkundige structuur binnen het Koninkrijk onverminderd voortgezet.
Het land Nederlandse Antillen wordt opgeheven, Curaçao en Sint Maarten worden zelfstandige landen binnen het Koninkrijk onder de voorwaarden die in het Slotakkoord zijn overeengekomen.
Bonaire, Sint Eustatius en Saba worden integraal onderdeel van het Nederlandse staatsbestel.
Nederland is geen eiland.
Globalisering betekent dat alles wat er in de wereld gebeurt, ons hier in Nederland raakt.
Buitenland is binnenland en andersom.
Uitdagingen zoals milieuvervuiling, migratie, veiligheid, economische groei, vrede en energievoorziening overstijgen de landsgrenzen en zijn te groot om binnen Nederland alleen aan te pakken.
Nederland is sterk verweven met het buitenland en onze welvaart en de banen van de Nederlanders zijn gediend met een internationale actieve houding.
Internationaal meedoen betekent ook dat we internationaal kunnen meepraten en meebeslissen over mondiale zaken die ons hier als Nederlandse burgers raken.
Het CDA vindt dat wij internationaal actief moeten participeren vanuit onze kernwaarden: solidariteit, rentmeesterschap, rechtvaardigheid en gespreide verantwoordelijkheid.
Daardoor kunnen we gebruikmaken van de mogelijkheden en de kansen die globalisering brengt.
Zo kunnen we ook iets doen om de nadelige gevolgen ervan te keren, en de wereld van morgen vormgeven.
Een actieve en constructieve rol in de EU, IMF, Wereld-bank, WTO, VN, NAVO is van groot belang voor Nederland.
Nederland heeft een sterke internationale positie en heeft ervaring en een reputatie op het gebied van democratie, rechtsorde en mensenrechten en beschikt over kennis en innovatie en hoogwaardige industrie.
Nederland moet die kennis en expertise ter beschikking stellen aan anderen.
Mede vanuit deze waarden heeft Nederland een substantiële bijdrage geleverd in Afghanistan aan een betere toekomst voor de Afghanen, aan stabiliteit in de regio en om te voorkomen dat Afghanistan opnieuw een toevluchtsoord wordt voor internationale ter-roristen.
De 3D-inzet van defence, diplomacy en development (Defensie, Diplomatie en Ont-wikkelingssamenwerking) van Nederland in de Afghaanse provincie Uruzgan is internationaal gewaardeerd.
Sinds onze aanwezigheid in 2006 is vooruitgang geboekt in Uruzgan.
De provincie is veiliger geworden waardoor economische ontwikkeling weer mogelijk is.
Sinds onze aanwezigheid is de mensenrechtensituatie verbeterd en is vooruitgang geboekt als het gaat om een competent bestuur.
De realiteit van vandaag is dat we minder geld te besteden hebben en daardoor meer zullen moeten focussen.
11.1.1 Het Nederlands buitenlands beleid functioneert binnen de randvoorwaarden van het internationaal recht en is gericht op het bevorderen van de internationale rechtsorde.
Nederland zet zich ervoor in om zo veel mogelijk landen in te bedden in de internationale ordening die is gebaseerd op recht en regels en zet zich in voor het versterken van een geloofwaardig multilateraal systeem bestaande uit onder meer de VN, de Wereldbank, het IMF, het Internationale Strafhof en de WTO.
11.1.2 Het netwerk van ambassades en andere vertegenwoordigingen moet zich concentreren op economische dienstverlening, ondersteuning van het Nederlands bedrijfsleven, het versterken van de culturele betrekkingen in een beperkt aantal landen, dienstverlening aan Nederlanders in het buitenland, het bevorderen van de internationale rechtsorde, op het respecteren van mensenrechten en op ontwikkelingssamenwerking.
De mogelijkheden die in de Europese Unie bestaan moeten worden benut zodat Nederlandse posten zich op Nederlandse belangen kunnen concentreren.
De noodzakelijke rijksbrede bezuinigingen moeten leiden tot een kleiner en goedkoper postennet.
Uitkomst van dat proces moet zijn een rationeel, professioneel en effectief net-werk.
Hierdoor hoeven de nationale ambassades minder taken te vervullen en kan een kleiner en goedkoper postennet volstaan.
11.1.3 Het opkomen voor mensenrechten staat centraal in het Nederlands buitenlands beleid.
Nederland geeft gezicht aan mensenrechtenverdedigers.
Nederland maakt zich in EU-verband en in de Raad van Europa sterk voor het aanspreken van andere landen op mensenrechtenschendingen en voor het voor-komen dat deze landen een plek krijgen in de VN Mensenrechtenraad.
Nederland spant zich in voor godsdienstvrijheid wereldwijd, hetgeen onder andere inhoudt dat we ons hard maken voor de rechten van onze medechristenen wereldwijd.
11.1.4 Nederland blijft voorstander van een alomvattend vredesakkoord voor het conflict tussen Israël en de Palestijnen.
Een tweestatenoplossing, met als uitgangspunt de grenzen van 1967, vormt hierbij het uitgangspunt: een Israëlische staat met veilige grenzen en genormaliseerde betrekkingen met andere landen in de regio en een onafhankelijke, levensvatbare, democratische Palestijnse staat.
Daarbij is het cruciaal dat er vertrouwenwekkende stappen worden gezet door beide zijden.
Nederland blijft met partners in de EU en de VN en andere kwartetpartners, maar ook actief bilateraal, een beleid voeren dat bijdraagt aan de bevordering van een vredesakkoord tussen de betrokken partijen en aan stabiliteit in de gehele regio.
Binnen de partij werkt een Werkgroep Midden-Oosten aan een actualisering van het standpunt inzake het Midden-Oosten-vredesproces.
11.1.5 Nederland moet actief de globalisering mede vormgeven in de verschillende internationale organisaties.
Het is van belang te investeren in relaties met opkomende machten zoals China, India, Rusland en Brazilië.
Voor een goed functionerend internationaal systeem is actieve deelname van deze landen essentieel.
In internationale organisaties zoals de VN, het IMF en de Wereldbank moet de rol van ontwikkelingslanden versterkt worden.
Het is van belang Nederland in de wereld te presenteren als vestigingsplek voor innovatieve, internationale bedrijven.
11.1.6 Het CDA zet in op een verantwoorde verdere liberalisering van de wereldhandel.
In dat kader is een snelle en succesvolle afronding van de meest recente onderhandelingsronde van de Wereldhandelsorganisatie (de Doha-ronde) essentieel, als voorwaarde voor economische groei wereldwijd en in Nederland zelf.
Binnen de WTO moet meer aandacht komen voor de zogenoemde ‘non-trade concerns’ (arbeids-omstandigheden, milieu, dierenwelzijn etc. ) zoals ook bepleit door de Europese Unie.
Daarnaast moet de EU hard werken aan het afslui-ten van nieuwe bilaterale handelsakkoorden, met betere afspraken over de toegang van ontwikkelingslanden tot de EU-markt en andere internationale markten.
11.1.7 Nederland neemt deel aan internationale mis-sies en crisisbeheersingsoperaties wereldwijd.
3D-operaties vereisen meer commitment van Nederland dan een harde, kortetermijn einddatum, rekening houdende met internationale ontwikkelingen en omstandigheden.
Een exitstrategie moet gekoppeld zijn aan heldere doelstellingen en bereikte resultaten.
11.1.8 Nederland zet actief in op versterking van het non-proliferatieregime waarvan het Non-Proliferatieverdrag de kern is.
Europa en de VS moeten zich hardmaken voor eenduidige en afdwingbare afspraken over toegang tot en toezicht op nieuwe nucleaire faciliteiten.
Concrete afspraken zijn gemaakt over de vermindering van het aantal kernwapens; invulling hiervan is de volgende noodzakelijke stap, waarna ook andere kernwapenlanden afspraken moeten maken over hun arsenalen, waaronder ook over de VS-atoomwapens op het grondgebied van andere NAVO-landen.
Binnen de NAVO moet Nederland een actieve rol spelen in het stimuleren van het debat over het bevorderen van non-proliferatie en ontwapening, met als uiteindelijke doel een kernwapenvrije wereld.
11.1.9 De mensenrechtensituatie en de strikte naleving van het Non-Proliferatie Verdrag zijn uitgangspunten van het Nederlands beleid inzake Iran.
Zolang Iran de internationale afspraken schendt, dienen de sancties tegen het regime opgevoerd te worden, zowel in Nederland als in EU- en VN-verband.
Het CDA is een pro-Europese partij; onze banen, onze veiligheid en ons leefklimaat zijn erbij gebaat, sterker nog: ze zijn er groten-deels van afhankelijk.
Het CDA ziet Europa als de motor voor interne groei, stabiliteit en welvaart en de waarborg op onze cultuur en sociaal-economische verworvenheden.
Samenwerking over de grenzen heen en het behoud van de nationale identiteit gaan prima samen.
Het CDA wil mede via de Eu-ropese Unie opkomen voor onze waarden en belangen in de veranderende wereld.
Als de EU meer met één stem spreekt, kan zij haar politieke en economische plaats in de wereld, naast de grootmachten VS en China beter vervullen.
11.2.1 Het CDA steunt concrete voorstellen om de interne markt te voltooien, vooral op het terrein van diensten.
Europese regels en nationale regels moeten eenvoudiger worden waar mogelijk, waarbij de belangen van het Nederlands bedrijfsleven niet uit het oog verloren worden.
11.2.2 De EU moet zich hard maken voor vermindering van de regeldruk en administratieve lasten voor burgers en bedrijven en een ver-eenvoudiging van de Europese aanbestedingsregels met hogere drempelbedragen voor de kleinere projecten realiseren.
Daarbij moet speciale aandacht zijn voor het midden- en kleinbedrijf en zelfstandige professionals.
Het CDA pleit voor een onafhankelijk Europese ACTAL (Adviescollege toetsing administratieve lasten) die structureel vooraf de administra-tieve gevolgen van Europese wetgevingsvoor-stellen in kaart brengt.
11.2.3 Het Verdrag van Lissabon geeft het nationaal parlement rechtstreeks invloed op de Europese besluitvorming.
Het CDA wil dat het Nederlandse parlement zich proactief opstelt om de democratische ruimte die het nieuwe verdrag biedt, volledig te benutten.
Het maandelijks vergaderen in Straatsburg moet afgeschaft worden.
11.2.4 Het CDA wil meer afstemming van het buitenlands en defensiebeleid zoals nu dankzij het Verdrag van Lissabon binnen de EU mogelijk is door een actieve Hoge Vertegenwoordiger van Buitenlandse Zaken en Veiligheidsbeleid met een breed mandaat en een proactieve agenda.
Hiervoor moet de Europese Dienst voor Extern Optreden goed samenwerken met de nationale ambassades.
Dan hoeven de nationale ambassades minder taken te vervullen en kan een kleiner en goedkoper postennet volstaan.
11.2.5 Het CDA is voorstander van versterking van de grensoverschrijdende regionale samenwerking, in het bijzonder via de Euregio’s.
Dit heeft zoals de ervaring laat zien een positieve uitwerking voor de burgers wat betreft onder meer de arbeidsmarkt, het voorzieningenniveau, de gezondheidszorg, het onderwijs, de veiligheid, en milieu in de grensprovincies.
11.2.6 Bij het streven naar het uitbannen van de wereldwijde armoede zijn voor het CDA de eigen verantwoordelijkheid van personen en hun gemeenschappen in de betrokken landen uitgangspunt.
Economische groei aldaar is de basis om deze eigen verantwoordelijkheid goed in te vullen.
11.2.7 Op termijn zouden de gezamenlijke Europese lidstaten naar één Europese zetel in de Veiligheidsraad, en één Europese vertegenwoordiging in de G20 toe moeten.
Daarvoor moeten alle individuele EU-lidstaten tegelijkertijd hun aparte status in deze fora opgeven.
Nederland blijft in Europa netto betaler, maar onderzoekt of de te verwachten bijdragen vanuit Europa kunnen worden afgetrokken van onze Europese begrotingsbij-drage teneinde het rondpompen van geld te voorkomen.
11.2.8 Het CDA constateert dat Turkije op dit moment niet voldoet aan de gestelde criteria om toe te kunnen treden tot de Europese Unie en dat momenteel een stagnatie plaatsvindt ten aanzien van de hervormingen in Turkije.
Significante verbeteringen zijn nodig om aan de gestelde eisen tegemoet te komen.
Het CDA wil dat Turkije en de EU de gemaakte afspraken volledig nakomen.
Voor wat betreft landen in Zuidoost-Europa blijft het CDA de nieuwe democratieën in deze landen ondersteunen.
11.2.9 Binnen de Europese Unie is een bijzondere positie toegekend aan de samenwerking tussen België, Nederland en Luxemburg.
Het CDA hecht aan deze bijzondere positie en ziet de Benelux als een samenwerkingsverband, waarbij vooruitlopend op Europese regelgeving afspraken gemaakt kunnen worden voor een verbetering van het grensoverschrijdend samenleven.
In een tijd van zich opstapelende crises en mondiale uitdagingen op het gebied van voedsel- en energieschaarste, conflicten en negatieve gevolgen van klimaatverandering blijkt des temeer het belang van een internationale oriëntatie van Nederland.
Daarmee is internationale samenwerking vandaag de dag niet meer alleen gefundeerd in morele verplichtingen en solidariteit, maar dient het ook een welbegrepen eigenbelang.
De rijke landen en de ontwikkelingslanden hebben een gemeenschappelijke en wederzijdse verantwoordelijkheid om de grote mondiale problemen waarmee wij worden geconfronteerd op te lossen.
De grote mondiale vraagstukken vragen om een gezamenlijke aanpak en inzet van expertise van duurzaam beheer van de gemeenschappelijke goederen van klimaat, veiligheid, voedselvoorziening, natuurlijke hulpbronnen en migratie.
Vanwege deze nieuwe realiteit, is de tijd van hulp voorbij.
In onze nieuwe visie op ontwikkelingssamenwerking moet investeren centraal staan.
Investeren in mensen en samenlevingen, in versterking van het maatschappelijk middenveld en ondernemersklimaat in ontwikkelingslanden, vanuit het besef dat mensen zichzelf ontwikkelen en hun eigen problemen moeten oplossen.
De inzet moet dan ook gericht zijn op ontwikkeling en zelfredzaamheid en op eindigheid.
Corruptie ondermijnt ontwikkeling en bestrijding ervan verdient daarom blijvende aandacht.
Nederland moet daarbij focussen en investeren op terreinen waar Nederlandse instellingen en bedrijven veel kennis en expertise te bieden hebben: landbouw, voedselvoorziening, water en sanitatie, schone (alternatieve) energie, opbouw van de rechtsstaat en de internationale strijd tegen aids.
Multilaterale organisaties moeten zich op termijn richten op basisvoorzieningen zoals gezondheidszorg en onderwijs.
Voor Nederland betekent dit specialisatie, concentratie en samenwerking.
Nederland moet daarnaast verder investeren in effectiviteit, efficiency en professionalisering van de OS-sector.
11.3.1 Het CDA staat een ontwikkelingssamenwer-kingbeleid voor waarbij naast de focus op de Nederlandse expertise en innovatieve techno-logieën een grote nadruk komt te liggen op de in de ontwikkelingslanden zelf aanwezige inventiviteit en aan klimaat- en samenlevings-structuren aangepaste technologieën.
Daarbij moet een grotere focus liggen op het gebied van expertise en innovatieve technologieën waar Nederland iets te bieden heeft en het verschil kan maken, zoals de 3D-benadering, landbouw, water, de opbouw van het maatschappelijk middenveld en rechtsstaat en de stimulering van ondernemerschap.
11.3.2 Nederland houdt vast aan 0,7 procent van het BNP aan ontwikkelingssamenwerking.
De 0,1 procent van het BNP dat Nederland tot dusverre reserveerde voor natuur, water en milieu wordt flexibel besteed aan interdepartementaal beleid voor ontwikkelingsrelevante activiteiten en internationale crisisbeheersingsoperaties.
Flexibel betekent eventueel los van de zogenoemde ODA-criteria.
11.3.3 Binnen het ontwikkelingsbudget moet een sterke focus zijn op voedselproductie, water en milieu, duurzaamheid, landbouw, biodiversi-teit en duurzame energie.
De middelen moeten daarbij geconcentreerd worden ingezet, ge-bruikmakend van innovatieve technologieën en expertise, zoals die in Nederland aanwezig zijn.
11.3.4 Het CDA staat achter het belang om de inter-nationaal afgesproken millenniumdoelen in 2015 te halen.
Nederland en andere landen moeten daarvoor de nodige financiële mid-delen beschikbaar stellen.
Nederland moet andere landen blijven aanspreken op het nakomen van de gemaakte afspraken om te voldoen aan de internationale norm.
11.3.5 Onverminderde aandacht moet er zijn voor de positie van vrouwen en meisjes in ontwik-kelingslanden die extra hard worden geraakt door de economische crisis.
De focus moet hierbij liggen op gendergelijkheid en empo-werment van vrouwen, hetgeen een positieve bijdrage kan leveren aan de opbouw van de sa-menleving en aan economische ontwikkeling.
11.3.6 Noodhulp blijft altijd nodig en vormt een structureel onderdeel van het ontwikkelings-beleid.
Voorkomen moet echter worden dat noodhulp een structureel karakter krijgt in be-paalde landen en daarmee afhankelijkheid en passiviteit in het desbetreffende land creëert.
Noodhulp vereist een duidelijk afgebakende en snelle exitstrategie, maar ook een aanzet tot de overgang naar fundamentele armoede-bestrijding op de langere termijn.
Aan sane-ringen van schulden van ontwikkelingslanden blijven strikte condities verbonden.
11.3.7 Fondsvorming van (een deel van) het OS-budget kan helpen om grote fluctuaties in het budget af te vlakken, waardoor er een flexibe-lere meerjarenaanpak, constanter beleid en een betrouwbaarder partnerschap ontstaat.
Hiertoe moet de Nederlandse comptabiliteits-wet worden aangepast.
11.3.8 Zorgvuldige en resultaatgerichte ontwikke-lingssamenwerking vraagt om professionalise-ring, zodat kennis van de landen en samen-levingen daar combineert met die van de belangrijkste ontwikkelingsrelevante thema’s en de in onze eigen samenleving aanwezige ontwikkelingscapaciteit.
Nederland stelt zich op als een betrouw-bare bondgenoot met een professionele, expeditionaire krijgsmacht, die we ook in risicovolle omstandigheden kunnen inzetten.
De krijgsmacht zal nadrukkelijk ook worden ingezet om op te komen voor Nederlandse belangen, zoals in het kader van bescherming van koopvaardijschepen tegen piraten.
Tevens vindt inzet plaats in de strijd tegen drugs, ter-rorisme en illegale immigratie.
De NAVO is een militair bondgenootschap dat staat voor de verdediging van onze gedeelde waarden.
Daarmee vormt de NAVO het hart van het Nederlandse externe veiligheidsbe-leid.
Voorwaarde voor een goed functione-rende NAVO is een sterkere solidariteit binnen het bondgenootschap.
Dat betekent ook voor Nederland: er voor de wereld en voor elkaar zijn.
Nederland moet een actieve speler blijven in de NAVO en behoort bij te dragen aan de versterking van het Europees Veiligheids- en Defensiebeleid.
Wel meent het CDA dat een efficiencyslag noodzakelijk is.
Daarnaast kan op het punt van het aanhouden van materieel een slag worden gemaakt naar meer gedeelde verantwoordelijkheden binnen de Europese Unie.
11.4.1 Het ambitieniveau blijft gehandhaafd, met de daarbij behorende operationele capaciteiten en extra aandacht voor hoog technologische taken.
Wel moet worden gekeken naar een spreiding van verantwoordelijkheid binnen de NAVO ook als het gaat om het aanhouden van materieel.
11.4.2 Verdere doelmatigheids-, efficiency- en besparingsmaatregelen zijn nodig, op het gebied van ondersteuning, dienstverlening, personeel, organisatie en infrastructuur.
11.4.3 Veteranen verdienen blijvende aandacht, erkenning en waardering en zorg.
Deze worden verankerd in een Kaderwet veteranen.
11.4.4 De F-16’s komen na dertig jaar trouwe dienst aan het einde van hun levensduur.
Vervanging van de F-16 is daarom noodzakelijk.
Het CDA kiest daarbij voor het beste toestel, voor de beste prijs, met de beste kansen voor de industrie.
Nederland blijft daarom partner in het JSF-programma.
Wel kan het aantal te bestellen JSF’s worden teruggebracht.
11.4.5 Er wordt nadere invulling gegeven aan de Defensie Industrie Strategie, en daarmee aan kennis, innovatie en werkgelegenheid in de Nederlandse economie.
De capaciteiten en ambities van het Nederlandse bedrijfsleven en mkb komen tot hun recht bij de ontwikkeling, productie en onderhoud van defensie-capaciteiten, waarbij technische capaciteiten leidend zijn.
Overheid en bedrijfsleven versterken de Maatschappelijke Innovatie Agenda Veiligheid.
11.4.6 Defensie is een belangrijke werkgever en in samenwerking met de roc’s kiezen veel jongeren voor de opleiding Veiligheid en Vakmanschap.
Schooluitval komt verhoudingsgewijs weinig voor en bijna de helft kiest uiteindelijk voor een functie binnen defensie.
Het CDA wil dit project in de toekomst verder uitrollen.
11.4.7 Er is blijvende aandacht voor uitvoering van Veiligheidsraadresolutie 1325 inzake de positie van vrouwen en meisjes en het tegengaan van geweld in (post)conflictsituaties nodig.
Nederland moet andere landen aanspreken deze resolutie uit te voeren.
11.4.8 Nederland volgt de ontwikkelingen in het Midden-Oosten met aandacht en zorg.
De positie van christenen in het Midden-Oosten – die in de regel niet tot de strijdende partijen horen, maar juist daardoor tussen wal en schip dreigen te geraken – verdient speciale aandacht.
De wereldwijde financiële crisis heeft de Nederlandse economie hard geraakt.
De economische krimp is de sterkste sinds de jaren dertig.
De gevolgen zijn omvangrijk: er wordt dit jaar een overheidstekort van meer dan 35 miljard euro voorzien en ook voor de mid-dellange termijn zijn de overheidsfinanciën zwaar uit het lood geslagen.
Deze financiële crisis staat echter niet op zichzelf.
De financiële crisis hangt immers nauw samen met andere crises: de voedsel-, energie-, grond-stoffen- en ecologische crisis.
Steevast gaan achter deze crises keuzes en handelingen schuil waarin de verantwoordelijkheid voor de ander en voor de schepping is miskend.
De christendemocratie grondt het perspectief dat zij kan bieden op een eigen zienswijze op verantwoordelijkheid, één van de sleutelbegrippen in haar denken.
Ook de overheid zal verantwoord moeten handelen en moet de financiën op orde hebben.
Niet alleen omdat we een goed rentmeester willen zijn, maar ook vanuit de gedachte van solidariteit met de volgende generaties.
De overheidsfinanciën vormen geen doel op zich, maar een gezond financieel beleid van de overheid is een voorwaarde voor een goed functionerende maatschappij,
waarin mensen solidair en onderling verbonden met elkaar samenleven
en waarin toekomstgericht wordt gewerkt en geïnvesteerd.
Overheidsfinanciën die uit het lood slaan, zetten de solidariteit onder druk.
Het CDA wil op een consistente en betrouwbare wijze het overheidstekort afbouwen, waardoor de stijging van de overheidsschuld tot staan wordt gebracht en het gevaar van een verder oplopende rente wordt beperkt.
Dit geeft ook een signaal van betrouwbaarheid naar de financiële markten die het begrotingsbeleid van de landen scherp volgen.
In de huidige tijden van economische crisis wordt het stabiliteit- en groeipact tussen de eurolanden danig op de proef gesteld.
Zo is in de afgelopen periode gebleken dat de Griekse overheidsfinanciën er veel slechter voor staan dan aanvankelijk werd aangenomen.
Er zijn echter meer landen, waaronder Nederland, die te kampen hebben met omvangrijke tekorten op de begroting.
Het CDA vindt het van groot belang dat het vertrouwen in de euro gehandhaafd blijft.
Landen die deelnemen aan de eurozone moeten hun begrotingen zo spoedig mogelijk weer op orde krijgen.
Dit is een goede invulling van het subsidiariteitsbeginsel.
De overheidsbegrotingen moeten voldoen aan de voorwaarden, zoals die zijn gesteld in het stabiliteit- en groeipact, met als meest belangrijke voorwaarden dat het begrotingstekort niet hoger mag zijn dan 3 procent van het BBP en de staatsschuld maximaal 60 procent van het BBP mag zijn of hier ten minste naartoe beweegt.
In Europees verband zijn afspraken gemaakt om het Nederlandse overheidstekort uiterlijk in 2013 te verbeteren tot maximaal 3 procent.
12.1.1 Om het vertrouwen in de euro te vergroten, moet de geloofwaardigheid van de economische statistieken worden hersteld.
Een strengere controle op de kwaliteit van de nationale statistieken is hiertoe noodzakelijk.
Bovendien moeten de Europese begrotingen nog nadrukkelijker op elkaar worden afgestemd, bijvoorbeeld door de economische (stabiliteit) plannen van de landen uit de eurozone in een vroeger stadium te coördineren.
12.1.2 Tevens moet de controle op de nationale besteding van Europese gelden worden versterkt.
Elke lidstaat van de Unie dient via een nationale managementverklaring verantwoording af te leggen over zijn beheer van deze middelen.
Landen, zoals Nederland, die dit nu al doen kunnen aan een lichter controleregime onderworpen worden vanuit de EU, dan lidstaten die nog geen managementver-klaringen kennen.
Houdbare en solide overheidsfinanciën vormen een belangrijk uitgangspunt voor het CDA.
Hiermee voorkomen we dat de reke-ning wordt doorgeschoven naar de volgende generatie.
Het is wenselijk om te streven naar uiteindelijk een structureel overschot op onze begroting.
Het CDA kiest ervoor om in twee kabinetsperioden het forse structureel tekort omgezet te hebben in een structureel over-schot.
We kiezen nadrukkelijk voor twee perio-den, omdat een langere periode een onver-antwoorde wissel op de toekomst trekt.
Ook omdat het zeker mogelijk is dat zich over zo’n lange periode opnieuw een (ernstige) recessie voordoet.
Bovendien betekent een langere periode vele tientallen miljarden extra aan rentelasten, wat uiteindelijk de ruimte voor essentiële collectieve voorzieningen beperkt.
Het CDA wil daarmee toekomstige generaties niet met grote schulden opzadelen en kiest als uitgangspunt dat binnen tien à twintig jaar het niveau van de staatsschuld weer terug is op het niveau van voor de crisis.
Hiervoor is nodig dat het structureel saldo op het einde van de kabinetsperiode substantieel zal verbeteren tot (bijna) nul op het einde van de volgende kabinetsperiode.
Dit zal geschieden op basis van een jaarlijkse verbetering van het overheidssaldo op basis van maatregelen, die de structuur van de economie verbeteren.
Het weer houdbaar maken van de overheidsfinanciën kan worden bereikt door vergroting van de inkomsten van de overheid of vermindering van de collectieve uitgaven, in het bijzonder de uitgaven die gerelateerd zijn aan de toenemende vergrijzing.
Hogere overheidsinkomsten kunnen worden bereikt door de belastingtarieven te verhogen of door een toename van de arbeidsproductiviteit waardoor de belastinginkomsten zullen toenemen.
Het CDA vindt belastingverhoging niet wenselijk, omdat betere oplossingen uit de weg worden gegaan en de burger de rekening gepresenteerd krijgt.
Ook is het onwenselijk dat de overheid in relatieve omvang toeneemt.
Het gaat ten koste van economische groei en banen.
Het CDA wil juist ruimte scheppen voor de samenleving en ondernemerschap.
Het CDA wil een hogere structurele economische groei nastreven met inspanningen op het terrein van de arbeidsmarkt en met beleid dat uitzicht biedt op een snellere groei van de structurele arbeidsproductiviteit.
Het vermogen om nieuwe kennis en technologie te genereren, te absorberen en toe te passen is voor onze open economie van groot belang.
Een goede kennisinfrastructuur, een uitstekend uitgeruste beroepsbevolking en een adequaat mededingingsbeleid zijn daarbij essentieel.
De komende jaren zijn forse inspanningen nodig om Nederland op een hoger groeipad te brengen.
Het CDA streeft naar een kleine en slagvaardige overheid, die de samenleving faciliteert en zich beperkt tot essentiële taken.
In dit licht stelt het CDA in dit programma voor om een aantal belangrijke stappen te zetten ten gunste van de samenleving en ondernemerschap:
Bij een moderniseringsagenda voor de Nederlandse economie past een ander en slagvaardiger openbaar bestuur.
Daarom willen we het aantal departementen verminderen en de verdeling van taken en verantwoordelijkheden tussen centrale en decentrale overheden stroomlijnen.
We gaan de uitvoering van overheidstaken organiseren naar doelgroepen en werk-processen.
Minder bureaucratie en subsidies en een aanzienlijke vermindering van de adminis-tratieve lasten.
In de zorg stellen we de patiënt centraal,
geven we ruimte aan maatschappelijk ondernemerschap,
en wordt ondoelmatig-heid en onnodige regeldruk tegengegaan.
Delen van de sociale zekerheid worden meer activerend gemaakt.
Tot slot, past het naar ons oordeel dat iedereen een offer brengt.
Na de forse loonstijgingen met name in delen van de collectieve sector, past nu enige terughoudendheid.
Terwijl door de recessie de productie in de marktsector terugliep en de inflatie sterk daalde, stegen de lonen de afgelopen twee jaar nog sterk door.
Door deze bovenmatige loonontwikkeling stegen de overheidsuitgaven en is de concurrentiepositie verzwakt.
Het is van groot belang dat een dergelijke aanpassing plaatsvindt, zowel vanuit het gezichtspunt van de overheidsfinanciën als om bevordering van werkgelegenheid.
In een volgende kabinetsperiode is een stijging van de lonen in de collectieve sector gekoppeld aan de inflatie de aangewezen weg om te komen tot een verant-woorde loonaanpassing.
Het CDA gaat ervan uit dat ook in de marktsector een dergelijke loonaanpassing zal plaatsvinden.
Naar het oordeel van het CDA zal in een volgende kabinetsperiode het trendmatig begrotingsbeleid weer het uitgangspunt moeten zijn.
Dit leidt tot heldere afspraken en bestuurlijke stabiliteit.
Bovendien wordt de conjunctuurcyclus daardoor gedempt.
Dit betekent een volledige scheiding tussen uitgaven en inkomsten.
Inkomstenmeevallers moeten volledig worden gebruikt om de overheidsschuld te verlagen.
12.3.1 Indien het economisch herstel uitbundiger is dan bij opstelling van het regeerakkoord wordt voorzien, worden de inkomstenmeevallers gebruikt voor extra vermindering van de overheidsschuld.
De budgettaire ruimte moet worden geraamd op basis van een voorzichtige economische groei.
12.3.2 De huidige indeling van de budgetdisciplinesectoren in de Rijksbegroting in enge zin, zorg en sociale zekerheid en arbeidsmarkt (SZA) dient gehandhaafd te blijven.
Wel is het van belang om zo snel mogelijk de werkloosheids- en bijstandsuitgaven weer onder het SZA-kader te laten vallen.
Het gaat het hierbij om een raming die voor de conjunctuur is gecorrigeerd.
De sociale premies worden lastendekkend vastgesteld over de conjunctuurcyclus heen.
12.3.3 De verdeling van het gemeentefonds moet herzien worden.
Er wordt onvoldoende rekening gehouden met situaties als bevolkingskrimp en de structuur van gemeenten.
Met het oog op de toekomstige bevolkingsontwikkeling is daarom aanpassing van de ontwikkeling noodzakelijk.
De maatstafkernen moeten anders worden gedefinieerd, zodat de structuur van plattelandsgemeenten meeweegt.
Het gaat om iedereen.
Jong en oud, klein en groot, rijk en arm, man en vrouw, ziek en gezond, student en gepensioneerd, stedeling en plattelander, ondernemer en werknemer, nieuwkomer en achterblijver.
Het gaat misschien wel het meest om onze kinderen.
Als wij nu niet doen wat nodig is, zitten zij straks met onze problemen: schulden, verdeeldheid, verruwing, overlast, vervuiling, werkloosheid.
Het gaat bij de ingelaste verkiezingen voor de Tweede Kamer, op 12 september, om onze toekomst.
Om de toekomst van iedereen.
We houden verkiezingen in een onzekere tijd.
Veel mensen zijn bezorgd over de toekomst.
Vanwege de huizenmarkt die vastgelopen is, hun werk, hun pensioen of de bezuinigingen, die op hen afkomen.
Die zorgen zijn goed te begrijpen want er staat veel op het spel.
In de keuzes van vandaag geven we vorm aan het Nederland van onze kinderen.
Het CDA gelooft dat Nederland het vermogen heeft om sterker uit de crisis te komen.
Als we nu de juiste keuzes durven maken, als we bereid zijn om lessen te trekken uit wat mis is gegaan.
Wij hebben vertrouwen in mensen, vertrouwen in hun gezond verstand en daarom vertrouwen in de toekomst.
In tijden van crisis val je terug op je diepste wortels.
De christelijke traditie reikt ons universele begrippen aan als naastenliefde en persoonlijke verantwoordelijkheid.
We komen pas tot ons recht in relatie tot anderen.
Een rode draad in onze benadering is daarom het versterken van de gemeenschappen.
Wij willen de kracht benutten van mensen, bedrijven, scholen en andere organisaties.
Wij zijn ten diepste een ‘wij-land’.
Met dit verkiezingsprogramma richt het CDA zich daarom tot iedereen die zich betrokken voelt bij Nederland, een prachtig land!
Wij laten ons niet afschrikken door de crisis.
Wij kiezen voor werk en ondernemen.
Een land waar mensen ruimte wordt gegund.
We kiezen voor groei die in alle opzichten duurzaam en innovatief zal zijn.
We bieden nieuwe antwoorden over de rolverdeling tussen overheid, bedrijven en mensen.
Juist nu kunnen we creatieve oplossingen vinden; slimmer, sneller en minder duur.
De crisis is geen excuus om met onze rug naar de toekomst te staan.
Partijen die beloven dat alles bij het oude blijft, zetten de toekomst op het spel.
Nu de overheid kleiner wordt, knellen bureaucratie en regels eens te meer.
Wij willen krachtig bijdragen aan een slagvaardige overheid.
Een overheid die past bij een ambitieus land waar mensen willen wonen, werken en ondernemen.
Een land waar een afspraak ook afspraak is, een land waar mensen zich thuis voelen.
Wij voelen ons verantwoordelijk voor een overheid die begrijpt en begrijpelijk is.
Die rechtvaardig is en dichtbij.
Wij willen een overheid van en voor mensen.
Iedereen doet mee.
Nederland is een land waarin ouders hard werken om hun kinderen een toekomst te geven.
Ze combineren zo goed als dat gaat werk en thuis.
Ze doen dat samen met scholen, sportclubs en kinderopvang.
Kinderen grootbrengen is een grote verantwoordelijkheid.
Wij willen ouders daarin ondersteunen.
Het CDA investeert in mensen.
Wij willen dat het Nederlandse onderwijs het beste ter wereld wordt.
En dat kan!
Wij willen meer uitdaging, onderzoek en innovatie.
Beter beroepsonderwijs dat grotere kansen op werk geeft.
Wij zetten in op het beste wat wij hebben: mensen en ondernemingen met nieuwe ideeën die mee kunnen helpen de wereld eerlijker en duurzamer te maken.
Nederland vergrijst.
Ook daarvoor zijn nieuwe keuzes nodig.
Hoe houden we de voorzieningen op peil als er straks twee keer zoveel ouderen zijn per werkende?
Allereerst door te kiezen voor langer doorwerken.
Voor iedereen die dat kan.
Maar ook door in de zorg een nieuwe balans te vinden.
Wij dragen samen de zorg voor mensen die door ziekte en ouderdom dat niet meer zelf kunnen.
En we investeren in een stelsel waarin voorkomen weer beter is dan genezen.
Nederland is een veilig land, waar de overheid rechtvaardig handelt ten opzichte van iedereen
en streng is waar nodig.
Het recht geldt voor iedereen, ongeacht wie je bent.
Wie kiest voor dit land spreken wij aan op respect en fatsoen.
Succesvolle integratie zien wij als een wederzijdse opgave en vooral een wederzijds belang.
Nederland is een klein land met een enorm buitenland.
Daar verdienen we ons geld en dragen we bij aan een betere wereld.
Het aanvankelijke optimisme over de Europese eenwording en de euro is verbleekt door de zorgen over de kwetsbaarheid van de Europese samenwerking.
Strenge maatregelen zijn nodig om te voorkomen dat we ooit nog zo diep moeten gaan.
Maar wij geloven dat er geen toekomst is zonder Europa.
Juist omdat de zorgen van Nederlanders ons ter harte gaan, willen we meewerken aan een democratisch Europa dat bijdraagt aan stabiliteit en welvaart, werk en inkomen.
Wij willen vanuit Europa bijdragen aan een modernere wereldeconomie die mensen helpt, schaarste eerlijk verdeelt en verspilling tegengaat.
Dat is ook goed voor Nederland.
Wij steunen landen die respectvol omgaan met hun burgers en mensenrechten eerbiedigen.
Wij leveren ons aandeel aan het terugdringen van honger en armoede.
De maatregelen van vandaag bepalen de kansen van onze kinderen.
Wij denken dat het anders kan.
En beter moet.
Ons antwoord op de problemen van vandaag– of het nu gaat om de economie of de zorg, het onderwijs of de veiligheid – ligt in een andere balans tussen overheid en mensen zelf.
Wij kiezen voor het versterken van de gemeenschap en voor meer degelijkheid en gezond verstand.
Wij willen echt hervormen.
Wij kiezen voor een land waarin mensen met respect met elkaar omgaan.
Wij kiezen voor verbinding in plaats van uitsluiting.
Voor oplossingen in plaats van polarisatie.
Wij doen wat nodig is.
Wij kiezen voor het nieuwe midden.
Voor samen.
Voor mensen zelf.
Voor iedereen.
De toekomst van onze kinderen vraagt om nieuwe keuzes.
Als brede volkspartij gelooft het CDA in de kracht van Nederland.
Als we nu de juiste keuzes maken, komen we straks sterker uit de crisis.
Samen kunnen we dat.
Daarom gaat het straks, bij de ingelaste verkiezingen voor de Tweede Kamer op 12 september.
Een herstelbeleid verdient een stevige, eerlijke en brede aanpak, een aanpak vanuit het nieuwe midden, het midden dat zich richt op wat mensen bindt.
Het vraagt moed en medemenselijkheid.
De financiële en economische crisis – minstens zo zeer een culturele en morele crisis – vergt meer dan bezuinigen.
Zonder fatsoen, waarden en normen blijft het herstel op z’n best halverwege steken.
Het zijn niet de cijfers die bepalend zijn voor de toekomst van Nederland.
Het zijn de mensen achter de cijfers.
Het gaat er om die kracht te mobiliseren.
De economische crisis vraagt om offers van iedereen.
Nederland is een prachtig land.
Omdat zo te houden, hebben wij iedereen nodig.
Wij kiezen voor een herstel waarbij werk, gezin en samenleving centraal staan.
Wij kiezen voor een herstel met hervormingen en investeringen.
Samen kunnen we meer.
Nu en straks.
Het CDA kijkt verder dan de crisis.
Wij kiezen voor meer werk.
Iedereen doet mee.
Samen kunnen we ervoor zorgen dat Nederland weer groeit.
Solide: zicht op een structureel begrotingsevenwicht in 2017.
Aflossen van de staatsschuld komt daarna in beeld: dat betekent minder rentekosten en is eerlijk voor onze kinderen.
Activerend: iedereen aan de slag die kan, meer banen voor jongeren, ook voor 55-plussers
Samen: Werken aan goede arbeidsverhoudingen,
solidariteit tussen jong en oud, tussen wat werkt en wie niet meer kan werken.
Sociaal: lasten worden eerlijk verdeeld, iedereen doet mee aan loonmatiging.
Om het herstel een handje te helpen is een combinatie van investeringen, hervormingen en lastenverlichtingen nodig:
Extra lastenverlichting voor ondernemers
Starters en MKB-bedrijven krijgen voorrang bij het innovatiebeleid
Minder regels en minder rompslomp voor ondernemers
Versterking van de ‘topsectoren’ gaat onverminderd door
Stap voor stap naar een ‘groene economie’: groene investeringsmaatschappij, extra investeren in Green Deals, duurzame energie, energiezuinige woningen en gebouwen.
Pensioenfondsen zullen meer in Nederland moeten gaan investeren
Het gezin is de plaats waar mensen ‘thuis’ zijn.
Waar kinderen veilig kunnen opgroeien.
Waar mensen verantwoordelijkheid voor elkaar dragen en voor elkaar zorgen.
Waar grenzen worden gesteld als dat nodig is.
Die thuisbasis – in welke samenstelling dan ook – is onbetaalbaar en onvervangbaar.
Gezinnen met modale en middeninkomens zullen minder belasting gaan betalen.
We ondersteunen gezinnen in de extra kosten van kinderen
Vaste kinderbijslag voor iedereen
Inkomensafhankelijk kindgebonden budget.
Terugkeer van de Zilvervloot voor later
Ouders krijgen meer zeggenschap over hun werktijden (flexibeler)
Het kraamverlof voor vaders breiden wij uit van 2 naar 5 dagen
Moeders van een meerling krijgen langer bevallingsverlof
Kinderopvang moet beter dan nu het geval is, aansluiten bij de school en thuissituatie
Basisschool krijgt ruimte om zelf buitenschoolse opvang aan te gaan bieden, zodat het combineren van arbeid en zorg voor ouders makkelijker wordt gemaakt
Ouders hebben een vrije schoolkeuze: zodat school aansluit bij thuis
Coffeeshops in de buurt van scholen moeten worden gesloten
De leeftijdsgrens voor het kopen en bezitten van alcohol moet worden verhoogd van 16 tot 18 jaar
De voorlichting tegen de gevaren van drugs en alcohol moet indringender worden
Mensen zijn als geen ander in staat om zelf problemen aan te pakken.
Dat doen we elke dag.
Thuis, in de wijk, op straat of in verenigingen.
Dat vraag om een overheid die burgers vertrouwt.
Die burgers de ruimte laat om zelf keuzes te maken als het gaat om hun leven, hun werk en omgeving.
Ruim baan voor burgerinitiatieven, vrijwilligerswerk en maatschappelijke organisaties
Meer ruimte voor een actieve inbreng van burgers bij het verbeteren van buurt, onderwijs en zorg
Nieuwe maatschappelijke impulsen voor ontwikkelingssamenwerking en solidariteit met de allerarmsten in de wereld
Uitbreiding van de Geefwet als ‘beloning’ voor particulier initiatief
Sneller, slimmer en minder duur werken bij de overheid, in de zorg en in het onderwijs
Grote scholen en woningbouwcorporaties kunnen fusies ongedaan maken
Daadwerkelijke afschaffing van regels en andere administratieve lasten
Wegsnijden van (interne) managementlagen
Verkleining van het Nederlandse overheidsapparaat,
vermindering van de Europese bureaucratie
Hard optreden tegen vandalisme en overlast
Verhoging van de alcoholleeftijd naar 18 jaar
Aanpak van straatvervuiling/graffiti
Ouders betalen voor de schade van hun kinderen
Voorbeeldgedrag moet beloond worden,
waarden en normen worden door iedereen hoog gehouden
Met elkaar komen wij sterker uit de crisis.
Dat is niet alleen bezuinigen.
Daarbij hoort het hele verhaal: investeren en hervormen.
Er komt ruimte voor burgers en bedrijven, investeringen in onderwijs en innovatie, minder (overheids)bureaucratie<U+F020> en hervormingen in de gezondheidszorg, voor de arbeidsmarkt en de woningmarkt.
Hervormingen vragen een brede gezamenlijke aanpak; nationale akkoorden zijn er een belangrijk onderdeel van.
Er komt een Nationaal akkoord onderwijs
Voor meer kwaliteit van het onderwijs, investeren in leerkrachten en minder bureaucratie van binnen en buiten de school
Meer uren in en voor de klas
Terugbrengen van het zittenblijven
en beter beroepsonderwijs
Meer ruimte voor starters
en MKB-bedrijven in het innovatiebeleid
Structureel meer middelen voor fundamenteel onderzoek
De basisbeurs voor bachelor- en masterstudenten blijft gehandhaafd
Om te kunnen studeren hoef je niet eerst schulden te maken
Solidariteit in de gezondheidszorg – tussen gezond en ziek, oud en jong, rijk en arm
behoud van een brede volksverzekering voor iedereen die langdurig afhankelijk van zorg is (AWBZ)
Er moet meer aandacht komen voor gezondheidspreventie en gezond leven.
Dat is een verantwoordelijkheid van mensen zelf, maar ook van de overheid, zorgaanbieders en de samenleving.
Er komt een nationaal actieprogramma waar iedereen aan mee kan doen.
Dit vraagt een nationaal debat over de betaalbaarheid van en het behoud van de zorg.
In de tussentijd zullen maatregelen noodzakelijk zijn om de kostenstijgingen in de zorg te beteugelen door middel van stelsel van maatregelen gericht op minder bureaucratie, aanpak van de topinkomens en een reëel eigen risico/eigen bijdrage.
De huisarts krijgt een steviger positie en kan ook zorgtaken overnemen van het ziekenhuis.
Dat is bespaart kosten
en is vaak ook prettiger voor de patiënt.
Huisartsbezoek komt niet onder het eigen risico.
Er moet meer ruimte komen voor wijkverpleging.
Woningcorporaties krijgen meer armslag om te investeren in huurwoningen en kunnen daarmee doorstroming op de huurmarkt vergroten
Aflossen wordt bevorderd en bezitsvorming gestimuleerd
Wie versneld de hypotheekschuld aflost krijgt een bonus
Handhaven van de hypotheekrenteaftrek: iedereen trekt af tegen een gelijk tarief
Huurlasten worden eerlijker verdeeld
Invoeren van bouwsparen voor de eigen woning
Betere werking van de arbeidsmarkt door onder meer: WW-duurverkorting),
Werken naar vermogen
en een meer activerende bijstand (werk telt!)
Flex is te flex en vast is te vast; werkzekerheid boven baanzekerheid.
AOW sneller omhoog
en stimuleren langer doorwerken
Onbelaste reiskostenvergoeding handhaven tot het niveau van 13 cent per kilometer OV
Er is een sociaal akkoord met werkgevers en vakbonden nodig om meer stage- en arbeidsplaatsen te verkrijgen voor mensen met een beperking.
De overheid geeft als werkgever het goede voorbeeld.
“De grote pluriformiteit van onze samenleving roept de vraag op wat Nederlanders nog bindt.
Deze vraag zal de komende jaren extra actueel worden door de grote veranderingen die op onze samenleving afkomen: mondialisering, informatietechnologische revolutie en wereldwijde migratiebewegingen.
Wat hebben we gemeen en wat maakt ons tot een samenleving?
En hoe kunnen nieuwkomers en achterblijvers daarbinnen hun plaats veroveren?
Het CDA vindt dat een samenleving, ook een pluriforme, wordt gebouwd op gedeelde waarden.
Niet om anderen buiten te sluiten, maar om mensen met elkaar te verbinden.
Om duidelijk te maken wat we van elkaar mogen verwachten.
Maar het vergt een maatschappelijk debat om deze waarden helder te krijgen.”
Wij kiezen voor een land waarin we samenleven en samenwerken,
een land waarin respect en fatsoen de toon zetten.
Wij maken ruimte voor de samenleving, dat mozaïek van maatschappelijke initiatieven, particuliere organisaties, gemeenschapszin en burgerschap
Wij zijn een familie- en gezinspartij.
Het gezin is voor ons de plaats waar mensen “thuis” zijn, de plaats waar mensen opgroeien, gevormd worden, groeien tot wie ze later zijn, de plaats waar mensen tot hun recht kunnen komen.
Wij respecteren de eigen identiteit van mensen binnen het geheel dat ons land vormt.
Wij willen dat iedereen meedoet, oude en nieuwe Nederlanders.
Wij zijn strikt als het gaat om de immigratie van mensen voor wie het zicht op succesvolle participatie ver weg is,
open voor echte vluchtelingen
en uitnodigend voor talent, voor studie of werk.
Wij geloven in de kracht van religie, als kompas, als inspiratie, als stut en steun, als bindmiddel.
Wij hechten aan onze democratische rechtsstaat.
Wij zijn trots op ons koningshuis.
Het CDA gelooft in de kracht van Nederland, zoals gevormd door het brede spectrum van maatschappelijke organisaties, verenigingen en andere vormen van particulier initiatief.
We hebben vertrouwen in verenigingen, sportclubs, kerken, moskeeën, synagogen, tempels, scholen, bedrijven en al die andere verbanden en organisaties die gezamenlijk een unieke bijdrage leveren aan het samenleven.
Zo krijgt ‘gezamenlijke verantwoordelijkheid’ vorm in de praktijk van alledag.
Nederland is van iedereen die zich voor Nederland inzet.
Iedereen doet naar vermogen voluit mee.
Daarom hechten we aan het eerste artikel van de Grondwet, een grondrecht dat iedereen ‘insluit’.
In dat verlengde ligt actief optreden tegen discriminatie op grond van godsdienst, levensovertuiging, politieke gezindheid, ras, geslacht, seksuele gerichtheid of op welke andere grond dan ook.
Vrijheid van meningsuiting is een groot goed.
In een democratie moeten ook minderheden eigen of afwijkende ideeën, opinies en opvattingen kunnen ventileren.
Maar het is geen vrijbrief om te beledigen, respectloos te zijn of de samenleving te ondermijnen.
De grenzen worden bepaald door de wet en algemene fatsoenregels.
Geweld dat voortvloeit uit een culturele of religieuze achtergrond, zoals eergerelateerd geweld, vrouwenbesnijdenis of geweld tegen homo’s en lesbiennes moet worden aangepakt en er moet goede opvang zijn voor slachtoffers.
Extremisme wordt met kracht bestreden.
Nederland is een moderne democratie met een moderne monarchie, een Oranjemonarchie waar we trots op zijn.
De huidige staatsrechtelijke verhoudingen worden gehandhaafd.
Nationale feestdagen als Koninginnedag en de viering van 4 en 5 mei zijn, als symbolen van nationale saamhorigheid, van bijzondere betekenis.
Andere nationale symbolen, zoals vlag en volkslied, verdienen aandacht en respect; met name op school.
De Friese taal is – evenals het Nederlands – een Europees erkende taal en beide verdienen erkenning in de Nederlandse grondwet.
Talen en dialecten geven de inwoners handen en voeten in de taal van hun hart.
Wij moedigen die ontwikkeling aan.
De overheid biedt ruimte aan de ontplooiing van die talen en dialecten.
Overheden zullen meer ruimte bieden aan een actieve inbreng van burgers bij het ontwerpen, uitzetten en uitvoeren van beleid (burgerparticipatie).
Uitdrukkelijk zullen burgers meer worden uitgenodigd om mee te denken.
Lokale en regionale burgerinitiatieven verdienen meer ruimte.
Terugdringing van bureaucratie – niet alleen bij de overheid, ook binnen onderwijs, zorg en politie – is onderdeel van de aanpak om burgers meer zeggenschap te bieden.
Vrijwilligers en mantelzorgers verdienen waardering en aandacht.
Om het particulier initiatief te bevorderen, bepleiten we modernisering van de Geefwet; gekeken wordt naar (nieuwe) fiscale maatregelen op het gebied van geven, beleggen en investeren.
Vooral bij amateursport, amateurkunst (waaronder muziek), dorpshuizen en andere sociaal belang behartigende instellingen streven wij naar dezelfde fiscale voordelen, die nu zijn voorbehouden aan algemeen nut beogende instellingen, zoals de gesubsidieerde kunstinstellingen.
De vrijheid van godsdienst en levensovertuiging is een wezenskenmerk van de Nederlandse samenleving.
Wij hechten aan de scheiding tussen kerk en staat.
Binnen de publieke ruimte is er ruimte om blijk te geven van persoonlijk geloof.
De grens ligt daar waar de kernwaarden van rechtsstaat en democratie worden aangetast.
Als christendemocratische partij, staande in de christelijk-sociale traditie, erkent het CDA het grote belang van religie, ook in het publieke domein.
De interreligieuze dialoog tussen mensen is van belang om in Nederland vreedzaam naast elkaar te kunnen leven.
Het zijn de gemeenschappen die er werk van moeten maken.
Ritueel slachten gebeurt met zorg voor dierenwelzijn.
Het CDA is een familie- en gezinspartij.
Ieder mens telt: alleen of samen!
Lastenverlichting voor gezinnen, met name daar waar jonge kinderen opgroeien, verdient hoge prioriteit.
Inkomensmaatregelen willen we steeds toetsen op de gevolgen voor familie en gezin.
Familie- en gezinsbeleid is meer dan inkomensbeleid.
Het gaat ook om een veilige leef- en speelomgeving,
onderwijs dat aansluit bij de thuissituatie,
opvoedingsondersteuning,
ruimte voor meergeneratiewoningen.
Gezinnen met kinderen bevinden zich in het spitsuur van het leven.
Zij moeten werk en carrière combineren met de zorg voor kinderen en mantelzorg voor dierbaren in hun omgeving.
Wij willen hen daar in faciliteren en ondersteuning bieden.
Dit vraagt ook flexibele werktijden voor zowel mannen als vrouwen.
Via zowel de vaste kinderbijslag als het kindgebonden budget willen we gezinnen met kinderen zo goed mogelijk tegemoet komen.
Kinderopvang zal voor ouders beter aansluiten bij de situatie thuis en de situatie op school.
Dat vergt veelal kleinschalige, op maat gerichte initiatieven.
Procedures die dat belemmeren, moeten worden afgeschaft.
Het zwangerschaps- en bevallingsverlof zal worden uitgebreid.
Dat geldt ook voor het vaderschapsverlof.
We willen de regels voor buitenschoolse opvang versimpelen.
Het onderwijs zal zo zijn ingericht dat de school weer voluit de school van kinderen en ouders is.
Ouders betalen voor de schade die hun minderjarige kinderen aanrichten.
Er moet vroegtijdig kunnen worden ingegrepen als het bij de opvoeding in risicogezinnen misgaat.
Het netwerk rond het gezin speelt een belangrijke rol: de zorg voor de jeugd is niet alleen van professionals.
Kindermishandeling verdient een straffe aanpak.
Opvoedingsondersteuning kan het beste via de gemeenten worden georganiseerd.
Daarom wordt de decentralisatie van de jeugdzorg onverkort doorgezet.
Hulpverleners werken (nog) te vaak langs elkaar heen.
Dit is niet effectief en leidt tot hogere kosten zonder resultaat.
Wij willen dat er daarom wordt gewerkt met één gezinsondersteunend budget bij gezinnen met meerdere problemen.
De zorg voor jeugd zal laagdrempelig ingericht worden.
Daarom komt er geen eigen bijdrage in de ambulante jeugdzorg.
De maatschappelijke stage wordt stapsgewijs verdiept en uitgebreid om de integratie en de participatie onder jongeren te versterken.
Samen met (sport-) verenigingen, scholen en andere organisaties worden initiatieven ontwikkeld.
Sport is maatschappelijk goud dat verzilverd moet worden.
Zonder vrijwilligers is er geen sport.
Die inzet verdient aanmoediging.
Ook op school is sport en bewegen nodig in de strijd tegen het overgewicht bij kinderen.
Bedrijven, sportverenigingen, maatschappelijke organisaties en zorgverzekeraars en overheden slaan de handen ineen om sport en bewegen te stimuleren.
Bij een pluriforme samenleving hoort een pluriform omroepbestel, aantoonbaar verankerd in de samenleving waarin ledenomroepen voldoende armslag krijgen.
Regionale en lokale omroepen zijn van zo’n grote betekenis dat ze blijvend aandacht verdienen.
Regionale mediacentra worden gestimuleerd, ook om zo een sterke regionale pers te borgen.
Ook kunst en cultuur staan of vallen met pluriformiteit en identiteit.
Daarom willen we dat kunst- en cultuurinstellingen goed geworteld zijn in de samenleving, breder publiek aantrekken, nieuwe groepen aanspreken en meer eigen inkomsten genereren.
Wij staan voor een samenleving waarin mensen al op jonge leeftijd via educatie en participatie met cultuur in aanraking komen,
waarin naast topkwaliteit erkenning is voor amateurkunst en volkscultuur
en waar toptalent de ruimte krijgt.
Aandacht voor talentontwikkeling is nodig om het evenwicht in deze keten van voorzieningen te garanderen.
Het cultureel en religieus erfgoed zal breed toegankelijk moeten zijn.
Om het in goede staat te houden, verdient onderhoud en restauratie van monumenten aandacht.
Monumenten die leeg komen te staan, krijgen een nieuwe bestemming.
Cultuur en erfgoed dragen bij aan identiteit en innovatie.
Voor steden en regio’s leveren investeringen in cultuur een bijdrage aan een aantrekkelijk vestigingsklimaat, groei van toerisme en toegevoegde waarde voor de (creatieve) economie.
In de regio hebben instellingen een belangrijke waarde voor de culturele infrastructuur.
In het hele land verdienen kunst en cultuur een volwaardige plaats.
Het CDA wil cultureel ondernemerschap en kunstproductie in eigen land bevorderen door in te zetten op alternatieve bronnen van financiering.
Het CDA wil meer werk maken van inburgering.
Mensen die inburgeren zullen tenminste een startkwalificatie behalen.
Goede beheersing van het Nederlands is een minimum.
Ook zal de nadruk komen te liggen op de verantwoordelijkheden ten opzichte van de Nederlandse samenleving.
Van oudere immigranten, afkomstig uit de eerste generatie, mag worden gevraagd zichzelf zo veel mogelijk te redden in de winkel, op het schoolplein en bij de huisarts.
Inburgeringscursussen zijn nodig om ook ouderen meer bij de samenleving te betrekken.
Het behalen van het inburgeringsexamen is voorwaarde voor verkrijging van een verblijfsvergunning voor onbepaalde tijd.
Dat is inclusief een maximale inspanning om zich te kwalificeren voor de arbeidsmarkt.
Wie aan de kant blijft staan komt niet in aanmerking voor een verblijfsvergunning voor onbepaalde tijd.
Wie afwijzend of negatief doet, krijgt een boete of wordt gekort op zijn uitkering.
Als handelsnatie moet Nederland het hebben van mensen die in meer dan één wereld thuis zijn.
Bij de vormgeving van dubbele nationaliteit wordt met dit uitgangspunt rekening gehouden.
De asielprocedures zullen beter, korter, duidelijker en efficiënter worden.
Om te voorkomen dat mensen zonder toekomstperspectief langdurig in Nederland verblijven, zullen de procedures zo worden ingericht dat de IND binnen zes maanden duidelijkheid verschaft.
De (taal)eisen voor (huwelijks)migranten worden aangescherpt.
De procedures voor asielmigratie en reguliere migratie blijven strikt gescheiden.
Bij het toelaten van arbeidsmigranten zijn de behoeften van de Nederlandse arbeidsmarkt leidend.
Kenniswerkers en studenten worden sneller toegelaten.
In zijn uiteindelijke beslissing over een asielverzoek laat de verantwoordelijke bewindspersoon in schrijnende gevallen meewegen of een asielzoeker een positieve rol in zijn gemeenschap speelt en er geworteld is geraakt (discretionaire bevoegdheid).
Wij hebben oog voor belangen van (asiel)kinderen die in Nederland geworteld zijn als gevolg van de oude procedures.
De verantwoordelijk bewindspersoon moet eigenstandig per geval een beslissing kunnen nemen (op basis van zijn discretionaire bevoegdheid), met name om in individuele, schrijnende gevallen een impasse te doorbreken.
Dat het belang van het kind een belangrijke rol speelt, spreekt voor zich.
Uitgangspunt moet zijn dat het kind niet wordt gescheiden van de ouders.
Een harmonisatie van de regels voor toelating, een evenwichtige verdeling van migratie en een gemeenschappelijke aanpak van het terugkeerbeleid zijn binnen de Europese Unie onverminderd van belang.
Wij werken toe naar een gemeenschappelijk Europees asielbeleid, waarbij asielaanvragen en opvang in de regio van herkomst plaatsvinden en erkende asielzoekers zo nodig via hervestiging naar de EU-landen komen.
“We leven in een klein land met een enorm buitenland.
Meer dan ooit is de wereld een dorp geworden, ons dorp.
Nederland moet daarin voluit meedoen, om er zelf van te profiteren, maar ook om de wereld beter te maken.
Tegelijk slinkt onze invloed.
Om ondanks de mondiale machtsverschuivingen een sterke positie te kunnen behouden, zal de Europese Unie meer als eenheid, zuiniger en slagvaardiger dan nu moeten opereren.
Het CDA ziet de onmiskenbare verbondenheid tussen Nederland en Europa.
Ons land kan een voorname positie verwerven op het wereldtoneel door en met Europa.
Tegelijk moet Nederland blijven investeren in kleinschalige gemeenschappen en nabijheid, op het platteland maar zeker ook in de stad.
Juist in een grote wereld hebben mensen behoefte aan overzicht en menselijke maat waar mensen kunnen omzien naar elkaar.
Mondialisering en kleinschaligheid zijn geen tegenpolen.”
Wij werken aan versterking van de Nederlandse positie in de wereld.
En dat kan niet zonder Europa.
Wij willen een Europa dat de Nederlandse belangen verdedigt, waarborgt en versterkt.
Wij voeren in het buitenland een beleid waarvan de toepassing van het internationale recht de kern is,
vrijheid, vrede en veiligheid essentiële ingrediënten zijn
en de mensenrechten een centrale opdracht vormen.
Wij werken aan een nieuwe agenda voor internationale samenwerking, vanuit de gedachte van toenemende gedeelde belangen, wederzijdse verantwoordelijkheid en internationale solidariteit.
Wij achten de rol van maatschappelijke organisaties, kennisinstellingen, bedrijfsleven en particulier initiatief in internationale samenwerking van vitaal belang.
Wij willen via de NAVO wereldwijd bijdragen aan internationale missies en crisisbeheersing.
Wij zijn trots op onze krijgsmacht.
Het CDA vindt Europa als waardengemeenschap belangrijk, in het licht van de gedeelde geschiedenis.
De Europese Unie heeft Nederland veel te bieden.
Het is in het directe belang van Nederland om van een democratisch Europa een sterk werelddeel te maken.
Het Europese integratieproces is geen doel op zichzelf.
Het is de weg voor een handelsnatie als Nederland om de interne markt te versterken en de invloed in de wereld te vergroten
en de waarden te waarborgen waar wij als Europa voor staan: vrijheid, democratie, rechtsstaat en mensenrechten.
De Europese Unie beperkt zich tot kerntaken.
Daarom wil het CDA doorgaan met vermindering van EU-regels met 25%.
Er is een zuiniger en meer doorzichtige Europese bestuurscultuur nodig, bijvoorbeeld doordat het Europees Parlement op een vaste plek vergadert.
De Europese samenwerking zal gebaseerd moeten zijn op duidelijke prioriteiten, afgeleid van wat we – als Nederland — willen.
Te beginnen met een krachtige aanpak van de financiële, monetaire en economische crisis.
Dit geldt ook voor de verdere ontwikkeling van het buitenlandbeleid van de EU.
Nieuwe ontwikkelingen vereisen een zelfbewust en flexibel buitenlandbeleid dat rekening houdt met onze belangen en die van onze bondgenoten.
Coherentie van buitenlandbeleid moet worden gestimuleerd: de verschillende onderdelen moeten beter op elkaar worden afgestemd.
De Economische- en Monetaire Unie moet worden voltooid om een stabiele eurozone te krijgen.
Aanpak van de economische crisis vergt sterkere coördinatie en integratie op Europees niveau, te verankeren in Europese verdragen:
¡ forse versterking van de begrotingsdiscipline, inclusief het handhaven van sancties;
¡ handhaving van de Europese begrotingscommissaris;
¡ het behouden van een sterke onafhankelijke Europese Centrale Bank,
¡ beter Europees toezicht op het bankwezen en de financiële markten;
¡ een actief beleid om te komen tot sterkere concurrentiekracht van economisch zwakke EU-landen.
Grensoverschrijdende thema’s als energie, asiel en migratie, voedselzekerheid duurzaamheid, buitenlands beleid, defensie en het actief bestrijden van corruptie binnen de EU zijn andere Europese prioriteiten.
In de EU zullen de internationale weg-, spoor- en vaarverbindingen verder worden ontwikkeld.
De Raad van Europa speelt een essentiële rol op het gebied van mensenrechten, rechtsstaat en democratie in heel Europa.
Het Europees Hof voor de Rechten van de Mens verdient respect en ondersteuning in zijn belangrijke werk.
Het Nederlandse pensioenstelsel mag niet door de Europese Unie worden aangetast.
Het Europees Sociaal Fonds wordt ingezet ten gunste van langere arbeidsparticipatie en de ondersteuning van bijscholing.
Voor het CDA is grensoverschrijdende samenwerking een zeer belangrijk deel van het Europese integratieproces.
Daarom zullen grensoverschrijdende initiatieven in Euregioverband die bijdragen aan het vereenvoudigen van werken en wonen over de grens gestimuleerd worden en mobiliteit en sociale coördinatie ten behoeve van grensarbeid worden versterkt.
Een goede balans is nodig tussen het vrije verkeer van werknemers binnen de Europese Unie en het tempo waarin de werknemers uit nieuwe lidstaten tot de Europese markt kunnen toetreden.
Arbeidsmigratie binnen de EU moet op eerlijke voorwaarden gebeuren: malafide constructies, waardoor oneerlijke concurrentie met Nederlandse werknemers plaatsvindt, moeten we bestrijden.
EU-burgers die als zzp’er of op detacheringsbasis komen werken moeten zich registeren, zodat we deze constructies gerichter kunnen controleren.
Arbeidsmigranten die besluiten in Nederland te blijven, dienen actief te integreren.
Malafide uitzendbureaus en werkgevers die zich niet aan lokale cao’s houden worden hard aangepakt.
Bestaande Nederlandse wetten worden strenger gehandhaafd, ook om oneerlijke concurrentie op arbeidsvoorwaarden te voorkomen.
Bestrijding van georganiseerde criminaliteit — te denken valt aan: drugshandel, mensenhandel en prostitutienetwerken en cybercrime — vergt versterkte samenwerking van justitie en politie over de grens.
Buitengrenzen van de EU worden strenger gecontroleerd.
Dat vergt meer gezamenlijk optreden van EU-lidstaten
en versterking van het grensagentschap Frontex.
Het tijdelijk instellen van controles aan binnengrenzen kan worden toegestaan, maar alleen in uitzonderlijke gevallen.
Het einde van het uitbreidingsproces van de Europese Unie nadert.
Terughoudendheid ten aanzien van EU-uitbreiding moet worden nagestreefd.
Elke nieuwe uitbreiding moet strikt getoetst worden aan de Kopenhagencriteria.
Om de afstand van Europa tot de Nederlandse burger te verkleinen, wordt het Nederlandse parlement proactiever met betrekking tot Europese zaken.
Het Nederlandse parlement gaat nieuwe wetten eerder en beter toetsen op haalbaarheid met het Europese recht.
De Eerste en Tweede Kamer moeten de gele kaart trekken als de Europese wetgeving in strijd is met het principe van subsidiariteit.
Nederland zet zich samen met de Europese bondgenoten in voor een versteviging van de democratie en rechtsstaat en voor economische ontwikkeling in het Midden-Oosten en Noord-Afrika.
Het is van groot belang dat een goede, representatieve parlementaire democratie er wortel schiet,
de mensenrechten worden geëerbiedigd
en de positie van religieuze minderheden en vrouwen wordt versterkt.
Het CDA heeft speciaal oog voor mensen die vervolgd worden vanwege hun godsdienst.
Vooral de positie van christelijke minderheden, die al 2000 jaar in het Midden-Oosten aanwezig zijn, en bedreigd worden en verdreven worden, heeft speciale en voortdurende aandacht.
Internationale samenwerking is meer dan vanzelfsprekend.
Wie wereldwijde problemen wil aanpakken, oplossingen wil aanreiken, ongelijkheid wil tegengaan zal over grenzen heen moeten samenwerken.
Om grote mondiale uitdagingen aan te pakken — zoals het duurzaam beheren van natuurlijke hulpbronnen, klimaat, veiligheid, voedselvoorziening, waterbeheer en migratie – zal Nederland een actieve rol moeten spelen.
Nederland blijft bijdragen aan het verbeteren van de leefomstandigheden van mensen in fragiele staten en conflictgebieden.
Maatschappelijke organisaties zijn bij dit proces onmisbaar.
Bescherming en verbetering van de positie van (religieuze) minderheden en vrouwen is hierbij van belang.
In dit kader hecht het CDA grote waarde aan de VN-resolutie 1325 over vrouwen, vrede en veiligheid.
Vrouwen zijn niet alleen slachtoffer, maar ook agents of change en spelen een belangrijke rol bij wederopbouw en het realiseren van duurzame vrede.
De ingezette modernisering van de ontwikkelingssamenwerking gaat door.
Voorop staat concentratie van ontwikkelingssamenwerking op een beperkt aantal partnerlanden, gericht op zelfredzaamheid en duurzame economische ontwikkeling.
Effectiviteit staat centraal: bereiken we de gewenste effecten?
Coalities met bedrijven, banken, particuliere donoren, kennisinstellingen en maatschappelijke organisaties (hier en daar) zijn belangrijk voor het succes van de nieuwe strategie.
Maatschappelijke organisaties worden nauw betrokken bij de (nieuwe) ontwikkelingsagenda — nodig als ze zijn om te komen tot mondiaal burgerschap en het maatschappelijk verantwoord ondernemen.
Het particulier initiatief is een vitaal, onmisbaar bestanddeel van internationale solidariteit met armen in de wereld.
Onderlinge kennisdeling komt de kwaliteit van de internationale samenwerking ten goede.
Nederland zal een leidende rol spelen bij de vernieuwing van de klassieke Noord-Zuid-hulp — de Official Development Assistance (ODA) bestaande uit overdrachten van middelen/schenkingen — tot andere vormen van internationale samenwerking.
Tot die tijd is het de ambitie vast te houden aan internationale afspraken, waaronder de 0,7% norm, en de beschikbare gelden conform de ODA-criteria te besteden.
Bij de vernieuwde vormen van internationale samenwerking koerst Nederland op het aansporen van andere en nieuwe financieringsbronnen,
geëngageerd burgerschap,
duurzame productie,
bestrijding van corruptie
en maatschappelijk verantwoord ondernemen.
Een alomvattend vredesakkoord voor het conflict tussen Israël en de Palestijnen zal echte vrede brengen in het Midden-Oosten.
Een levensvatbare tweestatenoplossing, met als uitgangspunt de grenzen van 1967, is daarbij het doel.
Bilateraal en via de EU zet Nederland zich daar voor in.
De internationale gemeenschap zal de voorwaarden voor een duurzame vrede moeten scheppen, op basis van het internationaal recht.
Om de kans op vrede te behouden zijn drukmiddelen nodig, die de partijen bewegen beleid te staken dat een rechtvaardige oplossing in de weg staat.
Nederland speelt een actieve rol binnen de NAVO,
en in een veelheid van missies binnen diverse internationale kaders, onverminderd noodzakelijk voor bescherming van het grondgebied, wereldwijde verdediging van Nederlandse belangen en bevordering van de internationale rechtsorde.
Om een innovatieve, veelzijdig inzetbare en slagvaardige krijgsmacht in stand te houden, zijn voldoende investeringen en duurzame financiering nodig.
Verdere bezuinigingen op defensie tasten de veelzijdige inzetbaarheid en de noodzakelijke slagkracht van de krijgsmachten aan.
De defensiesamenwerking met gelijkgezinde partnerlanden wordt voortgezet en uitgebreid, om te beginnen in Europa.
Dat vergroot de slagkracht.
De krijgsmacht zal ook worden ingezet voor de bestrijding van drugshandel, illegale immigratie, terrorisme en piraterij.
Goed gemotiveerd, geoefend en opgeleid personeel — onontbeerlijk voor een goed functionerende krijgsmacht — verdient de aandacht.
Daartoe behoren ook goede zorg en nazorg.
Defensie gaat een actiever reservistenbeleid voeren.
Veteranen verdienen blijvende erkenning en waardering.
“Ondernemers zijn van groot belang voor de Nederlandse economie en maatschappij.
Wij kiezen voor ontwikkeling en groei die in alle opzichten duurzaam en innovatief is.
Er moet volop ruimte komen voor het opwekken van duurzame energie, op (inter)nationaal niveau en op kleine schaal.
We moeten ook ons energieverbruik verminderen, door beter te bouwen en schoner te rijden en efficiënter te produceren.
Van een ouderwetse economie die grondstoffen en goederen verbruikt, moeten we omschakelen naar een kringloopeconomie waarin grondstoffen en materialen worden bewaard en hergebruikt.
We kiezen voor vitale, duurzame steden
en voor ruimte om met nieuwe initiatieven de krimp in plattelandsregio’s op te vangen.”
Wij geven ondernemers, als aanjagers van dynamiek, erkenning voor wat zij doen voor Nederland.
Zij verdienen het geld voor Nederland.
Wij kiezen voor groei die in alle opzichten duurzaam en innovatief is
Wij willen Nederland sterk houden en onze wereld mooi en vruchtbaar achterlaten voor volgende generaties.
Wij zijn samen verantwoordelijk voor onze leefomgeving.
Onze keuzes doen er maatschappelijk toe.
Wij steunen de aanjagende rol van maatschappelijke organisaties om Nederland van een wegwerpeconomie om te vormen tot een kringloopeconomie.
Wij kiezen voor onze prachtige natuur en ons mooie cultuurlandschap.
Wij maken burgers en maatschappelijke organisaties medeverantwoordelijk voor het op innovatieve wijze samenwerken tussen natuur, recreatie, agrarisch natuurbeheer en landbouw.
Wij willen dat Nederland bereikbaar blijft.
Wij willen dat mishandeling en verwaarlozing van dieren stevig wordt aangepakt.
Ondernemers verdienen respect voor datgene wat zij doen voor ons land.
Speciale aandacht moet er zijn voor het MKB.
Zij zijn de motor van onze economie.
Ondernemers in gezonde markten verdienen steun.
Daarom kiezen we voor de teruggave van de tijdelijke lastenverzwaringen.
Wij bepleiten de ambitieuze voortzetting van het programma ‘Vermindering regeldruk’, dat neerkomt op een jaarlijkse vermindering met 10% in 2014 en 2015 en met tenminste 5% in de jaren er na.
Voor ondernemers moet dat (letterlijk) merkbaar zijn.
Ondermeer de bestaande regelgeving, bijvoorbeeld op het gebied van belastingen, toezicht en ruimtelijke ordening wordt vereenvoudigd.
Generieke innovatieregelingen worden aantrekkelijk gemaakt voor het midden- en kleinbedrijf.
Binnen de Europese Unie zet Nederlands zich principieel in voor gelijke concurrentievoorwaarden.
Het familiebedrijf dat zowel de bezittingen als de waarden door wil geven aan de volgende generatie past bij onze ambitie voor een meer duurzame economie.
Wij steunen bedrijven die initiatieven nemen die verder gaan dan de wettelijke eisen op het gebied van duurzaamheid, veiligheid en sociale innovatie.
Bestaande (fiscale) investeringsregelingen worden samengevoegd.
Er komt meer ruimte voor starters en MKB-bedrijven in het innovatiebeleid.
De topsectorenaanpak wordt met kracht voortgezet.
Voor de toekomst van volgende generaties geven wij een hoge prioriteit aan een krachtig, veelzijdig, realistisch, helder milieubeleid.
De Green Deal-aanpak wordt geïntensiveerd.
De overheid ondersteunt op deze manier de realisatie van duurzame initiatieven.
Hiervoor komen ook financiële middelen beschikbaar.
Bij toepassing van aanbestedingsregels dienen ook MKB-bedrijven een reële kans te krijgen op een opdracht van de overheid.
Daarbij dient de EU regelgeving niet strenger te worden toegepast dan noodzakelijk.
Nederland moet de komende decennia investeren in de transitie naar een koolstofarme, duurzame economie.
Op weg naar de koolstofarme en duurzame economie in 2050 zijn heldere doelstellingen nodig.
Om de klimaatverandering te beperken tot minder dan 2% steunt het CDA de Europese doelstelling om de uitstoot van broeikasgassen met 80 tot 95% te verminderen ten opzichte van 1990.
Investeren in hernieuwbare energie en energiebesparing is het antwoord op de uitdagingen van energiezekerheid en klimaatverandering.
Kolencentrales en kernenergie zijn op de lange termijn niet meer nodig.
Voor het CDA is het emissiehandelssysteem (ETS) een belangrijk instrument in de verduurzaming van de economie.
Het CDA zet in op aanscherping van het emissiehandelssysteem, waarbij uitgegaan wordt van een gelijk speelveld.
Wij gaan alles op alles zetten voor 8% duurzame energie in 2016 en 14% duurzame energie en 20% CO2 reductie in 2020.
Dit is ook van belang voor energiezekerheid.
Het gebruik van restwarmte van bedrijven en energiecentrales door de aanleg van warmtenetten is één van de vormen van alternatieve energievoorziening waaraan de overheid prioriteit geeft.
Wij zijn groot voorstander van het stimuleren van decentrale energieopwekking en duurzame energieopslag.
Er worden experimenten uitgevoerd rond het ruimer salderen (ook voor de meter) van decentraal opgewekte duurzame energie met het oog op het ontwikkelen van een goede algemene regeling op termijn.
Energiecoöperaties kunnen hierbij een rol spelen Ook voor VVE’s worden belemmeringen weggenomen.
Private investeringen in verduurzaming willen wij aantrekkelijker maken.
Wij pleiten voor lokale en regionale fondsen voor energiebesparing.
Gemeenten en provincies zorgen voor de cofinanciering en stimuleren kleinschalige energieopwekking.
Voor nieuwbouwwoningen worden strengere normen gehanteerd voor energie-efficiency.
Door middel van green deals is versterking van duurzame bouw mogelijk.
Tevens wil het CDA betere energie-efficiency voor bestaande woningen bevorderen.
Woningcorporaties krijgen de mogelijkheid om investeringen voor energiebesparing aan de huurder door te berekenen waarbij het voordeel van de lagere energierekening aan de huurder toevalt.
De stimuleringsregeling voor duurzame energie (SDE+) wordt versterkt.
De overheid helpt bij het realiseren van duurzame energie-projecten door betere procedures en regelgeving.
Vergunningverlening dient niet onnodig belemmerend te werken.
Het draagvlak voor onze natuur zal worden verhoogd door betere verbindingen met recreatie, landbouw en overige economie.
De natuur moet regionaal goed worden beheerd en wordt effectief en simpel beschermd in lijn met Europese regelgeving.
Afval is een grondstof.
Nederland moet in Europa leidend zijn ten aanzien van afvalvermindering en hergebruik van afval.
Aan het einde van de volgende kabinetsperiode dient 85% van het afval te worden hergebruikt.
Nederland is de veiligste delta ter wereld.
Dit moet zo blijven.
De uitvoering van het hoogwaterbeschermingsprogramma heeft prioriteit; zwakke plekken (zoals de Afsluitdijk) worden aangepakt.
De financiering vindt plaats via het Deltafonds.
Daarnaast is aandacht nodig voor voldoende zoet water tijdens droge periodes en voor het tegen gaan van verziltingsprocessen.
Wij vinden één Omgevingswet nog steeds belangrijk en streven naar een snelle introductie met praktische procedures.
Deze vervangt vijftien bestaande wetten en onderdelen van tientallen andere wetten.
Hierdoor worden (administratieve) lasten voor burgers en bedrijven verlaagd, bijvoorbeeld bij het aanvragen van een vergunning.
De kwaliteit van de omgeving en leefbaarheid is belangrijk voor mensen in de stad en op het platteland.
Het CDA pakt het misbruik van de Winkeltijdenwet aan.
Aan gemeenten kunnen maximaal 12 koopzondagen worden toegestaan.
Steden hebben ieder hun eigen dynamiek en creativiteit.
Door het stedenbeleid moet hiervoor ruimte worden geboden.
Stedelijke problemen worden integraal aangepakt.
Het CDA zet in op leefbaarheid van de steden, in alle opzichten, fysiek en sociaal en voor iedereen.
Het zijn de mensen die de stad maken tot wat hij is.
Groen is ook in de stad belangrijk voor de gezondheid.
Wij maken ruimte voor “stadslandbouw” en andere initiatieven die groen in de stad stimuleren.
Natuurgronden die gebruikt worden voor bouw en infrastructuur worden gecompenseerd.
De beschikbaarheid van werk en basisvoorzieningen is belangrijk voor de leefbaarheid in de steden en op het platteland, ook met een krimpende bevolking.
Nieuwe initiatieven voor zorg, onderwijs, welzijn en cultuur krijgen alle ruimte.
Er moeten meer gezinswoningen worden gebouwd in de steden.
Herbestemming van bestaande panden heeft de voorkeur boven sloop of extreem langdurige leegstand.
In dit kader dienen gemeenten snel meer bevoegdheden te krijgen, ook om verdere verpaupering van wijken en industrieterreinen tegen te gaan.
Bij renovatie/nieuwbouw wordt op duurzaamheid gelet.
Het CDA handhaaft het algehele kraakverbod.
De infrastructuur in Nederland wordt verder versterkt.
Het CDA zet in op een betere benutting van de bestaande infrastructuur, waarbij goede combinaties gemaakt worden tussen verschillende bestaande en nieuwe vormen van vervoer (bijv. snelfietspaden).
De onbelaste reiskostenvergoeding voor woon-werkverkeer blijft bestaan tot het kostenniveau van het openbaar vervoer.
Het CDA wil meer laadpunten voor elektrische auto’s, zodat deze duurzame ontwikkeling wordt gestimuleerd.
Met goed en hoogwaardig openbaar vervoer kan de leefbaarheid en bereikbaarheid van stad en regio fors verbeteren.
De sociale functie van het openbaar vervoer verdient extra aandacht.
Bij het huidige intensieve gebruik van het nationale spoorvervoer zetten we vooral in op goed beheer en onderhoud.
Uitbreiding van het huidige spoornet verdient hoge prioriteit,
waarbij regionale overheden mee kunnen financieren.
De splitsing tussen NS en ProRail wordt ongedaan gemaakt.
Het CDA is voorstander van een duurzame bereikbaarheid.
Daarbij past de stimulering van het gebruik van de fiets.
Er komt een gerichte aanpak voor veelplegers in het verkeer.
Het puntenrijbewijs wordt uitgebreid naar alle bestuurders.
Een bestuurder is bij drie grove overtredingen zijn rijbewijs kwijt.
De binnenvaart verzorgt 25% van ons binnenlandse transport.
Deze groene wijze van vervoer ontlast onze wegen.
De binnenvaart wordt gestimuleerd door het bevorderen van schonere motoren,
het openhouden van (kleine) vaarwegen,
het stimuleren van overslagfaciliteiten naar weg en spoor
en aandacht voor ligplaatsvoorzieningen.
Betaalbaar en duurzaam geproduceerd voedsel is van levensbelang voor iedereen.
Het CDA is daarom trots op onze agrarische sector.
Onze land- en (glas)tuinbouw levert een grote bijdrage aan de economie en aan het beheer van ons landschap.
In de wereld geldt het als voorbeeld vanwege kwaliteit, duurzaamheid, innovatie en efficiency.
Het CDA zal alles in het werk zetten om de positie van de Nederlandse agrarische sector te versterken.
Wij ondersteunen de initiatieven in de sector die verder gaan dan wettelijke eisen op het gebied van duurzaamheid, zoals Beter Leven Kenmerk, Kas als Energiebron en Duurzame Zuivelketen.
Wij bevorderen binnen de EU de samenwerking tussen landen en instanties om te komen tot een proactief beleid voor snelle crisisaanpak ten behoeve van de voedselveiligheid.
Ondernemers die investeren in ecologische, economische en sociaal verantwoorde duurzaamheid (onder meer op het vlak van volks- en diergezondheid, dierenwelzijn, landschappelijke inpassing en beperking milieudruk) verdienen ruimte.
Wij zetten ons in voor sterke gezins- en familiebedrijven.
De grootschalige intensieve veehouderij, die alleen op kostenconcurrentie is gericht, wordt beperkt.
Voor sterke gezins- en familiebedrijven is het belangrijk dat de productie binnen de EU zoveel mogelijk aan dezelfde wettelijke voorwaarden behoeft te voldoen.
Daarnaast stimuleren we initiatieven om te komen tot nieuwe vormen van verdienmodellen voor ondernemers in de primaire sector.
Het CDA staat pal voor een goede volksgezondheid.
Om antibioticaresistentie te verminderen moet het antibioticagebruik in de veehouderij worden geminimaliseerd.
Wij kiezen voor een Europees landbouwbeleid met aandacht voor de toekomstige uitdagingen (tekorten aan voedsel, energie en grondstoffen).
We moeten beter en slimmer produceren met minder gebruik van energie en grondstoffen.
Wij zijn voor het opheffen van handelsbelemmeringen en een optimale markttoegang tot andere landen.
Mede daarom zijn we voor het in stand houden van landbouwraden.
Om de concurrentiepositie van Nederlandse agrariërs te verbeteren pleiten we voor het verminderen van de regeldruk, ook in Europees verband.
Wij steunen een verdere vergroening van het gemeenschappelijk landbouwbeleid door innovatie, aandacht voor biodiversiteit en toename van dierenwelzijn.
Daarbij wordt de regeldruk niet verhoogd.
Het telen van gewassen die enkel dienen als fossiele brandstof is in dit kader geen wenselijke bijdrage en dient daarom op geen enkele wijze te worden gestimuleerd.
De visserijsector heeft grote stappen voorwaarts gezet door de inzet van nieuwe vistechnieken en via keurmerken voor duurzame vis (MSC en ASC).
In internationaal verband moet een gelijk speelveld gelden voor de eisen aan vloot en visvangst.
Duurzaam beheer van visbestanden moet uitgangspunt zijn in het Europese visserijbeleid.
Voor genetische modificatie bij dieren geldt “nee, tenzij”, en bij planten “ja, mits” deze veilig is voor mens, dier en milieu.
Genetische modificatie bij planten kan een belangrijke rol spelen bij wereldwijde voedselzekerheid.
In de plantenveredeling moet het kwekersrecht leidend zijn, en de volledige ‘breeders exemption’ dient in het octrooirecht te worden opgenomen.
Mishandeling en verwaarlozing van dieren wordt stevig aangepakt.
Het landelijke meldnummer (‘144 red een dier’) blijft bestaan.
De normen voor dierenwelzijn worden in Europees verband aangescherpt.
De transportduur van slachtdieren wordt beperkt tot acht uur.
Europese afspraken over dierenwelzijn (zoals afschaf legbatterij en verplichte groepshuisvesting voor zeugen) zullen overal worden nageleefd en gehandhaafd.
Als beschermde dieren door de grote populatie schadelijk worden bijv. wilde zwijnen, ganzen, vossen, steenmarters, moet bestrijding mogelijk zijn.
We blijven ons inzetten om dierziekten te bestrijden via vaccinatie zonder handelsbeperkingen.
“In de economie van morgen is kennis de sleutel tot succes.
Toch dreigt er een kenniskloof dwars door de samenleving.
Het CDA kiest ervoor om mensen uit te dagen en te ondersteunen om hun kennis en vakmanschap levenslang op peil te houden.
De school van de kinderen is de plaats waar vorming tot verantwoordelijke medeburgers plaats heeft.
Ouders en scholen moeten samen organiseren dat kinderen met een taalachterstand die kunnen inlopen voordat ze naar groep 1 van de basisschool gaan.
Ouders en scholen overleggen ook hoe ouders werk en gezin kunnen combineren.
De vrijheid om scholen te stichten wil het CDA verbreden tot niet-religieuze gronden.
Opvoedingsondersteuning dient dicht bij huis en laagdrempelig te worden georganiseerd.
Onderwijs en onderzoek op universiteiten en in het bedrijfsleven moeten hun internationaal vooraanstaande positie behouden dan wel verbeteren.”
Wij investeren in mensen.
Wij vinden dat het onderwijs van de samenleving is: van de ouders, van de buurt en van de leerkrachten.
Wij vinden dat onderwijs ambitieus hoort te zijn: de basiskwaliteit op orde en de lat verder omhoog.
Wij geloven dat het Nederlandse onderwijs tot één van de beste ter wereld kan behoren, als wij er echt voorrang aan geven.
Wij zijn ervan overtuigd dat investeren in onderwijs leidt tot grotere weerbaar-heid van mensen, tot meer kansen.
Wij kiezen er in deze economisch moeilijke tijd bewust voor om te investeren in onderwijs en onderzoek.
Wij geven leerlingen, studenten, leerkrachten en onderzoekers de kans om Nederland weer op de kaart te zette.
Nederland moet weer tot de top 5 van de kenniseconomieën behoren.
Wij kiezen voor ambitieus en kleinschalig onderwijs.
Wij vinden het belangrijk dat voor het behalen van een onderwijsdiploma hard gewerkt moet worden.
Wij bepleiten scholen de ruimte te geven meer verschillende leerwegen aan te bieden.
Zo voorkomen we uitval en het helpt leerkrachten om leerlingen en stu-denten op de juiste plek te brengen.
Wij zetten ons ervoor in de schotten tussen kinderopvang (met name de buiten-schoolse opvang), de peuterspeelzaal en de basisschool te slechten.
Wij willen de regels die gelden voor buitenschoolse opvang versimpelen, zodat de regelgeving meer aansluit bij het gebruik in het onderwijs.
Wij maken ons sterk voor goed beroepsonderwijs, een hoeksteen voor de economie.
Wij willen dat mensen zich blijvend ontwikkelen en scholen: een leven lang leren is een opdracht voor de door de overheid bekostigde scholen en het commercieel onderwijs.
Wij koersen aan op een Nationaal Onderwijsakkoord tussen vertegenwoordigers van ouders, leerlingen/studenten, leerkrachten, scholen en overheden.
Het beleid om de basis in het onderwijs op orde te brengen en de kwaliteit verder te verbeteren wordt onverkort voortgezet.
De vormende taak van het onderwijs wordt niet uit het oog verloren.
Uitval en zittenblijven worden verder terug gebracht.
We verlangen van iedereen in het onderwijs extra inzet en willen af van de zesjescultuur.
We bevorderen het opbrengstgericht werken
en besteden meer tijd en aandacht aan leerlingen die dankzij die extra aandacht beter kunnen presteren.
We willen de kwaliteit bevorderen door een verdere professionalisering van leerkrachten, directeuren, besturen en toezichthouders.
Het CDA wil komen tot nieuwe bestuurlijke verhoudingen tussen overheid en onderwijs.
Scholen krijgen meer ruimte, vrijheid en verantwoordelijkheid om zelf die stappen te zetten om de lat hoger te leggen.
Daartoe wordt een nationaal onderwijsakkoord gesloten tussen overheid, (vak)organisaties van onderwijspersoneel, organisaties van schoolbesturen en organisaties van ouders en leerlingen.
Scholen worden direct vanuit het rijk gebudgetteerd voor het in stand houden van hun gebouwen, zonder tussenkomst van de gemeente.
Scholen krijgen hierin meer ruimte om eigen keuzes te maken, onder de voorwaarde dat de onderwijskwaliteit en de onderwijsresultaten toenemen.
Indien deze resultaten niet worden gehaald zal toezicht en controle worden geïntensiveerd.
De overheid bewaakt de minimumkwaliteit van onderwijs en stelt kerndoelen vast.
Voor het overige gaan scholen over de invulling en uitwerking van hun onderwijs.
Op die manier wordt de controle door de overheid gereduceerd
Toetsen is een middel en geen doel op zich.
Het is belangrijk dat er een eenduidig systeem bestaat voor eindtoetsen en leerlingvolgsystemen.
Scholen krijgen meer ruimte om te experimenteren, met als doel de leeropbrengsten te verhogen.
Instellingen hanteren een menselijke maat.
Er zal een beter evenwicht tot stand gebracht worden tussen de gelden die besteed worden aan het primaire onderwijsproces en de diverse managementlagen.
Als alle betrokkenen het erover eens zijn kan een school de-fuseren of juist fuseren.
Uitgangspunt is dat het onderwijs kleinschalig georganiseerd is.
Het CDA staat voor het onverkort vasthouden aan de vrijheid van onderwijs, zoals deze sinds 1848 in onze Grondwet is gewaarborgd.
De ouders bepalen de vrijheid van richting en inrichting van de bijzondere scholen.
We investeren in leraren, zij verdienen een hoge maatschappelijke waardering, want het onderwijs is zo goed als de leraar in de klas.
Selectie aan de poort laat alleen de allerbeste studenten toe tot lerarenopleidingen.
Agressief gedrag van leerlingen en ouders, zowel in verbaal als non-verbaal opzicht tegenover onderwijzend en onderwijsondersteunend personeel, zal door de directie en het bestuur met kracht dienen te worden bestreden.
De leraar wordt weer leraar en richt zich weer op het lesgeven en het begeleiden van leerlingen.
Door de onderwijsassistent krijgt de leraar tijd voor maatwerk.
De leraar ontwikkelt weer zelf zijn lesstof door gebruik te maken van digitale leermiddelen.
Aanbrengen van meer functiedifferentiatie zorgt voor meer carrièreperspectief in het onderwijs, zonder daarvoor het klaslokaal te moeten verlaten.
We willen de lerarenopleidingen en vooral de Pabo weer aantrekkelijk maken voor mannen.
Voor al het onderwijsgevende personeel en schoolleiders komt er een beroepsregister, onder verantwoordelijkheid van beroepsverenigingen.
Betrokkenheid van ouders is essentieel om het beste uit ieder kind te kunnen halen en bij te dragen aan de school als waardengemeenschap.
Scholen hebben de mogelijkheid in ouderovereenkomsten afspraken te maken over wederzijdse verwachtingen en omgangsvormen.
Wij staan principieel voor keuzevrijheid van onderwijs voor ouders.
Niet alleen op basis van godsdienstige motieven, maar ook vanuit opvoedkundige of pedagogisch-didactische motieven moeten zij scholen kunnen oprichten.
Vrijheid van onderwijs is echter geen vrijbrief voor slechte onderwijskwaliteit.
Het CDA wil de schotten tussen opvang en school weghalen.
We willen integratie tussen de voor- en vroegschoolse educatie en de basisschool realiseren in de vorm van een groep 0 voor 3-jarigen met een taal- en ontwikkelingsachterstand.
We willen brede dagarrangementen stimuleren met aandacht voor cultuur en sport voor kinderen in de leeftijd van 4 tot 12 jaar.
De basisschool krijgt ruimte om zelf buitenschoolse opvang aan te bieden, wat in het belang van het kind is, en waarmee het combineren van arbeid en zorg voor ouders makkelijker wordt gemaakt.
De stelselwijziging van passend onderwijs heeft een breed draagvlak, we willen zo min mogelijk bureaucratie bij de samenwerkingsverbanden.
Er blijven voldoende middelen om kwetsbare jongeren te ondersteunen.
Deelcertificaten worden ingevoerd.
Zo kan bijvoorbeeld een vmbo-leerling vakken volgen op een hoger niveau, maar ook de vwo-leerling technische vakken volgen die op het moment niet binnen het vwo worden aangeboden.
Dit biedt ook kansen voor zorgleerlingen of leerlingen uit het speciaal onderwijs, om talenten optimaal te benutten
Wij geven ruimte aan een “leven-lang-leren”.
Het recht op (bij)scholing moet worden ingebed in arbeidsovereenkomsten.
Wij willen het deeltijdonderwijs moderniseren en toesnijden op de vraag van de arbeidsmarkt.
Het mbo en hbo organiseren korte vakopleidingen waarmee personeel zich snel kan bij- en omscholen.
De talenten van oudere werknemers als leermeesters in het beroepsonderwijs en begeleiding van maatschappelijke stages worden benut.
Wij stimuleren beurzen van bedrijven en overheden voor arbeidsmarktrelevante opleidingen.
Nieuwe aanbieders krijgen ruimte op de markt van “leven-lang-leren”.
Zonder goed wetenschappelijk, hoger- en middelbaar beroepsonderwijs geen kenniseconomie.
Innovatie van techniekopleidingen is essentieel, met name in het mbo, hbo en WO.
Het CDA zet in op technische scholing voor het bevorderen van écht vakmanschap.
In overleg met het bedrijfsleven kan het beroepsonderwijs vorm krijgen.
Beroepsonderwijs moet, onder andere door de invoering van de kleinschalige en vakgerichte ambachtsschool nieuwe stijl, weer een positieve keuze worden.
Al in het basisonderwijs moet er aandacht zijn voor technieken vakgericht onderwijs.
We zetten in op het aanbieden van Associate Degrees in de vorm van meer samenwerking tussen mbo en hbo.
Het opleidingenaanbod moet in samenwerking met het bedrijfsleven en maatschappelijke organisaties herijkt worden, zodat onderwijs beter aansluit op de arbeidsmarkt
We willen in het hoger onderwijs de mogelijkheden voor selectie aan de poort verruimen.
Wij staan voor behoud van de basisbeurs in zowel de bachelor- als masterfase.
Hierdoor bevorderen we het studeren en voorkomen we het opbouwen van schulden.
Het CDA wil de mogelijkheden van het OV-reisrecht in het mbo onderzoeken.
Studies worden beter en flexibeler georganiseerd.
Het lesgeven moet prioriteit hebben binnen de instelling.
Voor opleidingen waar een tekort op de arbeidsmarkt dreigt (zorg, techniek) worden stimulerende maatregelen genomen.
Het aanbod is afgestemd op het perspectief op de arbeidsmarkt.
Er komt een meer gedifferentieerd collegegeld.
Verlaging van het collegegeld kan bijvoorbeeld ingezet worden voor die vakken (denk bijv.<U+F020>aan technische opleidingen en lerarenopleidingen) waar een tekort is of dreigt.
Het topsectorenbeleid dient met kracht te worden voortgezet.
Dat vereist extra investeringen: structureel meer middelen voor (regionale) innovatie
en (regionaal) onderzoek vanuit (inter-) nationaal bedrijfsleven,<U+F020>rijksoverheid en regionale/lokale overheden zijn noodzakelijk.
Deze middelen worden toebedeeld op basis van (regionale) innovatie en excellentie.
Hierbij is cofinanciering door Europees, nationaal en regionaal onderzoeksgeld noodzakelijk.
In aanvulling hierop zullen structureel meer middelen beschikbaar komen voor fundamenteel onderzoek.
Deze zullen op basis van kwaliteit worden toegekend.
Er komt meer ruimte voor starters en MKB-bedrijven in het innovatiebeleid.
“De vooruitgang in de medische sector betekent dat mensen vaker genezen van ziekten en dat mensen langer leven.
De toename van het aantal ouderen en chronisch zieken vraagt om een verschuiving naar preventie en zelfredzaamheid: wat kunnen mensen zelf doen of zelf betalen?
Hoe kunnen we hen daarin ondersteunen?
Door wonen en zorg te scheiden en goed te kijken naar welke zorg door verzekeraars gedekt kan worden en welke voorzieningen door gemeenten worden aangeboden, kunnen we de noodzakelijke voorzieningen overeind houden voor hen die zijn aangewezen op langdurige (intensieve) zorg.”
Wij staan, ook in moeilijke tijden, voor een stelsel van gezondheidszorg dat gebaseerd is op solidariteit, solidariteit tussen ziek en gezond, jong en oud, arm en rijk.
Wij beseffen dat hervormingen nodig zijn om de gezondheidzorg op den duur betaalbaar te houden.
Wij lopen niet weg voor moeilijke keuzen.
Wij doen een beroep op iedereen om verantwoordelijkheid te nemen voor de eigen gezondheid en bij te dragen aan de zorg voor de ander.
Wij bepleiten een verschuiving binnen de zorg naar preventie en naar zelf- en samen-redzaamheid.
Wij ontlopen de discussie niet of alles wat kan ook onbegrensd beschikbaar moet zijn.
Wij kiezen voor een omslag waarbij niet het aanbod, de bureaucratie of de regels centraal staan, maar de vraag van mensen naar zorg, ondersteuning en hulp.
Wij werken er aan dat mensen meer regie krijgen over de zorg.
Kwaliteit van zorg dient het leidend principe te zijn bij beleidsvorming.
Kwalitatieve interactie tussen zorgbehoevende en zorgverlener, en de menselijke maat dient centraal te staan in de beleidsvorming.
Wij staan voor een inclusieve samenleving, een samenleving waarin iedereen –ongeacht leeftijd en met en zonder beperkingen — gewoon meedoen.
Van zorg en ziekte, naar gedrag en gezondheid van de mens centraal, focus op gezond leven, maar ook op de gezonde fysieke leefomgeving.
Preventie moet een integraal onderdeel zijn van de zorg.
Dit zal meer van mensen gaan vragen, maar ook vragen om zorg die zo dichtbij mogelijk wordt georganiseerd.
Preventie is een zaak van iedereen en vergt een mentaliteitsverandering.
Mensen zelf, werkgevers en producenten, zorgverzekeraars, zorgverleners, onderwijs hebben allemaal een rol.
Wij willen samenwerking bevorderen en komen tot een nationale agenda voor een gezonder Nederland.
Het rookverbod is een goede preventiemaatregel en moet worden gehandhaafd.
Eenzaamheid is een van de sociale problemen van deze tijd en raakt veel mensen, bijvoorbeeld onder ouderen komt het vaak voor.
Het CDA wil inzetten op het tegengaan van eenzaamheid.
Familie, de sociale omgeving en gemeentelijke welzijnswerk en levensbeschouwelijke en religieuze organisaties kunnen helpen bij zingevingvraagstukken en bij het herstellen of zo mogelijk opnieuw vormen van het eigen sociale netwerk.
Wij stimuleren vernieuwende manieren van zorgverlening, zoals e/Health die er toe bijdragen dat mensen ook als ze ziek zijn meer de regie in eigen hand houden en kunnen blijven participeren.
Wij streven naar ratificering door Nederland van het VN-verdrag voor rechten van mensen met beperkingen.
De inhoud van dit verdrag geldt als uitgangspunt voor de toetsing van wetgeving die op mensen met beperkingen van toepassing is.
De AWBZ brengen wij terug naar zijn oorspronkelijke doel: een volksverzekering voor verpleging en verzorging die langer dan een jaar duurt aan mensen met een langdurige beperking.
We zetten de mens en zijn zorgvraag centraal door hem, waar nodig met ondersteuning vanuit de gemeente, in staat te stellen zo lang als mogelijk zelf de regie op de zorg te voeren.
Er hoort ook bij dat mensen zo lang mogelijk in hun eigen thuissituatie kunnen blijven wonen.
Het is niet de kwaliteit van de behandeling die het geluk van mensen bepaalt, maar de kwaliteit van leven.
Het welzijn van mensen voorop, daarop inzetten en daarna de zorg bieden die nodig is.
De AWBZ verzekert langdurige verzorging en verpleging op onafhankelijke indicatie.
Alle niet zorgelementen (zoals wonen en verblijf en (maatschappelijke) begeleiding) verdwijnen uit de AWBZ.
Een uitzondering wordt gemaakt voor de begeleiding die onlosmakelijk verbonden is met de 24-uurs zorg.
Wonen en verblijf betalen mensen zelf, ook als ze zorg nodig hebben.
Dat maakt ook nieuwe combinaties van wonen en zorg op maat mogelijk.
Begeleiding, welzijnswerk en participatie kunnen gemeenten goed organiseren.
Zij leveren maatwerk aan mensen die ondersteuning nodig hebben om deel te nemen aan de samenleving.
Voor het CDA is het belangrijk dat ouders hun kinderen met een beperking (ook zwaardere zorgvragen) thuis kunnen verzorgen.
Kortdurende verpleging en verzorging in verband met geneeskundige zorg komt in de Zorgverzekeringswet.
Die zorg kan goed verzekerd worden en sluit vaak aan op de ziekenhuis- en huisartsenzorg.
De langdurige zorg financieren we persoonsvolgend.
Mensen kiezen zelf wie de zorg verleent passend bij de zorgvraag.
Een kanteling, zodat de wensen en behoeften van mensen zelf centraal staan.
Het PGB blijft op die manier bestaan als een trekkingsrecht in de AWBZ.
Dit geldt voor mensen met een indicatie voor intramurale zorg.
Als het gaat om de extramurale zorg dan geldt ook dat gemeenten de vrijheid moeten geven voor de keuze van een PGB.
Mensen kunnen individueel hun zorgverleners kiezen.
Hiermee wordt ook participatie in maatschappij, onderwijs en arbeid bevorderd
en komt de weg vrij voor kleinschalige vraaggestuurde zorginitiatieven.
We bepleiten meer ruimte voor de zorgprofessionals in de AWBZ.
Dit om de kwaliteit van zorg te verbeteren en te doen wat voor de zorgvrager nodig is.
De persoonsvolgende financiering maakt meer kleinschalige initiatieven mogelijk die zich weer richten op het primaire proces en minder bureaucratisch zijn.
De beoogde decentralisatie van de AWBZ-begeleiding en die van de jeugdzorg naar de gemeenten worden uitgevoerd.
Gemeenten ontvangen voldoende middelen van het Rijk om de taak uit te voeren.
De AWBZ wordt uitgevoerd door zorgverzekeraars voor hun eigen verzekerden.
Dit maakt het mogelijk om tot integrale, vraaggestuurde zorgverlening dicht bij mensen te komen.
Samenwerking met gemeenten is essentieel.
Familie, vrienden en buurtgenoten zijn essentieel voor het zo lang mogelijk zelfstandig functioneren van mensen die zorg behoeven.
Zorgverleners geven daarvoor ruimte.
Vrijwilligers en mantelzorg en professionele zorg dienen elkaar te versterken.
Ondersteuning van mantelzorgers dient meer prioriteit te krijgen.
Mantelzorg en reguliere arbeid dienen beter op elkaar afgestemd te worden.
We willen nieuwe vormen van persoonlijke dienstverlening en eenvoudige zorgverlening aan ouderen, maar ook aan anderen met een beperking stimuleren.
Belemmeringen ter zake worden weggenomen.
Mensen met beperkingen hebben in de toekomst behoefte aan meer keuzemogelijkheden om in het dagelijks leven te kunnen blijven participeren.
Het CDA is voor de herziening van het klachtenrecht in de gezondheidszorg, zodat klachtbehandeling onafhankelijk van zorgaanbieders zal plaatsvinden en er een beroepsmogelijkheid voor de klager komt.
Ziekenhuizen en zorginstellingen zijn primair gemeenschapsvoorzieningen en dienen zich te ontwikkelen tot maatschappelijke ondernemingen en niet tot op winst uitkering gerichte beurs genoteerde bedrijven.
Het CDA is tegen winstuitkeringen door ziekenhuizen en andere zorgaanbieders.
Positieve bedrijfsresultaten dienen opnieuw in of ten behoeve van de zorg te worden geïnvesteerd.
De ziekenhuizen en zorginstellingen dienen de mogelijkheid te bieden aan de lokale gemeenschap of representanten daarvan om invloed uit te oefenen op het beleid van de instelling.
Instellingen hanteren een menselijke maat.
Als alle betrokkenen het erover eens zijn kan een ziekenhuis of zorginstelling defuseren of juist fuseren,
uitgangspunt is dat de zorg kleinschalig georganiseerd is
en de kwaliteit van de dienstverlening gewaarborgd is.
Wij willen zorg dicht bij huis, geleverd in de eerste lijn, zo lang dat kan en verantwoord is.
Zorg dicht bij huis waarbij de nadruk ligt op gezondheid en gedrag en niet op ziekte en zorg.
Zorg dicht bij huis die afgestemd is op de individuele zorgbehoefte van de burger.
Maar als dit niet voldoende is, moet er kwalitatief goede tweedelijns zorg beschikbaar zijn.
Voor hoogcomplexe zorg kan dit betekenen dat we verder moeten reizen, minder complexe zorg moet ook regionaal beschikbaar zijn.
Kwaliteit moet een meer leidend principe worden in de zorg.
Alleen kwalitatieve zorg leidt tot meer doelmatigheid.
Wanneer de patiënt voorspoediger kan herstellen is dat winst voor het individu en de samenleving.
Wij willen een zorginfrastructuur die tegemoet komt aan de menselijke maat,
het welzijn van de zorgvrager
en verantwoordelijkheid van de professional.
Zorg geleverd in de eerste lijn en dicht bij huis is veelal goedkoper dan in de tweede lijn.
Het CDA kiest voor één kaderstellend budget en de opheffing van budgettaire schotten voor de eerste en tweede lijn, zodat verzekeraars en zorgverleners de zorg op de meest doelmatige wijze kunnen leveren.
Dan kunnen we de groei van dit budget ook in een gezamenlijke afspraak tussen overheid, zorgverzekeraars en zorgverleners beperken tot wat nodig is om de vergrijzing en technologische vernieuwing op te vangen.
Aantoonbare kwaliteit, efficiency, innovatie en samenwerking gericht op integrale zorg aan de patiënt dient beloond te worden en minder het aantal verrichtingen.
Daar waar thuiszorgorganisaties verpleging in de thuissituatie leveren die noodzakelijk is in verband met medisch specialistische zorg, moeten kwaliteit en deskundigheid gegarandeerd zijn.
De verzekerde zorg zal beperkt moeten worden tot noodzakelijke zorg.
Alle aanspraken in het basispakket moeten hernieuwd worden getoetst aan objectieve criteria van noodzakelijke zorg, die mensen niet zelf kunnen dragen.
Voor huisartsen en zo mogelijk voor de hele zorg komt gezondheidswinst en kwaliteit van zorgverlening centraal te staan in hun (abonnements-) financiering.
Kwaliteit is ook het resultaat van de bejegening en de behandeling zoals die door de patiënt wordt beoordeeld.
Wijkverpleging is een onderdeel van de zorg in de eerste lijn.
Ze werken in samenwerking met huisartsen en vormen onderdeel van hun praktijk.
Het CDA zet zich in voor de aanwezigheid van wijkverpleging in de wijk.
Zorgverzekeraars zijn de regisseurs van verdergaande spreiding en concentratie van zorg.
Kwaliteit van zorg is leidend.
Hierbij is specifieke aandacht voor (krimp) regio’s.
Niet-complexe zorg blijft dicht bij de mensen beschikbaar.
De Zorgverzekeringswet wordt daarom zo aangepast dat verzekeraars bij voldoende gecontracteerde zorg, verzekerden niet hoeven te vergoeden wanneer die de keuze maken om naar een niet gecontracteerde zorgaanbieder te gaan.
Het inkomen van de bestuurders voor maatschappelijke organisaties mag niet hoger zijn dan de balkenendenorm.
Specialisten zijn onderdeel van het ziekenhuis.
De honoraria van specialisten worden betaald en bepaald door het ziekenhuis.
Die honoraria van vrijgevestigde medisch specialisten kennen dan dus ook een (omzet)plafond.
Om de patiëntveiligheid te verbeteren, komt er een uniforme barcodering voor geneesmiddelen en hulpmiddelen.
Er komt een onderzoek naar de resistentie problematiek rond het gebruik van geneesmiddelen in de humane geneeskunde.
Wij willen ook mensen die geestelijke gezondheidszorg nodig hebben stimuleren dat zij zolang mogelijk thuis kunnen blijven wonen en participeren in de maatschappij.
De gemeente ondersteunt vanuit de Wmo daar waar patiënten te kort komen om zelfstandig te participeren.
Om de zorg voor iedereen betaalbaar en toegankelijk te houden, doen we een groot beroep op solidariteit.
Om gepast gebruik te kunnen maken van de zorg moeten mensen en zorgverleners zich bewust zijn van de kosten die behandelingen met zich meebrengen.
Daarom willen wij mensen inzicht geven in de kosten van de zorg die zij nodig hebben.
Waar eigen bijdrage wordt gevraagd, wordt huisartsbezoek uitgezonderd.
De draagkracht voor huidige en toekomstige generaties wordt in het oog gehouden.
Het is van belang dat eerstelijnszorgverleners ook buiten kantooruren reguliere zorg verlenen.
Dit voorkomt veelal een beroep op de duurdere acute zorg
en geeft mantelzorgers en vrijwilligers betere mogelijkheden om zorg en werk te combineren.
De zorgtoeslag zorgt ervoor dat mensen de premie voor het basispakket daadwerkelijk kunnen blijven betalen als zij een laag of middeninkomen hebben.
De draagkracht van het huishouden blijft leidend bij de toekenning van de zorgtoeslag.
De overheid betaalt net als nu de premie voor kinderen.
Voor goede en integrale zorg is elektronische informatie-uitwisseling tussen zorgverleners essentieel.
Patiënten moeten zelf aan kunnen geven welke informatie wordt uitgewisseld (opt-in).
Zij krijgen, als eigenaren van de informatie, de mogelijkheid om op een laagdrempelige manier hun informatie te downloaden of mee te nemen om zo onnodig dubbele diagnostiek te voorkomen.
De vrije artsen keuze dient zo veel mogelijk gewaarborgd te worden.
Ieder mensenleven, hoe kwetsbaar ook, is altijd volwaardig.
Wij vinden dat de menselijke waardigheid en de veiligheid van mensen, thuis of in een zorginstelling, gegarandeerd moeten zijn.
Goede zorg, begeleiding en ondersteuning van mensen aan het einde van hun leven is van groot belang
en moet ook financieel helder geregeld zijn.
Mensen moeten daarbij vrij kunnen kiezen waar zij deze zorg willen krijgen: thuis, in een hospice of in een zorginstelling.
De meeste zorg vindt plaats rond het levenseinde van de patiënt.
In deze laatste levensfase is een goede afweging van medisch handelen en kwaliteit van leven van bijzonder belang.
Het CDA vindt het juist in die fase van belang dat mensen zelf, samen met hun naasten, de regie houden op de dan noodzakelijke zorg en ondersteuning.
Het CDA wil dat bij de zorg die mensen in hun levenseinde ontvangen de kwalitatieve aspecten van een menswaardig levenseinde centraal staan, en behandelmogelijkheden in dat licht worden bezien.
Het CDA wil orgaandonatie verder stimuleren.
Onderdeel daarvan is het actiever promoten van donorregistratie.
Gerichte informatievoorziening en preventieve zorg onder jongeren blijft nodig om ongewenste zwangerschappen en abortussen te voorkomen.
Het CDA zal in de komende kabinetsperiode het debat over de betaalbaarheid en behoud van de zorg, waaronder het wel of niet doorbehandelen, agenderen.
“De solidariteit tussen generaties, werkenden en niet-werkenden, arbeidsgeschikten en arbeidsongeschikten, alsook lager en hoogopgeleiden moet een nieuwe impuls krijgen.
Daarvoor ziet het CDA participatie en emancipatie als sleutelwoorden, onder het motto: ieder mens heeft het recht om mee te doen en de plicht om bij te dragen.
Mensen kunnen meer dan zij zelf soms beseffen.
De uitdaging is om onvermoede kwaliteiten te vinden en aan te boren.
Het CDA blijft daarbij pal staan voor de kwetsbaren in de samenleving.
Zij die niet de veerkracht bezitten en niet zijn toegerust om hun plek op de arbeidsmarkt te vinden, moeten op de solidariteit van de samenleving kunnen blijven rekenen.”
Wij kiezen voor werk.
Wij investeren in mensen.
Wij willen een overheid die echt helpt en uitdaagt, een overheid die beschermt waar het moet.
Wij zijn een land van hardwerkende mensen die met elkaar aan de slag gaan om Nederland nog beter te maken: jonge mensen studeren, hebben werk of krijgen scholing.
Wij kiezen voor samen werken en samen oplossen waarbij volop ruimte blijft voor creativiteit en innovativiteit.
Wij willen een overheid die burgers activeert in overleg met de werkgever en met de andere werknemers.
Wij bieden zekerheid: bescherming tegen risico’s van werkloosheid, ziekte en arbeidsongeschiktheid is nog steeds nodig.
Wij willen eerlijk delen, ook in crisistijd.
Wij kiezen er voor ondernemerschap te stimuleren,
gezinnen te steunen
en mensen die werken te waarderen.
Wij maken ruimte voor de verlaging van de lasten voor de mensen die werken.
Wij vinden sparen een deugd.
Solidariteit kan niet eenzijdig afgedwongen worden.
Daarom streeft het CDA naar het scheppen van een toekomstbestendig Nederland door goed rentmeesterschap.
Zo kunnen jong en oud, arm en rijk de toekomst hoopvol tegemoet treden.
De AOW blijft het basispensioen.
Omdat wij gemiddeld langer leven, kan de pensioenleeftijd stijgen.
Dat is ook goed voor de betaalbaarheid van het basispensioen.
De AOW-leeftijd gaat in 2015 naar 66 en in 2020 naar 67; vervolgens wordt de AOW-leeftijd gekoppeld aan de levensverwachting.
Met de AOW-leeftijd stijgt ook de ingangsdatum voor de pensioenen.
Voor mensen met overbruggingsproblemen en te weinig mogelijkheden om dit te compenseren, komt er een overgangsregeling.
De AOW-uitkering kan flexibel worden opgenomen tussen 65 jaar en 70 jaar.
Doorwerken na de pensioengerechtigde leeftijd zal worden aangemoedigd.
Werkgevers en werknemers zijn samen verantwoordelijk voor de (toekomstige) inzetbaarheid op de arbeidsmarkt, inclusief aan het einde van een dienstverband, want het CDA blijft investeren in een goed sociaal overleg.
Bij (dreigende) werkloosheid wordt in eerste instantie altijd bezien of en welke startkwalificatie (alsnog) kan worden behaald.
Voor jongeren is er studiefinanciering, geen bijstand,
Werknemers krijgen een persoonlijk budget dat gebruikt kan worden voor scholing en werk-naar-werktrajecten.
De overheid stimuleert dat werkgevers en werknemers ruimte maken voor individuele, breed inzetbare scholingsrechten voor werknemers, zodat zij kunnen investeren in hun eigen inzetbaarheid, regie over hun eigen loopbaan kunnen nemen en hun vakmanschap op peil houden.
De werkloosheidswet wordt weer teruggebracht tot het oorspronkelijke doel van inkomensbescherming bij een baanwisseling.
Voor oudere werklozen komt er een vervolguitkering.
We stimuleren werk in plaats van WW door de overstap naar een lager betaalde baan vanuit de WW aantrekkelijker te maken.
Werklozen die een uitkering krijgen moeten verplicht passend werk accepteren.
Werkgevers zijn vooralsnog verplicht maximaal een half jaar lang de kosten van de WW aan het UWV te vergoeden.
Op termijn wordt deze verplichting omgezet in de verplichting samen afspraken te maken over loondoorbetaling bij ontslag en (preventief) te investeren in scholing.
Bij de uitwerking is bijzondere aandacht voor het midden- en kleinbedrijf.
Per saldo moeten de lasten voor MKB-bedrijven niet verzwaard worden.
Dat kan bijvoorbeeld geregeld worden door MKB-bedrijven het eigen risico te laten poolen.
Het CDA staat voor een eerlijk en rechtvaardig ontslagsysteem, waarbij een zorgvuldige afweging plaatsvindt, waardoor willekeurig ontslag onmogelijk is.
Flex is te flex en vast is te vast.
Zo willen we mensen met een flexibel arbeidscontract in een betere positie op de arbeidsmarkt en de maatschappij brengen.
Sociale partners en overheid sluiten een akkoord over een nieuwe balans tussen flexibiliteit en zekerheid op de arbeidsmarkt, daarbij wordt ook de mogelijkheid betrokken voor nieuwe flexibele vaste arbeidscontracten met een termijn van 5 jaar.
Zo bieden we mensen in plaats van baanzekerheid werkzekerheid.
Bijzondere aandacht is er voor de arbeidsmarktpositie van (werkloze) ouderen.
Werkgevers krijgen een premiekorting om (werkloze) ouderen in dienst te nemen.
Jongeren hebben een lastige startpositie op de arbeidsmarkt, met een stijgende jeugdwerkloosheid en weinig vooruitzichten op een duurzaam contract.
Daarom moet er een taskforce jeugdwerkloosheid komen.
Wij willen voortbouwen op de gedachte achter de Wet werken naar vermogen: wie niet het minimumloon kan verdienen hoort niet om die reden aan de kant te staan.
Dit geldt voor iedereen die door een beperking of chronische ziekte niet volledig deel kan nemen aan de arbeidsmarkt, door verminderde productiviteit of inzetbaarheid.
Daarom wordt in zulke gevallen een loonkostensubsidie gegeven of een kortdurende loondispensatie toegestaan.
De gemeente geeft een aanvullende uitkering die kan oplopen tot het minimumloon.
De Wsw, de Wajong, de Wet werk en bijstand en de Wet investeren in jongeren worden opgenomen in de nieuwe regeling.
Voor jongeren die volledig en duurzaam arbeidsongeschikt zijn, blijft de Wajong bestaan.
Wie nu werkt in de Sociale Werkvoorziening (SW) of een Wajong-uitkering heeft, gaat ook werken onder de nieuwe regeling.
Nader bestudeerd zal worden wat dit voor bestaande rechten moet betekenen.
Nieuwe deelnemers worden zoveel mogelijk beloond op basis van de cao’s van de sector waarin zij werken.
Dit bevordert de uitstroom uit de regeling.
Gemeenten krijgen de vrijheid en middelen om regelingen op het terrein van werk, ondersteuning, vervoer, vrijwilligerswerk e.d. op samenhangende wijze in te zetten om participatie te bevorderen en daarbij te concentreren op regievoering.
Daarbij is er aandacht voor de verschillen tussen regio’s.
Wij vinden een sociaal akkoord noodzakelijk met werkgevers en vakbonden over meer stage- en arbeidsplaatsen voor mensen met een beperking.
Ook dat is maatschappelijk verantwoord ondernemen!
Voor ondernemers zonder personeel (zzp’er) is het vaak lastig om de eigen inkomensbescherming te organiseren.
Dat vraagt om bijzondere aandacht.
Vooral goede voorlichting is noodzakelijk.
Zzp’ers moeten een pensioen op kunnen bouwen zonder dat dit vermogen in geval van faillissement door schuldeisers kan worden aangesproken.
Iedere werkende – dus ook een zzp’er – moet tegen redelijke kosten een arbeidsongeschiktheidsverzekering kunnen afsluiten.
Dit kan gerealiseerd worden door een nationale vrijwillige arbeidsongeschiktheidsverzekering voor zzp’ers te realiseren.
Verzekeraars zullen in die behoefte moeten voorzien.
Maar ook nieuwe cirkels van solidariteit kunnen een rol spelen: groepen van zelfstandigen die met elkaar geld inleggen voor het geval één van hen ziek is of langere tijd zonder opdrachten zit.
Zij moeten ook verenigingspensioenfondsen kunnen oprichten, waaraan ze vrijwillig kunnen deelnemen.
De overgang van werk naar werk moet voor ambtenaren hetzelfde zijn als voor werknemers in de private sector.
Het ambtenarenrecht wordt daarom gelijkgetrokken met het arbeidsrecht.
Het onderscheid tussen wachtgeld en WW komt volledig te vervallen.
Fraude met uitkeringen wordt niet getolereerd.
Dat ondermijnt de solidariteit.
Daarom staan wij voor een straffe aanpak.
Boetes worden verhoogd
en het gefraudeerde bedrag dient daarnaast te worden terugbetaald.
Wij willen de gemeentelijke basisadministratie koppelen met de belastingdienst, UWV, gemeentelijke sociale diensten en private partijen
met waarborgen voor de privacy.
Het CDA kiest voor een sociale vlaktaks met solidariteitsheffing.
Het CDA streeft naar een verschuiving van belasting van arbeid naar consumptie, omdat arbeid te zwaar belast is.
Het huidige stelsel van inkomstenbelasting is nodeloos ingewikkeld,
stimuleert overmatig lenen
en ontmoedigt arbeid.
Het CDA pleit dus voor een vereenvoudiging.
De invoering van een sociale vlaktaks heeft grote voordelen.
Voor iedereen geldt dan hetzelfde belastingtarief van circa 35%.
Zo wordt het belastingsysteem eenvoudiger en worden inkomens binnen gezinnen niet langer verschillend behandeld.
Een vlaktaks stimuleert economische groei en banen.
Vanuit het oogpunt van solidariteit is het gerechtvaardigd dat er een aanvullende solidariteitsheffing komt voor topinkomens.
Voor lagere en middeninkomens zullen er geen substantiële negatieve inkomenseffecten door de invoering van de sociale vlaktaks mogen ontstaan.
Voor ondernemers komt er een eenvoudige ondernemerswinstbelasting, die groei stimuleert, ongeacht rechtsvorm.
Door deze vereenvoudigingen kan substantieel in de bureaucratie bespaard worden.
De Nederlandse arbeidsverhoudingen kenmerken zich door gezamenlijk verantwoordelijkheid te willen nemen voor de toekomst, samen de schouders eronder.
Dat moeten we koesteren en moderniseren.
De medezeggenschapswetgeving is nu vaak een te strikt keurslijf.
In de cao’s zal er meer ruimte voor maatwerk en keuzemogelijkheden zijn.
Er komt een nieuwe zilvervlootregeling als stimulans voor jongeren om te sparen.
Het CDA wil voorkomen dat mensen problematische schulden opbouwen.
Dat begint met het voorkomen ervan (preventie) door een beter schuldenregistratiesysteem en financiële educatie.
Daarnaast wil het CDA dat gemeenten mensen met problematische schulden helpen een uitweg te vinden.
“De kredietcrisis en de daarop volgende schuldencrisis hebben ons geleerd dat onze welvaart niet vanzelfsprekend is.
We moeten die keer op keer verdienen; successen uit het verleden bieden geen garantie voor de toekomst.
Ook hier geldt weer dat de duurzaamheid op de lange termijn en het algemeen belang leidend moeten zijn.
Winstbejag van groepen bankiers en beleggers in doorgeschoten geliberaliseerde financiële markten leidde tot de kredietcrisis.
Maar consumenten wilden ook lenen tegen lage rente, wonen in dure huizen en beleggen met hoge rendementen.
Het CDA zet zich onverminderd in voor degelijkheid als het om de financiën gaat.
Dat betekent degelijk financieel overheidsbeleid,
een betrouwbaar financieel stelsel
en gezonde financiën voor particulieren en bedrijven.”
Wij zijn een solide partij.
Wij kiezen voor de toekomst van de volgende generaties.
Wij willen onze kinderen en kleinkinderen niet met torenhoge schulden opzadelen die wij hebben gemaakt.
Wij willen na deze kabinetsperiode een begin gaan maken met het afbetalen van onze schuld.
Wij maken ons huishoudboekje weer op orde, zodat inkomsten en uitgaven van de overheid weer in evenwicht zijn.
Wij scheppen ruimte voor werk en kansen voor ondernemers.
Wij kiezen voor lastenverlichting voor gezinnen en bedrijven, zodat zij de gelegenheid krijgen voor het verwerven van voldoende werk en inkomen.
Wij stimuleren via de belasting “werken” en “vergroenen”.
Wij willen een rechtvaardiger systeem van inkomstenbelasting, te bereiken via een sociale vlaktaks met solidariteitsheffing.
Wij werken aan een nationale woonpacificatie, gericht op afbouw van de schulden en meer beweging op de woningmarkt.
Wij willen een einde maken aan de bonuscultuur.
Wij dringen aan op ruimere kredietverlening aan bedrijven.
Wij willen dat pensioenfondsen meer gaan investeren in Nederland.
Het CDA kiest ervoor om de omvang van de collectieve sector op termijn weer naar het niveau terug te brengen van vóór de financiële crisis.
De afgelopen jaren is het beslag van de overheid op onze economie met ruim 5% BBP toegenomen.
Het weer houdbaar maken van de overheidsfinanciën moet in onze ogen bereikt worden door een reeks hervormingen.
Zo kan structureel het uitgavenniveau worden verminderd en krijgt Nederland meer ‘lucht’.
Aan het eind van de volgende kabinetsperiode zal er weer zicht moeten zijn op een structureel evenwicht op de begroting.
Dat vergt duurzame groei
die samen gaat met noodzakelijke kostenvermindering en hervormingen.
Het CDA vindt dat de staatsschuld teruggedrongen moet worden.
Dit betekent een reductie van het structurele overheidstekort met nog eens 0,5% per jaar.
We kunnen niet structureel meer uitgeven dan we hebben.
De staatsschuld wordt daarom binnen 10 jaar weer teruggebracht naar maximaal 60% van het BBP.
Het streven is dat nieuwe staatsschulden per saldo binnen dezelfde generatie worden afgelost.
Onderdeel van de sanering van de overheidsfinanciën is ook verlaging van de lastendruk.
Het zijn uiteindelijk de mogelijke investeringen, de winsten van bedrijven en de bestedingen van burgers die bijdragen aan de economische groei.
Daarmee verdienen zij de lastenverlichting.
Dat geldt in het bijzonder voor de middeninkomens.
Wij investeren structureel in innovatie, onderwijs en duurzaamheid.
Wij hervormen de arbeidsmarkt, de zorg, de pensioenen en de woningmarkt.
Hiermee tonen we rentmeesterschap naar toekomstige generaties.
Het CDA wil dat er kritisch gekeken wordt naar het eerlijk verdelen van de huidige pensioenrekening tussen jong en oud, arm en rijk.
De kern van een toekomstig pensioen is behoud van collectiviteit met meer keuzevrijheid en soliditeit.
Wij willen bezuinigen via het terugdringen van de bureaucratie, met name in de zorg, in het onderwijs en bij het bestuur.
Iedereen in de publieke en semipublieke sector kan maximaal de balkenendenorm verdienen.
Wij bepleiten voor deze twee jaar een nullijn voor de gehele collectieve sector.
Ook in de private sector wordt loonmatiging aangemoedigd.
Herstel van vertrouwen in de woningmarkt vraagt om een omvattend plan, dat zowel de koop- als de huurmarkt meeneemt en goede afspraken maaktmet corporaties, gemeenten, bouwers, financiële sectoren, pensioenfondsen.
Goede stap daartoe is (innovatieve) hervorming van de hypotheekrenteaftrek gericht op afbouwen van de hypotheekschuld zoals onder meer in het Lenteakkoord is afgesproken.
Wij willen daarnaast, samen met lagere overheden, komen tot een samenhangend pakket van maatregelen om de (lokale) woningmarkt te stimuleren, via bijvoorbeeld verlaging van gronduitgifteprijzen, erfpacht, financiering voor grondverkopen, garantstellingen en (regionale) afstemming van de woningmarkt.
Ten behoeve van versnelling van de afbouw van de schuld van mensen die al een hypotheek hebben, is een fiscale aflossingsbonus gewenst en financiers zullen de mogelijkheid moeten openen voor het jaarlijks tenminste voor 20% boetevrij aflossen op bestaande hypotheken.
Onderzocht moet worden of en hoe tegoeden in prepensioen regelingen en levensloopregelingen aan te wenden zijn voor aflossing van bestaande hypotheken — zonder tussenkomst van de belastingdienst.
Wij steunen collectief/coöperatief opdrachtgeverschap
en bevorderen dat nieuwe woningen beter aansluiten bij de veranderende woonwensen van (toekomstige) bewoners.
Een aanvullend pakket voor “starters” op de woningmarkt is noodzakelijk.
Dit pakket bestaat uit onder meer: introductie van een bouwspaarregeling
en verhoging van wat belastingvrij geschonken mag worden.
Ook zouden regels voor starters bij het verstrekken van een hypotheek minder streng moeten worden.
Met de introductie van de sociale vlaktaks heeft iedereen hetzelfde tarief voor de hypotheekrenteaftrek.
Een evenwichtige verhouding tussen huurprijs, economische waarde en woonkwaliteit is een vereiste.
Woningcorporaties krijgen meer mogelijkheden om te investeren in combinaties van wonen en zorg, levensbestendige en meergeneratiewoningen en huurwoningen voor de middengroepen.
Zij krijgen meer ruimte om huurprijzen vast te stellen op basis van de werkelijke huurwaarde van de woningen,
mits zij gezinnen met een laag inkomen dan ook een korting op de huur geven.
We gaan dat via een convenant afspreken.
Geven de corporaties geen invulling aan hun maatschappelijke taak, dan krij-gen ze alsnog een heffing opgelegd.
Binnen woningcorporaties krijgen huurders en gemeenten een prominentere rol in het toezicht.
Nederland kent een aantal regio’s met een sterke bevolkingsdaling — krimp — en een verande-rende bevolkingssamenstelling.
Dit gegeven vraagt om unieke oplossingen wanneer het gaat om woningbouw en voorzieningen.
Ook corporaties hanteren de menselijke maat.
Als alle betrokkenen het erover eens zijn, kan een corporatie defuseren of juist fuseren.
Uitgangspunt is dat ook in de sociale woningbouw geldt dat de woningbouwcoöperaties kleinschalig georganiseerd zijn en het algemeen belang van de samenleving nastreven.
De financiële sector dient het belang van zijn klanten voorop te stellen en moet een integer financieel product garanderen, niet alleen voor consumenten, maar juist ook voor financiële instellingen onderling.
Aan de bonuscultuur bij banken moet een einde komen.
Bonussen mogen niet meer dan drie maandsalarissen per jaar bedragen.
Om de integriteit van de financiële sector te versterken, wordt een zogenaamde ‘bankierseed’ geïntroduceerd.
Nederlandse pensioenfondsen dragen vanuit hun eigen vermogen voor 5 tot 15 % bij aan de binnenlandse kapitaalvoorziening en investeringen in onze economie.
Dat is veel te laag.
De overheid, de pensioenfondsen en de banken zullen een akkoord sluiten, onder de voorwaarde dat dit niet ten koste mag gaan van de te behalen rendementen van het pensioenvermogen, waardoor het voor onze eigen pensioenfondsen aantrekkelijker wordt om in de Nederlandse economie en woningfinanciering te investeren.
Ook kunnen pensioenfondsen hun pensioengelden als durfkapitaal investeren in innovatie en nieuwe bedrijvigheid.
Er komen meer middelen vrij voor kredietverlening aan bedrijven en hypotheekverleningen voor de woningmarkt.
Er komt een nieuwe degelijke berekeningssystematiek die leidt tot stabiel beleid bij pensioenfondsen op het gebied van premiestelling.
In Europees verband is het van essentieel belang dat Nederland de autonomie houdt over de in Nederland opgebouwde pensioenen.
Wij pleiten voor de opstart van alternatieve bronnen van financiering, in het bijzonder door kredietunies en crowdfunding.
Bij het streven naar degelijke financiën zijn duurzaamheid op de lange termijn en het algemeen belang leidend.
Hierbij geldt vanuit onze kernwaarde solidariteit dat als het gaat om inkomensbeleid, de sterkste schouders de zwaarste lasten moeten dragen.
“Op welke wijze kunnen de grote uitdagingen van deze tijd nu worden opgepakt en wie heeft daarbij welke taak?
Het CDA wil dat de overheid loslaat wat de samenleving zelf kan doen
en ordenend optreedt waar de markten falen.
Waar normen in de samenleving in het gedrag komen verwacht het CDA een daadkrachtig optreden van de overheid.
Een slagvaardige overheid kan afhankelijk van haar taak differentiëren in haar rol: normeren, reguleren, regisseren, faciliteren, controleren en sanctioneren.”
Wij geloven in de vitaliteit van de samenleving.
Wij omarmen het idee van de krachtige, actieve samenleving die zich noch door de overheid laat betuttelen, noch door de markt laat wegdrukken.
Wij zien de overheid als een ordenende kracht, die ruimte creëert voor maatschappelijk initiatief, burgerparticipatie aanmoedigt, vitale coalities hun werk laat doen en duizend bloemen laat bloeien.
Wij bieden ruimte aan burgers en bedrijven, aan mensen en organisaties die het heft in eigen hand nemen.
Wij staan voor een overheid die de waarden van de rechtsstaat en de democratie beschermt.
Wij zijn voorstander van een krachtige decentralisatie van beleid,
focus bij herkenbare provincies,
ruimte voor regionale samenwerking
en krachtige gemeenten die dicht bij de burger staan.
Wij zijn voorstander van meer samenwerking tussen bestuurslagen onderling.
Wij geloven niet in structuurdiscussies over het binnenlands bestuur, onproductief en zinloos als ze gebleken zijn.
Wij bepleiten een politieke cultuur van samenwerking.
Wij staan voor politici die zich fatsoenlijk gedragen, binnen en buiten het parlement
Wij willen meer vrouwen en mensen met andere culturele achtergronden op meer plekken in politiek en bestuur.
Wij bouwen aan een geloofwaardige overheid waarin Nederlanders zich herkennen.
De overheid is er voor de burgers.
En niet andersom.
De overheid staat voor waarden die vitaal zijn voor rechtsstaat en democratie.
Dit vraagt om een aantoonbaar en actief integriteitbeleid.
Het CDA streeft naar een grote mate van diversiteit binnen de overheid.
Dejuridisering, deregulering en decentralisatie zijn dringend noodzakelijk om burgers en maatschappelijke organisaties veel meer in hun kracht te zetten.
Deregulering vereist dat de overheid de kunst van het loslaten leert: meer vertrouwen in mensen en organisaties en beter omgaan met fouten.
Plus: minder bemoeienis met de uitvoering, meer accent op resultaten, ruimte om te experimenteren, meer accent op horizontale in plaats van verticale verantwoording.
Van de politiek vereist dit minder reageren op incidenten en meer moreel leiderschap.
Waar mogelijk en dienstig neemt een overheidsinstantie telefonisch contact op met een burger of bedrijf of neemt het initiatief voor een persoonlijk gesprek in plaats van correspondentie per brief.
Indien wenselijk wordt mediation ingezet.
Toezicht vanuit de overheid is aanvullend op en ondersteunend aan de maatschappelijke rol van de instellingen.
Het komt niet in de plaats van regelgeving en beleidsontwikkeling.
In dit kader pleiten wij voor meer horizontaal toezicht en minder toezicht van bovenaf.
Daarnaast dienen toezichtorganen zich niet als pseudowetgevers te gedragen.
De controle op en handhaving van regels wordt minder belastend.
Wie zich goed gedraagt, wordt minder frequent gecontroleerd dan wie zich heeft misdragen.
Het proces van decentralisatie van rijk naar provincies en gemeenten gaat onverminderd door.
De financiële autonomie van de provincies en gemeenten zijn daarbij het uitgangspunt.
Bij decentralisaties worden adequate budgetten meegegeven.
Wel is meer samenhang nodig.
Provincies richten zich op hun kerntaken.
WGR+ regio’s worden opgeheven.
Het CDA wil het huidige aantal volksvertegenwoordigers in Eerste en Tweede Kamer en op provinciaal en gemeentelijk niveau handhaven.
Zelfstandige bestuursorganen en agentschappen worden kritisch doorgelicht.
Hun meerwaarde moet worden aangetoond.
Waar mogelijk gaan de taken terug naar de samenleving.
Het CDA wil dat er een uitdoofbeleid wordt gevoerd met contracten boven de balkenendenorm bij de publieke omroep
De overheid moet het gebruik van ‘open data’ zo veel mogelijkheid stimuleren.
Moderne technologieën maken het mogelijk om zeer veel informatie over personen te vergaren.
Soms is dat in het belang van mensen, maar vaak is informatie ook een machtsmiddel van grote (commerciële) organisaties.
Niet alles wat mogelijk is, moet ook toegestaan worden.
Het CDA staat voor het belang van privacy en streeft ernaar om mensen zoveel mogelijk zelf te laten bepalen welke informatie over hen beschikbaar is.
Met betrekking tot de zetelverdeling in de Tweede Kamer onderzoeken wij de mogelijkheid voor een Duits systeem: één stem op een partij en één stem op een regionale kandidaat
Het CDA wil actief op zoek naar nieuwe vormen van financiering voor sociale projecten.
Sociale projecten zijn van en voor de gemeenschap; charitatieve instellingen, woningcorporaties, branches, pensioenfondsen of zorgverzekeraars worden gestimuleerd om in deze zogenaamde social enterprises te investeren.
Om vitale coalities tussen burgers, bedrijven en organisaties van de grond te tillen, komen er experimenten, waarbij burgers en bedrijven als ‘aandeelhouder’ in maatschappelijke vraagstukken met ideeën en geld kunnen investeren in ‘de samenleving’.
Maatschappelijke organisaties in zorg, onderwijs, welzijn, cultuur en wonen zullen goed geworteld moeten zijn in de samenleving.
Door de financiering via de vraag van mensen te laten lopen, moeten zij zich actiever op de wensen en behoeften van burgers, patiënten en cliënten richten.
Deze organisaties dienen meer democratisch te worden georganiseerd.
Burgers en bedrijven kunnen een maatschappelijk aandeel nemen in deze organisaties.
Dat vergt een fundamentele verandering van overheidsregels.
Er is meer samenwerking tussen gemeenten en maatschappelijke organisaties, woningbouwcorporaties en jeugdzorg nodig voor zowel de leefbaarheid van de stad als de ontwikkeling van het platteland.
Samenwerking met kerken en andere levensbeschouwelijke organisaties levert meerwaarde op.
Grootscheepse, van boven opgelegde structuurwijzigingen in het binnenlands bestuur zijn tot mislukken gedoemd.
Om de bestuurlijke drukte terug te dringen, kiest het CDA voor een geleidelijke, breed gedragen en meer natuurlijke aanpak.
Gemeentelijke herindelingen zijn alleen acceptabel als de gemeenten daar zelf toe besluiten, dan wel indien zich concrete bestuurlijke of financiële knelpunten voordoen die niet anders dan door herindeling zijn op te lossen.
De positie van gemeenten, de ‘eerste overheid’, wordt versterkt, met name in het sociale domein (decentralisatie op gebieden van werk en sociale zekerheid, de AWBZ-begeleiding en de jeugdzorg).
Bij de verdeling van middelen uit het provincie- en gemeentefonds, dient rekening gehouden te worden met specifieke problematiek en kansen in krimpgebieden.
Interregionale samenwerking op het terrein van verkeer en vervoer verdient te worden gestimuleerd.
Dat gaat hand in hand met ontschotting van bestaande regelgeving (o.a.<U+F020>leerlingenvervoer, ziekenvervoer).
Waterschappen zijn een belangrijk democratisch onderdeel van de Nederlandse staatsinrichting.
Omdat de waterschappen zelf hun belastingen heffen is toezicht vanuit de samenleving noodzakelijk, uit te voeren door een democratisch direct gekozen bestuur.
De waterschapsverkiezingen vinden gelijktijdig plaats met de gemeenteraadsverkiezingen.
Product- en bedrijfschappen worden gemoderniseerd; tegen lagere kosten kan de PBO-nieuwe-stijl een bijdrage leveren aan duurzame innovatie.
Goed functionerende branches en beroepsorganisaties zijn essentieel voor een vitale en duurzame economie.
De opgave is om tot meer vakmanschap en innovatie te komen.
De regels ten aanzien van de duur van de wachtgeldregeling politieke ambtsdragers worden gelijkgesteld aan de regels die voor de WW-duur gelden.
Er geldt een sollicitatieplicht.
Nederland investeert in het Koninkrijk der Nederlanden, zoals het na de staatkundige hervormingen van 10-10-10 tot stand is gekomen: een unieke samenwerkingsconstructie van Nederland met drie zelfstandige landen (Curaçao, Aruba en Sint Maarten) en een bijzondere verhouding met drie eilanden (Bonaire, Sint Eustatius en Saba).
Binnen het Koninkrijk zijn voor het CDA democratische waarden, deugdelijk bestuur, financiële soliditeit, bestuurlijke integriteit en respect voor elkaar punten waarop we elkaar als gelijkwaardige partners aanspreken.
Ten aanzien van Caribisch Nederland (Bonaire, Sint Eustatius en Saba) is er een bijzondere zorg voor levensstandaard en gezondheidszorg.
Wie de wet overtreedt, verdient strenge straf.
Maar een eenzijdige aanpak voor harde aanpak en strenge straffen (repressie) werkt niet.
Ingezet gaat worden op verhoging van de pakkans en een brede, preventieve aanpak en aandacht voor een geleidelijke en goed begeleide re-integratie.
Dit is effectiever dan straffen alleen.
Het gaat om een goede, uitgebalanceerde aanpak.
Voor meer- of veelplegers gelden strengere strafmaten, die ook uitdrukken dat burgers en de maatschappij hiertegen duurzaam beschermd moeten worden.
Wie wordt gestraft, gaat aan de slag om herhaling te voorkomen.
Justitie, gemeenten, jeugdzorg en onderwijs werken zo veel mogelijk samen om te voorkomen dat een veroordeelde recidiveert.
Dit geldt met name voor de grote groep van 14-24 jarigen.
Het doel is dat veroordeelden de gevangenis beter verlaten dan dat ze er in gingen – en niet aan een criminele carrière beginnen.
Jeugdzorg moet niet abrupt stoppen bij 18 jaar.
Indien nodig moet er een vervolgprogramma voor jongvolwassenen beschikbaar zijn.
Adolescentenstrafrecht moet bij wet geregeld worden.
Een harde aanpak geldt niet alleen voor geweldsdelicten, maar tevens voor de aanpak van fraude en cybercrime en kinderporno.
Om veiligheid en veiligheidsgevoel te vergroten, zullen ook mogelijkheden als cameratoezicht en gebiedsverboden kunnen worden uitgebreid.
Wapen-bezit wordt veel strenger gecontroleerd (preventief fouilleren) en bestraft.
Rechters gaan beter, en in een taal die voor slachtoffers en belanghebben-den begrijpelijk is, motiveren waarom ze een bepaalde straf opleggen.
De positie van slachtoffers verdient verdere verbetering.
Bij ernstige strafzaken met slachtoffers zal de rechter zich eerst moeten uitspreken of een verdachte echt de dader is, vervolgens krijgt het slachtoffer de gelegenheid om zijn ervaring ten aanzien van het strafbare feit naar voren te brengen (tweefasenstructuur).
De schadevergoeding voor een slachtoffer wordt waar mogelijk meegenomen in de veroordeling van de dader, waardoor deze hiervoor niet langer een civielrechtelijke procedure tegen de dader hoeft te voeren.
Overmatig gebruik van alcohol, tabak en het gebruik van drugs veroorzaken zoveel schade dat een steviger aanpak noodzakelijk is.
Om overmatig gebruik van alcohol en tabak tegen te gaan, zal de leeftijdsgrens voor aankoop en bezit van alcohol en tabak worden verhoogd naar 18 jaar.
De terugdringing van het aantal coffeeshops zal onverkort worden doorgezet.
Met name in de omgeving van scholen.
Het CDA wil uiteindelijk alle coffeeshops verbieden.
De wietpas, die coffeeshops alleen toegankelijk maakt voor meerderjarige ingezetenen van Nederland, is noodzakelijk.
De handel in drugs, straatverkoop, de illegale verkooppunten en de handel rondom scholen en horecagelegenheden wordt steviger aangepakt.
De voorlichting tegen drugs, tabak en alcohol wordt indringender: we moeten af van het beeld dat alcohol, tabak en drugs niet gevaarlijk zijn.
Een nationale politie moet er komen.
Doel is meer politie op straat en minder achter het bureau.
Digitale dienstverlening wordt gestimuleerd.
De lokale verankering van de politie krijgt z’n weerslag in de nieuwe politiewet.
Met behulp van een adequaat en financieel toereikend sanctiestelsel kunnen gemeenten met BOA’s effectiever optreden tegen overlast, kleine ergernissen en dito verkeersovertredingen.
Daarbij moet handhaving van meerdere (kleine) verkeersovertredingen ook een bevoegdheid worden van BOA’s.
De bestrijding van de criminaliteit vraagt een grote sprong voorwaarts.
Het huidige oplossingspercentage van misdrijven (inbraak woning bijvoorbeeld nog geen 20%) is onaanvaardbaar en moet omhoog.
Bureaucratie bij de politie moet bestreden worden
en dienders moeten weer agent mogen zijn: bij streng optreden moeten ze steun krijgen van leiding en OM.
Ook lange doorlooptijden in strafprocessen zijn een doorn in het oog.
Waar mogelijk dient snelrecht plaats te vinden, ook in het belang van de slachtoffers.
Niet alleen incidenteel, bij grootschalige evenementen, maar ook in wekelijkse snelrechtzittingen voor reguliere delicten.
Juridisch en maatschappelijk complexe vormen van geweld, overlast en intimidatie, zoals door groepen jongeren die personen of groepen in een gemeenschap bedreigen, worden direct en adequaat aangepakt onder regie van een gespecialiseerd team van rechercheurs en juristen.
Onfatsoenlijk gedrag vereist een directere, steviger aanpak.
Niet alleen via meer voorlichting, maar ook via strenger en sneller straffen.
Het gaat om ergernissen als onfatsoen, hufterigheid, vervuiling en verkeerswangedrag die vaak de belangrijkste klachten van bewoners zijn.
Agressie tegen politie-, ambulance-, brandweer- en ander overheidspersoneel moet veel strenger worden aangepakt.
Als dergelijk overheidspersoneel wordt geïntimideerd of bedreigd, is anonieme aangifte mogelijk.
De lokale gemeenschap wordt betrokken bij het vaststellen van prioriteiten van de politie, zoals in Rotterdam.
Dit goede voorbeeld verdient navolging; op meer plekken moet dit soort nauwe samenwerking tussen politie, OM en winkeliers, horeca en bewoners worden beproefd.
Kindermishandeling en kindermisbruik, een groot kwaad, komt hoog op de politieke agenda.
De mishandeling, verwaarlozing en het misbruik van kinderen is zo ernstig dat aanpak over een breed front noodzakelijk is.
Het kan niet zonder maatschappelijke alertheid.
De samenwerking tussen politie, OM en de Raad voor de kinderbescherming op dat gebied wordt geïntensiveerd.
Aandacht voor huiselijk geweld is nog altijd noodzakelijk.
Het landelijk programma voor de aanpak van geweld in afhankelijkheidsrelaties wordt doorgezet.
Met speciale aandacht voor ouderenmishandeling.
Mensenhandel is onaanvaardbaar en de bestrijding daarvan krijgt hoge prioriteit van politie en justitie.
Dit gaat samen met een adequate opvang van slachtoffers (o.a. prostituees, buitenlandse arbeidskrachten).
Omdat onze vitale digitale infrastructuur kwetsbaar is, zal ook de overheid gericht investeren in onderzoek naar technologieën om cybercrime tegen te gaan.
De overheid dient op het gebruik van internet geen directe invloed (blokkeren, filteren) uit te oefenen,
maar zich juist richten op het informeren over en het stimuleren van veilig internetgebruik.
Bij zowel private partijen als de overheid moet altijd gestreefd worden naar decentrale opslag en het zo kort mogelijk opslaan van gegevens.
De bewaarplicht dient herzien te worden en de regels over wie deze gegevens wanneer mag raadplegen, moeten worden aangescherpt.
Procedures worden waar mogelijk minder formeel, om te beginnen door het bevorderen van modern Nederlands taalgebruik.
De rechter blijft voor iedereen toegankelijk en betaalbaar.
Het accent komt meer te liggen op de behandeling ter zitting, waar partijen elkaar ook letterlijk ontmoeten.
Mogelijkheden van digitale procesvoering worden waar mogelijk verruimd.
Elektronische dossiers worden regel.
Om de rechterlijke macht te ontlasten, wordt waar mogelijk meer gebruik gemaakt van alternatieve geschilbeslechting en worden procedures versneld, verkort en vereenvoudigd.
Te veel mensen kunnen of willen niet meedoen in de samenleving;
goed onderwijs en een goede gezondheidszorg staan onder druk;
een grote groep jongeren verlaat het onderwijs zonder diploma.
Doordat we geen grenzen durven te stellen, lijden jonge mensen schade door een overmatige aandacht voor seks en het gebruik van drugs en alcohol;
er is te weinig besef van onze verantwoordelijkheid voor het milieu en de natuurlijke hulpbronnen.
Bevolkingsgroepen vertrouwen elkaar niet en het komt niet tot wederzijds begrip.
Al deze kwesties raken ons in ons dagelijks leven.
Veel mensen ervaren onzekerheid over de toekomst, onveiligheid op straat en in de eigen omgeving, en onbehagen over de spanningen in onze samenleving.
Een bloeiende economie blijkt weinig te zeggen over de kwaliteit van het leven.
Natuurlijk, Nederland is een welvarend land, waar het goed wonen is.
Tegelijk worstelt onze samenleving met veel problemen, die om heldere keuzes en verantwoorde oplossingen vragen.
Of het gaat om de hervorming van de verzorgingsstaat, een nieuwe verdeling van verantwoordelijkheden tussen overheid en burger, migratie en integratie, de verhoudingen tussen bevolkingsgroepen, botsende grondrechten, de dreiging van terrorisme en criminaliteit, of vraagstukken van internationale gerechtigheid.
De ChristenUnie wil de uitdagingen waarmee onze samenleving zich geconfronteerd ziet, aangaan.
Wij doen dat vanuit een duidelijke en herkenbare visie op menszijn, samenleven en politiek, die is gebaseerd op het christelijk geloof.
Daarmee heeft de ChristenUnie een geheel eigen positie in de Nederlandse politiek.
Gelovig luisterend naar het Woord van God en met een open oog voor de werkelijkheid willen we invloed uitoefenen op het bestuur van ons land en bijdragen aan het welzijn van de samenleving.
We laten ons daarbij aansporen door Gods opdracht om Hem lief te hebben en ook onze medemensen.
Vanuit de verbondenheid met God zijn we gericht op de verbondenheid met mens en samenleving.
Mensen komen tot hun recht in gemeenschap met anderen!
Daarom gaat het ons aan het hart als mensen worden uitgesloten van (actief) burgerschap, als jongeren geen eigen plek vinden en aan de rand van de maatschappij terechtkomen, als ouderen in een isolement raken en verstoken blijven van zorg en aandacht, als relaties stukgaan en belangrijke maatschappelijke verbanden als het gezin, de kerk, de school, het verenigingsleven hun betekenis verliezen.
Als groepen burgers tegenover elkaar staan.
We beseffen dat de overheid niet al deze problemen kan oplossen.
Mensen en hun organisaties dragen verantwoordelijkheid voor hun eigen keuzes.
Het terrein waarop de politiek rechtstreeks invloed kan uitoefenen, is beperkt tot de publieke samenleving.
Maar de overheid heeft, als dienares van God, wel de taak om, voorzover dat in haar vermogen ligt, bij te dragen aan een samenleving, waarin mensen tot hun recht kunnen komen en in vrede met elkaar kunnen leven.
Zo kan de samenleving groeien in vertrouwen.
De afgelopen jaren is veel aandacht uitgegaan naar hervormingen en stelselwijzigingen op het terrein van de economie, de gezondheidszorg en de sociale zekerheid.
De ChristenUnie erkent dat er op deze terreinen het nodige moest gebeuren en heeft veel van de maatregelen dan ook gesteund.
Tegelijkertijd moeten we vaststellen dat het kabinetsbeleid op wezenlijke punten tekort is geschoten.
De hervormingsagenda werd afgewerkt zonder aandacht voor de ingrijpende gevolgen die dit in het bijzonder voor de kwetsbare groepen in de samenleving had.
Het – terechte - uitgangspunt van de eigen verantwoordelijkheid van mensen verwerd tot een ideologie, waarbij werd verzuimd om mensen in staat te stellen die verantwoordelijkheid ook waar te maken.
Sociale gerechtigheid waar de Bijbel onder meer in Micha 6 vers 8 toe oproept, kwam in het gedrang.
De markt werd te makkelijk aangewezen als de oplossing voor onze problemen.
Het kabinet vergat de zorg voor een schoon milieu, duurzame productie, de jeugd, migranten en ouderen met alleen AOW.
Vreemdelingenbeleid en integratiebeleid werden ‘streng en rechtvaardig’, maar in de toepassing ging te vaak de menselijkheid verloren.
De laatste jaren zijn er tekenen die wijzen op een kentering in het maatschappelijk klimaat.
Tendensen van materialisme, individualisme en ‘vrijheid blijheid’ blijken forse schaduwzijden te kennen.
En hoewel het ‘waarden en normen’-debat van de kant van de regering rijkelijk vaag en abstract is gebleven, is de ChristenUnie verheugd over de groeiende belangstelling voor universele waarden, die bekend zijn uit de Bijbel en verrassend actueel blijken voor de samenleving, waarin wij nu leven.
Ga maar na.
Wat hebben we de afgelopen jaren met elkaar kunnen vaststellen?
-Er blijft te weinig tijd over om kinderen zelf op te voeden en om met hen te genieten, omdat ouders meer moeten werken om de lasten te kunnen betalen.
-Regels zijn nuttig.
We hebben het gehad met de hufterigheid op straat, met zinloos geweld, met bloot en seks op tv en op internet.
-Er is behoefte aan burgers die zich inzetten voor elkaar, voor de samenleving.
Alleen zo wordt de samenleving ook veiliger en beter bestand tegen dreigingen van binnenuit en van buitenaf, zoals terrorisme.
-Teveel gebrek aan onderlinge verbondenheid leidt er toe dat niemand zich meer verantwoordelijk voelt.
De vrije markt is niet de oplossing voor alle problemen.
De marktwerking in de zorg, in de energiesector en bij het openbaar vervoer heeft de kwaliteit niet verbeterd en heeft de prijs niet verlaagd.
De mens leeft niet alleen voor de economie.
De 24-uurseconomie maakt niet gelukkig.
We twijfelen aan het nut van (nog meer) koopzondagen.
-We moeten zuinig zijn met ons milieu.
We kunnen niet onbeperkt gebruik maken van de natuur en energiebronnen.
-De Europese Unie krijgt de contouren van een bureaucratische superstaat, terwijl we juist behoefte hebben aan minder regelgeving en een bestuur dat dichter bij de burgers staat.
Wie strategisch kiest, kijkt óók naar morgen.
De Christen-Unie ziet het als haar missie om de schadelijke tendensen in onze samenleving tegen te gaan en de goede ontwikkelingen te versterken.
Voor de ChristenUnie is een goede samenleving een samenleving die gekenmerkt wordt door onderlinge verbondenheid: rechtvaardig, verantwoordelijk en toekomstbestendig, met oog voor wat van blijvende waarde is.
Een wereld waarin mensen oog hebben voor elkaar en het mogelijk is te groeien in vertrouwen.
Wij streven naar een samenleving waarin mensen tot hun recht komen met al hun talenten en gaven: betaald of als vrijwilliger, jong of oud, ziek of gezond.
En waar niemand afschreven wordt, maar iedereen meedoet;
waarin mensen naar elkaar omzien in wijken en buurten, bedrijven en scholen, zich verantwoordelijk weten voor zichzelf én voor elkaar, en samen werken aan een leefbare en veilige samenleving;
waarin kinderen een toekomst hebben en opgroeien in een veilige en kansrijke omgeving;
waarin mensen met verschillende overtuigingen elkaar verstaan en respecteren en niet alleen ‘staan op hun rechten’, maar ook ernst maken met hun plichten en verantwoordelijkheden jegens elkaar en de samenleving.
Dat vraagt om een politieke visie en een politieke strate-gie gericht op het herkennen en erkennen van waarden en normen in de samenleving.
Herkennen in de leefregels die God geeft in de Bijbel, en erkennen van de betekenis  van die leefregels om onze samenleving leefbaar te houden.
Deze politiek staat in het  teken van onderlinge verbondenheid.
Met elkaar, met ons land en volk en de wereld om ons heen, met ons werk en met onze leefomgeving.
De beste investering in het welzijn van de samenleving is de investering in kinderen, de jeugd en gezinnen.
Goede zorg voor kinderen is van vitaal belang voor de toekomst van het land, zeker in deze tijd.
Ons land is sterk aan het vergrijzen en gezinnen hebben het moeilijk.
De Christen-Unie wil mensen kansen en ondersteuning bieden, van het ongeboren begin tot de daadwerkelijke participatie in de samenleving.
In verantwoordelijke gezinnen worden kinderen gestimuleerd om zich te ontwikkelen tot evenwichtige en verantwoordelijke volwassenen, die zich dienstbaar opstellen in de samenleving en naar elkaar.
Daarom is het van groot belang dat de overheid gezinnen stimuleert en beschermt.
Goed en betrouwbaar onderwijs is daarbij cruciaal.
Onderlinge verbondenheid komt tot uiting in het uitsteken van een helpende hand: bij de zieke, het meisje of de vrouw die ongewenst zwanger is of de terminale patiënt.
Goede zorg draait niet primair om instituten, techniek of fusies van ziekenhuizen, maar om handen die helpen.
Er moet daarom in de politiek en in het bedrijfsleven meer begrip komen voor mensen die zorgtaken met werk willen combineren.
Daar worden het land en de economie alleen maar beter van.
Leven in vertrouwen begint bij het bieden van veiligheid.
Bestrijding van asociaal gedrag en overlast, van terrorisme en harde criminaliteit heeft daarom topprioriteit.
Een gebrek aan veiligheid ervaren mensen het meeste dicht bij huis.
Een goede aanpak begint daarom in de wijken en de buurten door verbetering van de leefbaarheid en aanpak van asociaal gedrag.
Naast de overheid hebben ook religieuze instellingen hier een duidelijke taak.
Een adequaat veiligheidsbeleid herstelt onderlinge verbondenheid.
Mensen krijgen opnieuw vertrouwen in elkaar en in de politiek.
We voelen ons niet alleen verbonden met eigen land en volk, maar ook met de wereld om ons heen.
In veel landen hebben mensen het niet zo goed als in Nederland.
Sommige landen zijn verwoest door geweld.
Zij hebben hulp nodig bij het opbouwen van een goed bestuur, de ontwikkeling van hun economie en een veilige samenleving.
Daarom komt de ChristenUnie op voor eerlijke internationale handel,
voor ruimhartige ontwikkelingssamenwerking,
voor internationale vrede en terreurbestrijding,
voor handhaving van mensenrechten
en voor het bevorderen van het recht op godsdienstvrijheid.
Om de wereld vandaag én morgen leefbaar te houden.
Door arbeid ontplooien mensen hun talenten.
Ze werken  aan hun eigen welzijn en dat van de samenleving.
Maar nog steeds zijn te veel (meer dan een miljoen!) mensen  aangewezen op een uitkering,  terwijl ze geheel of gedeeltelijk zouden kunnen werken.
Daarom wil de ChristenUnie langdurig werklozen, bijstandsgerechtigden en gedeeltelijk arbeidsongeschikten meer persoonlijk begeleiden op zoek naar werk, betaald of - als dat niet  lukt - onbetaald.
Aan de basis van onze welvaart staan de ondernemers en de bedrijven: van de winkeliers, de kleine zelfstandigen  en de boeren tot aan de multinationals.
Bedrijven mogen niet belemmerd worden door onredelijke regels of knel-lende heffingen, maar moeten juist in staat worden gesteld hun maatschappelijke verantwoordelijkheden waar te maken.
Werk is belangrijk, maar niet het enige dat telt.
Een goede balans tussen werk, zorgtaken en ontspanning is van groot belang.
Want uiteindelijk is welzijn belangrijker dan welvaart.
Een goede balans vinden is in de eerste plaats een verantwoordelijkheid van mensen zelf; van het maken van keuzes.
De overheid kan het maken van goede keuzes wel vergemakkelijken.
Wij weten ons verbonden met onze natuurlijke leefomgeving.
Onze kinderen moeten na ons ook van Gods schepping kunnen genieten.
De ChristenUnie wil daarom grenzen stellen aan het onbekommerd volbouwen van het platteland, de vervuiling, de uitstoot van CO2 en de verarming van het leefmilieu.
In de industrie, de landbouw, de energieproductie en het verkeer en vervoer, kan het niet alleen gaan om de economie, maar móet het ook gaan om de ecologie.
Nederland staat weer voor verkiezingen.
Op 22 november komt het erop aan.
Er staat veel op het spel.
De keuzes die dan gemaakt worden, zijn bepalend voor de komende jaren.
In dit verkiezingsprogramma bekent de ChristenUnie kleur over haar keuzes in antwoord op de uitdagingen waar we in Nederland voor staan.
De ChristenUnie kiest  voor een strategische inzet op een samenleving, waarin de onderlinge verbondenheid met en voor elkaar centraal staat.
Zodat Nederland kan groeien in vertrouwen.
Wie strategisch kiest, kiest voor de ChristenUnie!
Gemeenschappen vormen het cement van de samen-leving.
Mensen geven elkaar steun, liefde en zorg.
Die onderlinge verbondenheid is daarom van belang voor het  welzijn van mensen.
Naast de gemeenschap die de ruim 16 miljoen Nederlan-ders samen vormen – de publieke samenleving - zijn er talloze kleinere sociale verbanden: het gezin, culturele  gemeenschappen, kerkelijke gemeenschappen, sport- verenigingen, buurtclubs, scholen.
Deze hebben alle een  eigen waarde en functie, die het waard is om te behouden.
Onderlinge verbondenheid begint met het nemen van verantwoordelijkheid: op het werk, binnen het gezin, voor alleengaanden, voor de buurt, voor elkaar en voor de  natuurlijke omgeving.
Gemeenschapsvorming is alleen mogelijk in een maatschappij waarin niet alleen ruimte en respect is voor een verscheidenheid aan sociale  gemeenschappen, maar waarin mensen ook worden op-geroepen en gestimuleerd om de handen ineen te slaan en zich in te zetten voor elkaar en voor de samenleving.
Een samenleving waarin mensen verantwoordelijkheid nemen voor elkaar is niet vanzelfsprekend.
De overheid kan dat niet regelen, maar wel voorwaarden scheppen waardoor de natuurlijke sociale verbanden optimaal tot hun recht komen.
De beste omgeving om sociale samenhang te bevorderen, is het gezin.
Een stabiel gezinsleven is van groot belang voor een goede ontwikkeling van kinderen en verdient daarom hoge prioriteit.
Een goed gezinsbeleid heeft oog voor het ‘traditionele’ gezin, maar zeker ook voor alleengaanden en een-oudergezinnen, omdat juist zij vaak in een kwetsbaardere positie verkeren.
Het aantal alleengaanden in ons land groeit snel.
De verwachting is dat in 2035 circa 3,5 miljoen mensen alleengaand zijn.
Mede tengevolge van echtscheiding neemt het aantal éénoudergezinnen snel toe.
Nu zijn er ongeveer 450.000 éénoudergezinnen.
De verwachting is dat dit aantal in 2050 is gestegen tot circa 700.000 éénoudergezinnen.
Met deze (demografische) ontwikkeling zal de komende jaren rekening moeten worden gehouden, of het nu gaat om volkshuisvesting, zorg, of sociale en fiscale arrangementen.
Opvoeden is een verantwoordelijke taak.
Ouders staan voor de taak naar vermogen hun kinderen zo op te voeden dat zij zich constructief kunnen opstellen in de samenleving.
Ouders dienen toegang te hebben tot allerlei vormen van opvoedingsondersteuning.
Consultatiebureaus spelen hierbij een belangrijke rol, niet alleen in het aanbieden van informatie, maar ook in het signaleren van problemen.
Ouders zijn eerstverantwoordelijk voor de opvoeding en verzorging van kinderen en worden zoveel mogelijk in staat gesteld deze verantwoordelijkheid waar te maken.
De overheid bevordert naar vermogen het opvoeden van kinderen in een stabiele en sociale omgeving.
Nieuwe regelgeving wordt daarom eerst onderworpen aan een gezinstoets: nadelige effecten op het gezin, zowel financieel als sociaal, worden voorkomen.
Het huwelijk is een verbintenis tussen één man en één vrouw.
Andere samenlevingsvormen kunnen niet aan het huwelijk gelijkgesteld worden.
Ter voorkoming van onrechtvaardige situaties kan voor niet-huwelijkse samenlevingsvormen een regeling getroffen worden waarin bepaalde rechtsgevolgen, bijvoorbeeld in het belang van eventuele kinderen, worden vastgelegd.
De echtscheidingsprocedure voorziet in een regeling die bemiddeling en streven naar instandhouding van het huwelijk centraal stelt.
Voordat de rechter de echtscheiding uitspreekt, controleert hij of overeenstemming is bereikt over zorg en onderhoud van de kinderen.
Daarbij is het belang van het kind leidend.
De zogenaamde ‘flitsscheiding’ moet onmogelijk worden gemaakt.
De overheid ziet toe op handhaving van de vastgestelde alimentatie- en omgangsregelingen.
Bij gebleken onwilligheid om te betalen kan op verzoek van de ontvangende ex-echtgenoot worden gevorderd dat verhaal van onderhoudsbijdragen via de werkgever plaatsvindt.
Ieder mens heeft het recht alle relevante informatie te verkrijgen over zijn genetische en/of biologische ouders.
In het werk kunnen mensen zich ontplooien en een bijdrage leveren aan het welzijn van de samenleving.
Arbeid is een goede remedie tegen sociale uitsluiting en armoede.
Werk in deze zin beantwoordt aan de oorspron-kelijke bestemming van God met de mens: leven tot Zijn eer en bereid tot dienst aan de naaste.
Helaas wordt  arbeid lang niet altijd zo beleefd en ervaren.
Werk is veelal verengd tot betaald werk en is niet zelden verworden tot  een keurslijf, nodig om te voldoen aan de talloze eisen die de huidige maatschappij én mensen zelf aan het leven stellen.
De tijdsdruk die betaald werk op mensen legt,  beperkt de ruimte voor zorgarbeid en vrijwilligerswerk.
Het is zaak deze balans te herstellen.
Tegelijkertijd staan we voor de uitdaging om de gevolgen van een inkrimpende beroepsbevolking op te vangen.
Hiertoe moeten meerdere wegen bewandeld worden.
Extra arbeidskrachten zijn vooral te vinden onder de  jongeren en ouderen.
Vermindering van vroegtijdige schoolverlating
en de aanpak van jeugdwerkloosheid is daarom van belang.
Ouderen worden door het aan-bieden van fiscale faciliteiten gestimuleerd om langer door te werken.
Parttime werk, flexibele arbeid en betere verlofmogelijkheden kunnen zowel gezinnen met jonge kinderen als ouderen helpen betaalde arbeid beter te combineren met zorgtaken en voldoet aan de behoefte aan vrije tijd.
Nederland heeft in vergelijking met de meeste andere EU-lidstaten een gezinsonvriendelijk beleid.
Het zogenaamde gezinsdal (de teruggang in koopkracht na het krijgen van kinderen) is bij ons inmiddels een ravijn.
Om dit gezinsdal te verminderen en de keuzevrijheid in de verdeling tussen arbeid en zorg voor ouders te vergroten, wil de Christen-Unie een beter gezinsbeleid.
De belangrijkste verandering die de ChristenUnie voorstelt, is het invoeren van een kindgebonden budget.
Dit budget biedt ouders wérkelijke keuzevrijheid, het kindgebonden budget komt niet alleen ten goede aan de kosten voor kinderopvang, maar ook aan gezinnen die de zorgtaken volledig zelf op zich nemen en in verband daarmee een deel van hun inkomen opgeven.
De hierboven geschetste kindgebonden benadering krijgt  vorm in de volgende onderdelen:
1. De inkomensonafhankelijke kinderbijslag: deze wordt  verhoogd.
Voor kinderen van 0 tot en met 5 jaar gaat de kinderbijslag fors stijgen; deze wordt namelijk gelijkge-trokken met de kinderbijslag voor kinderen van 6 tot en met 11 jaar.
2. Het  kindgebonden budget, dat wil zeggen dat de huidige inkomensafhankelijke kinderkorting en de financiële middelen samenhangend met de WKO (Wet KinderOp-vang) worden samengevoegd tot een inkomensafhanke-lijke bijdrage per kind.
De verandering in de WKO moet er niet  toe leiden dat kinderopvanginstellingen abrupt in de problemen komen.
Daarom krijgen kinderopvanginstel-lingen een afdrachtvermindering, zodat de personeels-kosten omlaag gaan.
Daarnaast worden de werkgevers verplicht bij te dragen aan de kinderopvangkosten van de werknemers.
3. De Combinatiekorting Nieuwe Stijl.
Deze geldt  tot een maximum van 60 uur per gezin, indien één van de kinde-ren jonger dan vier jaar is.
Hiermee komt  het  karakter van een tegemoetkoming voor het combineren van arbeid en zorg beter tot uitdrukking: mensen die minder werken teneinde de zorg voor kinderen op zich te kunnen nemen,  derven inkomsten.
4. Deeltijdarbeid,  verlofregelingen en flexibele arbeidsuren worden aangemoedigd zodat ouders betaalde arbeid beter kunnen combineren met zorgtaken.
5. De alleenstaande ouderkorting gaat omhoog.
De ChristenUnie wil met dit pakket maatregelen de span-ning tussen arbeid en zorg verminderen.
Deze spanning wordt het meest ervaren door ouders met kinderen tussen 0 en 4 jaar.
Daarom, hoe jonger de kinderen, hoe gezins- en kindvriendelijker het beleid!
Wij leven in verbondenheid met onze kinderen; onze kin-deren leven in verbondenheid met ons.
De jeugd verdient  onze zorg.
Kinderen zijn minder lang kind dan vroeger en in de opvoeding is soms sprake van onmacht en onzeker-heid bij de ouders.
Kinderen komen op steeds jongere leeftijd in de hulpverlening terecht.
Hun problemen zijn ernstig.
Niet  zelden lijden zij onder een gebrek aan morele vorming.
Om de jeugd te beschermen en hen optimaal in staat  te stellen zich te ontwikkelen tot verantwoordelijke volwassenen moet de maatschappij om hen heen staan.
Helaas zien we dat sociale netwerken rond kind en gezin kleiner en zwakker worden door de toename van echt-scheidingen, onstabiele combi-gezinnen en de werkdruk op ouders.
In het jeugdbeleid staan opvoeding, zorg, onderwijs en veiligheid centraal.
In de uitvoering wordt zoveel mogelijk gebruik gemaakt van particuliere initiatieven en instel-lingen.
In een goed en breed onderwijsaanbod krijgen kin-deren optimale kansen om hun talenten te ontwikkelen.
Door een rijk aanbod van opleiding, cultuur en sport kun-nen jongeren de vaardigheden en de kennis leren die zij nodig hebben in de maatschappij en op de arbeidsmarkt.
Het is belangrijk dat kinderen onderwijs aangeboden krijgen op hun niveau.
Het  tegengaan van spijbelen en voortijdige schoolverlating verdient in het onderwijsbe-leid hoge prioriteit.
Lokale samenwerking tussen onder-wijsinstellingen en het bedrijfsleven moet resulteren in een betere aansluiting op de arbeidsmarkt.
Cliënten van de jeugdzorg zijn geen zorgconsumenten!
Marktwerking in de jeugdzorg mag niet  ten koste gaan van de bescherming van jeugdigen, die moeilijk behan-delbaar zijn, zoals zwerfjongeren.
Doel van de jeugdzorg is om samen met de ouders te werken aan een opvoeding die de kinderen bescherming,  vertrouwen en een perspectief op de toekomst geeft.
Werken vanuit de thuissituatie is uitgangspunt,  tenzij de veiligheid van kinderen in gevaar komt.
In dat geval volgt noodgedwongen directe uithuisplaatsing.
Pleegzorg biedt kinderen een kans om op te groeien in een normale gezinssituatie.
Een Minister van Jeugd en Gezin  Zo wordt het overheidsbeleid aangaande gezin, op-voeding, onderwijs, jeugdwerkloosheid, jeugdzorg en jeugdcriminaliteit centraal uitgevoerd.
-Aandach t voor geloof en levensbeschouwing  Particuliere initiatieven en acties vanuit kerken en an-dere levensbeschouwelijke instellingen zijn welkom, en worden gefaciliteerd met deskundigheidsbevordering en training.
Initiatieven die bijdragen aan een betere samenleving komen in aanmerking voor subsidie.
-Uitbr eiding van het aantal behandelplekken  Kinderen op de juiste manier begeleiden in plaats van te worden doorgestuurd naar willekeurige centra.
Moei-lijk te plaatsen kinderen mogen zeker niet in justitiële inrichtingen terechtkomen als zij geen strafblad hebben.
-Aandach t voor opvoedingsondersteuning   Gezinnen waar de zorg en de opvoeding van kinderen zorgwekkend is, krijgen begeleiding.
-Stimulering v an de pleegzorg   De vergoedingen voor pleegzorg worden gedifferentieerd naar de leeftijd van het kind en de aard van zijn proble-men.
Deze vergoedingen dienen kostendekkend te zijn.
Medische kosten, zoals aanvullende verzekeringen en eigen bijdragen, worden vergoed.
-De menselijk e maat   Een achttienjarige kan niet  zijn plaats in een jeugdinstel-ling ontnomen worden, zolang geen plaats is gevonden in een instelling voor volwassenen.
Het volgen van goed onderwijs is in de eerste plaats voor iedereen hét middel om te worden gevormd als mens en om de hem of haar van God gegeven talenten te ontwikkelen.
Het onderwijs begeleidt leerlingen in hun persoonlijke ontwikkeling van kind tot jongvolwassene.
Daarmee levert het onderwijs een grote bijdrage aan het welzijn van individuen
en de opbouw van een evenwichtige samenleving.
Het geeft leerlingen een kans om hun eigen plekje in te nemen in de maatschappij, die recht doet en ruimte geeft aan de hen gegeven talenten.
De inspanningen van de overheid moeten erop gericht zijn om zoveel mogelijk kinderen voor hen toegesneden onderwijs te laten volgen; onderwijs dat hen uitdaagt, motiveert en stimuleert.
Omdat het onderwijs zo’n grote invloed heeft op de vorming van kinderen, is het van groot belang dat ouders voor hun kinderen een vorm van onderwijs kunnen kiezen die bij hun levensvisie past.
De vrijheid van onderwijs is dan ook één van de belangrijkste verworvenheden uit onze parlementaire geschiedenis.
De overheid hanteert de vrijheid van stichting, richting en inrichting als leidraad in haar beleid en beschermt deze vrijheid.
Bijzondere scholen behouden hun bestaansrecht.
De overheid beschermt daarnaast de mogelijkheid tot richtingsbezwaar die ouders en verzorgers op basis van de huidige leerplichtwet hebben (artikel 5 sub b).
Aan de ene kant koppelt zij hieraan de verplichting om de kinderen thuis onderwijs (te laten) geven, aan de andere kant laat zij de ouders vrij voor wat betreft de vorm en de inhoud van dit onderwijs.
De overheid behoudt het recht van toezicht.
Thuisonderwijs wordt een onderwijsvorm waarmee ouders kunnen voldoen aan de leerplicht van hun kinderen.
Zelf heeft de overheid de plicht te zorgen voor de beschikbaarheid van algemeen toegankelijk en pluriform openbaar onderwijs.
Van ouders mag, op grond van hun bewuste keuze voor een bepaalde school, betrokkenheid worden verwacht en  gevraagd.
Schoolbesturen dragen de verantwoordelijk-heid voor de inhoud van het bijzonder onderwijs en de identiteit van de school.
Scholen hebben in de afgelopen jaren steeds meer ruimte gekregen voor het voeren van een eigen beleid en het maken van eigen keuzen.
Meer zelfstandigheid van de scholen vraagt echter wel om versteviging van de betrokkenheid van ouders, leerlingen en leraren.
De wijze waarop ouders, leerlingen en leraren betrokken worden bij de school maakt nadrukkelijk onderdeel uit van het kwaliteitsbeleid van de school.
De overheid behoort verantwoordelijk te zijn - en te blijven - voor de volledige bekostiging van het basis- en voortgezet  onderwijs.
Op deze manier wordt de toegankelijkheid van kwalitatief goed onderwijs voor alle kinderen gegaran-deerd.
Behalve een beperkte ouderbijdrage wordt private finan-ciering van het door de overheid bekostigde primair en voortgezet onderwijs niet  toegestaan.
Het uitgangspunt  van volledige bekostiging impliceert dat de scholen zelf de kosten van schoolboeken en andere leermiddelen in het voortgezet onderwijs gaan dragen.
Hiermee wordt  een forse vermindering van de financiële lasten van gezinnen bereikt.
De overheid draagt zorg voor het voortbestaan en ont-staan van kleinere schooleenheden.
Een kleinere orga-nisatorische schaal van het onderwijs kan kinderen een gevoel van veiligheid geven en versterkt de band tussen docent en leerling.
Daardoor kunnen de individuele  mogelijkheden van kinderen beter tot hun recht komen.
Hoewel het onderwijs een belangrijke bijdrage levert aan de opvoeding en vorming van kinderen, zijn ouders in de eerste plaats verantwoordelijk voor de opvoeding van hun kinderen.
Het onderwijs kan dan ook niet alle taken oppakken waar ouders in de eerste plaats verantwoorde-lijk voor zijn.
Taken,  toegevoegd aan de maatschappelijke opdracht van scholen, moeten worden getoetst op de extra belasting die ze voor de scholen opleveren.
Veilig-heid op school is essentieel.
Herwaardering voor discipli-ne als waarde is daarom nodig.
De wijze waarop scholen verantwoordelijkheid nemen voor de (sociale) veiligheid op school, maakt nadrukkelijk onderdeel uit van het   kwaliteitsbeleid van de school.
De toename van het aantal kinderen met gedragsproblemen vergt meer geld voor het speciaal onderwijs.
Betrokkenheid bij en invloed van ouders op het beleid van een school is belangrijk.
Medezeggenschap laat echter de verantwoordelijkheid van het schoolbestuur voor de grondslag en de identiteit van de school onverlet.
De bestaande geschillencommissies die aansluiten bij de identiteit van de school (zgn.<U+F020>kringenrechtspraak) blijven bestaan.
De overheid bekostigt ook in het voortgezet onderwijs schoolboeken en andere leermiddelen via het lumpsumbudget van scholen.
De overheid voert een ruimhartig nevenvestigingsbeleid vanwege de spreiding van onderwijsvoorzieningen en de wenselijkheid van kleinschaligheid in het onderwijs.
Daardoor wordt het makkelijker om kleinere scholen in de buurt overeind te houden.
Scholen mogen de ouders van hun leerlingen voor- en naschoolse kinderopvang aanbieden, maar zijn daartoe niet wettelijk verplicht.
De werkdruk in het onderwijs is groot.
Daarnaast hebben veel leraren het gevoel hun vakinhoudelijke kennis niet  aan de leerlingen kwijt  te kunnen.
Dit gaat  ten koste van de motivatie van leraren om in het onderwijs werkzaam te blijven.
Terwijl het lerarentekort, zowel in het primair als in het voortgezet onderwijs, aanzienlijk wordt.
Er moet daarom gericht beleid gemaakt worden om deze werkdruk aan te pakken
en meer ruimte te creëren om vakinhoudelijker bezig te kunnen zijn.
Dit zal dan ook positieve gevolgen hebben voor de kwaliteit van het  onderwijs,
de zorg aan leerlingen
en de aantrekkelijkheid van het vak van leraar.
Bij de te nemen maatregelen kan onder meer gedacht worden aan vermindering van de lestaak, vergroting van de tijd voor individuele leerlingbegeleiding en onder-wijsontwikkeling (in vergelijking met andere EU-landen staan leerkrachten in Nederland veel meer uren voor de klas en zijn de leerlingaantallen groter), harmonisatie van werk- en lesperiode met wat in andere sectoren van de arbeidsmarkt gebruikelijk is, het scheppen van variatie in tijdsbestedingspatronen en het  terugkeren van onder-wijsassistenten en conciërges.
Het imago van het leraarschap hangt  ten slotte ook af van het loopbaanperspectief.
Van belang is dat de variatie aan functies binnen het leraarschap toeneemt en dat  vakdocenten ook in materiële zin worden gewaardeerd.
Goed onderwijs voor elk kind begint bij het opleiden van de leraren.
De lerarenopleidingen moeten daartoe een goed evenwicht vinden tussen vakinhoudelijke kennis en pedagogisch-didactische competenties, die aansluit op behoefte van alle leerlingen.
Dit vraagt om structurele aanpassingen, waarbij het Samenwerkingsorgaan Beroepskwaliteit Leraren (SBL) en het Landelijk Overleg Lerarenopleidingen Basisonderwijs (LOBO) tijd en ruimte moeten krijgen om aan de slag te gaan met de uitkomsten van het rapport van de Nederlands- Vlaamse Accreditatieorganisatie (NVAO) over de relatie tussen de Tweede Fase en de kwaliteit van de leerlingenopleidingen.
In de opleidingen wordt in ieder geval structureel meer aandacht besteed aan het eigen karakter van het VMBO, de plek van zorgleerlingen in het onderwijs en leerlingen met dyslexie of andere taal- en leesproblemen.
Er moet meer geld beschikbaar worden gesteld voor huisvesting, het onderhoud en de materiële instandhouding van scholen.
Veel scholen hebben vanwege het achterblijven van voldoende financiële middelen met achterstallig onderhoud te maken.
Ook hebben veel scholen de huisvesting nog onvoldoende kunnen aanpassen aan doorgevoerde onderwijsvernieuwingen.
De leeromgeving van kinderen en de werkomgeving van docenten moet op een niveau worden gebracht dat voldoet aan de eisen van deze tijd.
Voor onderwijshuisvesting worden extra middelen vrijgemaakt.
Zo kan de huisvesting van scholen eindelijk worden aangepast aan onderwijsvernieuwingen zoals de Tweede Fase, het VMBO in het voortgezet onderwijs.
Het volgen van onderwijs is goed voor de persoonlijke vorming van álle kinderen.
Elk kind moet de kans krijgen om uitgedaagd, gestimuleerd en gemotiveerd te blijven.
Op maat  toegesneden onderwijs is daarom van groot  belang.
Scholen moeten in staat gesteld worden leerlin-gen die zorg te bieden die ze nodig hebben.
Het aantal zorgleerlingen in het onderwijs neemt jaarlijks nog steeds fors toe.
De problematiek is divers en voor scholen niet  altijd even makkelijk hanteerbaar.
Cruciaal is daarom een goede samenwerking tussen het onderwijs en de jeugdzorg.
De integratie van zorgleerlingen in het onderwijs en in de afzonderlijke trajecten van het Praktijkonderwijs neemt  niet weg dat het Speciaal Onderwijs voor een bepaalde groep leerlingen nodig blijft.
Sommige leerlingen kunnen alleen verder komen wanneer kleinschalige medische en pedagogische zorg binnen handbereik is.
Het is belangrijk dat de prestaties van kinderen in achter-standssituaties verbeteren, zodat ze volledig mee kunnen draaien op dat niveau van opleiding dat bij hun talenten past.
Het is voor het betreffende kind een gemiste kans als hij of zij vanwege taalachterstanden niet op zijn of haar eigen niveau van opleiding terecht kan.
Daarom moet veel aandacht worden geschonken aan het leren van de Nederlandse taal.
Niet alleen in het primair on-derwijs, maar juist ook in het voortgezet en middelbaar beroepsonderwijs.
Scholen met veel achterstandsleerlingen krijgen extra financiering.
In het onderwijskansenbeleid moet niet alleen aandacht zijn voor achterblijvende leerlingen uit migrantengroepen, maar ook voor zwakke autochtone leerlingen.
Basisscholen zijn vrij om gebruik te maken van een eindtoets.
Deze toetsen krijgen echter ten onrechte steeds meer de status van een soort  toelatingsexamen voor het voortgezet onderwijs.
Ook gebruiken zowel de onderwijsinspectie als ouders en de media deze toetsen steeds meer om scholen te beoordelen.
Het is van belang voor zowel het kind als de school dat deze ontwikkeling gestopt wordt.
Integratie van gehandicapte kinderen in het reguliere basisonderwijs verdient de voorkeur.
Het primair en voorgezet onderwijs komen onder de Wet Gelijke behandeling Gehandicapten en Chronisch Zieken te vallen.
Daarbij kan van scholen niet het onmogelijke worden gevraagd.
Scholen moeten financieel en inhoudelijk in staat worden gesteld deze taak waar te kunnen maken.
Speciaal onderwijs blijft noodzakelijk.
De specifieke deskundigheid van het speciaal onderwijs mag door integratie van zorgleerlingen in het reguliere onderwijs niet verloren gaan.
De lange wachtlijsten voor plaatsing op een school voor speciaal onderwijs moeten zo snel mogelijk weggewerkt worden.
De klassen in het speciaal onderwijs worden verder verkleind.
De indicatiestelling dient te worden vereenvoudigd, zodat de snelheid van afhandelen van dossiers, in het belang van kinderen en hun ouders, omhoog gaat.
Een vorm van indicatiestelling en een licentiestructuur moeten bij het Praktijkonderwijs verdamping en verdunning van expertise voorkomen.
Om dit te realiseren zijn structurele investeringen nodig en een versterking van de ketenbenadering met partners op het gebied van arbeidsintegratie en vervolgonderwijs.
Het niveau van de examens en de kwaliteitszorg in het beroepsonderwijs biedt reden tot zorg.
Ook moet het niveau van kernvakken in het primair en voorgezet onderwijs worden bewaakt.
De onderwijsinstellingen in deze sector moeten extra inspanningen verrichten om dit niveau te verbeteren.
Deskundigheidsbevordering en ruimere middelen zijn nodig om leraren aan scholen met veel achterstandsleerlingen en zorgleerlingen hun werk goed te kunnen laten doen.
Bij deze scholen moet vroegschoolse educatie en onderwijs in de Nederlandse taal aan migrantenkinderen worden aangeboden.
Jongeren zonder diploma en zonder vast werk blijven tot hun 23e levensjaar partieel leerplichtig tot zij een diploma hebben behaald.
Om leraren in staat te stellen de aandacht volledig te richten op het lesgeven, kwaliteitsverbetering en bijscholing, worden de bezuinigingen op onderwijsassistenten en conciërges ongedaan gemaakt.
Schooluitval is ondanks de inzet van de afgelopen jaren nog steeds een groot (maatschappelijk) probleem en in het bijzonder voor de leerling die het betreft.
Jaarlijks verlaten nog steeds ongeveer 50.000 leerlingen zonder startkwalificatie het onderwijs, waarmee hun kansen op het volwaardig kunnen innemen van hun plek in de maatschappij worden verkleind.
Dit is niet acceptabel.
De aanval op schooluitval heeft daarom hoge prioriteit.
Actiepunten zijn: verlenging van de leerplicht;
voor– en vroegschoolse educatie (met name gericht op aanpak van taalachterstanden), aantrekkelijker en praktijkgerichter onderwijs;
facilitering van zorgadviesteams rond en in de scholen;
intensieve leerloopbaanbegeleiding en meer informele mentoringprogramma’s van hbo en mbo-studenten die VMBO-leerlingen coachen;
convenanten met het bedrijfsleven over het aantal stageplekken en leer/werktrajecten voor leerlingen van het VMBO en MBO;
stimuleren van VMBO-scholen om de extra ruimte voor maatwerk, die de aanpassing van de basisvorming met zich mee heeft gebracht, aan te grijpen.
Maatwerk is cruciaal om leerlingen datgene te kunnen bieden wat ze nodig hebben;
-leerlingen die liever wat meer met hun handen doen, dan met hun hoofd, daarvoor de gelegenheid geven.
Dat is ook belangrijk omdat in Nederland een tekort bestaat aan voldoende gekwalificeerde vaklieden;
-premie toekennen aan scholen die resultaten boeken in het terugdringen van vroegtijdig schoolverlaten.
Het moment van aansluiting tussen VMBO en MBO is erg belangrijk in het voorkomen van voortijdig schoolver-laten.
Scholen voor VMBO en MBO moeten zorgen voor voldoende onderlinge aansluiting tussen VMBO en MBO,  zodat leerlingen niet  tussen de wal en het schip vallen.
ROC’s en AOC’s worden daarom in staat gesteld schakel-programma’s aan te bieden voor jongeren die met hun sectorkeuze op het  VMBO niet worden toegelaten bij de MBO-opleiding van hun eigenlijke keuze.
Het MBO moet in staat worden gesteld, de grote groep jongeren, die het opleidt, vast  te houden en perspectief te bieden door middel van het mogelijk maken van trajecten  van intensieve persoonlijke begeleiding en goede praktijk-begeleiding.
De vorming van zorgadviesteams is daarbij een belangrijke ontwikkeling.
Ook voor het MBO geldt dat er een tekort is aan stage-plaatsen.
In de praktijk blijkt dat juist een goede stageplek jongeren gemotiveerd houdt.
Om hierin een slag te kunnen maken, is het belangrijk dat leerlingen binnen een bedrijf opgeleid kunnen worden, waarbij de school per bedrijf leerlingen begeleidt.
Aan het einde van deze bedrijfsopleiding kan een diploma worden verstrekt.
De positie van het beroepsonderwijs en haar aansluiting op de arbeidsmarkt moeten in goede samenwerking met sociale partners verbeterd worden.
Het bedrijfsleven mag echter niet het laatste woord hebben in het onderwijs.
De onafhankelijkheid van scholen moet gewaarborgd blijven.
Het stelsel van leerrechten betekent zowel voor studenten als instellingen geen verbetering van de kwaliteit van het onderwijs.
De invoering van deze vorm van marktwerking doet geen recht aan de afhankelijkheidsrelatie tussen docent en student.
‘Stemmen met de voeten’ is slechts beperkt aan de orde.
Een grote studentenmobiliteit is bovendien niet in het belang van de onderwijsinstellingen.
De praktijk bij de invoering van de bachelor-masterstructuur bevestigt deze stelling.
Van daadwerkelijke invoering van het leerrechtensysteem wordt daarom afgezien.
Ten behoeve van een evenwichtige kennisopbouw op de Nederlandse universiteiten én voor de vorming van het maatschappelijk kader in ontwikkelingslanden is het van belang dat de overheid de universiteiten tegemoetkomt voor de bekostiging van onderwijs aan studenten uit ontwikkelingslanden.
Daarbij moet voorkomen worden dat alleen de rijke bovenlaag in ontwikkelingslanden profiteert van de mogelijkheid om hier te studeren.
Universiteiten en hogescholen moeten financieel in staat worden gesteld om gedegen onderzoeksprogramma’s op te stellen.
De overheid is verantwoordelijk voor de bekostiging van de gehele masterfase in het wetenschappelijk onderwijs.
De ChristenUnie is geen principiële tegenstander van private (mede)financiering van het hoger onderwijs.
Onderwijsinstellingen dienen door gedragscodes ervoor te waken dat private financiering niet ten koste gaat van de onafhankelijkheid en de creativiteit van het onderzoek.
In het wetenschappelijk onderwijs moet meer aandacht worden besteed aan waarden en normen voor wetenschap en samenleving.
In de onderwijsprogramma’s van het hoger beroepsonderwijs is behoefte aan ruimte voor toegepaste ethiek.
Onderwijs en onderzoek op het gebied van de geesteswetenschappen verdienen extra bescherming.
Wetenschappelijk onderzoek moet altijd gepaard gaan met bezinning op de bijbehorende ethische aspecten.
Bij de bepaling van de hoogte van de inkomensafhankelijke aanvullende beurs wordt rekening gehouden met het aantal studerende kinderen binnen een gezin.
Voor elke student moet de mogelijkheid bestaan onder gunstige voorwaarden te lenen.
HBO-instellingen hebben een belangrijke functie voor de ontwikkeling en innovatie van beroepspraktijken.
Het HBO moet in staat worden gesteld verder vorm te geven aan vernieuwend praktijkonderzoek via lectoren en onderzoeksbudgetten (mogelijk gemaakt via een landelijk fonds en via HBO-masters).
In het wetenschappelijk onderwijs dient meer aandacht te worden besteed aan waarden en normen voor de wetenschap en de samenleving.
Wetenschappelijk onderzoek dient hand in hand te gaan met ethische bezinning op de grenzen van onderzoek en de toepassing daarvan.
Om de onafhankelijkheid van het wetenschappelijk onderwijs te waarborgen dienen universiteiten en onderzoekers de gedragscode voor onafhankelijk onderzoek te onderschrijven.
In de Nederlandse samenleving is door de jaren heen een systeem van zorg en solidariteit opgebouwd.
De taak van kerken werd grotendeels overgenomen door de overheid.
De zwakken in de samenleving konden rekenen op de zorg van de overheid - en dus van ons allemaal.
Toenemende financiële druk op onder meer het ziektekostensysteem leidde echter tot aanpassingen die soms de solidariteit van het systeem ondermijnen.
De ChristenUnie is voor een samenleving waaraan solidariteit ten grondslag ligt.
Een samenleving waarin mensen omzien naar elkaar en de overheid een schild voor de zwakken is.
Dát is wat de ChristenUnie betreft dus ook bepalend voor de zorg in ons land.
Omzien naar elkaar, vertrouwen in elkaar, dat is “Heb uw naaste lief” in de praktijk.
De doelmatigheid van het nieuwe stelsel mag niet ten koste gaan van de kwaliteit, toegankelijkheid en betaalbaarheid van de zorg.
De ChristenUnie kiest daarom voor duidelijk gereguleerde marktwerking in de zorg, waarin concurrentie niet ten koste gaat van de kwaliteit, toegankelijkheid en betaalbaarheid van de zorg.
Kwalitatief goede zorg moet voor iedereen beschikbaar blijven.
De keuzevrijheid blijft gegarandeerd.
De no-claim korting wordt afgeschaft.
Deze is niet effectief, vraagt hoge uitvoeringskosten en is discriminerend voor patiënten die meer zorg gebruiken, zoals ouderen, chronisch zieken en gehandicapten.
De zorgtoeslag voor alleenstaanden wordt verhoogd.
Het zorgverzekeringspakket blijft een volwaardig basispakket.
De mogelijkheden om gezond gedrag te belonen met premieverlaging worden onderzocht.
Er komt een wettelijk verbod op het aanbieden van voorrangszorg voor verzekerden van bepaalde zorgverzekeraars.
Spreekt een zorgaanbieder een gegarandeerde, maximumwachttijd af met een zorgverzekeraar dan geldt dat maximum voor iedereen die gebruik maakt van de zorg van die instelling.
Het aantal te besteden uren kraamzorg per gezin wordt verhoogd waardoor een bredere invulling van de zorg na een bevalling mogelijk wordt.
De zorggebruiker moet kostenbewust zijn, maar mag zich niet gedwongen zien zich bij de keuze voor een bepaalde vorm van verzekerde zorg altijd te laten leiden door de prijs.
Wel is het goed dat zorggebruikers inzicht hebben in de kosten van de gezondheidszorg om te beseffen dat  zorg duur is en dat deze op verantwoorde wijze moet  worden gebruikt.
Iedere verzekerde krijgt toegang tot een website met het eigen zorggebruik en aan het einde van het jaar een schriftelijk overzicht.
Zorgverlenende organisaties wordt niet  toegestaan winst  uit  te keren, omdat de zware professionele verantwoorde-lijkheid die eigen is aan zorgverleners op zich voldoende moet zijn voor kwaliteit en doelmatigheid in de zorg.
Wel mogen zorgverleners een stimuleringspremie ontvangen voor het bedenken en toepassen van innovaties in de zorg.
Ook mag er een relatie zijn tussen werkprestaties en financiële beloning.
Voor medisch specialisten geldt dat  het inkomen afhankelijk moet zijn van de daadwerkelijke tijdbesteding.
Aan het  totaal aantal werkuren wordt een maximum gesteld.
Onnodig gebruik van ziekenhuiszorg moet worden afgeremd.
Verzekerden die zich zonder doorverwijzing van hun huisarts en zonder acute medische noodzaak in een ziekenhuis willen laten behandelen, moeten daarvoor een eigen bijdrage betalen.
Er is geen behoefte aan winstuitkeringen van zorgverleners en<U+F02F>of aan een volgende sturende partij in een instelling, de aandeelhouders.
Om die reden komen er geen zorginstellingen met een aandelenvennootschap als rechtspersoonsvorm.
Kleinere ziekenhuislocaties die essentieel zijn voor de bereikbaarheid van basiszorg en/of acute zorg blijven gehandhaafd.
Het oprichten van grote locaties kan geen argument zijn om kleine ziekenhuislocaties te sluiten, tenzij dit voor de veiligheid van de zorg noodzakelijk is.
Zorgverzekeraars en zorginstellingen onderhandelen over de kwaliteit van zorg en over het kortingspercentage op de prijs van de totale zorgproductie, waarbij een overzichtelijk aantal zorggroepproducten wordt gebruikt.
Alle diagnosebehandelingcombinaties (DBC’s) krijgen daarom maximumprijzen.
Het verzekerde pakket van de Algemene Wet Bijzondere Ziektekosten (AWBZ) is kleiner geworden door de overheveling van huishoudelijke zorg naar de Wet Maatschappelijke Ondersteuning (WMO) en de genezingsgerichte geestelijke gezondheidszorg naar de Zorgverzekeringswet.
Een verdere overheveling van delen van de AWBZ-zorg naar de WMO is slechts mogelijk als zonder meer vast staat dat de WMO naar behoren functioneert.
Deze overheveling mag ook niet ten koste gaan van het huidige niveau aan solidariteit in de zorg.
Om die reden worden extra middelen voor de thuiszorg en de WMO-voorzieningen uitgetrokken.
De criteria waarop zorgvragen beoordeeld worden, dienen transparant en beschikbaar te zijn voor een breed publiek.
De indicatierichtlijnen voor de AWBZ zijn op hoofdlijnen onderwerp van politieke besluitvorming.
Waar mogelijk wordt de zorg thuis gegeven.
Er blijft echter een keuze mogelijk voor verblijf in een instelling ten laste van de AWBZ, bijvoorbeeld voor hen die niet de regie over het eigen leven kunnen voeren.
Zo vermindert ook het gevaar van vereenzaming.
Het recht op geestelijke verzorging geldt ook voor mensen die buiten een instelling verblijven.
Het persoonsgebonden budget (PGB) wordt zo breed mogelijk toegepast en heeft een redelijke hoogte.
Wel blijft er controle op de kwaliteit van de zorg.
Het PGB kan niet dienen ter dekking van huisvestingskosten.
AWBZ-verblijf langer dan één maand geeft recht op een eenpersoonskamer.
De cliënt heeft een zekere mate van inrichtingsvrijheid.
Bij overlijden van de cliënt heeft de familie voldoende tijd om de kamer te ontruimen.
De zorg wordt steeds ingewikkelder.
Er komen steeds meer zorginstellingen en behandelmogelijkheden bij, zodat de patiënt niet alleen kán, maar ook moet kiezen.
Patiëntenorganisaties kunnen helpen om die keuze te maken.
In veel organisatorische verbanden participeren patiëntenorganisaties om de zorgvrager te vertegenwoordigen.
Ziektespecifieke organisaties spelen een belangrijke rol bij het organiseren van de uitwisseling van informatie tussen patiënten onderling.
Omdat de wettelijke positie van de zorgvrager lang niet altijd duidelijk is, verdient deze betere verankering.
De kosten voor de gezondheidszorg worden gerekend tot de collectieve lasten die deel uitmaken van het EMU-saldo.
Dit is een direct gevolg van het feit dat de kosten verplicht door alle burgers worden gedragen.
De ChristenUnie staat van harte achter dit principe van solidariteit.
Het is noodzakelijk om verantwoord met deze middelen om te gaan.
Op macro-economisch niveau betekent dit het maken van reële uitgavenramingen, om onverwachte tegenvallers te voorkomen.
Op het niveau van het zorgaanbod vraagt dit een zo efficiënt mogelijke zorgorganisatie.
Op het niveau van de burger wordt in het onderwijs meer aandacht besteed aan het zorggebruik, het zorgstelsel en de kosten ervan.
Vooral door de vergrijzing zullen de komende jaren forse inspanningen nodig zijn om de gezondheidszorg op een aanvaardbaar peil te houden.
Dat betreft niet alleen de kwaliteit maar ook het volume.
De zorg zal steeds meer arbeidskrachten vragen.
Dat vraagt om allerlei inventieve maatregelen, variërend van uitbreiding van de mantelzorg, inschakelen van de vrijwillige thuiszorg tot invoering van een sociale dienstplicht.
Ook technische hulpmiddelen kunnen een bijdrage leveren.
De rijksoverheid blijft als meest aangewezen instantie eindverantwoordelijk voor de gezondheidszorg.
De zorgvrager dient voldoende mogelijkheden te hebben om mee te denken over de vormgeving en de kwaliteit van zorg.
De overheid stimuleert daarom de activiteiten van patiëntenorganisaties in de zorg en draagt zorg voor stevige en heldere wettelijke verankering en een adequate financiering.
Om de maatschappelijke betrokkenheid te stimuleren, wordt het opnemen van een sociaal half jaar fiscaal gestimuleerd met een belastingkorting die vijf jaar van kracht is.
De overheid geeft bijzondere aandacht aan de bestaansmogelijkheden van (bovenregionaal en landelijk werkende) zorgvoorzieningen op levensbeschouwelijke grondslag.
Er worden geluidslimieten gesteld in voor het publiek toegankelijke uitgaansgelegenheden, ter voorkoming van blijvende gehoorschade bij met name jongeren.
Nederland is een welvarend land.
Niettemin komen heel wat mensen tussen wal en schip terecht.
Er zijn ongeveer 80.000 dak- en thuislozen in ons land.
De groep daklozen is zeer divers: drugsverslaafden, alcoholisten, psychiatrische patiënten, asielzoekers zonder opvang, illegalen en zwerfjongeren.
De meesten hebben te maken met een combinatie van problemen.
Het beleid voor dak- en thuislozen wordt op dit moment teveel bepaald door de bestrijding van overlast en te weinig door preventie.
De rijksoverheid mag de verantwoordelijkheid voor dak- en thuislozen niet alleen aan gemeenten overlaten.
Zij moet zorg dragen voor een landelijk sluitend netwerk van voorzieningen voor crisisopvang.
Sommige dak- en thuislozen behoren als psychiatrische patiënten thuis in de GGZ.
Voldoende maatschappelijke opvang moet bijdragen aan het functioneren van dak- en thuislozen in een meer normale, sociale omgeving.
Bij ontslag uit jeugdzorg, detentie of een psychiatrisch ziekenhuis wordt een programma van opvang en begeleiding opgesteld en duidelijkheid gegeven over een (al dan niet begeleide) woonplek.
Wachtlijsten moeten aangepakt worden.
Mensen die op een wachtlijst staan voor de GGZ of de jeugdzorg moeten tot aan hun plaatsing begeleid worden.
De mogelijkheden voor het ondertoezicht stellen van volwassenen, die aan ernstige psychische problemen leiden, worden onderzocht.
Ruim 500.000 huishoudens kampen met hardnekkige schulden.
De redenen zijn divers: structurele overbesteding, een plotselinge terugval in inkomen of onverwachte kosten.
Met name jongeren, éénoudergezinnen en mensen met een uitkering komen moeilijk rond.
De laatste jaren komen daar opmerkelijk veel 65-plussers bij.
Via de Wet Schuldsanering Natuurlijke Personen (WSNP) kunnen mensen na drie jaar weer schuldenvrij zijn.
Maar niet iedereen komt in aanmerking voor de WSNP en de wachtlijsten bij de rechtbank zijn aanzienlijk.
-Pak de wachtlijsten in de schuldsanering aan.
-Sta alleen particuliere initiatieven in de schuldhulpverlening toe door daartoe gecertificeerde instellingen.
Maak budgetteren een onderdeel van het leerplan in het middelbaar onderwijs.
-Voer het ‘zilvervloot’ sparen opnieuw in.
-Scherp de regels voor het kopen op krediet aan.
Financiële dienstverleners worden door een zorgplicht gedwongen overkreditering te voorkomen.
Leg reclames voor het lenen van geld aan banden.
-Houd - bij het Bureau Krediet Registratie (BKR) - alle structurele kredieten hoger dan 3 500,- bij, ook als het gaat om telefoon-, huur-, en energieschulden.
Zo wordt voorkomen dat mensen nog meer schulden maken.
In korte tijd is het aantal aanvragen bij voedselbanken gestegen van 1.500 naar ongeveer 6.000.
Het is een indicatie dat de mensen met een (zeer) krappe beurs het steeds moeilijker krijgen.
Onderzoeken tonen aan dat 80% van de hulpvragers problematische schulden heeft.
Deze schulden worden lang niet altijd veroorzaakt door overbesteding.
In veel gevallen ligt de oorzaak in een inkomen dat te klein is om alle noodzakelijke kosten te betalen.
Naast mensen met een uitkering kloppen ook alleenstaande ouders met kinderen, asielzoekers en mensen met een chronische ziekte of een handicap aan bij de voedselbanken.
Deze ontwikkeling geeft aan dat het armoedebeleid van de overheid faalt.
Het aantal mensen dat zich gedwongen ziet een beroep te doen op de voedselbank moet drastisch worden teruggedrongen.
De Stichting Voedselbank Nederland krijgt een doelsubsidie voor het lopende jaar.
Deze subsidie wordt vanuit het armoedebeleid gefinancierd, maar niet ten koste van het huidige armoedebeleid.
Regionale en lokale voedselbanken worden uitsluitend voor de materiële kosten gefinancierd vanuit de bijzondere bijstand van gemeenten.
Mensen die zich langer dan 3 jaar op het sociaal minimum bevinden, waaronder vroeggehandicapten, krijgen een landelijk vastgestelde langdurigheidstoeslag.
Mensen die noodgedwongen een beroep doen op bijzondere bijstand of een uitkering, hebben recht op een snelle verstrekking daarvan.
Doe meer aan voorlichting en preventie:
-maak voorlichting op scholen (bijvoorbeeld door het Scharlaken Koord) onderdeel van het leerplan;
-start preventieprojecten in jeugdcentra, jeugdinrichtingen en asielzoekerscentra.
Steek (ex-)prostituees de helpende hand toe:
-biedt hen via opvangvoorzieningen en uitstapprogramma’s de mogelijkheid een nieuw leven te beginnen.
Voor minderjarige meisjes in de prostitutie worden speciale opvangmogelijkheden gecreëerd;
-stel een red-light-alarm in als een laagdrempelige vorm van hulpverlening waar slachtoffers van loverboys en prostituees kunnen aankloppen;
-biedt buitenlandse slachtoffers van mensenhandel die willen getuigen in rechtszaken tegen mensenhandelaren bescherming tegen wraakacties door hen in aanmerking te laten komen voor een Nederlandse verblijfsvergunning.
Scherp het strafrecht aan:
voer het bordeelverbod opnieuw in;
-stel prostitutiebezoek aan kennelijke slachtoffers van mensenhandel en uitbuiting strafbaar;
bestraf mensenhandelaren zwaarder;
-pak loverboys aan.
Onorthodoxe maatregelen, zoals het inlichten van de naaste omgeving over de activiteiten van de persoon in kwestie, worden niet geschuwd.
Prostitutie is geen gewoon maatschappelijk verschijnsel.
Seksualiteit is een intimiteit die God aan mensen heeft  gegeven en geen consumptieartikel.
We mogen niet be-rusten in de seksuele uitbuiting van mensen.
De publieke exploitatie van seksualiteit (prostitutie) leidt  tot mis-standen, dwang en uitbuiting.
Niet zelden kunnen we gerust spreken van vormen van slavernij.
Uit onderzoek van hulporganisaties blijkt dat van de 20.000 prostituees die in ons land werken, slechts bij 920 vrouwen sprake is van vrijwilligheid.
De ervaringen met de legalisering van de bordelen heeft aangetoond dat er eerder sprake is van verschuiving van illegale en gedwongen prostitutie, dan van vermindering daarvan.
Het bordeelverbod dient daarom hersteld te worden en prostitutie moet krachtdadig bestreden worden, door  mensenhandelaren, exploitanten en klanten aan te pakken.
Leven, van het prilste begin tot het broze einde, is door God gegeven.
De grenzen van het leven liggen in Zijn handen.
Bescherming van iedere fase van het leven is een verantwoordelijkheid van de samenleving en een belangrijke taak van de overheid.
Dit geldt vooral voor hen die nog geen stem hebben of voor hen die geen stem meer hebben.
Gezondheidszorg moet bij mensen die zorg nodig hebben het lijden verlichten en waar mogelijk wegnemen.
Het  doden van menselijk leven gaat in tegen het gebod van God en past niet in een rechtsstaat.
Abortus-provocatus of euthanasie (actieve levensbeëindiging) mag dan ook niet ons antwoord zijn op de nood en het lijden waarin mensen terecht kunnen komen.
De ChristenUnie heeft zich altijd verzet  tegen de lega-lisering van abortus en euthanasie in ons land.
Deze wetgeving druist in tegen één van de meest elementaire waarden: de beschermwaardigheid van het leven.
Herstel van deze principiële wettelijke bescherming is geboden.
Daarnaast moet het beleid zich richten op de hulpvraag achter de roep om abortus of euthanasie.
Alle inspannin-gen moeten erop zijn gericht om te voorkomen dat   mensen beëindiging van hun eigen of het ongeboren leven als enige uitweg uit een noodsituatie zien.
Abortus  kan slechts gerechtvaardigd zijn als het leven van de moeder wordt bedreigd.
Zolang de Wet afbreking zwan-gerschap van kracht is, zal alles op alles moeten worden gezet om het aantal abortussen terug te dringen.
Bij preventie van ongewenste zwangerschappen speelt de seksuele moraal onder jongeren een belangrijke rol.
Voor-lichting via scholen moet hier nadrukkelijk op inspelen.
Om vrouwen die ongewenst zwanger zijn te helpen, is laagdrempelige hulpverlening in de vorm van een lande-lijk dekkend en door de overheid gesubsidieerd netwerk van opvanghuizen van belang.
De vraag naar euthanasie en hulp bij zelfdoding kan verminderd worden door meer aandacht te geven aan de mogelijkheden van pijnbestrijding en stervensbegeleiding (palliatieve zorg).
Juist in deze fase zijn ‘handen aan het bed’ belangrijk: mensen die verplegen en verzorgen, maar ook erbij zijn, de zieke of stervende niet alleen laten.
Een zorgwekkende ontwikkeling in onze samenleving is die van pre-implantatie en pre-nataal onderzoek: steeds vaker wordt het embryo of de foetus gescreend op (genetische) afwijkingen.
Omdat voor de afwijkingen die gevonden worden veelal geen behandeling is, wordt de oplossing vaak gezocht in het vernietigen van het embryo of het aborteren van het ongeboren kind.
Daarom moet deze tendens gekeerd worden.
Nieuwe technieken in de gezondheidszorg en het medisch onderzoek kunnen morele vragen oproepen.
Op het terrein van de genetica en het gebruik van geslachtscellen en stamcellen is steeds meer mogelijk.
Dat vraagt om het formuleren van heldere grenzen.
Zolang de huidige euthanasiewetgeving in onze samenleving van kracht is, dienen de zorgvuldigheidsregels strikt nageleefd te worden.
De totstandkoming van een protocol voor terminale zorg kan bijdragen aan de kwaliteit van de zorg en vermindering van de vraag naar euthanasie.
Palliatieve zorg en hulp aan het sterfbed moeten meer aandacht krijgen, zowel in de opleidingen als in de zorginstellingen.
Hospices kunnen geïntegreerd worden in reguliere zorginstellingen.
Tegelijk dient ruimte te blijven voor een zelfstandig voortbestaan van hospices, bijvoorbeeld als thuiszorginstelling.
Aan deze zorg worden extra financiële middelen toegekend.
Het moratorium op transplantatie van dierlijke organen in mensen (‘xenotransplantatie’) blijft gehandhaafd, gelet op de onoverzienbare risico’s.
Een dergelijke opschorting dient ook te gelden voor het zogeheten preklinisch onderzoek.
Een maatschappelijke bezinning op de ethische aspecten hiervan is vereist.
Het tekort aan donororganen wordt verminderd door intensivering van de voorlichting en verbetering van de procedures in ziekenhuizen.
Mensen moeten gestimuleerd worden om een keuze te maken of zij wel of geen orgaandonor willen zijn.
Veelbelovend onderzoek met niet–embryonale lichaamsstamcellen voor de ontwikkeling van behandeling van verscheidene aandoeningen als diabetes, spierziekten, Alzheimer en Parkinson, wordt gestimuleerd.
Breng alternatieven voor abortus onder de aandacht door:
goede ondersteuning van ongewenst zwangere vrouwen;
te wijzen op de mogelijkheid van adoptie;
opvang en begeleiding van tienermoeders, bijvoorbeeld door organisaties als de VBOK te subsidiëren;
goede voorlichting over de implicaties van de keuze voor abortus provocatus;
het standaard echogram ter vaststelling van het stadium van de zwangerschap aan de betreffende vrouw te overhandigen, als onderdeel van de informatie in de vijf dagen bedenktijd.
De beelden vormen biologisch feitelijke informatie, waarvan het goed is dat die de ouders ter beschikking staat als onderdeel van de besluitvorming.
Breng de overtijdbehandeling onder dezelfde regels als abortus provocatus.
Ook in dit geval moet immers ingezet worden op het behouden van leven.
Geef bijzondere hulp en aandacht aan ouders van een gehandicapt kindje.
Dat kan door hen zo vroeg mogelijk voor te lichten over de voorzieningen voor en de mogelijkheden van gehandicapten in onze samenleving.
Wees zeer terughoudend bij het toepassen van vruchtbaarheidsbehandelingen, onder meer door te bepalen dat:
onderzoek op embryo’s, prenataal onderzoek en erfelijkheidsonderzoek slechts geoorloofd is indien dit van direct belang is voor de gezondheid van het ongeboren kind in kwestie;
de uitkomst van een dergelijk vrijwillig onderzoek niet leidt tot dwang of drang in de richting van abortus provocatus;
niet wordt toegestaan dat het bewerkstelligen van bevruchting en het kweken van embryo’s voor (louter) onderzoeksdoeleinden plaatsvindt.
Het selecteren van embryo’s op basis van bepaalde kwaliteitskenmerken blijft verboden, evenals gentherapie in de kiembaan;
vruchtbaarheidsbehandelingen die abortus in de hand werken, niet zijn toegestaan;
vruchtbaarheidsbehandelingen slechts worden toegepast binnen het kader van een huwelijksrelatie en zodanig worden uitgevoerd dat niet meer bevruchte eicellen ontstaan dan in één behandelingscyclus bij de moeder kunnen worden ingebracht.
Waarom is dit allemaal zo belangrijk?
Enkele cijfers: per jaar vinden in Nederland ruim 33.000 gevallen van abortus provocatus plaats.
4000 vrouwen zijn woonachtig in het buitenland.
4 op de 10 vrouwen is jonger dan 25.
De meest voorkomende leeftijd is 22 jaar.
Meer dan 6 op de 10 zwangere vrouwen onder 20 jaar kiest voor een abortus.
Het is belangrijk dat burgers met een lichamelijke of  verstandelijke beperking hun mogelijkheden kunnen  benutten.
Daarom wil de ChristenUnie dat de Wet   Gelijke Behandeling Gehandicapten en Chronisch Zieken wordt uitgebreid naar andere relevante levensterreinen.
Met elkaar kunnen we ervoor zorgen dat de beperking van mensen met een handicap zoveel mogelijk wordt  gecompenseerd.
Door voorzieningen te verstrekken, zoals een doventolk, rolstoelen, persoonlijke assistentie en individuele aanpassingen.
Door hen te helpen een plek te verwerven op de arbeidsmarkt.
Door het starten van een eigen bedrijf te faciliteren.
Door voldoende stageplaatsen beschikbaar te stellen voor mensen met een beperking.
Gehandicapten en chronisch zieken die na herkeuring in het kader van de WIA hun recht op een uitkering geheel of gedeeltelijk verliezen, worden ondersteund bij het  vinden van betaalde arbeid.
Werkgevers en werknemers worden gestimuleerd hun verantwoordelijkheid te nemen door meer gebruik te maken van het arbeidspotentieel van gehandicapten.
De sociale werkvoorziening blijft overeind als vangnet  voor mensen die niet in het reguliere arbeidsproces aan het werk kunnen komen.
De verdere uitwerking van het  traject  ‘beschermd werken - begeleid werken – zelfstan-dig werken’ kan door individuele oplossingen op maat  één van de instrumenten zijn om de (re)integratie van uitkeringsgerechtigden aan te pakken.
Zoals we verbonden zijn met onze jongeren, zo zijn ook ouderen en jongeren met elkaar verbonden.
We moeten ons daarbij realiseren dat het toenemend aantal ouderen in onze samenleving vraagt om een gericht beleid, aangepast aan de behoeften van de verschillende generaties ouderen.
Fiscale regelingen en uitbreiding van de mogelijkheden om in deeltijd te werken dragen ertoe bij dat ouderen langer aan het arbeidsproces kunnen deelnemen.
Daar hebben we allemaal baat bij.
Maar het mag niet zo zijn dat mensen boven de 65 jaar genoodzaakt zijn te werken om in hun onderhoud te voorzien.
Goede woonvoorzieningen helpen mensen zo lang mogelijk zelfstandig te blijven.
Ouderen willen vaak blijven wonen in de omgeving waar zij altijd gewoond hebben
en hun aanwezigheid bevordert de veiligheid door middel van sociale controle.
Zij moeten de mogelijkheid hebben zich in dezelfde woonplaats te vestigen als hun kinderen, zodat zij elkaar over en weer kunnen bijstaan.
Met name de huisvesting van ouderen met een laag inkomen vraagt hierbij aandacht.
Ouderen leveren een belangrijke bijdrage aan allerlei (vrijwilligers) taken in de samenleving en de behoefte aan hun inzet groeit.
Eenvoudige regelingen moeten vrijwil-ligerswerk voor ouderen mogelijk en aantrekkelijk maken.
Vooral scholing en ondersteuning van mantelzorgers is belangrijk, zodat door de verschuiving van eenvoudige zorg naar vrijwilligers geen kwaliteitsverlies optreedt.
De inzet van vrijwilligers zal niet kunnen voorkomen dat  de behoefte aan verpleeghuisplaatsen en geschoolde zorg toeneemt.
Het is noodzakelijk te zorgen voor meer opleidingsplaatsen op het  terrein van de geriatrie.
Het  thuiszorgaanbod is achtergebleven bij de vraag.
Die toe-nemende vraag ontstaat door zorgbehoevende ouderen zo lang mogelijk thuis te laten wonen.
Een kwaliteits-impuls is onontbeerlijk.
Een gericht geschoolde wijkver-pleegkundige die mensen regelmatig thuis bezoekt, kan tijdig maatregelen nemen bij sociaal isolement of fysieke problemen.
Een wijkconsultatiebureau voor ouderen is hierbij een zeer gewenste aanvulling.
Voor mensen die niet in hun eigen huis verzorgd kunnen worden, moet een verpleeghuisplaats beschikbaar zijn.
Richt de zorg voor mensen met een verstandelijke of lichamelijke handicap zoveel mogelijk op participatie in de samenleving.
Het belang en het welzijn van mensen met een handicap staat centraal.
Toegankelijkheid Maak gebouwen en het openbaar vervoer toegankelijk.
Openbaar vervoerssystemen die niet voldoen aan deze eis kan een subsidiekorting worden opgelegd.
Realiseer voldoende gehandicaptenparkeerplaatsen (2 procentnorm).
Nieuw te bouwen woningen en gebouwen voldoen minimaal aan de toegankelijkheidseisen in het bouwbesluit.
Geef werkers in de sociale werkvoorziening kansen op de reguliere arbeidsmarkt.
Financiële en administratieve voorschriften mogen de doorstroom niet belemmeren.
Ook begeleid werken buiten de sociale werkvoorziening krijgt een forse impuls.
Stel gemeenten in staat op een sociaal verantwoorde manier de WMO uit te voeren.
Bijvoorbeeld als het gaat om bijdragen voor individuele vervoersvoorzieningen zoals de meerkosten bij het aanpassen van de eigen auto en taxikosten voor sociaal en recreatief vervoer.
Stel ouderen in staat zo lang mogelijk (betaalde) arbeid te verrichten.
Dat kan bijvoorbeeld door:
hun arbeid goedkoper te maken via een afdrachtkorting voor werkgevers;
deeltijdwerken voor werknemers van 55 jaar en ouder uit te breiden;
te stimuleren dat mensen, als zij dat willen en kunnen ook na 65 jaar in dienst blijven bij de werkgever;
vrijwilligerswerk te stimuleren.
Geef ouderen de kans zo lang als dat medisch en sociaal verantwoord is, in hun eigen huis en omgeving te blijven.
Dat kan bijvoorbeeld door:
voldoende geschikte woningen in eigen dorp of wijk te bouwen;
eenzaamheid, sociaal isolement en fysieke problemen vroegtijdig te onderkennen.
Werk aan respectvolle zorg
Dat kan bijvoorbeeld door: adequate opvang en verzorging voor de groeiende groep ouderen die psychogeriatrische zorg behoeft;
speciale aandacht voor mensen die te weinig voedsel tot zich nemen;
de privacy van ouderen of langdurig zieken in verpleeghuizen te verbeteren.
In beginsel wordt per verblijfseenheid niet meer dan één persoon gehuisvest.
Sportbeoefening is belangrijk voor de volksgezondheid.
In een samenleving waar veel mensen zittend werk hebben en overgewicht veel voorkomt, moet beweging meer  worden gestimuleerd.
Sport kan ook de betrokkenheid van mensen op elkaar versterken.
Daarom is het belangrijk sportbeoefening aan te moedigen, bijvoorbeeld door de samenwerking tussen scholen en sportclubs te bevorde-ren.
De amateursport verdient, gelet hierop, aandacht en ondersteuning.
Topsport is van een andere orde.
In deze tak van sport spe-len veelal grote commerciële belangen mee.
Beroepsspor-ters hebben geen financiële ondersteuning van de overheid nodig.
Wel dienen zij beschermd te worden tegen uitbuiting.
Een gedragscode voor de sponsors is daaraan dienstig.
De overheid investeert niet in nationale of internationale records, maar in het welzijn van zoveel mogelijk mensen.
Sportbeoefening moet een gezonde zaak blijven.
Het sportbeleid is gericht op sportbeoefening door velen (breedtesport).
Zij geeft bijzondere aandacht aan sport voor mensen met een handicap en aan jongerensport.
Sportverenigingen worden betrokken bij de lichamelijke opvoeding op basisscholen.
Leerlingen in de bovenbouw van het voortgezet onderwijs kunnen hun maatschappelijke stage vervullen door als begeleider en trainer op te treden in de amateursport.
Dure transfers gefinancierd met overheidsgeld zijn onacceptabel.
De FIOD dient transfers te onderwerpen aan een onderzoek naar belastingafdracht.
Voetbalclubs dienen voor het aantrekken van buitenlandse krachten aan dezelfde voorwaarden als het bedrijfsleven te voldoen.
Recreatieve buitensporten als wandelen, fietsen, skeeleren, kanoën en paardrijden worden verder ontwikkeld door het aanleggen van regionale routes en goede voorzieningen zoals rust-plaatsen, afgescheiden paden en oversteek- en overdraagplaatsen.
Het Nederlandse gedoogbeleid voor softdrugs heeft tot een bizarre constructie geleid.
Volgens de wet is de handel in cannabis verboden, maar ‘coffeeshops’ worden in alle openheid gedoogd, met alle gevolgen van dien (‘achterdeurprobleem’, zolderplantages, criminaliteit).
Inmiddels is overduidelijk dat het gedoogbeleid softdrugs niet uit de sfeer van de criminaliteit heeft kunnen halen, maar druggebruikers samen met burgers die overlast ervaren, juist in de kou heeft laten staan.
De leeftijd waarop jongeren kennis maken met softdrugs is verontrustend laag: 7% van de 13-jarigen heeft softdrugs gebruikt.
Het aantal cannabiscliënten in de verslavingszorg neemt toe.
Bij jongeren gaat cannabisgebruik gepaard met hersenbeschadiging, agressief en delinquent gedrag en met schoolproblemen.
Een einde aan het gedogen De hoge THC-gehaltes in nederwiet vormen hiertoe een reden te meer.
Coffeeshops en growshops worden gesloten.
Voor kleinschalige (huis)teelt wordt geen uitzondering gemaakt.
-Hogere straffen voor grootschalige drugshandel Het overgrote deel van de georganiseerde criminaliteit in ons land bestaat immers uit (soft)drugshandel.
Partydrugs als XTC als harddrug behandelen Dit betekent een consequente opsporing en vervolging van de verkoop en het bezit van XTC, in het bijzonder bij uitgaansgelegenheden en dance-festijnen.
Richt verslavingszorg op afkicken Ook bij methadonprogramma’s.
Het op medische indicatie verstrekken van heroïne is niet de aangewezen weg.
Proefprojecten met gratis verstrekking van harddrugs zoals cocaïne en heroïne zijn onacceptabel.
Help verslaafden aan een menswaardig bestaan Hoogwaardige verslavingszorg is mede gericht op arbeids-rehabilitatie en reïntegratie, evenals experimenten met meer verplichtende vormen van afkicken.
Al die jongere en oudere verslaafden hebben ouders of andere familieleden die met hen slachtoffer zijn van hun verslaving.
Het gedoogbeleid ondermijnt de samenleving.
Door softdrugs te gedogen maakt de overheid zich mede verantwoordelijk voor een gebruikerscultuur waarvan de zwakken in onze samenleving de dupe zijn.
Gebruik van harddrugs zoals heroïne en cocaïne gaat gepaard met ontluistering van de mens.
De gebruiker is afhankelijk van de drugs geworden.
Een overheid die niet ingrijpt, laat mensen moedwillig de vernieling ingaan.
Ook veroorzaken gebruikers veel overlast.
Een duidelijk afsprakenkader met gemeenten, scherpere vervolgingsrichtlijnen en intensivering van verplichtende afkickprogramma’s is geboden.
Het drugsbeleid verdraagt geen ‘dubbele boodschappen’.
Het aantal alcoholverslaafden en probleemdrinkers overtreft het aantal drugsgebruikers veruit.
Alcoholmisbruik neemt toe, vooral onder jongeren tussen de 12 en de 14 jaar.
Twee op de vijf jongens en één op de tien meisjes drinkt teveel alcohol.
Het aantal alcoholgerelateerde ongelukken is groot.
De hersenschade die jongeren door overmatig alcoholgebruik oplopen, wordt pas na hun 24e merkbaar.
Ook hier geldt dat mensen – en zeker jongeren – soms tegen zichzelf in bescherming genomen moeten worden.
Alcoholgebruik wordt ontmoedigd en overmatig alcoholgebruik bestreden met voorlichting en strikte handhaving van regels.
Het aantal gokverslaafden daalde tussen 1994 en 2003.
Helaas is er nu weer sprake van een stijging.
Dit vraagt dan ook om voortzetting en intensivering van een beleid waarin preventie en ontmoediging van gokken en een krachtige aanpak van de uitwassen speerpunten zijn.
Tabakgebruik is ingeburgerd, maar vormt wel degelijk een groot gevaar voor de volksgezondheid.
Het ontmoedigingsbeleid voor tabak wordt voortgezet en geïntensiveerd.
Preventie en voorlichting, met name gericht op jongeren, blijven belangrijk.
De accijnzen op alcoholhoudende dranken worden verhoogd.
De leeftijdsgrens voor lichtalcoholische dranken wordt verhoogd naar achttien jaar.
Aan de leeftijdsgrenzen wordt streng de hand gehouden.
Houders van horecagelegenheden zijn mede aansprakelijk voor de gevolgen van overmatig drankgebruik in hun gelegenheid.
De zogenaamde gemaksdrankjes, zoals breezers, worden niet langer verkocht in de supermarkt, maar alleen in slijterijen.
Casino’s worden verboden.
Reclame voor gok- en kansspelen wordt met kracht tegengegaan.
Op naleving van leeftijdsgrenzen voor zogenaamde ‘amusementshallen’ behoort nauwgezet te worden toegezien.
De staatsloterij en andere grote loterijen worden afgeschaft.
Gemeenten dienen de beleidsvrijheid te krijgen om ook in de ‘natte horeca’ kansspelautomaten te weren (zgn. 0-0-0 optie).
Beperking van de tabaksreclame, onder andere door buitenreclame uitsluitend bij verkooppunten toe te staan; hogere accijnzen en beperking van het aantal verkooppunten zijn de speerpunten van een consequent tabaksontmoedigingsbeleid.
Het rookverbod in overheidsgebouwen en voor het publiek toegankelijke ruimten wordt strikt gehandhaafd.
Overheden en politici slagen er niet in het vertrouwen van brede lagen van de samenleving te verwerven en te behouden.
Voor herstel van vertrouwen zijn geen stelselwijzigingen nodig, maar betrouwbare politici, die zich dienstbaar opstellen, trouw aan de publieke zaak.
Overheden behoren betrokken te zijn op de belangen van samenleving en burgers.
Bij het nastreven daarvan hebben overheden, zeker in een representatieve democratie, eigen verantwoordelijkheden, die niet samenvallen met de optelsom van wensen en belangen van burgers.
Wat het publieke belang inhoudt, zal bij elk politiek besluitvormingsproces steeds weer opnieuw moeten worden verduidelijkt.
Politieke partijen met een helder en consistent politiek profiel zijn daarbij onmisbaar.
Politieke uitgangspunten en vooronderstellingen behoren in het politieke debat niet te worden verdoezeld.
Godsdienst en levensovertuiging moeten in de publieke ruimte een erkende plaats innemen.
Overheden en overheidspersonen moeten integer zijn,  omdat zij uiteindelijk in dienst staan van de samenleving en daarmee uiteindelijk van God.
Alleen integere politici kunnen aanspraak maken op een vertrouwensrelatie  tussen overheid en burgers.
De politieke werkelijkheid wordt niet alleen bepaald door regels, maar ook door de politieke cultuur.
Politici moeten open kaart spelen als de politieke cultuur in de weg staat  van noodzakelijke politieke veranderingen.
In de relatie tussen overheid en burgers spelen de media een steeds beslissender rol.
Van de media mag zorgvul-digheid gevraagd worden in de berichtgeving over de aanspreekbaarheid en besluitvorming van de overheid en over de verschillende rollen en verantwoordelijkheden van zowel overheid en burgers.
Bewindslieden dragen de politieke verantwoordelijkheid voor hun eigen handelen én dat van hun ambtenaren.
Zij zijn tevens verantwoordelijk voor taken die zijn uitbesteed aan zelfstandige bestuursorganen (ZBO’s) en andere op afstand geplaatste overheidsdiensten.
Vanwege de noodzakelijke onafhankelijkheid van politieke partijen ten opzichte van de overheid verdient verdere uitbreiding van partijsubsidiëring geen aanbeveling.
Bestuurders, hoge ambtenaren en politieke vertegenwoordigers publiceren hun nevenfuncties en -belangen.
Ook bij de uitvoering van regels staan de belangen van burgers centraal.
Bij de opstelling en de uitvoering van beleidsplannen wordt daar waar dat kan, gebruik gemaakt van de kennis van bewoners van hun eigen leefomgeving.
Betrokkenheid van burgers en bedrijven bij de publieke dienstverlening bevordert actief burgerschap.
Het aantal beleidsambtenaren bij de nationale, regionale en lokale  overheid wordt verminderd.
De overheid beschermt de persoonlijke levensfeer van haar burgers.
Bij alle maatregelen in het kader van verbetering van haar dienstverlening, terrorisme- of criminaliteitsbestrijding, legt de overheid structureel verantwoording af van de mate waarin zij de privacy van haar burgers beschermt, dan wel beperkt.
De verantwoordelijkheid voor de toegankelijkheid van het recht wordt bij de advocatuur zelf gelegd.
Juist in een steeds diverser Nederland is het van belang dat wij ons met elkaar rekenschap geven van de ont-staansgeschiedenis van de Nederlandse samenleving.
Onderzocht wordt de mogelijkheid om aan de Grondwet  een preambule vooraf te laten gaan.
In deze preambule kan uitdrukking worden gegeven aan de historische identiteit en de dragende waarden van de Nederlandse samenleving.
Kennis van de Grondwet draagt bij aan een goede  integratie in de Nederlandse rechtsstaat.
Het recht op leven wordt vastgelegd.
Het menselijk leven heeft volledige rechtsbescherming vanaf de bevruchting tot aan de dood.
Artikel 1, het recht op gelijke behandeling, wordt uitgebreid ter bestrijding van gehandicaptendiscriminatie.
De Nederlandse taal wordt grondwettelijk verankerd.
Het verbod om wetten rechterlijk te toetsen aan de Grondwet wordt afgeschaft.
Dit versterkt het gezag van de Grondwet.
In hoogste instantie beslist een constitutioneel hof over de uitleg van de grondwet.
Indien de Raad van State in zijn advies concludeert dat een wetsvoorstel grondwetsuitleg vergt, kan dit slechts, indien door tenminste 30 Kamerleden verlangd, met gekwalificeerde meerderheid van twee derde worden aangenomen.
Er wordt vastgelegd dat Internationale verdragen pas goedgekeurd kunnen worden wanneer de inhoud van die verdragen is omgezet in Nederlandse wetgeving.
Nederland is en blijft een constitutionele monarchie.
De staatsrechtelijke functie van het koningschap heeft haar waarde bewezen en blijft intact.
Er wordt geen rangorde tussen de verschillende vrijheidsrechten in de Grondwet vastgesteld.
Bestuurlijke vernieuwing is geen doel op zich.
Eventuele wijzigingen in ons staatsbestel zullen eerst en vooral moeten bijdragen aan herstel van vertrouwen van de burger in politiek en bestuur.
Het Nederlandse kiesstelsel is sinds 1917 gebaseerd op het beginsel van evenredige vertegenwoordiging.
Met dit stelsel wordt de verscheidenheid van ons volk zo goed mogelijk in de volksvertegenwoordiging weerspiegeld en hebben ook kleine minderheden daarin hun stem.
Een gekozen minister-president lijkt aantrekkelijk om de kloof tussen burger en politiek te overbruggen, maar is een misplaatste figuur in het Nederlandse staatsbestel met coalitievorming en de individuele verantwoordelijkheid van ministers.
Wel kan het wenselijk zijn om zijn positie in de ministerraad te versterken.
Gezien de omvang en de complexiteit van het beleidsterrein van de overheid is het onmogelijk dat directe democratie het representatieve stelsel kan vervangen.
Vormen van directe democratie zijn slechts acceptabel als het principe van de representatieve democratie geen geweld wordt aangedaan.
Alleen het correctief referendum voldoet aan dat beginsel.
De rechtspositie van politieke vertegenwoordigers wordt zoveel mogelijk in overeenstemming gebracht met die van reguliere werknemers.
De invoering van een correctief referendum op verzoek van kiezers over door het parlement, gemeenteraden of provinciale staten goedgekeurde wetsvoorstellen, cq.<U+F020>Verordeningen is wenselijk.
Een dergelijk referendum heeft alleen nut, indien het aantal handtekeningen om een referendum aan te vragen op een geloofwaardig niveau wordt vastgesteld en de opkomstdrempel tenminste boven de 50% ligt.
De Tweede Kamer moet na evaluatie van de huidige regeling een vorm van burgerinitiatief handhaven.
Gemeenten en provincies krijgen de aanbeveling het burgerinitiatief ook in te voeren.
Om de onduidelijkheid over de mogelijkheden en (on)-mogelijkheden van het decentrale bestuur te bestrijden,  zijn sterke gemeenten en sterke provincies nodig.
Slechts één bestuurslaag moet verantwoordelijk zijn voor het  oplossen van een bepaald maatschappelijk probleem.
Het  veiligheidsbeleid moet voor haar effectiviteit geworteld zijn in de lokale samenleving.
De aanwezigheid van  politie in de wijken en de betrokkenheid van lokale vrijwil-ligers bij de brandweer zijn belangrijk.
Bij rampenbestrijding is samenwerking tussen de verschil-lende diensten over de gemeentegrenzen heen noodza-kelijk.
De vorming van veiligheidsregio’s betekent een versterking van de bestuurlijke- en operationele regie in alle fasen van de veiligheidsketen.
Deze samenwerking kan niet  vrijblijvend zijn, maar moet wel recht doen aan de (eigen) verantwoordelijkheid die een gemeentebestuur draagt voor haar grondgebied en gemeentelijke organisatie.
Samenwerking tussen gemeenten is wenselijk, maar het primaat moet blijven liggen bij democratisch gelegitimeerde organen zoals de gemeente, de provincie en de rijksoverheid.
Gemeentelijke herindeling is alleen gewenst als dit voor een goede uitvoering van alle taken nodig is.
Inwoneraantallen alleen zijn niet maatgevend, de opvattingen en belangen van de burgers worden nadrukkelijk meegewogen.
Gemeenten krijgen de vrijheid zelf te beslissen in welke mate zij het gemeentebestuur duaal willen inrichten.
De benoeming van burgemeester en Commissaris van de Koningin kan aan respectievelijk de gemeenteraad en de staten worden overgelaten op basis van een wettelijke taakomschrijving en een ambtsinstructie van de regering.
De Kroon behoudt het recht benoemingen te vernietigen.
Bij decentralisatie van rijkstaken of de uitvoering daarvan, is de mogelijkheid om lokaal maatwerk te kunnen bieden belangrijk.
De rijksoverheid moet daarom zorgen voor voldoende financiële middelen via het gemeente- of provinciefonds, en een relevant eigen belastinggebied voor gemeente en provincie.
De uitslagen van de referenda op de eilanden van de Nederlandse Antillen vragen een aanpassing van de onderlinge staatkundige verhoudingen.
Wijziging van het Statuut moet daarnaast voorzien in een duidelijker afbakening van cruciale Koninkrijkstaken zoals rechtshandhaving, effectieve criminaliteitsbestrijding, effectief financieel toezicht, deugdelijk bestuur, onderwijs, gezondheidszorg en armoedebestrijding.
Een herzien Statuut van het Koninkrijk der Nederlanden De huidige bestuurslaag van de Nederlandse Antillen kan verdwijnen onder gelijktijdige versterking van de bevoegdheden van het Koninkrijk en een garantie van voldoende bestuurskracht van de kleine eilanden.
De nieuwe staatkundige verhoudingen worden vastgelegd in een herzien Statuut.
Meer financiële en economische zelfstandigheid van de Koninkrijkspartners Daarbij hoort een verdere sanering van de overheidsfinanciën, het versterken van het bestuur en het terugdringen van de excessieve schuldenlast.
Aan dat laatste kan Nederland eventueel een financiële bijdrage leveren als onderdeel van een totaalpakket voor de herstructurering van het Koninkrijk.
Grotere bevoegdheden van de Koninkrijksregering, ter wille van: voldoende toezicht op de bestuurskracht en het financiële beheer;
effectieve bestrijding van criminaliteit en corruptie;
verbetering van onderwijs, gezondheidszorg en armoedebestrijding.
Hulp aan de Antillen en Aruba is gericht op het verschaffen van perspectief
Met name het middenkader is belangrijk, mede om een ‘braindrain’ naar Nederland te voorkomen.
De samenwerking tussen de Antillen en andere landen in het Caribische gebied wordt gestimuleerd.
In overleg met in het bijzonder Curaçao worden maatregelen ontworpen om de migratie van kansarme jongeren naar Nederland tegen te gaan.
Een leefbare samenleving is niet mogelijk zonder gezamenlijk gedragen publieke gedragsnormen.
Het stellen van omgangsregels of fatsoensnormen voor de publieke ruimte kan echter maar in beperkte mate bewerkstelligd worden door de overheid.
Wet- en regelgeving op dit terrein hebben pas werkelijk zin wanneer de inhoud aansluit bij een door de burgers beleefde moraal.
Hier ligt een expliciete opdracht voor kerken, gezinnen, maatschappelijke instellingen en het onderwijs.
De kerken hebben een publieke functie in het bevorderen van waarden en normen.
Gezinnen weten dat de inzet voor een betere samenleving begint bij de opvoeding thuis.
Het is essentieel dat politici, kerken en maatschappelijke organisaties vanuit hun verschillende overtuigingen in een permanent debat nagaan welke elementen kunnen dienen voor een gezamenlijk gedeelde publieke moraal.
De ChristenUnie is ervan overtuigd dat bijbelse waarden kunnen worden herkend en erkend door andere politieke richtingen.
De rol van religie in de politiek en in de publieke ruimte staat volop in de belangstelling.
De ChristenUnie wil en kan niet instemmen met de gedachte dat mensen hun geloof of levensovertuiging achter de voordeur moeten houden.
Godsdienstvrijheid is een groot goed.
Deze vrijheid is niet onbeperkt.
Iedereen in Nederland heeft zich gewoon aan de wet te houden: geweld, belediging, discriminatie en antisemitisme, haat zaaien en godslastering zijn en blijven strafbaar.
Er wordt een brede staatscommissie ingesteld die zich buigt over de opstelling van een Handvest van Burgerlijke Verantwoordelijkheden.
Racisme en discriminatie op grond van etniciteit, geaardheid of handicap verdienen krachtige bestrijding.
Extremistische organisaties die zich schuldig maken aan geweldpleging of herhaalde ordeverstoring verliezen het recht op demonstratie en zendtijd voor radio en televisie.
Ook hun overheidssubsidies worden stopgezet.
Bij besluitvorming over belangrijke maatschappelijke vraagstukken met levensbeschouwelijke aspecten wordt de kerken om advies gevraagd.
De overheid draagt zorg voor voldoende geestelijke verzorging binnen de krijgsmacht, gevangenissen en zorginstellingen.
Gewetensbezwaren in dienstbetrekking behoren op grond van de vrijheid van godsdienst en levensovertuiging erkend te worden op het werk en bij opleidingen.
Werkers in de zorg met bezwaren tegen abortus-provocatus en euthanasie mogen geen benadeling ondervinden bij de toelating tot opleidingen en uitvoering van het werk.
Evenmin als ambtenaren van de burgerlijke stand mogen worden uitgesloten op grond van gewetensbezwaren bij het sluiten van een homohuwelijk.
Wat doet de overheid?
Aanstootgevende reclame-uitingen, waaronder reclame voor softdrugs of growshops, seksclubs, bordelen en 06-sekslijnen vallen niet onder de vrijheid van meningsuiting en kunnen dus geweerd worden.
De mogelijkheden van de burger om zich te verweren tegen inbreuken op de privacy (ongewenste post of telefoon, reality-tv) worden verruimd, onder meer door meer mogelijkheden te verschaffen om klachten in te dienen.
Wat doen ouders samen met scholen?
Media-educatie voor zowel jongeren als hun ouders kan jongeren weerbaar maken in hun omgang met de verschillende media.
Daar worden middelen voor beschikbaar gesteld.
Er wordt een landelijk expertisecentrum ingesteld waar ouders terechtkunnen met vragen over mediagebruik.
Wat doen we samen?
Zelfregulering en een betere handhaving moeten ertoe leiden dat die normale maatschappelijke normen ook op het internet normaal worden.
Het NICAM ontwikkelt zich samen met de Reclamecodecommissie tot een brede commissie waar klachten kunnen worden ingediend over misbruik van de vrijheid van meningsuiting, normoverschrijdende reclame en geweld of seks op tv en internet.
De overheid stimuleert de reclamebranche en de commerciële zenders om zich vrijwillig bij deze commissie aan te sluiten.
Eén van de kerntaken van de overheid is de veiligheid van de burger.
Hoewel de laatste jaren een verbetering optreedt, is het aantal opgeloste misdrijven nog steeds te laag.
Er is sprake van een toename van geweld onder jongeren en de misdrijven die op jeugdige leeftijd worden begaan, zijn van steeds ernstiger aard.
Criminele organi-saties opereren internationaal en worden steeds profes-sioneler.
Het feit dat geweld en georganiseerde crimina-liteit zich concentreert bij bepaalde minderheidsgroepen is zorgwekkend.
Politie en justitie moeten daarom nog beter toegerust worden voor hun omvangrijke taak.
Extra mankracht is nodig, waarbij zowel voldoende aandacht  moet zijn voor voldoende preventie als geloofwaardige repressie.
De vorming van een nationale politie, waarbij de ministers van Binnenlandse Zaken en Justitie de realisatie van hun beleidsdoelstellingen met prioriteit kunnen afdwingen,  draagt niet bij aan efficiënt politieoptreden op lokaal en regionaal niveau.
De samenwerking tussen politie en justitie binnen de EU en binnen de landen die de anti-terrorismeverdragen hebben ondertekend, moet worden geïntensiveerd.
Maatregelen ter bestrijding van internationaal terrorisme worden tijdig geëvalueerd.
Het is belangrijk dat burgers beseffen dat zij ook zelf invloed kunnen uitoefenen op de mate van veiligheid in hun buurt.
De politie kan niet alles oplossen.
Politie en justitie kunnen hiervan gebruik maken, bijvoorbeeld via initiatieven als burgernet.
Als geweld wordt toegepast tegen hulpverlenings- en politieambtenaren of andere toezichtambtenaren, wordt de straf op het gepleegde delict met een derde verhoogd.
Het belemmeren van hulpverleners in hun werk wordt een strafbaar feit.
Samenwerking en informatie-uitwisseling tussen de verschillende politiekorpsen moeten worden geoptimaliseerd.
Europol kan een rol spelen bij de registratie van internationale criminaliteit en vermissingen,
maar zij dient geen uitvoerende bevoegdheden te krijgen.
Internationale samenwerking van politie en justitie dient zich meer te richten op georganiseerde criminaliteit vanuit Oost-Europa.
Er komt geen nationale politie.
Wel moeten informatievoorziening en aankoop van materieel gezamenlijk plaatsvinden.
De politie moet zoveel mogelijk wijk- en dorpgericht werken.
Zo komt ze dichter bij de burger te staan en wordt een betere samenwerking met andere organisaties mogelijk.
De politie kan meer gebruik maken van vrijwillige politie voor eenvoudig en ondersteunend politiewerk.
Voor effectieve rampenbestrijding en crisisbeheersing is samenwerking tussen de verschillende hulpverleningsdiensten op regionaal niveau van groot belang.
De vorming van veiligheidsregio’s wordt daarom zo snel mogelijk gerealiseerd.
Niet alleen in de stedelijke regio’s, maar ook op het platteland dient te allen tijde voldoende politiesterkte gewaarborgd te zijn, zodat voldoende surveillance en acceptabele aanrijtijden zijn gewaarborgd.
Er moeten daarom in de komende periode 3000 agenten bijkomen.
Het heenzenden van (lichte) criminelen vanwege het ontbreken van voldoende cellen behoort niet voor te komen.
Taken die niet tot de kern van het politiewerk behoren, zoals het opnemen van aangiften ten behoeve van verzekeringsmaatschappijen, worden aan andere instanties overgedragen, zodat gekwalificeerde politieagenten zich kunnen wijden aan het ‘echte politiewerk’.
Stelselmatige daders en notoire overlastplegers wordt een ‘Doe-Normaal’ bevel opgelegd.
Bij overtreding daarvan volgt een hechtenis van een jaar.
Stadswachten en toezichthouders in wijken, winkelcentra, recreatiegebieden en openbaar vervoer kunnen ter beteugeling van de kleine criminaliteit een nuttige aanvulling vormen op het politieapparaat, mits ze voor de burger duidelijk te onderscheiden zijn van de politie.
Via een evenementenheffing worden de kosten van massale Politie-inzet bij sport- en andere manifestaties in rekening gebracht bij de organisatoren als eerstverantwoordelijken voor de gang van zaken op eigen terrein.
Het gebruik van drugs in de openbare ruimte wordt strafbaar gesteld.
Toetreding tot de gewapende strijd die zich richt tegen de Nederlandse samenleving als zodanig (jihad) betekent verlies van het Nederlanderschap en uitzetting.
Straffen moeten in ieder geval voldoen aan het drieledig criterium van vergelding, preventie en afschrikking.
De strafmaat bij drugscriminaliteit moet worden verhoogd  en dient vaker te worden opgelegd.
Zware straffen mogen als afschrikwekkend voorbeeld worden ingezet bij plegers van grove gewelds- en zedendelicten om de rechtsorde te herstellen en de samenleving te beschermen.
Wanneer bij deze delicten kinderen het slachtoffer zijn, is er sprake van een strafverzwarende omstandigheid.
Incest en seksueel misbruik van kinderen zijn een ernstig maatschappelijk kwaad dat krachtig dient te worden bestreden.
Naast gevangenisstraf voor de dader zijn extra maatregelen als uithuisplaatsing van de dader, hulpverlening en gezinstherapie van belang.
Betrokkenen bij het vervaardigen van kinderporno zijn medeverantwoordelijk en dus strafbaar.
Een samenleving is niet klaar als de misdadigers opgeborgen zijn.
De zorg voor gedetineerden moet gericht zijn op mogelijkheden van herstel en het bieden van kansen op terugkeer in de samenleving.
Het is ook van belang om de slachtoffers van een misdrijf goede nazorg te bieden.
Er moet aandacht zijn voor zaken als verzoening, slachtofferhulp en hulp aan ex-gedetineerden.
De financiële recherche dient in de opsporing van de georganiseerde criminaliteit een prominente plaats in te nemen.
Ontnemingsmogelijkheden ( ‘pluk ze’-wetgeving) worden verruimd, onder meer door vaker de omgekeerde bewijslast toe te staan.
De handhaving van de verkeersveiligheid is een taak op het grensvlak van het eigenlijke politiewerk.
Toezicht op de verkeersveiligheid buiten de hoofdwegen moet worden overgedragen aan de gemeenten.
De sanctie op verkeersovertredingen wordt in beginsel de bestuurlijke boete.
De politie krijgt voldoende middelen om computer- en internetcriminaliteit te bestrijden.
Burgerinzet bij de bestrijding van criminaliteit en de aanhouding van verdachten wordt beloond.
Geef het slachtoffer in de strafrechtspleging aandacht en informatie.
Verruim de mogelijkheden tot verhaal van geleden schade op de dader.
Bevorder verzoening (herstelrecht).
Dood door schuld bij verkeersovertredingen wordt zwaarder bestraft bij grove schuld.
Hieronder vallen alcohol-, drugs- of medicijngebruik.
Het regime in de penitentiaire inrichtingen is gericht op resocialisatie en voorbereiding op terugkeer in de maatschappij.
Gevangenissen, huizen van bewaring en TBS-inrichtingen zijn drugsvrij.
Scherper toezicht voorkomt delinquent gedrag tijdens het proefverlof.
De vervroegde invrijheidsstelling is geen automatisme, maar wordt teruggebracht tot waarvoor ze is bedoeld: beloning voor goed gedrag.
Veroordeelden krijgen de keuze tussen een kortere straf met de plicht tot het verrichten van nuttige arbeid en een langere straf zonder arbeid.
De zwaarte van de straf is in beide gevallen gelijk.
Uitbreiding van het straffenarsenaal biedt een geloofwaardig alternatief naast vrijheidsstraf en geldboete.
Nederland heeft de trekken van een immigratieland gekregen.
De ChristenUnie staat voor een gemeenschap die zich vanuit haar christelijke traditie openstelt voor mi-granten en vreemdelingen.
Op hun beurt zullen vreemdelingen moeten participeren en de wil tonen tot integratie in de Nederlandse samenleving.
De rechtsstaat en de democratie als principes voor de inrichting van de Nederlandse samenleving staan daarbij voorop.
Alle burgers behoren zich zo te gedragen dat zij geen inbreuk maken op het algemeen belang van de samenleving, de openbare orde en de rechten en vrijheden van andere burgers.
Het is van belang dat de overheid, waar zij dat kan, een volwaardige plaats van migranten in het arbeidsproces bevordert.
Knelpunten zoals discriminatie en uitsluiting van het arbeidsproces, moeten aangepakt worden.
Het bijzonder onderwijs heeft het (grondwettelijk) recht om bij toelating van leerlingen van hun ouders onderschrijving van of respect voor de grondslag van de school te vragen.
Van scholen mag gevraagd worden hiermee op een zorgvuldige wijze om te gaan en niet op oneigenlijke gronden leerlingen te weigeren.
Nieuwkomers dienen zich in het land van herkomst voor te bereiden op de migratie naar Nederland.
Ze hebben baat bij inzicht in de Nederlandse samenleving en beheersing van de Nederlandse taal.
Alleen zo kunnen ze snel participeren in de maatschappij en worden ze zelfredzaam.
Integratie in onze samenleving staat het behoud van de eigen culturele identiteit niet in de weg.
Het is wel van groot belang dat in het onderwijs en in inburgeringstrajecten voldoende aandacht is voor het Nederlandse gemeenschappelijk cultureel, religieus en historisch erfgoed.
Een succesvolle integratie komt van twee kanten.
Voor herstel van de sociale samenhang is expliciete aandacht nodig.
Moslimjongeren die zich deel voelen van onze maatschappij en zich voluit opgenomen weten in onze samenleving zullen meer weerbaar zijn tegen radicalisering en rekrutering voor de jihad.
Een goede integratie vraagt inspanningen van iedereen, zowel van de oud- en nieuwkomers in ons land, als van de Nederlanders van huis uit.
De aanwezigheid van meer dan 900.000 moslims in Nederland en een wereldwijd debat over toenemend religieus extremisme en ‘botsende beschavingen’, plaatsen de Islam voor uitdagingen.
De ChristenUnie wil niets liever dan vreedzaam samenleven en waar nodig bruggenbouwer zijn.
Juist in een tijd waarin de publieke implicaties van religie nogal eens miskend worden, erkent de ChristenUnie zonder terughoudendheid de rechten en de vrijheden van deze relatief nieuwe minderheid.
Tegelijk zijn er grote vraagstukken.
Islamitisch geïnspireerd terrorisme moet keihard worden bestreden,
maar om te voorkomen dat jongeren daartoe komen, moeten we vooral samen met islamitische maatschappelijke organisaties, moslimleiders en individuele moslims werken aan een duurzame integratie van moslims in de Westerse samenleving.
Religieuze minderheden, waaronder in het bijzonder moslims, genieten grondwettelijke vrijheden als de godsdienstvrijheid en moeten daarom op hun beurt ruimte en respect opbrengen voor mensen met een andere godsdienst of levensovertuiging.
Ook in het private domein zijn sancties op geloofsafval niet geoorloofd.
Migranten zijn gebaat bij forse uitbreiding van het aantal werkervaringsplaatsen c.q. stageplaatsen in het bedrijfsleven, bij de overheid en in de non-profitsector.
Besteedt in het inburgeringprogramma én in het reguliere onderwijs aandacht aan culturele gedragingen en opvattingen die, hoewel niet onwettig, botsen met de in Nederland heersende culturele opvattingen.
Het gaat hier om godsdienstvrijheid.
Er kunnen echter eisen worden gesteld die, gelet op de veiligheid, de functionaliteit en de neutraliteit, bij geüniformeerde overheidsberoepen, maar ook in de zorg, het onderwijs of het bedrijfsleven, noodzakelijk zijn.
Dit voorkomt het ontstaan van achterstandswijken.
Een voorbeeldfunctie van de overheid in het eigen personeelsbeleid bij het aantrekken van mensen uit bevolkingsgroepen die in een achterstandspositie verkeren.
Een banenoffensief om migranten aan het werk te helpen.
Dat dient de integratie.
Hierop wordt slechts een uitzondering gemaakt indien dit onevenredig zware gevolgen heeft voor betrokkenen, waarbij onder meer te denken is aan de omstandigheid dat het land van herkomst het opgeven van de oorspronkelijke nationaliteit niet erkent.
Islamitische scholen worden net als andere scholen door de Onderwijsinspectie beoordeeld op de kwaliteit van het onderwijs.
Nederlands is er voertaal.
Tot die kwaliteitseisen behoort dat het islamitisch onderwijs met respect over joden, christenen en andere gelovigen spreekt
en leerlingen voorbereidt op actief burgerschap.
Met een groeiend aantal imamopleidingen in Nederland krijgen imams vanuit het buitenland alleen een verblijfs- en werkvergunning als er een aantoonbaar tekort is aan in Nederland opgeleide imams.
De overheid is zeer terughoudend in het beoordelen van de inhoud van preken en godsdienstsamenkomsten.
Als echter blijkt dat imams tot (jihadistisch) geweld of antisemitisme oproepen of dit rechtvaardigen, is er reden om strafrechtelijk in te grijpen.
Imams met een buitenlandse nationaliteit worden in dit geval uitgewezen.
In Nederland gevestigde instellingen en organisaties, zoals moskeeën, scholen, stichtingen, verenigingen, etc.<U+F020>mogen ter bevordering van een vreedzame integratie alleen geld uit het buitenland aanvaarden als dit geld afkomstig is uit een land met democratische vrijheden.
Het Ministerie van Buitenlandse Zaken stelt een lijst op van landen die deze vrijheden niet respecteren.
Misbruik van grondwettelijke vrijheden is niet geoorloofd.
Het oprichten van een politieke partij die beoogt de democratische rechtsstaat omver te werpen, wordt een strafbaar feit.
Intensiever gebruik van de ongewenstverklaring is een van de middelen die moeten voorkomen dat criminele vreemdelingen of vreemdelingen die banden hebben met terreurorganisaties een verblijfsstatus ontvangen.
Jaarlijks melden zich in Nederland enkele tienduizenden asielzoekers.
De Immigratie- en Naturalisatiedienst dient de asielverzoeken zorgvuldig te toetsen.
De asielprocedure moet snel maar vooral zorgvuldig zijn.
Rekening wordt gehouden met kwetsbare groepen en medische aspecten.
Het zogenaamde ‘Istanbul Protocol’ moet worden ingevoerd.
Op Europees niveau moet er een gezamenlijke asielprocedure komen met goede waarborgen voor zorgvuldigheid.
Uitgangspunt moet de beste asielpraktijk en niet de slechtste zijn.
De verantwoordelijkheid voor vluchtelingen binnen Europa moet door de EU-landen gezamenlijk gedragen worden.
Het opkomen voor de vreemdeling is een christelijke plicht.
Als Nederland voor politieke vluchtelingen geen wijkplaats is, werken wij mee aan hun onderdrukking.
Het is van belang dat de opvang van vluchtelingen en de toetsing van asielaanvragen zo dicht mogelijk bij de bron plaatsvinden: in de regio waar de vluchtelingen vandaan komen.
Nederland helpt, zoveel mogelijk in Europees verband, landen die zodoende met de opvang van veel vluchtelingen te maken krijgen.
In het geval van gedwongen terugkeer dient de overheid zich ervan verzekerd te hebben dat in het land van herkomst fundamentele mensenrechten, waaronder de godsdienstvrijheid, niet worden geschonden.
De kwaliteit van de ambtsberichten dient als basis van het uitzettingenbeleid van onbesproken kwaliteit te zijn.
Hiervoor worden de nodige maatregelen getroffen.
Vluchtelingen worden niet teruggestuurd als dat gevaar voor leven of vrijheid oplevert.
Dit is in het bijzonder een aandachtspunt bij terugkeer naar islamitische landen.
Asielzoekers die nog in afwachting zijn van een besluit over een verblijfsvergunning mogen betaald werk verrichten, maar zij bouwen op deze manier geen rechten op die een eventuele terugkeer naar het land van herkomst bemoeilijken.
De leefomstandigheden voor asielzoekers en vooral voor kinderen, moeten sterk worden verbeterd.
Detentie wordt alleen als uiterste middel gebruikt.
Kinderen horen niet in detentie.
Nederland kan niet onbeperkt mensen opnemen die vooral uit economische motieven een verblijfsvergunning willen hebben.
De overheid dient zich in te zetten voor verbetering van economische perspectieven en opvang van vluchtelingen elders in de wereld.
Het voorkomen van illegale immigratie is op de lange duur alleen kansrijk, als ook wordt gewerkt aan verbetering van de leef- en werkomstandigheden in de landen van herkomst.
Vreemdelingen die al langdurig in Nederland verblijven, geen strafblad hebben en waarvan terugkeer redelijkerwijs niet meer te vragen is, komen in aanmerking voor een pardon.
Bij de beoordeling van de aanvraag voor een medische verblijfsvergunning wordt rekening gehouden met de feitelijke toegankelijkheid van de noodzakelijke zorg in het land van herkomst.
Het Vluchtelingenverdrag behoort ruimhartig te worden uitgevoerd.
Nederland zet zich in voor het bereiken van duurzame oplossingen voor de vluchtelingenproblematiek.
Er wordt naar gestreefd niet alleen de eerste opvang maar ook de beoordeling van het vluchtverhaal (de asieltoets) plaats te laten vinden in de eigen regio, bij voorkeur in opvangcentra onder beheer van de Verenigde Naties.
In Europees verband wordt meer geld vrijgemaakt voor opvang en hervestiging van vluchtelingen in de regio.
Waar voor vluchtelingen geen uitzicht is op lokale integratie of terugkeer dient Nederland zich solidair te tonen en vluchtelingen de mogelijkheid tot hervestiging te bieden.
Daartoe wordt het quotum van 500 vluchtelingen per jaar fors verhoogd.
Asielzoekers behoren zo snel mogelijk te weten waar zij aan toe zijn.
Het gaat er om een goed evenwicht te vinden tussen snelheid en zorgvuldigheid.
Asielstatushouders komen na drie jaar in aanmerking voor een vergunning asiel voor onbepaalde tijd.
Uitzetting van uitgeprocedeerde vreemdelingen gaat - mits zij te goeder trouw zijn - gepaard met een aanbod tot hulp bij de hervestiging.
Vreemdelingen die in ons land zijn overgegaan naar een andere godsdienst worden in geen geval gedwongen terug te keren naar het land van herkomst, indien daar in de praktijk sprake is van vervolging van betrokkene.
Een effectief terugkeerbeleid is van groot belang.
Op landen die weigeren uitgeprocedeerde asielzoekers weer op te nemen, dient in EU-verband druk te worden uitgeoefend.
Uitgeprocedeerde asielzoekers mogen geen slachtoffer worden van de weigering van hun land van herkomst hen weer op te nemen.
Ze hebben op humanitaire gronden recht op een verblijfsvergunning.
De overheid biedt asielzoekers in procedure in Nederland opvang aan.
Voor gezinnen met kinderen en voor andere schrijnende gevallen geldt een bijzondere zorgplicht, ook als het uitgeprocedeerde asielzoekers betreft.
Het recht op gezinsleven wordt gerespecteerd.
Gezinnen van asielzoekers en vluchtelingen worden niet gescheiden.
De leges voor verblijfsvergunningen worden verlaagd, zodat zij het uitoefenen van het gezinsleven niet meer belemmeren.
Het vreemdelingenbeleid wordt onder de verantwoordelijkheid van de minister van Buitenlandse Zaken gebracht.
Het cultuurbeleid moet erop gericht zijn kunst en kunstenaars midden in de samenleving te plaatsen, zeker als overheidsmiddelen worden ingezet.
Kunst in de openbare ruimte mag herkenbaar zijn en verrassend.
Dat maakt de publieke betrokkenheid groter.
Ze kan bovendien bijdragen aan verbetering van private investeringen in de kunst.
In beginsel dient de kunstenaar zelf in staat te zijn zijn brood te verdienen met zijn werk.
Overheidsondersteuning is daarom in beginsel alleen projectmatig van aard.
Voor de Nederlandse cultuur is de Nederlandse taal van fundamentele betekenis.
Tegenover de druk van internationalisering dient de Nederlandse taal zorgvuldig en zelfbewust te worden onderhouden.
Hetzelfde geldt voor het Fries als tweede erkende taal in ons land.
Streektalen zijn belangrijk voor de eigen identiteit van gemeenschappen.
Cultuuruitingen in meer kunstzinnige vorm kunnen eveneens het besef van gemeenschap en identiteit versterken.
Wanneer kunst echter moreel verlagend werkt door kwetsend taalgebruik of vormgeving, is overheidsondersteuning niet op haar plaats.
Het cultuurbeleid van overheden en van fondsen moet op een transparante manier worden gevoerd.
De betrokkenheid van de kunst op de brede samenleving is een belangrijk aandachtspunt.
Het ondernemerschap van kunstenaars moet bevorderd worden.
Het bedrijfsleven wordt gestimuleerd kunst en cultuur te ondersteunen.
Giften van particulieren aan kunstenaars worden fiscaal aftrekbaar gesteld.
De overheid toetst alle vormen en regelingen voor indirecte subsidiëring van de kunst aan effectiviteit en doelmatigheid.
Bij geconstateerde ondoelmatigheid wordt de regeling afgeschaft.
Pornografisch of anderszins omstreden materiaal komt in ieder geval niet voor indirecte subsidiëring in aanmerking.
De overheid bevordert het eenvoudig en zorgvuldig gebruik van het Nederlands als bestuurstaal en cultuur- en omgangstaal.
Er moet een Nederlands-Vlaamse commissie komen die zorg draagt voor het vertalen van (met name Engelse) woorden en begrippen in het Nederlands.
Een democratische rechtsstaat kan niet zonder een publieke omroep.
De publieke omroep is een forum voor maatschappelijke discussies, draagt bij aan de overdracht van kennis en waarden en betrekt een breed publiek bij de historische, geestelijke en culturele ontwikkeling van ons land.
Daarom moet de publieke omroep zowel gericht zijn op een goede kwaliteit als op een breed bereik en gebruik maken van alle genres.
Haar taken kunnen niet overgelaten worden aan de markt, waar publieke waarden een bijproduct zijn.
De publieke omroep kan niet zonder wetgeving die haar bestaan garandeert.
Ook zijn voldoende financiële middelen nodig.
Het is verre te verkiezen dat een vertegenwoordiging van maatschappelijke hoofdstromingen de publieke omroep draagt, dan het bestuur over te laten aan de staat, de enkeling of een maatschappelijke elite.
De ChristenUnie is voor handhaving van de omroepen als private ledengebonden organisaties met een duidelijke maatschappelijke missie.
De publieke omroepen krijgen zo de gelegenheid vanuit de eigen missie en achtergrond kwalitatief hoogstaande programma’s te maken voor zowel grote als kleine doelgroepen.
De publieke omroep is alleen dan in staat uitvoering te geven aan de eisen die de wetgever stelt aan het  beschikbaar stellen van zendtijd.
Een BBC-achtig model wordt afgewezen.
De plannen van de (huidige) regering voor de publieke omroep gaan van tafel.
In de komende regeerperiode zal wel gewerkt moeten worden aan een verdere optimalisering van de onderlinge samenwerking en het bereik van de publieke omroep.
Hierbij zal ook het gebruik van nieuwe media (internet e.d.) betrokken moeten worden.
Uitzendingen van deze ‘kerkelijke’ omroepen geven de gelegenheid een grotere groep geïnteresseerden in levensbeschouwing en religie te bereiken
én bieden een forum voor het kennisnemen en ontmoeten van diverse opvattingen en gewoonten.
Dit is van belang in onze multiculturele samenleving.
Concentratie van dagbladen of omroepen wordt ingeperkt om vrije mededinging en een pluriforme en onafhankelijke pers te garanderen.
Het marktaandeel van een dagbladuitgever, uitgeverscombinatie, of omroepcombinatie mag niet meer dan 30% zijn.
Na de terroristische aanslagen op het World Trade Center in New York (2001) is de internationale veiligheidssituatie drastisch gewijzigd.
Binnenlandse en buitenlandse veiligheidskwesties zijn in toenemende mate met elkaar verweven.
Fundamentele veranderingen als globalisering, migratie, de dreiging van internationaal terrorisme en verspreiding van massavernietigingswapens hebben dit verschijnsel versterkt.
Vanuit de bijbelse opdracht te zorgen voor recht en gerechtigheid, een van de centrale noties van de christelijke politiek, streeft de ChristenUnie naar rechtvaardige internationale verhoudingen en handelsstructuren in de wereld en naar vrede, veiligheid en respect voor de mensenrechten.
Nederland heeft vanuit zijn positie van welvaart en stabiliteit een extra verantwoordelijkheid om zich in te zetten voor veiligheid, de wereldwijde milieuproblematiek en vluchtelingenvraagstukken.
De ChristenUnie plaatst de internationale ontwikkelingen in het perspectief van een samenwerking tussen nationale staten.
Het streven naar internationale gerechtigheid dient plaats te vinden vanuit ieders eigen nationale verantwoordelijkheid.
Processen als globalisering en internationalisering en de daarmee gepaard gaande vervagende grenzen vereisen een betere samenwerking en afstemming, maar betekenen niet dat de nationale staat opgeefbaar is.
Nederland heeft zijn bestaan te danken aan de strijd om het belangrijkste vrijheidsrecht: de vrijheid van geweten en van godsdienst.
Alleen al daarom moet ons land, alleen of met anderen, voortdurend opkomen voor wereldwijd respect voor geestelijke, staatkundige en burgerlijke mensenrechten, te meer omdat mensenrechtenschendingen – in het bijzonder vervolgingen vanwege geloof, overtuiging of ras - in vele landen aan de orde van de dag zijn.
Het lidmaatschap van internationale instellingen als de VN, de Europese Unie, de OVSE en de Raad van Europa moet Nederland actief gebruiken om staten – dichtbij of ver weg, groot of klein - waar sprake is van ernstige en aanhoudende schending van mensenrechten aan te klagen of bij te sturen.
Ook zorgt Nederland voor een goede huisvesting van instanties als het Internationaal Strafhof te Den Haag.
Als zetel van verschillende internationale organisaties wordt de reputatie van Den Haag als juridische hoofdstad van de wereld bevorderd.
Nederland blijft investeren in een krachtige internationale positie, zowel politiek als economisch.
Die profilering is mede in het belang van het internationaal opererende Nederlandse bedrijfsleven.
De overheid moet alert blijven op de ontplooiingsmogelijkheden van het bedrijfsleven en op uitdagingen aan en bedreigingen voor de Nederlandse economie.
Nederland heeft een bijzondere positie als gebruiker, producent en transporteur van fossiele brandstoffen en kan een eigen rol spelen in de energievoorzieningszekerheid in Europa.
Het bedrijfsleven wordt gestimuleerd om de ethiek van het maatschappelijk verantwoord ondernemen ook in de internationale handelsrelaties vorm te geven.
Aan internationale bedrijven wordt gevraagd zich publiek te verantwoorden over de omgang met werknemers, de rechtsorde in het land van vestiging en het milieu, inclusief het beheer van grondstoffen.
De overheid toetst dit bij het verlenen van subsidies.
Dat betekent onder meer een blijvend kritische houding tegenover China, ook als de handels- en investeringsmogelijkheden lonken.
Internationale politiek heeft een directe relatie met eigen, nationale vraagstukken.
Alleen door te werken aan een goede internationale sociaal-economische ontwikkeling, aan vredesbevordering, stabiele politieke verhoudingen en een rechtvaardige welvaartsspreiding kan de voortdurende stroom van politieke en economische vluchtelingen worden ingedamd.
Daarom werkt Nederland intensief samen met de Verenigde Naties en haar gespecialiseerde organisaties zoals de Wereldbank en het IMF.
Vele landen hebben hulp nodig bij het opbouwen van een goed bestuur, de ontwikkeling van hun economie en een veilige samenleving.
Daarom komt de ChristenUnie op voor eerlijke internationale handel,
voor handhaving van mensenrechten
en bestrijding van drugshandel en mensensmokkel.
In het buitenlands beleid richt Nederland zich primair op het bevorderen van internationale gerechtigheid.
De bevordering van de mensenrechten, in het bijzonder van de vrijheid van godsdienst, neemt in het buitenlands beleid een belangrijke plaats in.
Dit impliceert in het bijzonder voor het recht van mensen om van godsdienst te veranderen, met name in islamitische landen.
In internationaal-economische overeenkomsten van de Europese Unie wordt respect voor de mensenrechten opgenomen als een toetssteen bij de beoordeling of handelspolitieke en financiële bevoordelingen van landen aanvaardbaar zijn.
Nederland ontwikkelt op korte termijn, bij voorkeur met EU-partners, een beleid om de energievoorzieningszekerheid te vergroten.
Aan Suriname wordt steun verleend, mits de Surinaamse regering niet alleen zorg draagt voor een goed financieel en economisch beheer, maar ook voor het functioneren van de parlementaire democratie en de eerbiediging van de mensenrechten in Suriname.
Nederland investeert blijvend in de trans-Atlantische betrekkingen met de Verenigde Staten, ook binnen de NAVO als politiek consultatiemechanisme.
Nederland vraagt in internationale fora als de Verenigde Naties en in het beleid van de EU nadrukkelijk aandacht voor het gevaar van totalitaire en nationalistische opvattingen, ambities zoals het invoeren van de sharia (islamitische wetgeving) en het negeren of onderdrukken van de culturele rechten van etnische en nationale minderheden.
Nederland heeft met name historische verplichtingen tegenover de Molukkers en de Papoea’s.
Die verplichtingen moeten recht worden gedaan.
De Nederlandse ambassades zetten zich in om met behulp van het Nederlandse bedrijfsleven ter plaatse teruggekeerde asielzoekers aan werk te helpen.
Mensen in ontwikkelingslanden zijn niet slechts slachtoffer van allerhande ellende, maar zijn onderdeel van een wereldsamenleving – dezelfde als waar wij deel van uitmaken.
Er is maar één wereld en die wordt gedeeld door arm en rijk.
De ongelijkheid is te wijten aan onder meer politieke instabiliteit, voedseltekorten, economische ongelijkheid op de wereldmarkt, torenhoge schulden en ecologische belemmeringen.
Vanuit het oogpunt van Bijbelse gerechtigheid hebben we de verantwoordelijkheid om deze chronische ongelijkheid te bestrijden.
Het Nederlandse ontwikkelingsbeleid zet zich allereerst actief in voor de Millenniumdoelen ter bestrijding van de ergste armoede en vervuiling.
Naast deze millenniumdoelen heeft Nederland veel aandacht voor duurzame en zelfstandige economische groei in ontwikkelingslanden.
De EU moet zich in WTO-verband inzetten voor eerlijke handelsstructuren.
Ook kleine ondernemingen in ontwikkelingslanden worden waar mogelijk in hun groei gestimuleerd, bijvoorbeeld door de inzet van microkredieten.
Verbetering van het ondernemingsklimaat in OS-partnerlanden is een basis voor economische groei en verminderde afhankelijkheid van donorgelden.
Godsdienst speelt in veel ontwikkelingslanden een centrale rol.
Indien mogelijk worden maatschappelijke organisaties zoals kerken ingeschakeld bij bijvoorbeeld aidsbestrijding.
Omdat ontwikkelingssamenwerking één van de pijlers is van de internationale gerechtigheidspolitiek, is het van belang dat er een afzonderlijke minister van ontwikkelingssamenwerking blijft bestaan; de arme landen hebben recht op een eigen stem in de ministerraad.
Binnen het kader van de structurele ontwikkelingssamenwerking wordt slechts een beperkt aantal landen structureel ondersteund.
Bij de selectie van deze landen worden criteria toegepast als: voldoende deugdelijk bestuur, actieve corruptiebestrijding en respect voor mensenrechten, in het bijzonder voor de vrijheid van godsdienst en eredienst.
‘Vervuiling’ van het budget voor armoedebestrijding moet voorkomen worden.
Uiteraard dient er een goede samenwerking te zijn tussen Defensie en Ontwikkelingssamenwerking.
Veiligheid is een absolute voorwaarde voor ontwikkeling.
Vredesoperaties behoren uit het Defensiebudget betaald te worden.
Evenmin behoren de gelden voor het Stabiliteitsfonds en de kwijtschelding van exportkredietschulden uit het ODA-budget betaald te worden.
Door hulp te verschaffen via particuliere organisaties kunnen in landen buiten ‘de lijst’ ontwikkelingen worden gesteund, die er toe leiden dat deze landen alsnog gaan voldoen aan de gestelde criteria.
De rol van particuliere organisaties is ook onmisbaar voor een evenwichtig ontwikkelingsbeleid voor landen die qua ontwikkelingsniveau zeer divers van aard zijn.
Met name als tegenwicht tegenover onderdrukkende regimes, kunnen particuliere organisaties een cruciale rol spelen in landen waar een goed bestuur nog niet voldoende ontwikkeld is.
Ook kunnen deze organisaties zaken aan de kaak stellen als betaalbare medicijnen, schuldenproblematiek, eerlijke handel, kinderarbeid en hulp aan gehandicapten en chronisch zieken.
Voor de besteding van het budget voor ontwikkelingssamenwerking kan een beroep worden gedaan op de zogenaamde particuliere medefinancieringsorganisaties.
Vaak hebben deze non-gouvernementele organisaties meer ingangen in ontwikkelingslanden dan de geijkte regeringsinstanties.
Inschakeling werkt bovendien stimulerend voor de betrokkenheid van burgers bij ontwikkelingssamenwerking.
Ondanks het belang van coördinatie en samenwerking op Europees niveau blijft ontwikkelingssamenwerking primair een zaak van de nationale staten.
De Europese Unie draagt zorg voor een goede afstemming, consistentie en coherentie met het Europees economisch beleid en het landbouwbeleid.
Het budget voor Ontwikkelingssamenwerking wordt op termijn verhoogd tot 1.0 % BNP.
Van dit budget dient tenminste 10% besteed te worden aan internationaal milieubeleid.
Er blijft een afzonderlijke minister voor Ontwikkelingssamenwerking.
Het deel van de ontwikkelingsgelden dat via medefinancieringsorganisaties wordt besteed, wordt verhoogd naar 15% van het budget voor Ontwikkelingssamenwerking.
Het criterium van godsdienstvrijheid wordt toegevoegd aan de criteria die aangelegd worden om te bepalen of in een land sprake is van goed bestuur.
Nederland zet zich in ontwikkelingsrelaties bijzonder in voor de internationale bestrijding van kinderarbeid en de inzet van kinderen in oorlogen.
De middelen bij de bestrijding van aids zijn: campagnes voor onthouding, trouw en condooms (abc-methode), vergroten van de beschikbaarheid (betaalbaarheid) van medicijnen, voldoende medische opvang en het aan de kaak stellen van ongelijke machtsverhoudingen tussen mannen en vrouwen.
Nederland erkent de rol die kerken in Afrika spelen bij het voorkomen van aids.
Kwijtschelding van exportkredietschulden en het Stabiliteitsfonds worden niet uit het ODA-budget betaald.
Het exportkredietverzekeringsbeleid draagt bij aan duurzame ontwikkeling en armoedebestrijding in ontvangende landen.
Er worden ethische eisen gesteld bij de verstrekking van exportkredieten, zoals het vermijden van kinderarbeid en corruptie.
Internationale gerechtigheid is veel meer dan een hulpverleningsrelatie.
Het gaat ook om eerlijke handelsstructuren en het kwijtschelden van schulden.
Beëindiging van exportsubsidies op suiker, rijst, zuivel, rundvlees en granen.
Dit is conform de afspraken in Europees en WTO-verband.
Gesubsidieerde producten mogen niet op de wereldmarkt worden aangeboden.
Het afbouwen van exportsubsidies gaat niet gepaard met een verdergaande liberalisering, maar met productiebeperking.
Dit is mogelijk door afbouw van de tarieven voor be-werkte producten
vereenvoudiging van de procedures voor het EBA-initiatief (Everything but Arms)
en het  bieden van handelspreferenties aan de ACP-landen (de voormalige Europese koloniën: Afrika de Cariben en de eilanden in de Stille Oceaan).
Zowel financieel als met  technische assistentie en met  campagnes voor fair trade, die de consument bewust  maken en aanspreken op zijn verantwoordelijkheid.
Zo gaat het BTW-tarief voor Fair tradeproducten naar 6% en zo mogelijk naar 0%.
Om de nationale voedselzekerheid in ontwikkelings-landen te bevorderen wordt geïnvesteerd in duurzame productiesystemen en diversificatie van de productie.
Nederland verleent medewerking aan humanitaire en veiligheidsoperaties in het kader van de VN en de NAVO.
Uitzending van militairen vindt slechts plaats wanneer de uitzending in het perspectief staat van de waarborging van vrede en veiligheid en de bevordering van mensenrechten en de godsdienstvrijheid.
Operaties die tot doel hebben vrede af te dwingen worden, na goedkeuring door de VN, bij voorkeur door landen in de regio uitgevoerd.
Nederlandse deelname aan crisisbeheersingsoperaties in een hoger geweldsspectrum vindt slechts plaats onder leiding van de NAVO en wordt bij voorkeur gesteund door een duidelijk VN-mandaat.
Deelname is beperkt in tijd en de taakomschrijving is duidelijk afgebakend.
Het Nederlandse parlement moet zijn uitdrukkelijke goedkeuring geven aan de uitzending van militairen.
Het Nederlands defensieapparaat wordt op een zodanig niveau gebracht en gehouden dat ons land een bijdrage kan leveren aan vredeshandhaving en vredesafdwinging.
De vergaande bezuinigingen die in het afgelopen decennium op het terrein van Defensie zijn toegepast, bemoeilijken deze doelstelling.
De toenemende verwevenheid van interne en externe veiligheid leidt daarnaast tot een uitbreiding van de binnenlandse veiligheidstaken van defensie.
Het defensiebudget wordt daarom verhoogd.
De NAVO blijft het belangrijkste veiligheidsverband voor Europa en Noord-Amerika.
Na de val van de muur heeft de NAVO zich omgevormd van een klassieke verdedigingsorganisatie naar een meer politiek-militaire organisatie die ook buiten het oorspronkelijke taakgebied operaties uitvoert.
De NAVO dient daarvoor over voldoende middelen te beschikken.
Overlap tussen de militaire activiteiten van de NAVO en de EU moet worden voorkomen.
De NAVO moet blijven investeren in goede betrekkingen met Rusland, Oekraïne, Israël en partnerlanden in het Middellandse-Zeegebied.
Nederland werkt actief mee om terroristische groeperingen binnen én buiten de grenzen te bestrijden.
Daarbij is internationale samenwerking, zowel bilateraal als binnen internationale organisaties, onontbeerlijk.
Samenwerking in het Internationaal Atoomagentschap (IAEA) is noodzakelijk om misbruik van kernenergie en uitbreiding van het aantal kernwapenlanden tegen te gaan.
De wapenwedloop moet worden tegengegaan, vooral als het gaat om chemische en biologische wapens en kernwapens.
De Nederlandse regering zal zich daarom actief inzetten voor het bevorderen van de ondertekening van (het protocol bij) het Biologisch Wapenverdrag door NAVO-bondgenoten (inclusief de Verenigde Staten).
het kader van het Non-proliferatieverdrag dient de rol van kernwapens te worden teruggedrongen.
De regering zal in NAVO-verband actief terugdringing van tactisch-nucleaire wapens bevorderen.
Er geldt een wettelijk instemmingsrecht voor het Nederlandse parlement bij uitzending van Nederlandse militairen.
Dit instemmingsrecht geldt ook voor het Nederlandse militaire aandeel aan de NATO Response Force (NRF) en EU Battlegroups, waarvoor een versnelde besluitvormingsprocedure van kracht wordt.
Militairen die voortijdig aan de pensioengerechtigde leeftijd de krijgsmacht verlaten, moeten door goede opleidingsmogelijkheden, arbeidsbemiddeling en, indien nodig, een financiële tegemoetkoming worden ondersteund bij het vinden van een nieuwe baan.
Goed omschreven gedragscodes moeten het morele peil van de Nederlandse militairen bewaken en bevorderen.
Overmatig drankgebruik, vloeken en verspreiding van pornografisch materiaal worden tegengegaan.
De overheid blijft zorg dragen voor de geestelijke verzorging binnen de krijgsmacht.
De kwaliteit van nazorg aan uitgezonden militairen moet worden verbeterd.
Veteranen krijgen de erkenning en waardering waar zij recht op hebben.
Het Midden-Oosten is sinds jaren een brandhaard van geweld.
Golfoorlogen volgden elkaar op en ook vandaag lijken, bijvoorbeeld in Irak, orde en rust ver weg.
De nucleaire bewapening van Iran gaat intussen onverminderd voort en daarmee neemt de dreiging van een volgend conflict in de regio toe.
Nederland zet zich in deze regio onder VN-mandaat in voor vredeshandhaving.
Israël neemt in het Midden-Oosten een bijzondere positie in.
Het is één van de weinige democratieën in de regio en vormt het nationaal tehuis voor Joden wereldwijd.
Joden die elders vervolgd worden, kunnen altijd terecht in Israël.
Deze staat verdient vanwege historische en morele argumenten politieke steun, met inachtneming van internationale rechtsbeginselen.
Op bijbelse gronden weet een christen zich met het Joodse volk verbonden (zie bijvoorbeeld Romeinen 9 t/m 11).
Nederland heeft terecht altijd nauwe betrekkingen met Israël gehad.
Sinds de Oslo-akkoorden van 1993 wordt gepoogd een constructieve oplossing te vinden voor het, in de kern religieuze, conflict tussen Israël en de Palestijnen.
Een duurzame vredesregeling kan pas stand houden met veilige en erkende grenzen voor Israël en erkenning van de nationale aspiraties van de Palestijnen.
Helaas zijn de vredesonderhandelingen veelvuldig verstoord door Palestijnse zelfmoordaanslagen, gewelddadige acties van Hezbollah en Israëlische vergeldingsacties.
Zolang verschillende landen en groeperingen in de regio de staat Israël niet erkennen en het gebruik van geweld niet afwijzen, zal er weinig tot geen vooruitgang geboekt worden in de vredesbesprekingen.
In het bijzonder baart de positie van Iran grote zorgen, gelet op de nucleaire aspiraties en de steun aan terroristische organisaties van dat land.
De Europese Unie coördineert haar vredespolitiek in het Midden-Oosten samen met de Verenigde Staten, de Verenigde Naties en Rusland.
Nederland geeft, al dan niet in EU-verband, steun aan het vredesproces, waarvoor beide partijen allereerst zelf verantwoordelijk zijn.
Gezien de vanouds warme betrekkingen tussen Nederland en Israël op cultureel, juridisch en economisch gebied dient de handelsrelatie met Israël verder geïntensiveerd te worden.
Het Europese associatieakkoord wordt niet gebruikt om Israël politiek onder druk te zetten.
De Nederlandse ambassade dient in Jeruzalem, de ongedeelde hoofdstad van de staat Israël, te worden gevestigd.
Inwoners van de Palestijnse gebieden hebben recht op een menswaardig bestaan.
De Palestijnse Autoriteit dient daarom respect voor de mensenrechten, godsdienstvrijheid en democratische waarden te garanderen.
De Palestijnse Autoriteit dient de staat Israël onomwonden te erkennen, geweld af te zweren en eerder gesloten akkoorden te eerbiedigen.
Alleen dan kan de financiële hulp van de EU en Nederland aan de Palestijnse Autoriteit hervat worden.
Terrorisme is een groot gevaar voor een duurzame vredesregeling en moet door internationale afspraken, intensieve grenscontroles en bestrijding van de wapenhandel worden tegengegaan.
Het ontmantelen van de militaire infrastructuur van zowel Hezbollah als Hamas is een taak van de internationale gemeenschap.
Het Palestijnse veiligheidsapparaat dient overeenkomstig de afspraken in de Oslo-akkoorden beperkt te zijn tot politietaken.
Financiële steun aan het onderwijs van de Palestijnen wordt alleen gegeven als dit onderwijsmateriaal inzet op verzoening, afziet van het oproepen tot haat en geweld en als op landkaarten de staat Israël is afgebeeld.
Nederland dringt zowel bilateraal als in Europees verband bij Syrië en Libanon aan op volledige diplomatieke betrekkingen met Israël.
Deze betrekkingen zijn voorwaarde voor de Europese (handels)associatieakkoorden met deze landen.
Hetzelfde geldt voor andere Arabische landen.
Een boycot van Israël wordt niet geaccepteerd.
Nederland steunt de maatregelen die in het kader van de VN en het IAEA worden genomen om te voorkomen dat Iran de beschikking krijgt over kernwapens.
Het Europese project heeft grote waarde.
De toenemende samenwerking tussen de lidstaten van de Europese Unie (EU) heeft geleid tot vrede, stabiliteit en welvaart voor de deelnemende landen en staat daarmee primair in het teken van versterking van de nationale lidstaten.
De gezamenlijke aanpak van grensoverschrijdende problemen stelt de lidstaten beter in staat hun verantwoordelijkheid voor de inrichting van de eigen samenleving waar te maken.
De ChristenUnie is altijd voorstander geweest van de toetreding van tien nieuwe lidstaten uit Midden- en Oost-Europa op 1 mei 2004, om ook deze landen te laten delen in de voordelen van Europese samenwerking.
De Europese instellingen hebben – niet anders dan de Nederlandse overheid - als taak de publieke gerechtigheid te bevorderen in de Europese samenleving.
Daarbij dient zij de culturele eigenheid van de nationale lidstaten en hun bevolkingen te respecteren.
De uitoefening van overheidsgezag op Europees niveau vraagt tegelijk om adequate democratische controle en verantwoording.
De ChristenUnie heeft altijd gesteld dat de samenwerking binnen en de uitbreiding van de EU niet eindeloos kunnen doorgaan.
Het Nederlandse ‘nee’ tijdens het referendum over de zogenoemde Europese Grondwet op 1 juni 2005 heeft dat bevestigd: de Nederlandse burgers ervaren de Europese samenwerking en uitbreiding als een voortdenderende trein die niet te stoppen is.
De Europese samenwerking moet een zaak van leiders én burgers te zijn; er moeten grenzen worden gesteld aan zowel de samenwerking als de uitbreiding.
De komende jaren moeten worden benut om na te denken over het politieke einddoel van de EU.
Tegen de achtergrond van het ‘nee’ tegen de Europese Grondwet dient Nederland actief bij te dragen aan de ontwikkeling van een visie op de toekomst van de Europese samenwerking.
Zowel op Europees niveau als naar haar eigen burgers toe is het van belang dat de Nederlandse regering duidelijk maakt wat voor Unie zij voor ogen heeft.
Wat de ChristenUnie betreft, is het einddoel van de Europese Unie grotendeels bereikt.
De Unie dient veel meer te zijn gericht op versterking van de nationale lidstaten dan op verdere verdieping van de Europese samenwerking.
Er is een tijd geweest van bouwen en uitbreiden, nu breekt een periode aan van beheren en bewaren.
Invoering van de huidige of een nieuwe Europese Grondwet is onnodig en ongewenst.
Wel dient een herziening van de Verdragen plaats te vinden gericht op het efficiënter, transparanter en democratischer maken van de bestaande samenwerking binnen een EU van 25 en meer lidstaten.
Het is belangrijk dat het Nederlandse parlement betere controle uitoefent op de Nederlandse regeringsvertegenwoordigers in de Raad van Ministers en de Europese Raad, en dat de positie en betrokkenheid van het parlement in de totstandkoming van het Nederlandse Europabeleid wordt versterkt.
De regering is verplicht om de Tweede Kamer zo vroeg mogelijk te informeren voorafgaand aan belangrijke onderhandelingen in de Raad van Ministers, zodat daarover desgewenst vooraf kan worden gedebatteerd.
Behalve aan de samenwerking moeten ook grenzen worden gesteld aan de uitbreiding van de EU.
Ook de uitbreiding met nieuwe lidstaten blijkt in de praktijk een onomkeerbaar proces, of de Europese burgers deze uitbreiding nu willen of niet.
Het starten van toetredingsonderhandelingen met Turkije, ondanks de brede weerstand daartegen, laat dat zien.
Kroatie en Macedonië zijn vooralsnog de laatste landen die in aanmerking komen om op termijn in de EU te worden opgenomen.
De EU heeft nu tijd nodig om de laatste uitbreiding in 2004 met de Tien van Laken (plus in 2007 Roemenie en Bulgarije) te verwerken en naar een nieuw intern evenwicht te zoeken en middelpuntvliedende krachten tegen te gaan.
Bestaande afspraken zoals met Roemenië en Bulgarije moeten worden nagekomen, maar verder worden voorlopig geen nieuwe lidstaten toegelaten en geen kandidaat-lidmaatschappen verleend.
De EU past bij landen, waarmee de toetredingsonderhandelingen zijn of worden aangevangen, de Kopenhagencriteria strikt toe.
Concrete toetredingsdata worden niet genoemd.
De kandidaat-lidstaten Kroatië en Macedonië kunnen op termijn lid worden van de Unie.
Om geografische, historische en culturele redenen dient Turkije – een gewaardeerde NAVO-lidstaat – geen lid te worden van de EU.
Teneinde wel tegemoet te komen aan bestaande toezeggingen wordt dit land het aanbod gedaan van het ENP.
Hoewel de toetredingsonderhandelingen voor EU lidmaatschap gestart zijn, is dat daarmee geen voldongen feit voor wat betreft toetreding.
In de onderhandelingen met Turkije dient erkenning van de genocide op Armenen en Assyrische Christenen tijdens de eerste wereldoorlog een vereiste te zijn.
Godsdienstvrijheid en een gelijkwaardige behandeling van minderheidsgroeperingen, zoals Christelijke kerken en hun leden, zijn onderdeel van de toetredingscriteria.
Toetsing van deze criteria beperkt zich niet tot het wetgevingsproces maar let met name op naleving in de praktijk.
Politieke of economische sancties van Turkije tegen landen als Cyprus en Armenië blokkeren iedere vooruitgang in de onderhandelingen.
De relaties met de overige Europese landen, waaronder in elk geval Georgië en Armenië en de landen rond de Middellandse Zee, worden gesteld in het teken van het Europees Nabuurschapsbeleid.
Dit ENP is geen voorportaal voor het kandidaat-lidmaatschap.
De EU heeft daarmee een apart instrument, dat de EU in staat stelt die landen desgewenst technische en financiële steun te geven.
Dit biedt een mogelijkheid met behoud van goed nabuurschap een halt toe te roepen aan het probleem van een steeds maar uitdijende EU.
De situatie van minderheidsgroepen, waaronder Christelijke kerken, dient nadrukkelijk aandacht te krijgen in het ENP.
De ChristenUnie pleit voor een herziening van de Ver-dragen teneinde de Europese samenwerking efficiënter,  transparanter en betrouwbaarder te maken en doet  daarvoor de volgende voorstellen.
Een verkleining van de Europese Commissie naar  20 leden, gecombineerd met een gelijkwaardig roulatie-systeem waarin lidstaten om de beurt een eigen  Commissaris leveren.
De invoering van een dubbele meerderheidsbesluit-vorming in de Raad van Ministers (meerderheid van de lidstaten, plus de meerderheid van de EU-bevolking).
Het opnemen van een bevoegdheidsverdeling tussen het Europese en nationale niveau, die duidelijk aangeeft  welk niveau op welke beleidsterreinen bevoegd is.
Over de volgende terreinen moet op Europees niveau worden besloten (dat wil zeggen met (gekwalificeerde) meerderheid en met een medewetgevende rol voor het  Europees Parlement): interne markt, landbouw, milieu,  asiel en immigratie.
Op de volgende terreinen zijn de lidstaten zelf bevoegd:  binnenlands bestuur, cultuur, onderwijs, volksgezond-heid, sociale zekerheid en fiscaal beleid.
Over het buitenlands-, veiligheids- en defensiebeleid wordt op Europees niveau besloten, maar uitsluitend met unanimiteit van de lidstaten en bovendien in nauwe samenwerking – en niet concurrerend - met de NAVO.
De EU treedt  toe tot het Europees Verdrag van de Rechten van de Mens.
Dit maakt een uitgebreide grondrechtencatalogus in het nieuwe Verdrag overbodig en voorkomt dat het nieuwe Verdrag de vorm van een grondwet aanneemt.
In het  licht van deze bevoegdheidsverdeling is de ChristenUnie geen voorstander van een President (vaste voorzitter) van de Europese Raad en een minister van Buitenlandse Zaken van de Unie.
Dit zou bovendien het  gewenste evenwicht  tussen de Europese instellingen verstoren.
De Raad van Ministers beraadslaagt en stemt voortaan in het openbaar over alle wetgevingsvoorstellen.
Het  Europees Parlement wordt medewetgever op alle beleidsterreinen waarover de Raad van Ministers met  gekwalificeerde meerderheid besluit.
Het  Europees Parlement houdt al haar vergaderingen in Brussel.
Straatsburg wordt afgeschaft als vergader-plaats.
De nationale parlementen van tenminste negen lidstaten krijgen de bevoegdheid om een wetgevingsvoorstel van de Europese Commissie af te wijzen als hierover volgens hen op nationaal in plaats van Europees niveau dient  te worden besloten (‘rode kaart-procedure’).
De Eur opese Rekenkamer moet nauw samenwerken met  de nationale rekenkamers om zo een goed zicht  te krijgen  op de beheers- en controlesystemen die de lidstaten hanteren voor de Europese geldstromen.
Als br onnen van de Europese waarden worden genoemd in een nieuw Verdrag, dan hoort de joods-christelijke traditie daar zeker bij.
Herziening van de Verdragen, langs bovenstaande lijnen levert een afdoende bijdrage aan een goed functionerende Unie van meer dan 25 lidstaten.
De ChristenUnie hecht  eraan dat samenwerking zo veel mogelijk gezamenlijk met alle lidstaten plaatsvindt.
Zij is dan ook geen voor-stander van de invoering van gedifferentieerde lidmaat-schappen of de vorming van ‘kopgroepen’ op bepaalde beleidsterreinen.
In de samenleving die de ChristenUnie voor ogen staat hebben burgers volop de gelegenheid om hun talenten te ontplooien.
Zij kunnen een bijdrage leveren aan de samenleving door te werken, te leren, te zorgen voor hun medemens en, na een werkzaam leven, te rusten.
Het sociale zekerheidstelsel levert daar een bijdrage aan.
Tegelijk biedt het stelsel bestaanszekerheid voor hen die buiten de boot vallen.
De ChristenUnie streeft naar een verantwoorde economische ontwikkeling.
Economische groei is geen doel in zichzelf, maar behoort dienstbaar te zijn aan mens, milieu en samenleving.
Hierbij past geen ongebreidelde marktwerking die te veel ruimte laat voor het recht van de sterkste.
Aan de marktwerking worden grenzen gesteld als zij ten koste gaat van de duurzame ontwikkeling van de samenleving, van zwakkeren en van het milieu.
De eerste uitdaging waar de overheid voor staat, is de vergrijzing van de samenleving.
Er komen steeds meer ouderen in verhouding tot het aantal jongeren.
Dat heeft belangrijke gevolgen voor de samenleving.
Bovendien krijgt de samenleving te maken met langdurige krapte op de arbeidsmarkt.
Maar er zijn ook andere uitdagingen zoals de toenemende afhankelijkheid van schaarse energie,
de gevolgen van globalisering en internationalisering.
De ChristenUnie gaat deze uitdagingen aan.
Kernwoorden daarbij zijn rechtvaardigheid, solidariteit en duurzaamheid.
De overheid bevordert een economische orde die gericht is op bijbelse gerechtigheid.
De economie wordt afgestemd op de (legitieme) behoeften van de samenleving.
Particulier initiatief wordt gekoesterd.
Bedrijven zijn essentieel voor een gezonde economie.
Een gunstig vestigings- en investeringsklimaat is van wezenlijk belang, juist in een tijd van globalisering.
Economisch beleid moet niet gericht zijn op ontwikkeling zonder meer, maar op duurzame ontwikkeling: rekening houdend met mens en milieu.
Kennisontwikkeling, innovatie, onderzoek en ontwikkeling (R&D) zijn daarbij van fundamenteel belang.
Nieuwe kennis vergroot de arbeidsproductiviteit.
Dat helpt om de toekomstige druk op de arbeidsmarkt te verlichten en versterkt de internationale concurrentiepositie.
Nieuwe kennis draagt ook bij aan duurzame ontwikkeling en een verstandiger gebruik van grondstoffen.
De overheid bevordert de ontwikkeling van een evenwichtige economische structuur met een goede balans tussen hightech en lowtech, tussen groot-, midden- en kleinbedrijf, tussen landbouw, industrie en diensten en tussen bouwen (economische groei, investeringen) en bewaren (zorg voor menselijk en natuurlijk kapitaal).
Het fiscale systeem ontziet laaggeschoolde arbeid.
Ook in een hoog ontwikkelde economie blijven veel mensen aangewezen op deze arbeid.
Het vakmanschap wordt in ere hersteld.
De overheid brengt in de publieke sector het aantal managementlagen drastisch terug.
Milieueffecten en - risico’s worden expliciet betrokken bij afwegingen in het economisch beleid.
Beleidsadviserende instituten (zoals het CPB) ontwikkelen hun analyse-instrumenten verder om in hun rapportering ook de milieueffecten zichtbaar te maken.
De overheid zal als grote publieke opdrachtgever bij gunning van aanbestedingen aan marktpartijen niet alleen letten op de laagst geboden prijs, maar ook rekening houden met duurzaamheid, innovatie, vernieuwing en ‘waardetoevoeging´.
De overheid dringt de administratieve lastendruk voor het bedrijfsleven krachtig terug.
Met het oog daarop zullen publiek geformuleerde doelen worden afgedwongen middels functionele eisen in plaats van gedetailleerde regelgeving.
Bij terugdringing van de regelgeving mag de beschermende werking van deze regels voor mens en milieu niet uit het oog worden verloren.
De overheid streeft naar een aantrekkelijk vestigingsklimaat voor maakindustrieën.
Productbewerking en - distributie worden dichter bij elkaar gebracht om transportstromen terug te dringen.
Nieuwe industrie dient vooral gericht te zijn op verhoging van de toegevoegde waarde.
Het in de afgelopen jaren ingezette industriebeleid wordt krachtig voortgezet.
Hierbij wordt – in overleg met de industriesector – gewerkt met concrete jaarlijkse werkplannen en daarbij behorende verantwoordingsmomenten.
De overheid bevordert de renovatie en herstructurering van bestaande bedrijfsterreinen, vooral met het oog op het midden- en kleinbedrijf.
Bij uitgifte van bedrijventerreinen aan nieuwe ondernemingen worden criteria gesteld, zoals de bijdrage die zij leveren aan de werkgelegenheid.
De zondag wordt als collectieve rustdag in ere hersteld.
Waar nodig worden wettelijke bepalingen aangepast.
De winkelsluiting op zondag wordt weer van kracht.
De avondopenstelling van winkels op doordeweekse dagen wordt beperkt tot 20.00 uur en op zaterdag tot 18.00 uur.
Handhaving van de kleine middenstand en een gevarieerd en kleurrijk ‘eigen’ straatbeeld in de binnensteden worden bevorderd.
Daartoe wordt de leegstand van winkel- en bedrijfsruimten fiscaal onaantrekkelijk gemaakt.
Door globalisering en internationalisering van de economie verzwakt de invloed van nationale overheden op het economisch verkeer.
Internationale bedrijven verplaatsen naar believen hun activiteiten naar landen met een gunstiger vestigingsklimaat.
Dat vraagt om wereldwijde afspraken om het economisch verkeer te binden aan sociale en ecologische normen, maar ook om een goed nationaal beleid voor duurzame economische en sociale ontwikkeling.
Steeds meer bedrijven besteden - uit eigen beweging of onder maatschappelijke druk - aandacht aan maatschappelijk verantwoord ondernemen: ze hanteren morele standaarden en nemen verantwoordelijkheden op zich voor de gevolgen van de bedrijfsactiviteiten op sociaal, ecologisch en economisch gebied.
Zich verantwoordelijk achten voor de sociale, ecologische en economische gevolgen van bedrijfsactiviteiten en de dialoog aangaan met alle belanghebbenden.
Werken aan goede internationaal bindende afspraken en onafhankelijke verificatie, ook om oneerlijke concurrentie en vrijblijvendheid te voorkomen.
De OESO-richtlijnen voor Multinationale Ondernemingen betrekken op handelsrelaties, gezien de trend van toenemende uitbesteding van productie en de vervaging tussen handels- en investeringsrelaties.
De samenhang tussen ontwikkelingsbeleid en economisch beleid in het oog houden, in het bijzonder daar waar door belastingregelgeving en -verdragen inkomsten aan ontwikkelingslanden worden onthouden.
Internationaal stimuleert Nederland de discussie over het tegengaan van belastingontwijking.
Duidelijkheid over de omstandigheden waaronder producten zijn gemaakt en gefinancierd.
Transparantieregels voor productieketens en geldstromen kunnen wettelijk worden verankerd.
De doelstelling van het Meldpunt Ongebruikelijke Transacties (Wet MOT) kan worden uitgebreid.
Werken aan MVO-verslaggeving, liefst in lijn met het Global Reporting Initiative (GRI).
Werken aan meer mogelijkheden voor consumenten om voldoende informatie te verkrijgen om duurzame keuzes te maken.
Door de vergrijzing van de samenleving zal naar verwach-ting structurele krapte op de arbeidsmarkt ontstaan.
Tegelijkertijd zullen de kosten voor het in stand houden van de verzorgingsstaat fors stijgen.
Steeds minder werken-den zullen steeds zwaardere lasten moeten dragen.
Een belangrijke uitdaging is daarom de verhoging van de ar-beidsdeelname.
In Nederland staan meer dan een miljoen mensen aan de kant, zoals bijstandsgerechtigden, lang-durig werklozen, gedeeltelijk arbeidsgeschikten, jongeren zonder startkwalificatie, ouderen en allochtonen.
Het zijn mensen die kunnen werken en dat vaak ook willen.
Zij mogen niet aan de kant blijven staan.
Ze moeten volop kansen krijgen om aan de slag te gaan.
Om dat mogelijk te maken moet worden geïnvesteerd in scholing,
een be-tere aansluiting tussen onderwijs en arbeidsmarkt
en een efficiënte, snelle reïntegratie
en waar nodig worden werkgeverssubsidies verstrekt  teneinde de loonkosten te verlagen.
Dit is zowel de verantwoordelijkheid van overheid als van uitvoeringsorganisaties, onderwijsinstel-lingen, bedrijfsleven, uitkeringsgerechtigden en sociale partners.
Die gedeelde verantwoordelijkheid vraagt om solidariteit  en collectiviteit door samenwerking en overleg.
Goede arbeidsverhoudingen zijn van essentieel belang voor de ontwikkeling van de samenleving.
Daarom hecht de ChristenUnie aan het instrument van de CAO om collec-tieve afspraken te maken en houdt de ChristenUnie vast  aan algemeen bindende CAO’s.
De noodzaak voor versoepeling van het ontslagrecht ont-breekt gezien de structurele krapte op de arbeidsmarkt die aanstaande is.
De huidige mogelijkheden voor ontslag zijn voldoende.
Bovendien zijn er volop mogelijkheden om te werken met flexibele arbeidscontracten.
Uit onderzoek van de OESO blijkt  bovendien dat  versoepeling van het  ontslag-recht geen positieve invloed heeft op de werkgelegenheid.
werkgevers te stimuleren meer ouderen in dienst te nemen en te houden, onder meer door invoering van een loonkostenkorting voor oudere werknemers (SPOK);
de specifieke afdrachtskorting (VLW<U+F02F>SPAK) te herintroduceren voor indienstneming van werknemers met een grote achterstand op de arbeidsmarkt;
werkgevers te stimuleren om herintreders in dienst te nemen.
Daartoe wordt een loonkostenkorting - de herintrederskorting- voor hen die vier jaar of langer niet actief zijn geweest op de arbeidsmarkt ingevoerd;
een afdrachtskorting voor gehandicapten te introduceren;
opleidingstrajecten - overeenkomsten werk-opleiding - te stimuleren.
Hierbij wordt bijstandgerechtigden de mogelijkheid geboden een half jaar te werken in de publieke sector.
Tijdens dit half jaar vindt gerichte scholing plaats;
diversiteitsbeleid te stimuleren: bedrijven dienen hun organisatie aan te passen aan de mogelijkheden van ouderen, allochtonen en (arbeids)gehandicapten;
10.000 participatiebanen in de publieke sector te creëren, waardoor de kwaliteit van dienstverlening omhoog kan (bijvoorbeeld conciërges op scholen).
Staken mag niet, voordat arbitrage heeft plaatsgevonden.
De positie van werkwilligen verdient een geloofwaardige bescherming.
Arbeidsconflicten in vitale diensten zoals politie, brandweer en openbaar vervoer worden via bindende arbitrage opgelost.
Het algemeen bindend verklaren van CAO’s en het verplicht stellen van pensioenregelingen staat niet ter discussie.
De overheid draagt zorg voor een adequate ondersteuning en controle op het gebied van arbeidstijden en –omstandigheden.
Vermindering van regelgeving mag niet ten koste gaan van gezondheid en veiligheid op de werkplek.
De sollicitatieplicht voor alleenstaande bijstandsgerechtigde ouders met kinderen tot 5 jaar wordt afgeschaft.
Wel kan voor deze categorie ouders een scholingsplicht gelden.
Voor alleenstaande bijstandsgerechtigde ouders met kinderen tussen 6 en 12 jaar geldt een sollicitatieplicht voor deeltijdbanen.
Ingeval bedrijven de code Tabaksblatt niet toepassen, wordt op de dividenduitkering een dividendkorting toegepast teneinde aandeelhouders ertoe te bewegen hun invloed uit te oefenen om excessieve topsalarissen in het bedrijfsleven tegen te gaan.
De topinkomens in de publieke en semi-publieke sector worden gemaximeerd.
De norm is het inkomen van de premier.
In de sociale zekerheid zijn de afgelopen jaren ingrijpende hervormingen doorgevoerd.
Er kwam een nieuwe arbeidsongeschiktheidswet: de Wet Werk en Inkomen naar Arbeidsvermogen (WIA), een nieuwe bijstandswet: de Wet werk en bijstand (Wwb) en de uitkeringsduur van de WW werd fors verkort.
Dit heeft geleid tot een sterk activerend stelsel.
In de komende kabinetsperiode zullen deze stelselwijzigingen zich moeten bewijzen.
De overheid moet voor een sociale zekerheidsstelsel zorgen dat burgers die tijdelijk of duurzaam geen inkomen hebben, bestaanszekerheid biedt.
Tegelijkertijd moet dit stelsel mensen die kunnen werken, stimuleren zo snel mogelijk weer aan de slag te gaan, hun talenten te ontplooien en zich in te zetten voor de samenleving.
Armoede en sociale uitsluiting zijn onaanvaardbaar.
Het kabinet heeft voor armoede en sociale uitsluiting onvoldoende oog gehad.
Bepaalde groepen mensen blijken niet meer te kunnen rondkomen.
Naast hulp door familie, vrienden, buurtbewoners of een kerk- of buurtgemeenschap, is het aan de overheid om hier recht te verschaffen, bijvoorbeeld via selectieve verhogingen van de bijstand of verruiming van de bijzondere bijstand.
De ChristenUnie gaat genuanceerd met de vergrijzing om zonder het tot dramatische proporties op te blazen.
In financiële zin is het niet meer en niet minder dan een verdelingsvraagstuk: hoe verdelen we de lasten over arm en rijk, jong en oud, ziek en gezond.
Als we over échte ‘vergrijzingsproblemen’ spreken, dan hebben we het bijvoorbeeld over de steeds grotere eenzaamheid die ouderen in deze geïndividualiseerde samenleving ervaren.
Overigens, de vergrijzing biedt ook kansen.
Vergrijzing van de samenleving betekent namelijk ook ‘verzilvering’.
De ChristenUnie gaat graag de uitdaging aan om de ervaring en de levenswijsheid van oudere mensen dienstbaar te maken aan de samenleving.
De kernwoorden voor het economische, financiële en sociale beleid van de ChristenUnie – rechtvaardigheid, solidariteit en duurzaamheid – zijn ook van toepassing op de benadering inzake de vergrijzing.
De gevolgen van het overheidsingrijpen moeten rechtvaardig en evenwichtig zijn: de sterkste schouders dragen de zwaarste lasten.
Maar er moet ook sprake zijn van wederzijdse solidariteit tussen de oudere en jongere generaties.
Alleen zo krijgt de verzorgingsstaat op een duurzame manier vorm.
Tegen 2040 zullen de AOW-uitgaven bijna verdubbeld zijn in vergelijking met 2006 (in % van het BBP) en de uitgaven aan de gezondheidszorg samenhangend met de vergrijzing zullen ook fors stijgen.
Hoewel de overheidsontvangsten door een stijgend pensioeninkomen en stijgende indirecte belastingen (BTW) eveneens zullen toenemen, resulteert de vergrijzing zonder ingrijpen op lange termijn toch in financiële tekorten.
De ChristenUnie onderkent dat nú ingrijpen in de overheidshuishouding voor iedereen minder pijnlijk is dan wanneer we deze ingrepen op de lange baan schuiven.
Sterker nog, het is volgens de ChristenUnie onverantwoord om de problemen door te schuiven naar de toekomst.
Anderzijds is de toekomst met veel onzekerheden omgeven en kunnen zich veel ingrijpende wijzigingen voordoen (bij de discontovoet, de levensverwachting, de productiviteit, de zorguitgaven).
Een besliste, maar tegelijk voorzichtige en geleidelijke aanpak is daarom op zijn plaats.
1) De overheid zal in de eerste plaats zelf in haar eigen huishoudboekje naar oplossingen moeten zoeken.
Zij heeft de plicht om zorgvuldig met haar financiën om te gaan.
De staatsschuld wordt de komende drie decennia afgelost.
Dat vereist een overheidsbeleid waarin geen plaats is voor het uitdelen van cadeautjes of het berijden van kostbare politieke stokpaardjes.
2) Bevordering van de arbeidsparticipatie versterkt het financiële fundament onder de verzorgingsstaat.
Uitkeringsgerechtigden worden gestimuleerd om aan het arbeidsproces deel te nemen.
Het doorwerken van werknemers tot hun 65e levensjaar wordt bevorderd.
Flexibele pensionering wordt mogelijk gemaakt.
Mensen worden gestimuleerd om, als zij dat willen en kunnen, na hun 65e actief te blijven.
3) Met de AOW(-leeftijd) en de zorg (AWBZ) moet zorgvuldig worden omgegaan.
Wat betreft de ChristenUnie blijft de AOW-leeftijd 65 jaar;
blijft sparen voor de oude dag fiscaal aftrekbaar;
en blijft solidariteit met zieken, ouderen en gehandicapten uitgangspunt van het zorgstelsel.
Ouderen, zieken en gehandicapten worden dus – zeker zo kort na de ingrijpende stelselwijzigingen en met de WMO in aantocht – niet geconfronteerd met nieuwe of hogere eigen bijdragen in de zorg.
Al sinds enige jaren worden de AOW-uitkeringen niet meer geheel betaald uit de AOW-premies.
In 1997 is de AOWpremie gemaximeerd om te voorkomen dat de premiedruk voor lage inkomens te veel zou oplopen.
Als gevolg daarvan wordt de AOW op dit moment al voor twintig procent gefinancierd uit de algemene middelen en bij ongewijzigd beleid loopt dit percentage verder op, tot meer dan de helft over een jaar of dertig.
De ChristenUnie acht het aanvaardbaar dit automatisme licht versterkt voort te zetten.
De AOW-premie zal in de komende kabinetsperiode dus iets omlaag gaan.
Ouderen met een inkomen tot anderhalf modaal – AOW en een fatsoenlijk aanvullend pensioen – mogen er daarbij niet op achteruit gaan.
Om dit te bereiken blijft de AOW-uitkering gekoppeld aan de loonontwikkeling (welvaartsvast) en wordt de ouderenkorting verhoogd.
Met deze maatregelen wordt de betaalbaarheid en daarmee de houdbaarheid van de AOW voor iedereen bevorderd.
Een gezins- en kindvriendelijk beleid.
Vergrijzing heeft namelijk twee oorzaken: we leven steeds langer en we krijgen minder en later kinderen.
Wat ligt dan meer voor de hand dan een gezins- en kindvriendelijk beleid te voeren (zie paragraaf gezinsbeleid).
Bij het aanpakken van de vergrijzing moet niet alleen aandacht zijn voor vergrijzinggerelateerde uitgaven.
Een gedeelte van de oplossing is ook te vinden in het aanpassen van andere regelingen, zoals de hypotheekrenteaftrek (zie kader ‘De eigen woning en de fiscus’)
Verdere activering en individualisering van de sociale zekerheid zijn niet aan de orde.
Naast de eigen verantwoordelijkheid zijn en blijven de uitgangspunten: collectiviteit en solidariteit, tussen werkenden en nietwerkenden, ouderen en jongeren, arbeidsgeschikten en arbeidsongeschikten.
De bijverdienregeling wordt verruimd.
De koppeling tussen de loonontwikkeling en de uitkeringen blijft in stand.
De WW blijft recht bieden op een uitkering gebaseerd op het laatst verdiende loon.
De WIA-uitkering gaat omhoog naar 75% voor wie duurzaam 80% of meer arbeidsongeschikt is.
De levensloopregeling is geen succes.
Slechts één op de twintig werknemers heeft hiervoor belangstelling.
Vergelijk dat eens met het grote succes van de spaarloonregeling of de pc-privéregeling.
Het geringe bereik van de levensloopregeling is niet verwonderlijk.
Alleen werknemers met hoge inkomens blijken zich een inhouding op het salaris te kunnen veroorloven waar je – in termen van opbouwen van verlof – ook wat mee kan.
En voor jonge werknemers geldt: het is onmogelijk om voldoende verlof te hebben gespaard, voordat het ‘spitsuur’ aanbreekt (een eigen huis, kinderen).
De ChristenUnie stelt daarom een instrument voor dat beter aansluit op de praktijk en de behoefte van werknemers: de spaardagenregeling.
Dit is een fiscale stimulans om per jaar maximaal 10 dagen meer te werken dan de CAO voorschrijft.
In hoofdlijnen wordt de spaarloonsystematiek gevolgd.
De fiscale stimulans houdt in dat de werknemer over het loon van de extra gewerkte spaardagen een belastingkorting krijgt van 50%.
Het ‘spaardagenloon’ wordt gestort in de spaarloonregeling en kan worden aangewend om op geëigende momenten verlof te financieren, maar ook om heel gewoon meer te verdienen door langer te werken.
Veel werknemers hebben aan het laatste misschien wel veel meer behoefte.
Spaardagen dragen bij aan een hogere arbeidsproductiviteit en een effectieve uitbreiding van het aantal arbeidsjaren.
Het Schattingsbesluit van de WIA wordt kritisch geëvalueerd, vooral ten aanzien van de vraag of de kansen van gedeeltelijk arbeidsongeschikten op de arbeidsmarkt realistisch worden geschat.
Een AOW-gerechtigde met een partner jonger dan 65 jaar zonder eigen inkomsten blijft vooralsnog recht houden op een partnertoeslag.
Het inkomensbegrip in inkomensafhankelijke regelingen moet zo spoedig mogelijk volledig worden geharmoniseerd.
Belastinggelden stellen de overheid in staat haar taken te vervullen.
Maar tegelijk putten te hoge belastingen het land uit (Spreuken 29:4).
Belastingheffing dient daarom evenwichtig en rechtvaardig te gebeuren.
De belastingheffing op inkomen vindt plaats naar draagkracht.
De ChristenUnie is niet voor vlaktaks (flat tax).
Het is rechtvaardig dat de sterkste schouders de zwaarste lasten dragen.
Bij belastingheffing moet de feitelijke draagkracht per huishouden in aanmerking worden genomen.
Ook dient rekening gehouden te worden met de gezinssituatie en de gezinsomvang.
De aanwezigheid van kinderen drukt immers zwaar op de huishoudportemonnee.
In het belastingstelsel moeten de prikkels niet eenzijdig zijn gericht op het stimuleren van betaalde arbeid.
Naast betaalde arbeid bestaan er immers ook maatschappelijke verantwoordelijkheden die economisch niet zozeer een prijs hebben, zoals de zorg voor kinderen.
Door stijgende huizenprijzen, de hoogte van de hypotheken en de groei van het aantal hypotheken en hypotheekvormen versmalt de belastinggrondslag.
De op gang gekomen brede maatschappelijke discussie over de toekomst van de fiscale behandeling van het eerste huis dient in de komende kabinetsperiode politieke consequenties te krijgen.
De ChristenUnie komt met voorstellen (zie kader “de eigen woning en de fiscus” in de paragraaf over wonen).
Het is een plicht van de overheid om publieke middelen verantwoord te besteden.
In het verleden is dat niet altijd gebeurd.
Onverantwoorde overheidsuitgaven hebben bijgedragen aan het oplopen van de staatsschuld tot meer dan 50% van het BBP.
De rentelasten die daarmee samenhangen bedragen momenteel jaarlijks 3 9,5 miljard.
Ondanks de lage rente getuigt het in verband met de vergrijzing (zie kader) van wijsheid om de staatsschuld te verminderen.
Tegen 2040 bereikt de vergrijzing in Nederland haar hoogtepunt.
De ChristenUnie wil dat de staatsschuld dan is afgelost.
Het aflossen van de staatsschuld speelt ook in op de aardgasbaten die op termijn zullen teruglopen.
Grondslag voor de heffing van loon- en inkomstenbelasting is het inkomen per huishouden.
Het splitsingsstelsel is de meest passende uitwerking van dit systeem.
Beperking van de overdraagbaarheid van de basisaftrek en een verdere individualisering zijn ongewenst.
De invoering van een vlaktaks (flat tax) wordt afgewezen, omdat dan niet langer de sterkste schouders de zwaarste lasten dragen.
Bij de vermogensheffing moet ook een beperkt schijvensysteem ingevoerd worden.
Er wordt terughoudend omgegaan met verdergaande belastingharmonisatie in Europa.
De vrijheid van de nationale overheid om eigen beleidsdoelen te realiseren wordt daarmee beperkt.
Voor de successiebelasting blijft de mate van verwantschap het uitgangspunt.
Binnen de vennootschapsbelasting worden innovaties gestimuleerd.
Dit versterkt de concurrentiepositie.
Milieukosten moeten zoveel mogelijk tot uitdrukking komen in de prijzen van producten.
De belastingvergroening wordt daarom op een voortvarende en realistische wijze voortgezet, waarbij de overheid niet alleen milieuonvriendelijk gedrag ontmoedigt, maar ook milieuvriendelijk gedrag stimuleert.
De overheid dient de aardgasbaten niet aan te wenden voor consumptieve en/of structurele uitgaven.
De aardgasbaten dienen via het Fonds Economische Structuurversterking (FES) gedeeltelijk geïnvesteerd te worden in economische infrastructuur en gedeeltelijk ten goede te komen aan staatsschuldreductie.
Onder economische infrastructuur wordt niet alleen de harde infrastructuur verstaan, maar ook zaken als integrale gebiedsontwikkeling en energietransitie.
Binnen het FES wordt een absolute grens gesteld aan de investeringen om kostenineffectieve investeringen te voorkomen.
Een eventueel overschot komt jaarlijks ten goede aan de staatsschuldreductie.
De huidige achterkamertjespolitiek rond de besteding van de FES-gelden wordt beëindigd.
De Tweede Kamer krijgt meer invloed.
Deelname aan het arbeidsproces is van groot belang voor de samenleving.
Maar betaalde arbeid is niet het enige dat telt.
Er moet ook waardering zijn voor niet-betaalde, maar wel uiterst noodzakelijke arbeid zoals (mantel)zorg, opvoeding en vrijwilligerswerk.
De overheid dient de waarde van die activiteiten in haar beleid te erkennen en niet volledig het accent te leggen op de bevordering van (betaalde) arbeidsparticipatie.
Deze tijd vraagt om een heroriëntatie op de rechten en plichten die burgers hebben in de samenleving.
Tegenover rechten moeten ook plichten staan.
Dit kan betekenen dat mensen die een uitkering krijgen iets terug doen voor de samenleving, bijvoorbeeld in de vorm van vrijwilligerswerk.
Onbetaalde arbeid en vrijwilligerswerk vormen de smeerolie van de samenleving en verdienen als zodanig erkenning en waardering.
Zonder vrijwilligers is er voor veel sociale verbanden geen toekomst.
Veel vrijwilligerswerk komt tegenwoordig terecht bij de oudere generaties.
Het is goed dat ouderen die de betaalde arbeid achter zich hebben gelaten, gestimuleerd worden om via vrijwilligerswerk en/of de vervulling van zorgtaken als mantelzorger actief te blijven in de maatschappij.
Door vrijwilligerswerk te bevorderen en aantrekkelijker te maken, kunnen echter ook andere leeftijdsgroepen aangesproken worden.
Jongeren zijn vaak wel bereid tot vrijwilligerswerk, maar dan meer op projectmatige basis.
De WMO zal de rol van mantelzorgers in de toekomst alleen maar belangrijker maken.
Politiek en samenleving moeten (meer) begrip tonen voor mensen die (mantel)zorgtaken moeten of willen combineren met werk.
Mantelzorg moet concreet worden ondersteund en mogelijk gemaakt.
Naast vrijwilligerswerk is betaald werk in de collectieve sector – onderwijs, zorg en veiligheid – van grote betekenis.
De overheid kan de belangstelling voor dit soort werk stimuleren door maatschappelijke stages aan te bieden.
Zo’n stage of tijdelijke baan in de collectieve sector kan ook een opstapje zijn naar ander (betaald) werk.
wordt vrijwilligerswerk en mantelzorg gestimuleerd en waar nodig ondersteund met fiscale regelingen of subsidies;
zijn maatschappelijke stages nuttig om mensen te interesseren voor een baan in de collectieve sector of als opstap naar ander werk;
krijgen schoolverlaters of oud-studenten de gelegenheid tenminste zes maanden vrijwilligerswerk te verrichten in de maatschappelijke sector voordat zij betaald werk gaan verrichten.
Als zij dat doen, worden zij daarvoor beloond met een belastingkorting van tweeduizend euro per jaar in de daaropvolgende vijf jaar;
krijgen studenten de mogelijkheid studieschulden ‘weg te werken’ door gemeenschapstaken te verrichten;
wordt analoog aan de spaarloonregeling de spaargift ingesteld: een maandelijks te sparen fiscaal aftrekbaar bedrag voor een goed doel.
De ChristenUnie is een politieke partij met een warm hart voor boeren.
Met oog voor de dagelijkse problemen van agrarische ondernemers, zoals lage productprijzen en hoge energieprijzen.
Maar ook voor hoge eisen die de overheid en samenleving stellen, qua dierenwelzijn en milieu.
En voor de confronterende liberalisering van het Europese Landbouwbeleid voor melkveehouders en akkerbouwers (zoals de suikermarkthervorming).
De ChristenUnie zet zich in voor een goede balans tussen economie en ecologie.
Ze pleit tegen verdere liberalisering van het landbouwbeleid.
En vóór een leefbaar platteland.
Met gezinsbedrijven waar een redelijke boterham wordt verdiend en recht wordt gedaan aan culturele eigenheid, landschap, natuur, milieu en dierenwelzijn.
De Christen-Unie kiest voor boeren, voor boeren vandaag, zodat er ook perspectief blijft voor boeren morgen!
De ChristenUnie is van mening dat de overheid in het landbouwbeleid voluit rekening moet houden met het eigen karakter en de bijzondere betekenis van met name de grondgebonden landbouw.
De landbouw is essentieel voor een veilige voedselvoorziening en werkt als enige sector met levende have.
Dit vereist bijzondere zorg.
Dieren en planten zijn de mens in beheer gegeven.
Daarnaast heeft de landbouw door zijn grote bodemgebruik een grote invloed op het milieu en daarmee heeft de landbouw een grote verantwoordelijkheid.
Ongeveer 70% van ons landschap wordt gebruikt voor de landbouw.
Deze is beeldbepalend voor grote delen van het platteland.
Mits goed ingekaderd levert deze sector een belangrijke bijdrage aan de variatie en de openheid van het landschap, aan rust en ruimte, aan de vitaliteit van het platteland en aan de plattelandscultuur.
Het gaat hier om collectieve waarden die het beste tot hun recht komen binnen een structuur van gezinsbedrijven.
De samenleving hecht in toenemende mate belang aan deze waarden, maar tegelijk moet worden vastgesteld dat ze door ontwikkelingen binnen en buiten de landbouw steeds meer onder druk komen.
Daarom is een vitale landbouwsector noodzakelijk, die een passende beloning moet krijgen voor zijn bijdrage aan zowel de voedselproductie als aan deze collectieve waarden.
De individuele boer is echter een kleine speler temidden van steeds groter wordende marktpartijen en heeft weinig of geen invloed op de prijs van zijn producten.
De beloning van de boer staat vaak onder druk, onder andere omdat de landbouwproductie wereldwijd de neiging heeft om sneller te groeien dan de afzetmogelijkheden.
Met het oog op verbetering van de bedrijfsomstandigheden van agrarische bedrijven, opschoning van het landschap en een lagere milieudruk op de Ecologische Hoofdstructuur is reconstructie van het platteland noodzakelijk.
Een zekere concentratie van agrarische bedrijvigheid kan nuttig zijn met het oog op beperking van transport of vermindering van milieubelasting.
Dit mag echter niet leiden tot een industrialisering van de veehouderij (‘varkensflats’).
De herstructurering in andere sectoren dan de intensieve veehouderij wordt eveneens gestimuleerd.
Daarbij gaat het enerzijds om versterking van de concurrentiepositie
en anderzijds om aanpassing van de bedrijven aan maatschappelijke wensen.
Uit het oogpunt van biodiversiteit, landschapsschoon en cultuurhistorie dient de overheid een krachtige impuls te geven aan het behoud en de versterking van de kwaliteit van het landschap.
Enerzijds in haar ruimtelijk beleid,
anderzijds door eigenaren en beheerders van het landelijk gebied financieel in staat te stellen de noodzakelijke zorg voor het landschap voor hun rekening te nemen.
Zowel binnen als buiten de Ecologische Hoofdstructuur worden boeren zoveel mogelijk ingeschakeld bij het beheer van natuur en landschap.
Voorwaarde is dat de doelstellingen van het beleid worden gerealiseerd, ook op langere termijn.
De boeren ontvangen voor hun beheersactiviteiten een passende beloning die verder gaat dan een vergoeding voor gederfde opbrengsten.
Belemmeringen voor verbredingsactiviteiten die aansluiten bij de bestaande agrarische activiteiten en niet nadelig zijn voor natuur en landschap worden zoveel mogelijk weggenomen.
Een verdere liberalisering van het EU-landbouwbeleid, onder druk van andere landen en van de WTO, doet geen recht aan deze benadering.
Integendeel, verdere liberalisering zal landbouwbedrijven dwingen tegen lage (wereldmarkt)prijzen te produceren, waardoor de noodzakelijke zorg op gebied van voedselveiligheid, dierenwelzijn en milieu in het gedrang komt.
Er ontstaat een drang naar schaalvergroting en verdere intensivering, waardoor veel gezinsbedrijven in Europa zullen moeten stoppen en een maatschappelijk ongewenste landbouwstructuur ontstaat.
De ChristenUnie geeft de voorkeur aan een andere benadering, waarbij de boeren redelijke prijzen krijgen voor hun producten, met aanvullende toeslagen vooral gericht op het realiseren van ‘goede doelen’ als de zorg voor dier en milieu.
Om dit mogelijk te maken is een zekere bescherming tegen lage wereldmarktprijzen nodig.
Dit moet worden gekoppeld aan beheersing van de eigen productie om verstoring van de wereldmarkt te voorkomen.
De exportsubsidies kunnen dan verdwijnen.
De onderhandelingen in WTO-verband moeten daarom niet alleen gericht zijn op vrijmaking van de handel, maar evenzeer op het realiseren van een verantwoorde productiewijze voor wat betreft voedselveiligheid en de zorg voor dier en milieu.
Tegelijk moet echter worden geconstateerd dat de afbraak van de bescherming van de Europese landbouw al ver is voortgeschreden en dat de toeslagen een grote omvang hebben.
Over enkele jaren omvatten ze meer dan de helft van het bedrijfsinkomen van de grondgebonden landbouw in Nederland.
Dit betekent dat een substantiële verlaging van de toeslagen niet aanvaardbaar is, behalve bij een evenredige prijsverhoging.
De toeslagen moeten zoveel mogelijk dienstbaar worden gemaakt aan het streven naar een verantwoorde landbouw.
De menselijke maat Zowel het nationale als het Europese landbouwbeleid moeten gericht zijn op de maatschappelijke en sociale functies ervan.
Het beleid blijft toegesneden op gezinsbedrijven.
Extreme intensivering en schaalvergroting worden tegengegaan.
Geen verdergaande liberalisering De prijzen komen hierdoor steeds verder onder druk te staan.
Consumenten dienen een redelijke prijs voor kwalitatief goed voedsel te betalen.
Daarom, en om verstoring van de wereldmarkten tegen te gaan, is het noodzakelijk bepaalde vormen van productiebeheersing te behouden en waar mogelijk te versterken (melk- en suikerquota, braaklegging).
Afbouw van de exportsubsidies op agrarische producten Dit is conform de afspraken in het kader van de WTOonderhandelingen.
Daarmee komt een einde aan het dumpen van Europese producten op de wereldmarkt.
Om verstoring van de EU-markten te voorkomen wordt zonodig de productie in de EU (verder) beperkt.
Rekening houden met de specifieke kenmerken van landbouwproductie In het bijzonder bij de WTO-onderhandelingen.
Zo komt er meer ruimte voor het realiseren van duurzaamheidsdoelstellingen en voor afspraken over de omvang van de productie.
Meer directe relaties tussen consument en producent Dat stimuleert betere prijsvorming, grotere transparantie en meer begrip tussen producent en consument.
Binnen Europa zullen regionale vormen van productie en consumptie een steeds belangrijker rol gaan spelen.
Aanpassing van de bedrijfstoeslagen Er wordt toegewerkt naar een basisbedrag per hectare dat voor alle bedrijven in een bepaalde regio gelijk is, en een aanvullende premie naar ratio van de prestaties van het betreffende bedrijf op het gebied van milieu, dierwelzijn en wellicht biodiversiteit.
Het totaalbedrag aan toeslagen per bedrijf wordt aan een plafond gebonden.
Voor bedrijven die er door deze wijzigingen sterk op achteruit gaan, komt er een overgangsregeling.
De spanning tussen de noodzaak tot kostenverlaging en de gewenste vermindering van de regelgeving enerzijds en het realiseren van ‘goede doelen’ op het gebied van dierenwelzijn, milieu en landschap anderzijds, kan worden verminderd door boeren meer te belonen voor hun bijdrage aan verantwoorde landbouw.
Een punt van zorg voor de ChristenUnie blijft het op grote schaal ruimen van (gezonde) dieren bij een onverhoopte uitbraak van een besmettelijke dierziekte.
Vanuit een verantwoorde omgang met de schepping is dit onaanvaardbaar.
De productie en consumptie van duurzaam voortgebrachte landbouwproducten wordt krachtig gestimuleerd.
De omschakelingsregeling naar biologische landbouw gaat gelden voor alle landbouwsectoren.
De consument wordt, behalve door voorlichting, door financiële prikkels (zoals prijskortingen) gestimuleerd om duurzaam geproduceerd voedsel te kopen.
De ontwikkeling en toelating van milieuvriendelijker bestrijdingsmiddelen wordt versneld.
Doel van het beleid is een verminderde afhankelijkheid van chemische bestrijdingsmiddelen door stimulering van milieuvriendelijke middelen en methoden en van het ontwikkelen van resistente rassen.
Het vliegtuigspuiten wordt beperkt tot uitzonderlijke situaties.
Het toelatingsbeleid voor bestrijdingsmiddelen wordt zo spoedig mogelijk Europees geharmoniseerd.
Import van land- en tuinbouwproducten waarop residuen van in Europa verboden bestrijdingsmiddelen worden gevonden, wordt geweerd.
De ChristenUnie blijft kritisch tegenover de toepassing van genetisch gemodificeerde gewassen, vooral met het oog op de onbekende gevolgen voor het milieu en de biodiversiteit op langere termijn.
Het beleid op dit punt moet niet versoepeld worden.
De overheid dient ontwikkeling van alternatieve oplossingen te stimuleren en de mogelijkheid van (nagenoeg) GGO-vrije ketens te waarborgen.
De boer wordt zoveel mogelijk keuzevrijheid gelaten bij het behalen van de doelstellingen van het mineralenbeleid.
In het bestaande beleid worden stimulansen ingebouwd.
Het stelsel van mest- en dierrechten blijft bestaan, onder andere voor een verdere vermindering van de ammoniakemissie.
Inkrimpingen van de veestapel vinden uitsluitend plaats via warme sanering, bijvoorbeeld door opkoopregelingen.
Nieuwe productiesystemen met minder uitstoot worden gestimuleerd als het welzijn van de dieren er niet op achteruit gaat.
Om massale doding van vee en vernietiging van vlees te voorkomen, wordt bij het uitbreken van besmettelijke dierziekten preventieve vaccinatie mogelijk gemaakt.
De betreffende EU-regels dienen te worden aangepast.
Voor mond- en klauwzeer moet herinvoering van de verplichte preventieve vaccinatie worden overwogen.
Bij uitbraak van een dierziekte blijft het preventieve doden in beginsel beperkt tot het besmette bedrijf.
Het doden van dieren van de direct daaromheen gelegen bedrijven vindt slechts plaats indien dit strikt noodzakelijk is.
Gevaccineerde dieren mogen voor de binnenlandse en Europese consumptie beschikbaar komen.
Het gebruik van hormonen en vergelijkbare groeiversnellende en productieverhogende middelen in de veehouderij blijft verboden.
Internationale afspraken en controle daarop worden verscherpt, zodat geen oneigenlijke concurrentie op kan treden.
Ter voorkoming van de verspreiding van dierziekten worden de regels voor het transport van levende dieren verder aangescherpt.
Transport van levende dieren over grote afstand wordt slechts bij uitzondering toegestaan.
De batterijhuisvesting in de pluimveehouderij wordt afgeschaft.
In plaats van de zogeheten “verrijkte kooi” stimuleert de overheid de huisvesting van pluimvee in scharrel-, veranda en uitloopsystemen.
Het wordt de melkveehouderij aantrekkelijk gemaakt de weidegang in stand te houden, onder meer door waar nodig grondruil en herverkavelen van land van (melkvee)bedrijven te stimuleren.
Weidegang is een voorwaarde om in aanmerking te komen voor premies voor duurzaam ondernemen.
De visserij is de afgelopen jaren in zwaar weer terecht gekomen: dalende visstanden als gevolg van klimaatverandering of overbevissing, steeds kleinere quota, steeds minder zeedagen en als klap op de vuurpijl de (gas)olieprijzen die de laatste jaren dramatisch zijn gestegen.
Onze eeuwenoude visserij staat zwaarder onder druk dan ooit.
Het evenwicht tussen economie en ecologie is in de visserij zeer wankel.
Enerzijds is verduurzaming van de visserij vanuit ecologisch én economisch perspectief (herstel visstand, duurzamer vangstmethoden, energiebesparing) dringend gewenst.
Anderzijds is de visserij gebaat bij stabiele vangsthoeveelheden om de sanering en herstructurering van met name de kottervloot te laten slagen.
Zowel de visserijsector als de overheid dienen tussen alle bedreigingen en kansen hun verantwoordelijkheid te nemen.
Om een koude sanering te voorkomen is overheidsingrijpen absoluut nodig.
Om duurzaam innoveren tot een succes te maken komt het, naast een stimulerende overheid, vooral aan op de ondernemers.
Het (Europese) visserijbeleid moet gericht zijn op het scheppen van gunstige randvoorwaarden.
Daarbinnen kan door goed rentmeesterschap een sociaal-economisch en ecologisch verantwoorde exploitatie van de visbestanden tot ontwikkeling komen.
De eigen verantwoordelijkheid van de beroepsgroep speelt hierbij een belangrijke rol.
Ook hier geldt dat vissers – bijvoorbeeld de mosselvissers – een haalbare kans moeten krijgen om aan de gestelde eisen te kunnen voldoen.
Wetenschappelijk verantwoorde beheersplannen worden opgesteld om een duurzame exploitatie van de zee en een verantwoord evenwicht tussen visserijbelangen en natuurbelangen te garanderen.
Een commissie waarin zowel de visserijsector, visserijbiologen als de Europese Commissie participeren, adviseert bij de vaststelling van de vangstquota, ook van noodvisplannen.
De herstructurering en verduurzaming van de (kotter)vloot wordt voortvarend voortgezet.
Het rijk stelt indien nodig voldoende financiële middelen beschikbaar voor verdere sanering
en stimuleert de innovatie in vangstmethoden (pulskor, pulsrig) en energiebesparing (groene kotter), zodat een gezonde en duurzame bedrijfstak blijft bestaan.
Omdat stabiliteit in de bedrijfsvoering van groot belang is, zeker in een tijd van transitie, maakt Nederland zich in Europa blijvend sterk voor meerjarige afspraken over vangsthoeveelheden en aantal zeedagen.
Nederland dient zich krachtig in te zetten voor een eerlijk speelveld in Europa en stelt zich teweer tegen ongeoorloofde staatssteun aan de visserijsector in andere landen.
In geval van natuurcompensatie wordt rekening gehouden met de belangen van de visserijsector.
De visserij dient gericht te zijn op het zoveel mogelijk terugdringen van de omvang van bijvangsten.
De industrievisserij die gericht kleine vis vangt om te verwerken tot vismeel wordt verboden.
Nederland blijft zich sterk maken voor een verbod op de walvisvangst en voor een algeheel verbod op het gebruik van drijfnetten.
Verder dient wereldwijd bezinning plaats te vinden op de visvangstmethoden om dierenleed en de bedreiging van diersoorten terug te dringen.
De klimaatverandering, hoge olieprijzen, problemen met de luchtkwaliteit, bedreigde dier- en plantensoorten: zomaar een greep uit onderwerpen die met enige regelmaat de kranten halen, soms zelfs de voorpagina’s.
Het milieu staat na jaren van afwezigheid weer op de agenda en dat is maar goed ook, vindt de ChristenUnie.
Immers, de aarde en alles wat daarop leeft, is van God (Psalm 24:1).
Bij de omgang met de natuur ligt voor de ChristenUnie het uitgangspunt in de scheppingsopdracht: de aarde vervullen en hoeder zijn over de vissen, de vogels en het vee.
De mens heeft de aarde slechts in bruikleen: als een goed rentmeester mag hij de aarde bewerken en bewaren.
Alleen zo doet hij recht aan de geschapen werkelijkheid.
De uitvoering van die opdracht laat in deze gebroken werkelijkheid helaas veel te wensen over.
Het gebruiken van de aarde is in veel opzichten verworden tot verbruiken.
Een belangrijke oorzaak voor dit ‘verbruik’ van de geschapen werkelijkheid is te vinden in onze consumptieve levensstijl:‘ik consumeer, dus ik besta’.
De gevolgen hiervan laten zich raden: het land treurt en al wat erin woont, verkwijnt (Hosea 4:3).
Volgens de ChristenUnie is het hoog tijd om onze aandacht te verleggen van de eenzijdige nadruk op groei en consumptie naar een leven in verbondenheid met Gods schepping, in harmonie met onze leefomgeving.
Dit betekent dat onvoorziene en mogelijk onomkeerbare consequenties van ons menselijk handelen moeten worden voorkomen (voorzorgprincipe).
Dit betekent ook recht doen aan elkaar.
Armen én toekomstige generaties hebben ook recht op toegang tot hulpbronnen.
Deze benadering brengt een nadrukkelijke rol van de overheid met zich mee.
‘Zachte waarden’ kunnen niet (zonder meer) worden overgelaten aan de markt.
Of het nu gaat om verkeer of wonen, om energie of klimaat.
Een goede woning in een prettige woonomgeving is belangrijk voor het welzijn van mensen.
De overheid heeft de taak om voor voldoende woonruimte voor alle bevolkingsgroepen te zorgen.
Helaas werkt de Nederlandse woningmarkt tot op heden niet goed.
De hoge en nog altijd sterk stijgende huizenprijzen en de lange wachtlijsten bij woningcorporaties zijn daar belangrijke symptomen van.
De woningnood, vooral onder starters, is nog steeds groot.
Het aantal senioren neemt toe.
Daarom is het van belang dat er voldoende betaalbare senioren- en zorgwoningen worden gerealiseerd.
De woningbouwproductie is tot op heden onvoldoende en moet daarom de komende jaren stevig worden gestimuleerd.
Met het oog daarop worden prestatieafspraken met de bouwsector gemaakt.
Bij de woningbouwproductie dient volkshuisvesting voorop te staan en niet het economische motief.
De verbetering van het woon- en leefklimaat in de steden verdient ook de komende jaren blijvende aandacht.
Om de leefbaarheid in steden te handhaven kan het nodig zijn om in bepaalde wijken, buurten of woningblokken een specifiek woningtoewijzingsbeleid te hanteren.
De randgemeenten van steden hebben een extra verantwoordelijkheid voor de huisvesting van mensen met een laag inkomen.
Op de huurtoeslag wordt niet verder bezuinigd.
De huursector moet toegankelijk en betaalbaar blijven voor uitkeringsgerechtigden, alleenstaanden en kostwinnersgezinnen.
Er is geen ruimte voor liberalisering van de sociale huursector, zolang het woningtekort nog niet is opgelost, huurders door de hoge huizenprijzen niet kunnen doorstromen naar de koopsector en de huur- en woonlastenquotes onverminderd hoog zijn.
De zeggenschap van de eigenaar over zijn nieuwbouwwoning (zowel koop als huur) moet worden vergroot.
Woningen en gebouwen moeten brandveilig zijn.
Kerkgebouwen hoeven niet aan dezelfde strenge brandveiligheidseisen te voldoen als cafés en discotheken.
Door een onderscheid te maken in de regelgeving kunnen kostbare, maar onnodige bouwkundige aanpassingen worden vermeden.
De toepassing van duurzame bouwmaterialen en duurzaam bouwen wordt minder vrijblijvend.
De handhaving van het toezicht op het gebruik van duurzaam geproduceerd hardhout wordt verbeterd.
De nieuwbouw moet meer worden toegesneden op de woningbehoefte.
In het nieuwbouwbeleid dient aandacht te zijn voor goedkopere woningen voor gezinnen en starters op de huizenmarkt.
Voordat nieuwbouwwijken worden opgeleverd, moet een redelijk voorzieningenniveau van openbaar vervoer, weginfrastructuur en publieke voorzieningen aanwezig zijn.
Wonen in de stad, vooral in de oude stadswijken, moet aantrekkelijk worden.
Bij geherstructureerde stadswijken moet het belang van bewoners om terug te keren naar de eigen wijk zwaar wegen.
Ook dient het voor midden- en hogere inkomensgroepen aantrekkelijk te blijven om in de stad te wonen.
Plattelandsgemeenten krijgen voldoende uitbreidingsruimte om te bouwen voor de eigen bevolkingsaanwas.
Investeringen in de uitbreiding van ruimte voor sportvoorzieningen en buitenspelen zijn nodig.
Voldoende groen binnen de stad is van groot belang.
De norm moet worden gesteld op ten minste 75 m2 groen per (nieuwe) woning in bestaand bebouwd gebied.
Huurstijgingen moeten voorspelbaar zijn voor zittende huurders en zoveel mogelijk het inflatieniveau volgen.
Eenzijdige samenstelling van wijken dient voorkomen te worden door revitalisatie van bestaande wijken en een divers aanbod van huurprijsniveaus.
Er komt een onderzoek naar het fiscaliseren van woonlasten om scheefwonen te voorkomen.
Verhuurders en hypotheekverstrekkers dienen alert te zijn op betalingsachterstanden om huisuitzettingen zoveel mogelijk te vermijden.
De norm voor duurzaam bouwen wordt verder aangescherpt.
Hiertoe wordt het bouwbesluit aangepast.
Woningcorporaties moeten flink investeren om woningen energiezuiniger te maken.
Hierdoor kunnen tevens de woonlasten van de huurders omlaag.
Ook particuliere huiseigenaren moeten worden gestimuleerd, bijvoorbeeld door een opvolger van de energiepremieregeling.
Consumentgericht bouwen wordt gestimuleerd.
Ook moet meer bouwvergunning- en welstandsvrij gebouwd kunnen worden.
Gelet op de grote woningbouwopgave waar we voor staan, worden de mogelijkheden van nieuwe contractvormen die samenwerking tussen overheden en bedrijfsleven bevorderen (bijvoorbeeld alliantiecontracten) krachtig gestimuleerd.
Hoe verder met de hypotheekrenteaftrek, het eigenwoningforfait en de overdrachtsbelasting?
Het wonen in een eigen huis en het betalen van belasting hebben in Nederland alles met elkaar te maken.
De ChristenUnie bepleit een integrale aanpak van het woningmarktbeleid.
Voor de fiscale behandeling van de eigen woning betekent dit dat de hypotheekrenteaftrek, het eigenwoningforfait en de overdrachtsbelasting in hun samenhang moeten worden bezien en aangepakt.
De ChristenUnie wil dat de hypotheekrenteaftrek blijft bestaan, maar vindt de huidige regeling niet rechtvaardig – hoge inkomens worden sterk bevoordeeld – en niet houdbaar.
Ook beantwoordt de hypotheekrenteaftrek onvoldoende meer aan haar oorspronkelijke doelstelling: bevordering van het eigen woningbezit.
Wijzigingen worden behoedzaam en geleidelijk doorgevoerd, zodat de woningmarkt rustig blijft.
Bestaande rechten worden niet aangetast.
Mensen voor wie het moeilijk is om hun huisvesting te bekostigen – waaronder starters – krijgen een extra steuntje in de rug.
De ‘baten’ van de regeling worden evenwichtiger verdeeld over hogere en lagere inkomensgroepen.
De hypotheekrenteaftrek als zodanig blijft dus voor iedereen bestaan.
Bij de aanpassing van de hypotheekaftrekregeling moeten de andere fiscale regelingen rond de eigen woning ook worden aangepast, zodat een evenwichtig pakket ontstaat.
beperking van de hypotheekrenteaftrek tot 42% (derde schijf van box één) voor nieuwe hypotheken.
Starters met een inkomen tot 13<U+F02F>4 modaal ondervinden geen nadeel van deze beperking;
verlaging van het eigenwoningforfait voor starters op de koopwoningenmarkt, zodat zij minder inkomstenbelasting over de eigen woning betalen;
een begin van de verlaging van de overdrachtsbelasting om de doorstroming op de woningmarkt te bevorderen.
Het verlagen van de overdrachtsbelasting voor starters en voor degenen die dichter bij hun werk gaan wonen, heeft prioriteit;
invoering van een onderhoudskostenaftrek voor het onderhoud van de eigen woning.
De aftrek geldt alleen voor loonkosten en wordt gemaximeerd op 3 1.500,- per vijf jaar.
Naast woningverbetering stimuleert deze maatregel de economie
en bestrijding van zwart/grijs werk.
De onderhoudskostenaftrek betekent ook koopkrachtondersteuning voor de middengroepen.
De inrichting van Nederland is vrijwel geheel het gevolg van menselijk ingrijpen.
Hier ligt een belangrijke ordenende en ontwikkelende taak voor de overheid.
Het gaat om de kwaliteit van leven in zowel de kleine kernen als de grootstedelijke gebieden,
om zorg voor de schepping,
om verbetering van gebieden met economische achterstanden,
en om zorg in grootstedelijke gebieden voor een positieve binding van mensen met hun dagelijkse leefomgeving én met hun medebewoners.
Nederland is te divers voor één blauwdruk.
Het ruimtelijk ontwikkelingsbeleid moet daarom aansluiting zoeken bij het eigen karakter van landschappen en steden.
Door de noodzakelijke integrale afweging van sociale, culturele en natuurlijke aspecten is ruimtelijke ontwikkeling bij uitstek een politieke aangelegenheid.
Ruimtelijke beslissingen dienen te worden genomen op het bestuurlijk niveau dat het meeste aansluit bij het niveau waarop ruimtelijke functies zich het sterkst ontwikkelen.
De provincies kunnen een sterke regisserende rol spelen, zodat gemeenten in een regio elkaar ruimtelijk versterken en niet beconcurreren.
De rijksoverheid moet zich beperken tot (financiële) steun van projecten met een nationale uitstraling.
Een zorgvuldige ruimtelijke inpassing van die projecten blijft een verantwoordelijkheid van de regio.
Het Rijk draagt bij aan gewenste ontwikkelingen op decentraal niveau door subsidies, kennisdeling en nieuwe instrumenten aan lagere overheden te verstrekken.
Er is meer regie nodig voor het behoud van open landschappen.
Voorkomen moet worden dat deze via de kaasschaafmethode steeds kleiner worden.
Verrommeling en versnippering moeten worden tegengegaan.
De aanleg van opdringerige zichtlocaties langs wegen versnelt de aantasting van het open landschap.
De vestiging van superstores aan de randen van steden en op het platteland dient aan banden gelegd te worden.
De samenhang tussen ruimtelijke ordening en infrastructuur moet worden verbeterd.
Door te bouwen bij bestaande stations en een veel slimmere verdeling van ruimtelijke functies over knooppunten kan het aantal files worden beperkt en het rendement van het openbaar vervoer worden verbeterd.
Door sterkere coördinatiebevoegdheden voor de minister van VROM en door bundeling van financiële middelen krijgt deze politieke verantwoordelijkheid op rijksniveau gestalte.
Bundeling van verstedelijking en bedrijvigheid rond bestaande kernen infrastructurele voorzieningen.
Prioriteit geven aan binnenstedelijk bouwen en herstructurering van bestaande bedrijventerreinen.
In de Randstad moet 60% van de nieuwbouw binnenstedelijk gebouwd kunnen worden.
Een stevig investeringsbudget van de rijksoverheid is nodig.
Uitbreiding van steden en dorpskernen (‘rode’ functies) op een regionaal niveau afwegen.
De provincie stuurt bindend de bovenlokale samenwerking bij de bouw van woningen of de aanleg van bedrijventerreinen, bijvoorbeeld door grondexploitatievergunningen of door een fonds voor regionale kostenverevening in te stellen.
Beprijzing van verlies van de open ruimte door roodvoor-groen-regeling of de openruimteheffingen
Behoud van het karakter van landschappen door horizonvervuiling en verrommeling, zoals opvallende reclame-uitingen langs wegen, tegen te gaan.
Bescherming van waardevolle landschappelijke eenheden, zoals het Groene Hart.
Aan noodzakelijke bouwactiviteiten wordt bovenlokaal sturing gegeven om versnippering te voorkomen.
Er is ruimte nodig om te wonen en te werken, maar ook landschappen met cultuur- en natuurwaarde zijn be-langrijk.
Duin, moeras, bos, heide, water en de agrarische cultuurlandschappen zijn voor iedereen waardevol.
De intensivering van wonen, industrie en landbouw heeft  grote effecten op de natuur.
Soms verdwijnt de samen-hang en komen cultuurhistorische elementen onder druk te staan.
De bescherming van natuur en landschap is van groot belang voor de kwaliteit van onze leefomgeving.
De biodiversiteit is in Nederland in een hoog tempo achter-uit gegaan.
De Ecologische HoofdStructuur (EHS) is een belangrijk middel tot herstel van de biodiversiteit.
Het  is belangrijk om voor de uitvoering voldoende financiële middelen vrij te maken.
Het deltaland Nederland is van internationaal belang voor weidevogels die aan ons typische cultuurland zijn gebonden en voor ganzensoorten die alleen in ons land overwinteren.
Daar ligt een belangrijke verantwoordelijk-heid.
De huidige inzet voor de nationale landschappen moet gekoppeld worden aan extra inspanningen voor de weidevogels.
Want daarmee gaat het niet goed.
Landbouw is, met bijna 70% van het land in handen, de drager van het landelijke gebied en van ‘onze’ recreatieve ruimte.
Het landbouwbeleid kan niet los worden gezien van de impact op de natuur.
Zonder boeren zouden de kosten voor natuurbeheer onbetaalbaar zijn.
De EHS wordt volgens afspraak in 2018 gerealiseerd (of zoveel eerder als mogelijk is), waar mogelijk door agrarisch natuurbeheer.
Bij storingsgevoelige natuur blijven verwerving en inrichting de belangrijkste middelen.
Tevens worden gebieden aangewezen met landbouw als hoofdfunctie (agrarische hoofdstructuur, AHS).
Er wordt flexibeler omgegaan met het aanpassen van bepaalde ‘routes’ als het betreffende gebied een agrarische kernfunctie heeft.
Koppeling van moeras- en weidevogelgebieden aan waterberging voor toekomstige wateroverlast wordt een van de speerpunten in de uitvoering.
Waardevolle natuur en landschappen krijgen een betere wettelijke bescherming.
Flora- en faunasoorten van de Rode Lijst krijgen prioriteit in de investeringen van de EHS.
Voor de vele Rode Lijstsoorten buiten de EHS kunnen leefgebieden gerealiseerd worden.
Voor soorten waarvoor Nederland een internationale verantwoordelijkheid heeft, zoals weidevogels, zijn aanvullende investeringen nodig.
Door de sterke urbanisatie van Nederland raken steeds meer mensen vervreemd van de natuur en het land.
De overheid stimuleert projecten die mensen de stad uit, de natuur in krijgen of die de natuur in de stad brengen.
Natuur en landschap moeten duidelijke aandacht krijgen in het onderwijs, vooral op de middelbare school.
Door meer samenwerking van de vele tientallen natuurbeherende organisaties kan het resultaat qua middelen en organisatie kan worden verhoogd.
Ondersteuning van bosbeheer (zoals het subsidietientje per hectare) is een goed voorbeeld om particulieren en organisaties innovatief te laten samenwerken.
De realisatie van een randmeer aan de noordoostzijde van de Noordoostpolder is vanwege cultuurhistorische, ecologische, waterstaatkundige en recreatieve redenen wenselijk.
Mits de continuïteit gewaarborgd is, kunnen investerin-gen in kennis en middelen bij agrarisch natuurbeheer de biodiversiteit in Nederland een goede impuls geven.
Experimenten met  ‘agrarische natuurbedrijven’ zijn een noodzakelijke en duurzame investering.
Zo blijven boerenbedrijf én landschap behouden.
Voor de functies landschap en waterberging is een vergoeding aan de boeren op haar plaats.
Het Investeringsbudget Landelijk Gebied (ILG) moet  ruimte geven aan particuliere initiatieven.
Het ILG moet  zich via de LeaderPlusmethode richten op het stimuleren van sociaal-economische vitalisering.
Behoud van bonte weiderand en houtsingel verhogen de biodiversiteit en de recreatieve waarde.
Hout dat vrijkomt  bij onderhoud van grote en kleine landschapselementen  (bijvoorbeeld van knotbomen) kan worden benut in bio-massacentrales.
Nederland is een nat land.
Jaarlijks valt gemiddeld 700 à 800 millimeter neerslag.
Daarnaast voeren de grote rivieren enorme hoeveelheden water aan.
Zonder een goede zeekering, stevige dijken en goedwerkende gemalen is een groot deel van Nederland onbewoonbaar.
De afgelopen decennia hadden delen van ons land te kampen met ernstige wateroverlast.
Andere delen verdroogden, omdat er onvoldoende water van geschikte kwaliteit aanwezig was.
Deskundigen waarschuwen dat we in de 21e eeuw rekening moeten houden met een stijging van de zeespiegel en een verdere daling van de bodem, vooral in West-Nederland.
Klimatologen verwachten nattere winters en drogere zomers met intense piekbuien.
In het Nationaal Bestuursakkoord Water zijn door de rijksoverheid, de provincies, de waterschappen en de gemeenten afspraken gemaakt om de problemen die zullen ontstaan het hoofd te bieden.
Sinds de jaren ‘70 van de vorige eeuw zijn aanzienlijke vorderingen gemaakt bij het zuiveren van afvalwater.
Toch voldoet de waterkwaliteit op veel plaatsen nog niet.
Door de Europese Unie zijn richtlijnen vastgesteld voor de kwaliteit van de Europese riviersystemen.
Door de lidstaten worden beheersplannen opgesteld hoe ze in 2015 aan de kwaliteitseisen zullen voldoen.
Ook hier zal het waterbeheer een grote inspanning vergen.
De overheid moet hoge prioriteit geven aan het realiseren van een integraal en duurzaam waterbeheer.
Gestreefd wordt naar gezonde en veerkrachtige watersystemen.
Voor de waterkwaliteit betekent dit: eerst proberen het water schoon te houden, anders het water te scheiden en als dát niet kan schoon te maken.
Hierbij geldt het principe dat de vervuiler betaalt.
Voor de hoeveelheid water betekent dit eerst vasthouden, dan bergen en tenslotte afvoeren.
Een goed waterbeheer houdt rekening met landschappelijke en cultuurhistorische waarden en zoekt naar mogelijkheden van ‘agrarisch waterbeheer’.
De aanpak van wateroverlast en de organisatie van het actieve (stedelijk) grondwaterbeheer verdienen hoge prioriteit.
Er wordt een integrale visie op grondwaterbeheer ontwikkeld.
De verantwoordelijkheden van particulieren, gemeenten en waterschappen voor overtollig regenwater en grondwater moeten met spoed duidelijk worden geregeld.
Integraal waterbeheer is belangrijk.
Daarom dient de gehele waterketen onder de verantwoordelijkheid van één ministerie te vallen.
Aan een succesvolle samenwerking tussen het drinkwaterbedrijf, de riolering en de waterzuivering moet gewerkt worden, bijvoorbeeld door alle lokale en regionale watertaken in overheidsgestuurde uitvoeringsorganisaties onder te brengen.
Er moeten landelijke eisen gesteld worden aan gemeenten ten aanzien van het rioleringsstelsel, mede om overstortlocaties te voorkomen.
Regenwater en afvalwater worden zoveel mogelijk gescheiden afgevoerd.
Bij nieuwbouw worden (ondergrondse) wateropslagplaatsen aangelegd voor laagwaardige toepassingen zoals toiletspoeling.
Bij bestaande bouw wordt aanleg gestimuleerd.
Zuinig omgaan met water wordt bevorderd door koppeling van het rioolrecht aan het waterverbruik.
In laaggelegen veenweidegebieden en droogmakerijen waar wateroverlast mogelijk is, moet waterberging worden gekoppeld aan natuurontwikkeling.
Bij grondwaterwinning voor drinkwater moeten de intrekgebieden worden beschermd door eisen zoals gesteld aan de 1-jaarszone.
Eventuele bedrijfsschade als gevolg hiervan dient te worden vergoed.
De winning van grondwater voor laagwaardige toepassingen (spoel- en proceswater, beregening) wordt fors beperkt om verdroging te voorkomen.
De beschikbaarheid van grondwater voor drinkwatergebruik dient vanwege de volksgezondheid te worden gegarandeerd.
Grootschalige ontgrondingen in het Nederlandse rivierengebied worden zoveel mogelijk voorkomen, tenzij de doelstelling mede betrekking heeft op natuurontwikkeling.
Hergebruik van zand en grind wordt bevorderd, bijvoorbeeld via heffingen.
De export van zand uit het rivierengebied wordt gestaakt.
Water dient zoveel mogelijk te worden vastgehouden in het deelstroomgebied waarin de neerslag valt.
Inlaten van gebiedsvreemd water wordt tot een minimum beperkt.
Er wordt een vaarbelasting op plezierjachten geïntroduceerd.
Een bescheiden heffing is een welkome tegemoetkoming in de kosten verbonden aan het waterbeheer en het onderhoud van de oevers.
Een goed en gezond milieu is van groot belang voor een prettige leefomgeving.
Tegen aantasting daarvan moeten we maatregelen nemen.
Niet alleen voor ons eigen welbevinden, maar ook voor de komende generaties.
Onder andere de opwarming van de aarde en de daarmee gepaard gaande weersveranderingen vragen de komende jaren om concrete milieumaatregelen in zowel nationaal als internationaal verband.
Er is namelijk een omvangrijke reductie van de uitstoot van broeikasgassen nodig om het tempo van de klimaatverandering te temperen.
Maar aangezien binnen afzienbare termijn geen vertraging van de klimaatverandering is te verwachten, zullen we ook maatregelen moeten nemen om de gevolgen van klimaatverandering, zoals zeespiegelstijging, op te kunnen vangen.
Overheid, burgers en bedrijven spannen zich gezamenlijk in om de nationale uitstoot van koolstofdioxide (CO2) terug te dringen.
De Kyoto-afspraken gelden daarbij als minimum.
Ook na 2010 zet de overheid het CO2-reductiebeleid ambitieus voort.
Nederland zet zich in om huidige opkomende industrielanden, zoals China en India, te ondersteunen in de beperking van hun CO2-uitstoot.
Verbetering van de luchtkwaliteit in het belang van de volksgezondheid is een belangrijke opgave voor de komende jaren.
Nederland zet zich in Europees verband in voor ambitieuze én realistische wetgeving.
De overheid dient een duurzaam toezicht- en handhavingsbeleid voor maatschappelijke veiligheidsrisico’s te voeren.
Datzelfde geldt voor productie, transport en opslag van vuurwerk en andere risicovolle stoffen.
Door de hoge stedelijke bevolkingsdichtheid en de aanwezigheid van grote kassencomplexen wordt het ’s nachts steeds minder donker (lichtvervuiling).
Dit heeft zijn weerslag op de dierenwereld.
De overheid zal een actief beleid voeren om lichtvervuiling tegen te gaan, bijvoorbeeld door de isolatie van kassencomplexen te bevorderen en de verlichting van autowegen te verminderen.
Bij veel menselijke activiteiten ontstaat afval.
Dat kan hinderlijk zijn en schadelijk voor het milieu.
Afval zal zoveel mogelijk moeten worden voorkomen en hergebruikt.
Door productgerichte milieuzorg worden milieubelastend materiaal en verpakkingen teruggedrongen (dematerialisatie).
Overheid, bedrijven en burgers hebben daarnaast een taak in het bestrijden van zwerfafval.
Niet alleen de overheid, maar ook bedrijven en burgers behoren hun verantwoordelijkheid te nemen om de milieudruk te doen afnemen en milieuschade te herstellen.
Uitgangspunten voor een goed milieubeleid zijn het principe dat de vervuiler betaalt en het voorzorgbeginsel: bij sterke vermoedens van een schadelijk effect op het milieu is het ontbreken van wetenschappelijke zekerheid geen reden om beschermende maatregelen uit te stellen.
Doelstelling is om de uitstoot van broeikasgassen conform de Kyoto-afspraken in 2010 met 6% terug te dringen ten opzichte van 1990.
Minstens de helft van de reductiemaatregelen worden in eigen land genomen, onder meer door invoering van de kilometerheffing.
Nederland zet zich in voor een tweede internationaal klimaatverdrag.
Dit moet gericht zijn op 40-60% CO2-reductie in 2030.
Ook de ontwikkelingslanden krijgen een CO2-doelstelling.
De verdeling van emissierechten mag ontwikkelingslanden niet onevenredig belemmeren in de mogelijkheden van inkomensgroei.
De milieukosten van producten en diensten worden zoveel mogelijk via een milieuheffing in de kostprijs doorberekend.
Nederland zet zich internationaal in om overheidsbeleid dat niet-duurzaam gedrag stimuleert, zoals subsidies op energie- of waterverbruik, af te schaffen.
In Europees verband worden milieuschadelijke subsidies geïnventariseerd en afgebouwd voor 2010.
Bedrijven worden verplicht inzicht in de milieu- en gezondheidseffecten van producten en processen te verstrekken.
Handhaving en controle op de naleving van milieu- en veiligheidsnormen hebben een hoge prioriteit.
Er is een helder en consistent afval- en verpakkingenbeleid nodig.
Er wordt op basis van de milieudruk een ‘verpakkingstax’ ingevoerd.
Uit de opbrengsten kan het verwijderen van zwerfafval worden bekostigd.
De risico’s van transport en opslag van gevaarlijke stoffen, zoals chloor, ammoniak en LPG, worden versneld in kaart gebracht.
Transporteurs worden verplicht informatie te verschaffen over de aard van de vervoerde stoffen aan alle betrokken autoriteiten.
Voor de ammoniaktransporten door de Westerschelde wordt op korte termijn naar alternatieven gezocht.
Om de luchtkwaliteit te verbeteren worden er meer bronmaatregelen (maatregelen om de uitstoot van bronnen van luchtvervuiling zoals auto’s en vrachtwagens te verminderen) genomen.
Zo wordt de roetfilter op alle dieselvoertuigen verplicht gesteld.
De import van en handel in illegaal hout wordt verboden.
Het gebruik van duurzaam hout wordt gestimuleerd.
De overheid geeft daarbij het goede voorbeeld door in het aanbestedingsbeleid 100% legaal en duurzaam hout te gebruiken en het gebruik van duurzaam hout door financiële prikkels te stimuleren.
Milieusubsidies, bijvoorbeeld ter stimulering van duurzame energie, berusten op een meerjarig en stabiel beleid en worden niet plotseling stopgezet.
Dagelijks merken we de gevolgen van de steeds grotere vraag naar olie in de olie- en gasprijs.
De sterk gestegen olieprijs veroorzaakt enerzijds financiële problemen bij sommige bedrijven en particulieren; anderzijds is de hoge olieprijs een kans om onze energiehuishouding efficiënter en duurzamer te maken.
Energieopwekking op lange termijn vormt een belangrijk strategisch vraagstuk.
Onze afhankelijkheid van energie, de noodzaak om de mondiale uitstoot van broeikasgassen terug te dringen en de veranderingen op de energiemarkt na de liberalisering vragen om beslissingen voor de lange termijn.
Daarbij geldt ‘think long term, act short term’ en ‘think globally, act locally’.
Daarbij is het voor de ChristenUnie duidelijk dat het overheidsbeleid van de afgelopen jaren te veel verwachtte van marktwerking.
Het marktdenken – geef alles een prijs en de markt regelt schaarste aan grondstoffen en vermindert vervuiling – is te optimistisch.
Een duurzamere energiehuishouding begint met het beperken van de vraag – energiebesparing – en vervolgens met het zo duurzaam mogelijk leveren van de energie.
De ChristenUnie ziet nog veel mogelijkheden voor energiebesparing (zie kader ‘energiebesparing door’) en toepassing van duurzame energie (zie kader ‘duurzame energie: een actielijst’).
Energievoorziening voor de toekomst houdt in: het ontwikkelen van diverse bronnen, het beschikbaar stellen van fondsen en het stimuleren van nieuwe structuren.
Een overheidscampagne voor energiebesparing, waarbij elke overheidsdienst en semi-overheidsdienst tenminste één investeringsproject met een duurzame uitstraling realiseert.
Versnelde vervanging van oude cv-ketels door hr-ketels bij overheidsgebouwen en woningcorporaties en belastingaftrek bij vervanging als stimulans voor woningeigenaren.
De instelling van een risicofonds voor investeringsprojecten die restwarmte en<U+F02F>of restgassen van bedrijven benutten.
Meer gebruik van restwarmte door de verplichting afvalwarmte kosteloos ter beschikking te stellen aan derden.
Beperking van het affakkelen van brandbare gassen door een belasting te heffen op de afgefakkelde energie en te verplichten het gas kosteloos aan derden ter beschikking te stellen.
De invoering van energie-prestatienormen met een malus<U+F02F>bonusregeling voor transport en distributie van aardgas en elektriciteit.
Reductie van de warmtevernietiging bij opwekking van groene stroom uit biomassa door de bonus<U+F02F>malus op de subsidie MEP afhankelijk te maken van warmtebenutting.
Verbetering van de steun voor Warmte Kracht Koppeling (WKK): vermindering van administratieve lasten en een extra stimulans voor WKK met lage emissies en<U+F02F>of extreem hoog rendement.
Beperking van het elektriciteitsverbruik in woningen door aanpassing van de EPC-berekening.
Voorzieningen voor een gasgestookte wasdroger en een hot fill van wasmachines moeten meegewogen worden.
Samenwerking op bedrijventerreinen bij energiebesparing en transport.
Optimalisatie van het gebruik van afval en reststromen voor energiedoeleinden, waarbij transport naar het buitenland zoveel mogelijk moet worden beperkt.
Voorbeelden zijn het winnen van biogas uit gft-afval en reststromen van de voedingsindustrie, het verstoken van snoeihout en het benutten van warmte van afvalverbranding.
Het opnemen van onderzoek naar en ontwikkeling van energiebesparing in het innovatieplatform en in de betreffende subsidieregelingen.
De invoering in Europees verband van de ecotax voor energiegrootverbruikers.
Verkeer en vervoer zijn een onlosmakelijk onderdeel van ons dagelijks leefpatroon.
Mobiliteit brengt mensen bij elkaar.
De mobiliteit blijft echter groeien en als we hier niet bewust mee omgaan, gaat dit ten koste van veiligheid, milieu en leefbaarheid.
Er móeten daarom keuzes gemaakt worden.
De technische mogelijkheden om voertuigen zuiniger te maken, overlast en vervuiling te beperken en de veiligheid te bevorderen moeten maximaal worden benut.
Maar er is ook een kritische kijk nodig op ons consumptie- en productiepatroon.
Waarom de groei van het goederenvervoer blijven accepteren terwijl onze bevolkingsgroei stagneert?
Waarom het vollopen van de wegen (onder andere door het groeiende sociaalrecreatieve verkeer en een geringe bezetting per auto) ongecorrigeerd laten doorgaan?
De ChristenUnie kiest voor leefbaarheid en veiligheid en daarom voor een ombuiging van de groei van het personenvervoer naar het openbaar vervoer en de fiets.
Kosten verbinden aan het gebruik van de weg in plaats van aan het bezit van de auto dwingt weggebruikers elke keer een bewuste keuze te maken.
Dit gaat onnodige mobiliteit tegen.
Op deze manier kunnen ook maatschappelijke kosten (belasting van milieu en woonomgeving) in rekening worden gebracht.
Het openbaar vervoer moet goedkoper en aantrekkelijker worden.
Het openbaar vervoer is echter niet overal een aantrekkelijk alternatief.
Maar ook op het platteland is door een slimmere organisatie een aanzienlijke verbetering van het aanbod mogelijk.
De ambities voor het openbaar vervoer moeten en kunnen hoger!
Nederland heeft een sterke positie in het internationale goederenvervoer.
Rotterdam zou nooit aan de top van de wereld van het goederenvervoer behoren zonder het totaalpakket van aanvoer, (gedeeltelijke) bewerking, logistieke dienstverlening en doorvoer.
Die positie is het waard om te behouden,
maar wel met verbetering van de luchtkwaliteit en de veiligheid, en een betere benutting van milieuvriendelijke vervoersmogelijkheden.
In plaats van het bezit van de auto te belasten, wordt het gebruik belast door voortvarende invoering van een kilometerheffing.
Gelijktijdig wordt de motorrijtuigenbelasting afgeschaft.
In dunbevolkte gebieden geldt een lager tarief dan in dichtbevolkte, en buiten de spitsuren geldt een lager tarief dan daarbinnen.
Daarnaast geldt voor de eerste 5000 gereden kilometers per jaar een laag tarief, zodat autogebruik voor mensen die weinig rijden betaalbaar blijft.
Tevens geldt voor zuinige auto’s een lager tarief.
Een deel van de inkomsten van de heffing is bestemd voor beter openbaar vervoer, milieuvriendelijker goederenvervoer en grotere verkeersveiligheid.
Zolang de motorrijtuigenbelasting niet is afgeschaft, wordt de vrijstelling (de oldtimersregeling) geleidelijk verschoven naar auto’s van 25 jaar naar auto’s van 30 jaar en ouder.
De overheid stelt voor zware auto’s (boven de 1500 kg) een toeslag in, de zogenaamde ‘trekkertax’.
Voor de hoogte van de aanschafbelasting (BPM) gaat niet alleen de relatieve zuinigheid als criterium gelden, maar vooral ook de absolute zuinigheid.
Aanschaf van auto’s met een snelheidsbegrenzer wordt gestimuleerd door een verlaging van de BPM voor deze auto’s.
De werkgever wordt ontmoedigd een leaseauto ter beschikking te stellen aan werknemers die (te) weinig zakelijk rijden.
Een werkgeversheffing kan hierbij helpen.
Alle varianten van de A6/A9 worden vergeleken op basis van een netwerkanalyse waar ook het openbaar vervoer en de effecten van ‘beprijzing’ worden meegenomen.
Een tweede OV-verbinding via het IJmeer verdient aanbeveling.
De locatiespecifieke variant van het CPB voor de A6/A9 (waarbij o.a. de A1 wordt verbreed) wordt snel gerealiseerd.
De ontsluiting van de uitbreiding van Almere in westelijke en oostelijke richting over zowel de weg als het spoor moet tijdig worden gerealiseerd.
In de wegenbouw wordt het accent verlegd naar betere benutting en onderhoud.
Uitbreiding mag slechts zeer spaarzaam plaatsvinden.
Besluitvorming over grote infrastructuurprojecten kan alleen na een netwerkanalyse, waarbij ook de mogelijkheden van het openbaar vervoer betrokken zijn.
De afstemming tussen (de plannen van) het Rijk, andere overheden en aanbieders en gebruikers van diensten en infrastructuur kan beter verlopen door het instellen van een programmaraad.
Voorstellen die de leefbaarheid en de bereikbaarheid bevorderen en versnippering van beleid én landschap tegengaan, krijgen voorrang.
De regel dat uitgavenverhogingen alleen worden toegekend op basis van een onderbouwde claim gaat ook gelden voor het Infrafonds.
Dit fonds zal niet meer automatisch jaarlijks met 2,8% groeien.
Er komt op zondag een verbod op vrachtvervoer over de weg, zoals in andere Europese landen het geval is.
Het winnen van warmte-energie uit het asfalt verdient grootschalige toepassing, omdat het slijtage voorkomt, de verkeersveiligheid bevordert en bovendien duurzame energie oplevert.
Uitgangspunt bij de aanleg van een nieuwe weg- en railinfrastructuur is om versnippering van het landschap te voorkomen en daarnaast inpassing in de bestaande omgeving.
Geluidswallen worden bij voorkeur ‘groen’ uitgevoerd.
Lichthinder (‘lichtvervuiling’) in natuurgebieden moet worden voorkomen door terughoudendheid bij de aanleg van wegverlichting en door de toepassing van nieuwe verlichtingstechnieken (bijv.<U+F020>LED’s in het wegdek).
De Rotterdamse haven is voor ons land van blijvend belang.
De vollopende achterlandverbindingen moeten meer mogelijkheden krijgen, met name door bevordering van de binnenvaart.
Het ‘modal shiftbeleid’ (gericht op vermindering van het wegvrachtvervoer) wordt opnieuw ingevoerd.
Zo wordt aangesloten bij het EU Witboek 2010 over duurzaam en economisch vervoersbeleid.
In het Meerjarenprogramma Infrastructuur en Transport (MIT) vindt een verandering plaats ten gunste van goederenvervoer over water en spoor.
Het vaarwegennet kan meer dan nu worden gebruikt voor distributie van goederen voor het midden- en kleinbedrijf.
De realisatie van trimodale overslagterminals (water, weg, spoor) wordt krachtig gestimuleerd.
Er komt meer geld voor onderhoud van vaarwegen.
Emissie-eisen worden aangescherpt.
Vooral het gehalte aan zwavel in de brandstoffen dient te worden gereduceerd.
Schepen die versneld voldoen aan de aangescherpte eisen krijgen korting op de havengelden.
Er komen ruimere subsidies voor vrachtwagens en schepen die (gedeeltelijk) willen overgaan op biologische brandstof, waterstof, aardgas, LPG, zonne-energie, windenergie of hybride aandrijfsystemen.
Ook innovatie komt in aanmerking.
Schiphol kan zich tot 2012 op de huidige locatie ontwikkelen mits binnen de huidige wettelijke normen van geluid, veiligheid en emissie.
Om woonwijken te beschermen tegen geluidsoverlast komen er meer handhavingspunten en mag tussen deze punten niet gesaldeerd worden.
Ook wordt een wettelijke bescherming van het buitengebied opgesteld.
Voor de lange termijn vormt de luchthaven Lelystad een mogelijke aanvulling, waarbij de Hanzelijn een nuttige verbindingsfunctie kan hebben.
Er wordt een ticketheffing ingevoerd.
Zolang er geen accijnzen worden betaald en het (internationale) vliegverkeer is vrijgesteld van BTW corrigeert deze heffing concurrentienadeel van andere vervoerwijzen.
De regionale luchtvaart wordt ontmoedigd door sluiting van regionale luchthavens tussen 22.00 en 07.00 uur.
Er komt een specifieke heffing voor de recreatieve luchtvaart (sportvliegtuigen) en strengere geluidseisen voor circuit- en parachutevluchten.
Fietsendiefstal wordt tegengegaan door invoering van de antidiefstalchip.
Om de invoering te stimuleren komt er een subsidie van 50% op de inbouwkosten bij bestaande fietsen.
De politie dient veel meer te doen aan het voorkomen en oplossen van fietsdiefstallen.
Bij de aanleg of wijziging van de rijksinfrastructuur worden bestaande fiets- en wandelverbindingen zoveel mogelijk behouden.
Afsluiting van spoorwegovergangen vindt alleen plaats als er een redelijk alternatief is.
Om wandel- en fietsroutes te behouden is afsluiting voor alleen gemotoriseerd verkeer een goede optie.
Er komt een bonusregeling voor goed gemeentelijk fietsbeleid.
De totstandkoming van bovenlokale fietsinfrastructuur wordt gestimuleerd.
Fietsenstallingen bij NS-stations dienen voldoende capaciteit te hebben.
Indien nodig zal het project ‘Ruimte voor de fiets’ hiervoor extra financiële middelen krijgen.
In het Meerjarenprogramma Infrastructuur en Transport (MIT) vindt een wezenlijke verschuiving van gelden plaats ten gunste van het openbaar vervoer.
De Zuiderzeelijn mag niet zomaar afgeblazen worden.
Er is onderzoek nodig naar de mogelijkheden voor een goedkopere nieuwe snelle verbinding.
Het geld dat ge-reserveerd is voor de Zuiderzeelijn wordt in ieder geval besteed aan verbetering van de bereikbaarheid en de economische structuur van het noorden.
Inhaalsporen of spoorverdubbeling, extra perronsporen en ongelijkvloerse kruisingen zijn op een aantal punten hiervoor noodzakelijk.
In de Randstad wordt het kernnet viersporig.
Er wordt een begin gemaakt met de verhoging van de bovenleidingspanning naar 25 kV om de capaciteit verder te vergroten.
De hoofdverbindingen in het kernnet van de spoor-wegen worden waar mogelijk geschikt gemaakt voor hogere snelheden.
Onderzocht wordt waar reistijd kan worden verkort door het inzetten van treinen met snel-heden tot 250 km per uur.
De aanleg van een spoorverbinding tussen Breda en Utrecht en revitalisering van niet meer in gebruik zijnde spoorverbindingen wordt onderzocht.
Waar nodig wordt geïnvesteerd in optimalisering van de OV-aansluiting van en naar stations.
De voor reizigers belangrijke criteria van snelle reistijden optimale aansluitingen en hoge frequenties worden opgenomen in de NS vervoersconcessie voor het hoofdrailnet.
In stedelijke regio’s wordt geïnvesteerd in de aanleg van nieuwe lightrail verbindingen om een aantrekkelijk en snel alternatief te bieden voor het al maar groeiende autogebruik.
In de nieuwe bouwlocaties moet openbaar vervoer tijdig beschikbaar zijn.
Geen verdere privatisering en marktwerking (in het bijzonder van het spoor).
Er komt een vervoersautoriteit als onafhankelijke beroepsinstantie.
Deze beslist wanneer consumentenorganisaties, vervoerders en concessieverleners het niet eens worden, en kan eventueel bij concessiegrensoverschrijdende vraagstukken knopen doorhakken.
Een regeling basismobiliteit naar Vlaams voorbeeld is nastrevenswaardig.
Daarin wordt vastgelegd welke OV-voorzieningen minimaal moeten worden geboden.
De OV-studentenkaart voor HBO en MBO studenten van 16 en 17 jaar.
Automobilisten die onder invloed achter het stuur zijn betrapt, worden verplicht een ‘alcoholslot’ in hun auto in te bouwen.
Het slot laat de motor pas starten, wanneer uit een blaastest blijkt dat de bestuurder nuchter is.
De kosten voor het alcoholslot zijn voor rekening van de bestuurder.
Het inhaalverbod voor vrachtwagens wordt uitgangspunt.
Waar wel mag worden ingehaald, wordt dat aangegeven.
Juist de ‘life sciences’ kunnen hun vergaande economische en medische beloften niet waarmaken zonder risico’s en andere ethische dilemma’s serieus te nemen.
Biotechnologisch en genetisch onderzoek en toepassing ervan vereisen kaders en duidelijke wet- en regelgeving.
Technisch ingrijpen bij de mens dient uit te gaan van de beschermwaardigheid van het menselijk embryo en van een verbod op kloneren van mensen.
Kloneren doorbreekt de aan de schepping meegegeven orde van geslachtelijke voortplanting bij ‘hogere’ organismen.
Ook genetische verandering van planten en dieren raakt de fundamenten van Gods schepping.
Wie ingrijpt in genetische structuren, grijpt in in de identiteit van levende wezens.
Dit kan onomkeerbare gevolgen hebben voor de aanwezige plant- en diersoorten (biodiversiteit).
Hier past uit eerbied voor de Schepper en respect voor planten en dieren grote bescheidenheid en zorgvuldigheid.
Zolang ecologische en landbouwkundige risico’s niet helder zijn, geldt het voorzorgprincipe.
Nederland kan een voortrekkersrol binnen Europa spelen bij het uitwerken van een dergelijk toetsingskader.
Internationale toetsing mag strengere regelgeving op nationaal niveau overigens niet belemmeren.
Het strikte ‘nee-tenzij’-beleid bij genetische manipulatie van dieren blijft van kracht en wordt uitgebreid naar de plantaardige sector.
Biotechnologische handelingen vereisen een adequaat ethisch toetsingskader.
Daarin worden begrippen ingevuld zoals ’intrinsieke waarde’ en ’integriteit’ van levende organismen.
Nederland zet zich in om deze uitgangspunten ook op Europees niveau ingevoerd te krijgen.
Hoge prioriteit wordt gegeven aan onderzoek naar en ontwikkeling van alternatieven die genetische manipulatie van planten en dieren overbodig maken.
Het vergroten van het inzicht in de rol van erfelijke informatie via ‘genomics’ kan daaraan een belangrijke bijdrage leveren.
Dierproeven moeten zoveel mogelijk worden beperkt.
Proeven kunnen internationaal beter worden gecoördineerd.
Alternatieve onderzoeks- en testmethoden worden bevorderd.
Dierproeven waarbij het welzijn van het dier duidelijk wordt aangetast, zijn slechts toelaatbaar bij het oplossen van ernstige gezondheidsproblemen bij mensen of dieren.
Klonering van dieren en mensen vraagt om een verbod vanwege het gebrek aan respect voor (de gebruikelijke voortplanting bij) dieren en mensen.
Kloneren van dieren wordt uitsluitend toegestaan als alleen langs die weg voor een ernstige aandoening een geneesmiddel verkregen kan worden.
Genetisch veranderde (landbouw)gewassen worden noch commercieel, noch via proeven op het vrije veld geïntroduceerd zolang genetische uitwisseling met andere wilde of gekweekte planten niet is uitgesloten.
Zolang die garantie ontbreekt, is Nederland voor handhaving van een Europees moratorium.
Het beoordelen van vergunningsaanvragen voor onderzoeken vraagt om een adequaat toetsingskader.
Het beoogde doel (is het doel slechts economisch van aard of bijvoorbeeld ook medisch?)
Het type organisme (gaat het om dieren, planten of micro-organismen?)
De aard van de handeling (in hoeverre wordt er een soortgrens overschreden?)
Eventuele risico’s en neveneffecten (is de veiligheid van mens en dier gegarandeerd?)
De beschikbaarheid van alternatieven (hoe meer alternatieven beschikbaar zijn, hoe minder aanvaardbaar is de toepassing van genetische manipulatie)
Op grond van het voorzorgprincipe en de keuzevrijheid van mensen schept de overheid garanties dat GGO-vrije voedselketens beschikbaar blijven.
Ook wat veevoer betreft dient men Europabreed een GGO-vrije invoerstroom te scheiden van een GGO-houdende.
Zolang op Europees niveau nog geen ethische toetsing plaatsvindt, wordt de invoer van genetisch gemodificeerde dieren gebonden aan een vergunningsplicht.
Het octrooirecht dient zich strikt te beperken tot (commerciële toepassingen van) uitvindingen.
Het menselijk lichaam noch delen van het menselijk lichaam noch menselijke genen dienen octrooieerbaar te zijn.
Hetzelfde geldt voor dieren en planten.
Brede claims op genetisch veranderde organismen moeten worden afgewezen.
De aan genetische manipulatie verbonden risico’s dienen, ook in financiële zin, bij de betreffende vergunninghouder te worden gelegd.
Europese wetgeving (de Octrooiregeling) dient kritisch gevolgd en aangepast te worden.
Biotechnologie kan gecombineerd worden met nano- en andere technologieën.
Omdat nanotechnologie operereert op atoom- en molecuulniveau kunnen kunstmatige verbindingen worden gelegd tussen technische en organische processen zoals menselijke spier- of hersenactiviteit.
De medische en militaire mogelijkheden zijn talloos (denk aan permanente spierversterkers of geïmplanteerde gehoorapparaten.).
Gerichtheid op herstel van verloren of beschadigde functies kan gemakkelijk overgaan in een streven naar ‘enhancement’: verbetering van menselijk functioneren.
Hoe ‘vaag’ deze overgang ook is, de ChristenUnie acht het onderscheid wezenlijk tussen enerzijds medische zorg en anderzijds enhancement ter verbetering van menselijke functies boven normaal menselijk niveau.
Even wezenlijk blijft het onderscheid tussen levenloze en levende organismen.
Nanotechnologieën maken het ook mogelijk voer en voedsel ‘op de tekentafel te ontwerpen’.
Ook deze fundamentele ingrepen in de molecuulstructuren van Gods schepping dienen plaats te vinden met een houding van eerbied, respect en grote zorgvuldigheid.
Die zorgvuldigheid heeft, vanwege mogelijk schadelijke nanodeeltjes, ook betrekking op de voedselveiligheid in het hele traject ‘van grond tot mond’.
In het (medisch) wetenschappelijk onderzoek dient het onderscheid te blijven bestaan tussen herstel en verbetering (enhancement).
Onderzoek op het gebied van ‘enhancement’ vereist een toetsingskader dat uitgaat van de onvervreemdbare menselijke waardigheid: niemand mag de menselijke soort of individuele mensen degraderen tot voorwerp van een utopisch streven naar een ’hogere’ mensensoort.
Elke subsidieaanvraag op de gebieden biotechnologie en nanotechnologie (toegespitst:‘enhancement’) zal als substantieel onderdeel begeleidend onderzoek en advisering moeten bevatten over de integratie van de toepassingen in de mens als persoon en over andere maatschappelijke en ethische implicaties.
Regelgeving op nationaal en Europees niveau met betrekking tot voedselveiligheid en hygiëne moet evenredig zijn met de gezondheidsrisico’s en bovendien uitvoerbaar blijven.
Bij deze verkiezingen gaat het in belangrijke mate om vier vragen:
Hoe bezuinigen we op een sociaal en economisch verantwoorde manier;
Hoe gaan we op een vreedzame manier om met onze culturele en religieuze verschillen;
Hoe werken we aan herstel van vertrouwen tussen overheid en burgers;
Hoe benutten we de crisis als kans op een duurzamer economie.
De antwoorden op deze belangrijke vragen zijn bepalend voor de politieke koers van ons land.
De ChristenUnie legt met dit programma haar christelijksociale antwoorden op tafel.
Dit programma bevat keuzes met het oog op een bloeiende samenleving, een duurzame economie en een dienstbare overheid.
Daarmee willen wij werken aan herstel van vertrouwen in ons land en de toekomst.
De ChristenUnie bedrijft politiek bij een open Bijbel en we willen onze politieke keuzes maken als navolgers van Jezus Christus.
Wij geloven dat in de dienst aan God en de dienst aan de naaste iets opbloeit van het goede leven.
Dat leidt tot een politiek van dienstbaarheid aan de samenleving,
verdediging van onze geestelijke en politieke vrijheden,
opkomen voor het gezin,
voor kwetsbaren,
eerbied voor het leven
en een keus voor duurzaamheid.
In een tijd waarin de ene crisis zich op de andere heeft gestapeld, laat de ChristenUnie zich inspireren door het Evangelie om inzicht en richting te verkrijgen voor de vraagstukken van overheid en samenleving van vandaag.
Daarbij laten we het niet bij woorden alleen.
In de afgelopen jaren heeft ChristenUnie laten zien vanuit christelijk-sociale uitgangspunten een opbouwende bijdrage te kunnen leveren aan het bestuur van Nederland.
De ChristenUnie heeft veranderingen op gang gebracht op gebieden waarop we bij de vorige Kamerverkiezingen hebben ingezet: jeugd en gezin, opkomen voor de meest kwetsbaren, zorg voor de schepping.
Denk aan het kindgebonden budget, de Centra voor Jeugd en Gezin, de kentering in het drugs- en alcoholbeleid.
Denk aan de inzet voor opvang van tienermoeders, de markering van de beschermwaardigheid van het leven, de uitstapprogramma’s voor prostituees en schuldhulpverlening.
Denk aan de inzet voor duurzame energiebronnen, internationale gerechtigheid, schoon water, veilige dijken.
Tijdens de crisis heeft de ChristenUnie zich ingezet voor een adequate bestrijding van de gevolgen door te kiezen voor het voorkomen van hoge jeugdwerkloosheid, vergroening van de economie, en het verantwoord terugdringen van de staatsschuld en het begrotingstekort.
Deze resultaten laten zien dat de ChristenUnie in staat is een christelijk-sociale overtuiging te combineren met politiek die stappen in de goede richting zet.
Geen gouden bergen beloven, maar wel doen wat je hebt beloofd.
Wij zijn aan de slag gegaan en hebben ons laten kennen als een partij met ruggengraat en dienstbare politici.
Zo willen we ons opnieuw inzetten, met hart voor mensen en zorg voor de schepping.
De ChristenUnie wil verder.
De ChristenUnie is er van overtuigd dat gezondmaking van de overheidsfinanciën hand in hand gaat met het investeren in vertrouwen tussen overheid en samenleving.
Er moet ingrijpend bezuinigd worden, omdat de staatsschuld snel is opgelopen en we de volgende generatie niet met een ondragelijke last mogen opzadelen.
We kunnen ook niet op de oude voet verder in een dolmakende race naar meer en groter, waarbij we het ene gat met het andere stoppen en de gevolgen voor mens en natuur niet meer in de hand te houden zijn.
We zullen moeten werken aan een duurzame economie.
De overheid is het aan haar roeping verplicht om voortaan dat wat ze moet doen – het dienen van de publieke gerechtigheid – goed te doen
en zichzelf veel meer te leren beperken waar de samenleving recht op ruimte heeft.
Burgers en bedrijven kunnen niet langer al hun wensen en verlangens op het bordje van de overheid leggen en elkaar en hun eigen verantwoordelijkheid over het hoofd zien.
Dit vraagt om een nieuwe keuze van en voor elkaar.
Het vraagt om een herstel van vertrouwen.
Het begrotingstekort zal in een verantwoord tempo moeten worden weggewerkt.
De ChristenUnie kiest ervoor het tekort tot 2015 met 16 miljard te verkleinen.
Allereerst door een kleinere overheid met minder taken.
Mede daardoor zijn stevige bezuinigingen op de overheid mogelijk.
Verder door hervorming in de woningmarkt,
de zorg en de uitkeringsregelingen,
en door een tijdelijke crisis- en hersteltax.
De sterkste schouders dragen de zwaarste lasten.
We doen dit samen, ieder naar vermogen.
De ChristenUnie beoordeelt ombuigingen niet alleen op korte termijn gewin, maar ook op lange termijn effecten.
Op weg naar een duurzame economie.
Het verantwoorde tempo van het aflossen van de schuld is een bewuste keus.
Want het geeft de samenleving het vertrouwen en de tijd om verantwoordelijkheden op zich te nemen.
Burgers en bedrijven krijgen meer ruimte en minder overheidstoezicht.
Het onderwijs krijgt meer vrijheid.
Er komt een sterkere verbinding tussen formele en informele zorg, waarbij familie, vrienden en de buurt een grotere rol kunnen spelen.
Burgers worden nadrukkelijker bij hun wijken en de veiligheid van hun buurten betrokken.
Boeren krijgen een grotere verantwoordelijkheid voor het beheer van ons landschap.
Bedrijven ondernemen menswaardig en milieubewust en zijn het vertrouwen van hun klanten waard.
Dat is christelijk-sociale politiek en biedt perspectief op een dienstbare overheid en een bloeiende samenleving.
Een andere grote vraag waar we voor staan, is of we in staat zijn vreedzaam met onze verschillen om te gaan.
Ons land is altijd een land van minderheden geweest en heeft de afgelopen decennia steeds meer een multiculturele en multireligieuze aanblik gekregen.
Deze veranderingen vragen veel van ons aller aanpassingsvermogen.
De intense debatten over de identiteit van Nederland, de positie van de islam, religie in het publieke domein, integratie, leefbaarheid en veiligheid laten zien dat de toekomst van onze samenleving veel mensen aan het hart gaat.
De sociale en politieke polarisatie onderstreept de noodzaak om opnieuw duidelijk te maken waar we het met elkaar absoluut over eens moeten zijn – de democratische rechtsstaat en haar politieke en geestelijke vrijheden –
en waar we in ontspannenheid van elkaar kunnen verschillen.
Het komt aan op burgers die zich van harte verbinden aan onze rechtsstaat
en op de overheid die deze rechtsstaat met alle wettige middelen handhaaft en beschermt.
Dat vormt de basis om met onze culturele en religieuze verschillen om te gaan.
In het debat over de toekomst van Nederland levert iedereen zijn bijdrage.
De ChristenUnie brengt het heilzame perspectief in van bijbelse waarden als gerechtigheid, naastenliefde, zorg voor de schepping en eerbied voor het leven.
Maar tegelijkertijd is er in de samenleving een seculier sentiment waarneembaar dat steeds minder ruimte laat voor levensbeschouwing.
Er lijkt een seculier-liberale meerderheidscultuur te ontstaan die weinig afwijking meer duldt.
De ChristenUnie staat echter pal voor de vrijheid om je hart te laten spreken, om in de samenleving werk van je geloof te maken.
Geloof en ideologische overtuigingen zijn bepalend voor de identiteit van mensen.
De vrijheid om het Evangelie – of welke overtuiging dan ook – te verbinden met maatschappelijke betrokkenheid is ons dierbaar.
Wij geven ruimte aan verschil, zoals we dat in ons land al heel lang doen.
Ruim baan dus voor bijzonder onderwijs, christelijke zorginstellingen, levensbeschouwelijk jeugdwerk en een pluriform omroepbestel.
De gevolgen van de recessie zullen nog jarenlang voelbaar zijn voor bedrijven en burgers.
De ChristenUnie is echter doordrongen van het besef dat we als samenleving een kans verspillen als we klakkeloos op de oude voet verdergaan.
De economische crisis heeft ons immers met de neus op een aantal feiten gedrukt: we hebben op te grote voet geleefd.
Er is een samenhang tussen crises op financieel vlak, op het gebied van voedsel, klimaat en natuurlijke hulpbronnen.
Die samenhang is dat de Westerse wereld te kampen heeft met een fundamentele waardencrisis.
In het christelijk-sociale denken staan verantwoordelijk beheer van de schepping en onderlinge solidariteit centraal.
De mens leeft niet voor zichzelf.
Economische groei is geen doel op zich, maar een middel.
De ChristenUnie beschouwt de wereldwijde crisis als hét moment om een omslag te maken.
Het gaat er daarbij niet om dat het allemaal ‘minder’ moet, maar ‘beter’ kan.
We willen een economie waarin consumenten geen genoegen meer hoeven te nemen met oneerlijk en niet-duurzaam gemaakte producten en opgewekte energie.
Op lange termijn is het winstgevend als ondernemers zich bij innovaties en investeringen laten leiden door duurzame waarden.
De ChristenUnie weet zich geplaatst voor grote uitdagingen.
Hoe krijgen we de overheidsfinanciën gezond,
hoe herstellen we het onderlinge vertrouwen,
hoe houden we de samenleving leefbaar
en hoe slaan we de weg in naar een duurzame economie?
Het zijn de concrete vraagstukken waarop we in dit programma christelijk-sociale antwoorden formuleren.
Dat doen we niet in de illusie dat politiek de hemel op aarde zou kunnen vestigen.
De ChristenUnie gelooft niet in politieke blauwdrukken voor een perfecte samenleving.
Maar we leggen ons evenmin neer bij de status quo, we berusten niet in onrecht, morele en culturele verwarring, een doldraaiende economie, een verontruste samenleving, een schepping onder druk en aantasting van het leven.
Integendeel, de politiek van de ChristenUnie is politiek van geloof en hoop.
Geloof dat God ons de weg wijst en trouw blijft.
Hoop op bevrijding van geknechte mensen en op een nieuwe start voor een ontspoorde samenleving.
God heeft met Jezus Christus een nieuw begin gemaakt en zal straks komen met zijn definitieve vrederijk.
Daardoor verliezen we niet snel de moed, maar steken we de handen uit de mouwen en doen we wat we moeten en kunnen.
Biddend om Gods zegen zetten we ons in voor een bloeiende samenleving, een duurzame economie en een dienstbare overheid.
Niemand leeft voor zichzelf; we zijn op elkaar aangewezen.
De ChristenUnie is daarom een partij van de samenleving.
We geven ruimte aan gezinnen, bedrijven, verenigingen en sluiten ons aan bij de beweging van burgers die aan de slag gaan voor een betrokken samenleving.
Talloze burgers zijn actief in vrijwilligersorganisaties, sportverenigingen, kerken, steunen goede doelen, zorgen met hun bedrijven voor werkgelegenheid, helpen mee in de school van hun kinderen en het verzorgingshuis van hun ouders.
De ChristenUnie is een bondgenoot van die burgers, maakt zich sterk voor veiligheid en wil ruimte voor de samenleving.
Dus ook ruim baan voor bijzonder onderwijs, christelijke zorginstellingen, levensbeschouwelijk jeugdwerk en een pluriform omroepbestel.
Als we denken over onze samenleving, voelen we ons aangesproken door wat Jeremia schrijft aan zijn volksgenoten in ballingschap: zet je in voor de bloei van de stad waarin je woont, want de bloei van de stad is ook jullie bloei (Jeremia 29:7).
Zo willen ook wij hier en nu ons inzetten voor de bloei van onze samenleving.
Wie zou niet willen leven in een verbonden, betrokken en verantwoordelijke samenleving.
Voorwaarden voor zo’n bloeiende samenleving zijn veiligheid en leefbaarheid.
Geweld en overlast doen een inbreuk op het veiligheidsgevoel en roepen terecht grote verontwaardiging op.
Wie wordt er niet kwaad als je hoort dat ambulancepersoneel wordt lastig gevallen als ze hulp bieden.
Hoe is het mogelijk dat een busmaatschappij niet langer in een bepaalde wijk wil rijden.
En we laten het toch niet gebeuren dat onze buurten verpauperen en het vuil op straat slingert.
De overheid moet duidelijk zijn in haar reacties op criminaliteit en overlast.
Niet alleen omdat straf op wangedrag vanzelfsprekend zou moeten zijn.
Maar ook omdat anders de samenleving ondermijnd wordt.
Als mensen zich onveilig voelen komen ze minder makkelijk buiten de deur, leggen ze minder snel contact.
Soms verhuizen mensen zelfs uit hun wijk omdat ze zich er angstig voelen.
Een samenleving werkt gewoon niet als het niet veilig is.
Bij het ‘terugwinnen van de straat’ en het werken aan veiligheid en leefbaarheid heeft iedereen een rol.
Niet alleen de overheid, maar ook burgers, winkels, scholen, politie en woningcorporaties.
Leefbare wijken en veiligheid maken we met elkaar.
Lokaal ondernemerschap verbetert de leefbaarheid en werkgelegenheid.
Burgers krijgen een grotere betrokkenheid op hun buurt als ze worden gestimuleerd tot het nemen van eigen verantwoordelijkheid voor het opknappen van huizen en straten.
Woningcorporaties en overheden kunnen elkaar vinden in het werken aan schone, veilige en dus leefbare buurten.
Dat zijn buurten waarin jongeren veilig naar school gaan en op hun speelveldjes spelen, waarin hun ouders met een gerust hart wonen, werken en winkelen en waarin ouderen op een bankje van de oude dag genieten.
De overheid is hierin een bondgenoot van de lokale bewoners door te werken aan integratie van nieuwkomers en bijvoorbeeld het algemene gebruik van het Nederlands verder te stimuleren zodat we elkaar allemaal verstaan.
Door jongeren en gezinnen daar te helpen waar ze dat nodig hebben.
Straatcoaches kunnen via hun contacten met straatjongeren al vroeg signaleren of er problemen dreigen te ontstaan.
Gezinsmanagers kunnen het geheel van problemen van een gezin in kaart brengen en aan oplossingen werken.
Ouders zullen – indien nodig verplicht – moeten samenwerken met scholen en andere instanties met het oog op het welzijn van hun kinderen.
Lokale toezichthouders signaleren en bestrijden overlast zoals vuil en zogenaamde kleine criminaliteit.
Agenten dienen zichtbaar te zijn als dat nuttig is en direct beschikbaar als dat moet, op straat, in de wijk en op het platteland.
Burgers die mee willen helpen bij het oplossen van misdrijven worden serieus genomen.
Het opsporen en bestrijden van misdrijven is een zaak van politie en justitie.
Maar ook burgers kunnen hieraan bijdragen.
Hoe meer preventie en hoe groter de pakkans, des te minder krijgt misdaad de kans om grip te krijgen op de samenleving.
Deze uitgangspunten leiden tot de volgende maatregelen:
Burgernet wordt uitgebreid.
Via Burgernet kunnen burgers onmiddellijk misdrijven melden.
Hoe sneller de melding, hoe sneller de politie ter plaatse is en hoe groter de pakkans.
Op initiatief van de ChristenUnie is Burgernet van start gegaan.
De komende periode maken wij ons sterk voor een landelijk dekkend netwerk en uitbreiding daarvan met het oog op urgente hulpverlening, zoals vermiste kinderen.
Er worden voorzienin- gen getroffen zodat deelnemers aan Burgernet kunnen worden ingeschakeld voor EHBO en reanimatie.
Lokale en landelijke overheden en instellingen met publieke taken zoals woningcorporaties en energiemaatschappijen werken verplicht samen met politie en justitie.
Door gegevens te koppelen kunnen misdrijven makkelijker aan het licht komen.
Bij jeugdcriminaliteit wordt lik-op-stuk-beleid gevoerd, zoals het innemen van scooters en brommers na het plegen van een misdrijf.
Politie en toezichthouders richten zich zoveel mogelijk op een heterdaad aanpak en het voorkomen dat misdrijven gepleegd gaan worden.
Buurtbewoners worden zo veel mogelijk betrokken bij het werken aan leefbaarheid van de eigen buurt, zoals overleg over aanleg van speelveldjes.
Ook investeringen die snel meer veiligheid geven kunnen gemakkelijker en goedkoper samen worden gefinancierd.
Hoe effectiever buurtbewoners – bijvoorbeeld ten behoeve van toezicht - worden ingeschakeld, hoe effectiever de politie toezichtregie kan uitoefenen.
Lokaal ondernemerschap wordt door de overheid ruimhartig gestimuleerd.
Elke buurt krijgt een eigen wijkagent, of gemeentelijke wijktoezichthouder, die direct aanspreekpunt is.
Via regulier wijk- en veiligheidsberaad onderhoudt diegene het contact met burgers, scholen, jongerenwerkers, sportverenigingen, woningcorporaties en winkeliers.
Gemeentelijke toezichthouders treden – in samenwerking met de buurtbewoners – op tegen overlast, verkeersovertredingen, straatvuil, openbaar drank- en drugsgebruik.
Burgers ergeren zich aan respectloos en asociaal gedrag van (hang)jongeren.
De ChristenUnie begrijpt de roep om keiharde aanpak van overlast, maar ziet ook de verhalen achter de overlast.
Er is een groep van 16. 000 ‘overbelaste jongeren’, voornamelijk in de grote steden.
Door een instabiele thuissituatie, schulden, criminaliteit in hun directe omgeving, en psychische problemen lopen zij een groot risico geen diploma te halen en maatschappelijk uit te vallen.
Deze jongeren hebben boven alles behoefte aan iemand die ze kunnen vertrouwen en die hen behalve grenzen ook richting geeft.
Het gaat erom dat we van jongeren houden: het is ‘ónze jeugd van tegenwoordig’!
De overheid kan helpen perspectief te bieden.
Dankzij de ChristenUnie is 500 miljoen geïnvesteerd in de aanpak van jeugdwerkloosheid, onder andere door investeringen in het MBO en in ‘plusvoorzieningen’ voor overbelaste jongeren om een startkwalificatie te halen.
Het schoolverzuim is succesvol teruggedrongen.
Met 22 gemeenten is specifiek ingezet op het terugdringen van overlast door Marokkaans-Nederlandse probleemjongeren, o.a. door gezinsmanagers en straatcoaches.
In de komende kabinetsperiode wil de ChristenUnie:
inzet op loopbaanbegeleiding/coaching, doorlopende leerlijnen en 6-jarige vakscholen met veel praktische vakken;
tegengaan discriminatie op de arbeidsmarkt;
inzet op voorziening die jongeren aan structuur en dagritme kunnen helpen;
begeleiding van jongeren naar ondernemerschap;
investering in jeugdwerkers/coaches met deskundigheid én hart voor jongeren: relatie staat centraal;
stimulering van jeugdparticipatie in gemeenten om de relatie tussen buurt en jongeren te verbeteren, en alternatieven te bieden voor de ‘straat’ met culturele, recreatieve en sportvoorzieningen;
besliste en gerichte benadering van ouders van overlastgevende jeugd onder de 12 door een snelle maar lichte gezagsmaatregel.
Als ingrijpen in het ouderlijk gezag nodig is, is tussenkomst van de rechter altijd aan de orde.
Zo’n ingreep is immers verstrekkend en heeft grote gevolgen voor ouders en kinderen;
zich ervoor inzetten dat het geld dat het kabinet Balkenende IV vrijmaakte voor Nederlands-Antilliaanse jongeren, daadwerkelijk wordt uitgegeven.
Er moet aandacht zijn voor Nederlands-Antilliaanse jongeren door een aanpak die gericht is op het terugdringen van problemen en vergaren van specifieke kennis voor de reguliere instanties, in samenwerking met de Antilliaanse gemeenschap;
overlast terugdringen door inzet op verbetering van de opvoeding van de jeugd.
Ouders en andere gezagsdragers moeten daarin hun verantwoordelijkheid nemen.
De ChristenUnie heeft in de kabinetsperiode de laatste jaren veel werk gemaakt van de verbetering van de veiligheidssituatie.
Er zijn agenten bijgekomen.
Bevoegdheden van politie en justitie zijn verruimd.
Nu veroordeelden in veel meer gevallen dan voorheen DNA-profielen moeten afstaan, konden meer misdrijven worden opgelost.
Veel voorkomende criminaliteit is teruggedrongen met gedragsaanwijzingen, gebiedsverboden en het vastzetten van veelplegers.
Om criminele winsten af te romen is de ‘pluk ze’ wetgeving verruimd.
Ondanks beperkte successen is er nog een lange weg te gaan.
Het oplossingspercentage van geregistreerde misdrijven is veel te laag (ca. 20 procent).
Straffen hebben te weinig effect.
De recidive is hoog.
Politie en justitie werken te weinig samen met burgers, bedrijven en instellingen om de veiligheid gezamenlijk en vanuit eigen verantwoordelijkheden op te pakken.
De overheid is in wet- en regelgeving lang niet duidelijk genoeg.
Bij een overheid die duidelijke grenzen stelt past geen gedoogbeleid.
Het idee dat reguleren criminaliteit voorkomt is ook naïef.
Activiteiten als drugshandel en prostitutie spelen altijd in criminele sferen waarbij er misbruik wordt gemaakt van andermans afhankelijkheid.
Als de overheid gaat reguleren, of gedogen, dan verliest zij de ambitie om deze zaken echt aan te willen pakken.
Rondom de gereguleerde sectoren ontstaat een schemergebied dat ronduit crimineel is.
Nu al gaat 80 procent van de in Nederland geproduceerde cannabis naar het buitenland.
De nationale recherche schat dat 60 - 90 procent van de vrouwen in de prostitutie dat onvrijwillig doet.
Hoe wezenlijk een stevige aanpak van criminaliteit en overlast ook is, een beleid dat alleen gebaseerd is op repressie of een reflex van verontwaardiging is niet goed.
De aanpak die de ChristenUnie voorstaat, is een combinatie van enerzijds handhaving en grenzen stellen en anderzijds de problemen aanpakken die de voedingsbodem zijn voor criminaliteit en onveiligheid.
De volgende maatregelen dragen hier aan bij:
Aanpak van financieel-economische criminaliteit volgens het principe: heterdaadaanpak, snelle strafoplegging en verbeurdverklaring van genoten winsten.
Introductie van de mogelijkheid voor preventieve verbeurdverklaringen, zodat een eventuele nieuwe wetsovertreding meteen wordt gevolgd door een straf.
‘Grenzeloze’ criminaliteit, zoals internetcriminaliteit en financiële criminaliteit worden - evenals vrouwenhandel - in gespecialiseerde landelijke eenheden ondergebracht.
Organisatoren van grootschalige evenementen zijn zelf verantwoordelijk voor de veiligheid.
Is niettemin politieinzet nodig dan worden de kosten doorgerekend via een ticketheffing.
Meer gebruik van vrijwillige politie, in het bijzonder in te zetten bij grootschalige operaties.
Het tweeslachtige drugsbeleid is de laatste tientallen jaren een bron van ellende geweest.
Het doel, softdrugs buiten de criminaliteit houden, is niet bereikt.
In plaats daarvan is het beleid een enorme impuls geweest voor de groei van de georganiseerde criminaliteit.
Drugs zijn ‘gewoon’ geworden en hebben veel verslaafden tot slachtoffer gemaakt.
Gelukkig is mede door invloed van de ChristenUnie ook op deze terreinen een kentering opgetreden.
Het aantal coffeeshops is sterk teruggedrongen, zeker in de buurt van scholen.
Wietplantages worden stelselmatig opgerold.
Er is veel beter zicht op het feit dat mensen die profiteren van activiteiten als drugshandel, prostitutie, gokken, illegale arbeid vaak nergens voor terugdeinzen.
We zijn gaan beseffen dat zij vanuit hun onderwereld winsten opstrijken die, eenmaal witgewassen, de bovenwereld corrumperen.
Het is tijd voor een heldere lijn en dus:
Verdwijnen de coffeeshops uit het straatbeeld
Geldt op straat en in publieke ruimten een blowverbod
Is er een nultolerantie voor gebruik van en beschikken over drugs bij 18-minners.
Zijn methadonprogramma’s of heroïneverstrekking aan verslaafden alleen toelaatbaar als zij zijn gericht op afkicken
Verdwijnt het onderscheid tussen hard- en softdrugs
Geldt een nultolerantie voor drugstoeristen en drugsrunners
Worden huizen en ruimten waarin wietplantages worden aangetroffen, verbeurd verklaard indien dit verwijtbaar is aan de eigenaar.
Straffen van daders heeft het karakter van vergelding en afschrikking.
Dat element is de afgelopen jaren zelfs nog versterkt.
Gemiddeld genomen zijn de straffen in Nederland steeds zwaarder geworden.
De kosten van de strafoplegging voor de samenleving zijn teruggedrongen door de betaling van uitkeringen tijdens het uitzitten van vrijheidsstraffen te beëindigen en de kosten van het innen van boetes in rekening te brengen bij de daders zelf.
Snelle strafoplegging is de beste preventie.
Termijnen duren in Nederland echter nog veel te lang.
Tegelijk moeten we ons niet blind staren op het effect van straffen.
In sommige jeugdgroepen bijvoorbeeld werkt het statusverhogend wanneer men met politie in aanraking komt.
Het verblijf in de gevangenis heeft een sterke negatieve invloed op jongeren.
Het is soms veel nuttiger om straf te gebruiken als stok achter de deur.
Dan maakt de gemeente de afspraak met een jongere om zijn leven te beteren door heel concrete stappen te zetten.
Als de jongere zich niet aan de afspraken houdt kan de straf alsnog uitgevoerd worden.
De ChristenUnie nam al het initiatief voor deze zogenaamde Doe Normaal aanpak.
Daarbij wordt de hele omgeving van een jongere gebruikt om een gedragsverandering tot stand te brengen.
Dus ook ouders en de school worden daarbij betrokken.
Deze uitgangspunten leiden tot de volgende maatregelen:
‘Eenvoudige misdrijven’, waarbij de bewijsvoering overduidelijk is en vervolging naar alle waarschijnlijkheid leidt tot strafoplegging worden van aanhouding tot straf binnen één maand afgedaan.
Politie, justitie en rechterlijke organisatie worden hierop ingericht.
Inkomensafhankelijke boetes dragen er toe bij dat elke wetsovertreder naar verhouding even zwaar wordt beboet.
De ernst van een delict bepaalt hoeveel boeteeenheden betaald moeten worden.
De hoogte van een boete-eenheid wordt bepaald door de hoogte van het inkomen van de overtreder.
Wie de straf heeft uitgezeten, krijgt een tweede kans: terug naar school, of werken voor je levensonderhoud.
De laatste fase van een straf is daarom gericht op resocialisatie en op het verkrijgen van vaardigheden om een nieuw bestaan op te bouwen.
De hulp om die kans te pakken wordt ook in de eerste fase na de straf voortgezet.
Bij zeer ernstige misdrijven past niet anders dan een levenslange vrijheidsstraf.
Mensen kunnen echter tot berouw en inkeer komen.
Indien daders door hun opstelling en gedrag, in het bijzonder naar de slachtoffers en hun nabestaanden toe, overtuigend aantonen dat zij anders in het leven zijn komen te staan, kan na verloop van 30 jaren een moment voor heroverweging aan de orde zijn.
Bij de beslissing tot vervroegde vrijlating worden slachtoffers en hun nabestaanden betrokken.
De straffen in ons land staan tot op heden niet voldoende in verband met in het bijzonder de slachtoffers van misdrijven.
Binnen het rechtssysteem zal vergelding liefst ondergeschikt moeten komen aan genoegdoening.
En genoegdoening kan (soms) leiden tot verzoening.
Genoegdoening aan de slachtoffers en zo mogelijk verzoening moeten daarom onderdeel uitmaken van strafproces en strafoplegging.
Daarnaast is het van belang om een straf niet alleen in het perspectief te zetten van boetedoening maar ook in het perspectief van het geven van kansen om een nieuw bestaan op te bouwen.
De kosten van slachtofferhulp en van schadefonds geweldsmisdrijven worden omgeslagen op wetsovertreders.
Tevens dragen veroordeelden bij aan de kosten van de rechtspleging.
Veroordeelden krijgen een sterke stimulans om nieuwe kansen te grijpen door de strafzwaarteaftrek: Veroordeelden krijgen de keus tussen een kortere straf, met plicht tot verrichten van (nuttige) arbeid, of een langere straf zonder arbeid.
De strafzwaarte is in beide gevallen gelijk.
Wie schade vergoedt en slachtoffers genoegdoening biedt of zelfs tot verzoening brengt, krijgt een lagere straf.
Daders worden – indien het slachtoffer hierin bewilligt – verplicht, onder begeleiding, hun slachtoffers, de eventuele nabestaanden daarvan, of de aangerichte schade onder ogen te zien.
Bij deze gelegenheid worden afspraken over de vergoeding van de schade gemaakt.
Vermogensschade die door criminaliteit is toegebracht wordt gemakkelijker verhaalbaar via de strafrechter.
Door de eisen aan slachtoffervorderingen te versoepelen en de grenzen van de hoogte te schrappen, hoeft de vergoeding in veel meer gevallen geen voorwerp te zijn van een civiel proces.
De inning kan via de strafrechter, ten gunste van het slachtoffer, worden overgenomen door het Centraal Justitieel Incasso Bureau.
Nederland is een veelkleurige samenleving geworden, maar we moeten wel zeilen bijzetten om de nieuw ontstane veelkleurige samenleving werkbaar en leefbaar te maken.
Het onderlinge vertrouwen moet nu verder groeien en ons land is daarom nu niet gebaat bij grootschalige immigratie.
De komst van migranten naar Nederland heeft onze samenleving in veel gevallen verrijkt.
Zo zien we bijvoorbeeld in delen van de grote steden hoe multiculturele kerken op een inspirerende manier het christelijk geloof en de sociale samenhang hebben teruggebracht in hun wijken.
Maar tegelijkertijd heeft de culturele verandering van onze samenleving veel gevraagd van iedereen.
De gevolgen van de instroom van nieuwkomers zijn vooral merkbaar in wijken die in sociaal en economisch opzicht het meest kwetsbaar zijn.
Ondertussen voelen veel migranten zich nog altijd buitenstaanders.
Er zijn sociale, culturele, religieuze, economische en politieke tegenstellingen langs etnische en culturele scheidslijnen die op dit moment de hele samenleving onder druk zetten.
Teveel mensen voelen zich ontheemd in eigen land.
Het komt er daarom op aan om ook vanuit de politiek met wijsheid, voortvarendheid en onderscheidingsvermogen deze grote sociale kwestie ter hand te nemen.
Voor het welslagen van deze onderneming zijn we uiteindelijk van elkaar afhankelijk.
Bij de toegenomen diversiteit is het cruciaal het belang van onze fundamentele waarden en normen te onderstrepen.
Van nieuwkomers vragen we geen assimilatie, maar wel aanvaarding van de rechtsstaat.
Die rechtsstaat, die sterk beïnvloed is door de waarden van het christendom, maakt alle burgers voor de wet gelijk.
Iedereen is gehouden de wet te gehoorzamen en zich voor het behoud van de democratische rechtsstaat in te zetten.
We koesteren onze politieke en religieuze vrijheden en gunnen die elkaar van harte.
Die vrijheden zijn ook geen onderwerp van onderhandelingen.
Als we het over de rechtsstaat en de kernwaarden van onze samenleving eens zijn, hebben we vervolgens ook de ruimte om bij niet-essentiële verschillen met grotere ontspanning met onze onderlinge verschillen om te gaan.
We hebben als land van minderheden in dit opzicht een rijke traditie hoog te houden.
Ook als we diepgaande religieuze verschillen hebben of ons aan elkaar ergeren, blijft de ruimte voor verschil – binnen de grenzen van de wet – gewaarborgd.
Het is dan ook essentieel nieuwkomers te helpen zich als burgers van dit land te vormen, met binding aan onze democratische rechtsstaat.
Die inburgering houdt niet op bij het afleggen van een examen; ook daarna moet participatie van nieuwkomers gestimuleerd blijven worden.
Werk en vrijwilligerswerk zijn daarbij van groot belang.
Zo kan iedere Nederlander die echt bij deze samenleving wil horen, de taal spreekt en zich verbindt aan de rechtsstaat, ook werkelijk deel van de samenleving uitmaken.
Voor een leefbare, veelkleurige samenleving staat de ChristenUnie de volgende maatregelen voor:
Nieuwkomers worden niet behandeld als mensen die zichzelf niet kunnen redden - zo voelen zij dat zelf ook meestal niet - maar als volwaardige en mondige burgers.
Subsidies in het kader van het integratiebeleid zijn bedoeld als tijdelijke stimulering van participerend burgerschap.
Niet voor het permanent in stand houden van multiculturele organisaties.
Minderheden kunnen een waardevolle bijdrage leveren aan de maatschappij.
Multiculturele kerken hebben bijvoorbeeld een belangrijke positieve functie voor veel nieuwe bevolkingsgroepen.
Specifieke zichtbare activiteiten ten dienste van de samenleving worden gefaciliteerd.
Burgerschapsvorming is makkelijker als je vrijwilligerswerk doet of een betaalde baan hebt.
Discriminatie in welke vorm dan ook wordt bestreden.
Inburgering wordt een praktijkopleiding die iedere nieuwkomer moet doorlopen.
Lessen Nederlandse taal en cultuur worden gecombineerd met een vakopleiding, vrijwilligerswerk of een betaalde baan.
Hoog opgeleide nieuwkomers en kennismigranten volgen een voortraject dat aansluit op hun specifieke situatie.
Wie een dubbele nationaliteit heeft en zitting heeft in een Nederlandse volksvertegenwoordiging, mag niet tegelijkertijd lid zijn van een buitenlandse volksvertegenwoordiging.
De wet op de incompatibiliteiten wordt daartoe aangepast.
Het Nederlands is de voertaal voor iedere Nederlandse burger.
Diensten van de overheid aan de burger worden in het Nederlands aangeboden.
Als burgers in hun communicatie met de overheid vertaling nodig hebben, moeten ze een beroep doen op vertalers in hun eigen omgeving of anders zelf een tolk bekostigen.
Onze multiculturele samenleving is ook een multireligieuze samenleving geworden.
Zeker de komst van de islam plaatst de samenleving voor een nieuwe uitdaging.
Het Westen en de islamitische wereld hebben een beladen verleden en het christendom en de islam verschillen fundamenteel van elkaar.
Islamitische landen hebben bovendien op dit moment veelal een gebrek aan politieke en religieuze vrijheid.
Zo is het pijnlijk te constateren dat christenen en joden in islamitische landen vervolgd worden of als tweederangsburger worden beschouwd.
Dat onderstreept de noodzaak van een waardig en inhoudelijk cultureel debat over de gevolgen van de komst van de islam hier en de identiteit van Nederland.
De ChristenUnie brengt in dat gesprek de christelijke waarden in die onze cultuur mede hebben gevormd.
Onderstreping van onze fundamentele vrijheden, zoals godsdienstvrijheid, is van groot belang.
Dit is voor de ChristenUnie niet bij wijze van ‘concessie’, maar een kwestie van ‘confessie’: geloof wordt niet gewerkt door kracht of geweld.
Daarom kan vrijheid niet met onvrijheid worden verdedigd.
De ChristenUnie zal nooit instemmen met de inperking van fundamentele vrijheden voor een specifieke groep, of dit nu gaat om christenen of moslims.
Segregatie en wederzijdse vervreemding moeten worden voorkomen, ook in het onderwijs (zie ook de kader Bijzonder Onderwijs).
Waar blijkt dat het islamitisch onderwijs kinderen afzondert van de rest van de samenleving kunnen scholen ervoor kiezen samenwerkingsverbanden met een school van een andere richting aan te gaan.
Door gezamenlijke culturele en sportieve activiteiten te organiseren, komen kinderen met verschillende achtergronden spelenderwijs met elkaar in aanraking.
De (dreigende) radicalisering van sommige moslimjongeren vraagt om alertheid en adequaat optreden van zowel de islamitische gemeenschap zelf als de overheid.
Maar ook hier geldt dat we alleen verder komen met het perspectief van volwaardig burgerschap voor iedereen die van goede wil is.
Wij kennen hier geen eerste- en tweederangsburgers.
Voor de toekomst van ons land is iedereen even belangrijk en telt iedereen mee.
De culturele en religieuze achtergrond van nieuwkomers verschilt.
Zo zijn er ongeveer evenveel migranten met een islamitische achtergrond als migranten met een christelijke achtergrond.
Tegelijk is veel integratiebeleid versmald tot islambeleid dat via de moskee wordt uitgevoerd.
De (lokale) overheid heeft soms zelfs een religieuze agenda ontwikkeld teneinde een ‘gematigde islam’ te stimuleren, wat allerminst een taak van de overheid is.
De moskee is niet de eerste aangewezen plaats voor het contact tussen overheid en nieuwkomers.
Concreet staat de ChristenUnie het volgende beleid voor:
De Minister van Integratie zet zich in voor een waardig debat over de gevolgen van de komst van de islam naar Nederland.
Gezien de spanningen in onze samenleving is het van belang dat we toegroeien naar een gedeeld perspectief op een gezamenlijke toekomst, binnen de grenzen van de democratische rechtsstaat.
De ruimte voor religie – dus ook voor de islam – in de publieke ruimte blijft.
Iedereen heeft de vrijheid om ook in het publieke domein zijn hart te laten spreken.
Om de integratie van Turkse en Marokkaanse Nederlanders te bevorderen wordt de bemoeienis met Nederlandse minderheden vanuit de landen van herkomst ontmoedigd.
Omdat wij elkaar ons gezicht laten zien, verdraagt gelaatsbedekkende kleding zich slecht met normale sociale interactie.
Waar de openbare orde en veiligheid dan wel de normale sociale interactie wordt belemmerd, is een verbod op het dragen van gelaatsbedekkende kleding als boerka’s gerechtvaardigd (OV, scholen, openbare gebouwen).
Iedere Nederlander heeft de vrijheid van vereniging, godsdienst en meningsuiting.
Maar financiële ondersteuning van Nederlandse culturele, politieke en religieuze instellingen vanuit aantoonbaar onvrije landen (zoals Saoedi-Arabië en Iran) is niet toegestaan.
Een vrije samenleving mag beschermd worden tegen de import van onvrijheid.
Overtredingen van de strafwet zijn ook strafwaardig als zij religieus zijn gemotiveerd.
Houders van een niet-Nederlands paspoort die zich tegen de Nederlandse samenleving en haar rechtsstaat keren, mogen daaruit worden verwijderd.
De overheid voert noch een religieus noch een seculier voorkeursbeleid.
Identiteitsgebonden en niet-identiteitsgebonden maatschappelijke organisaties worden, bijvoorbeeld in het subsidiebeleid, op gelijke voet behandeld.
Er zijn nog steeds veel immigranten die hier al decennia wonen, maar vanwege een taalbarrière nog nauwelijks deelnemen aan de maatschappij.
Er zal meer inspanning gepleegd worden om deze mensen met taalcursussen te bereiken zodat ze er echt bij kunnen gaan horen.
Het opkomen voor de vreemdeling is een christelijke roeping.
Gastvrijheid, rechtvaardigheid en barmhartigheid zijn christelijke deugden.
Als Nederland voor politieke vluchtelingen geen wijkplaats is, werken wij mee aan hun onderdrukking.
Het is van belang dat de opvang van vluchtelingen en de toetsing van asielaanvragen zo dicht mogelijk bij de bron plaatsvinden: in de regio waar de vluchtelingen vandaan komen.
Nederland helpt, zoveel mogelijk in Europees verband, landen die zodoende met de opvang van veel vluchtelingen te maken krijgen.
Sinds de invoering van de nieuwe Vreemdelingenwet in 2001 is de instroom van asielzoekers teruggebracht van 60.000 naar 15.000.
Het instroomcijfer is substantieel gedaald.
Nederland blijft invulling geven aan zijn internationale verantwoordelijkheid om bij te dragen aan de bescherming van vluchtelingen.
Naast de eerder genoemde bescherming in de eigen regio blijft er ook een verantwoordelijkheid voor vluchtelingenbescherming in Nederland.
Het moment is gekomen om het huidige strenge beleid om te buigen naar een rechtvaardig beleid.
De uitvoering van de pardonregeling heeft geleerd dat er geen gevaar voor aanzuigende werking is gebleken.
Met de huidige instroommaatregelen kan nu de strenge uitvoering van de Vreemdelingenwet worden bijgesteld naar een humaner beleid.
Daarmee wordt tegemoet gekomen aan de ernstige klachten van internationale mensenrechtenorganisaties.
Verder kan weer royaal invulling worden gegeven aan de Universele Verklaring van de Rechten van de Mens, de rechten van het kind en uitspraken van het Europese Hof voor de Rechten van de Mens en andere internationale instanties.
In dat kader worden de volgende maatregelen uitgevoerd:
Drie maanden na indiening van het asielverzoek gaat het recht op taalonderwijs in;
Drie maanden na indiening van het asielverzoek mag men werk zoeken teneinde daarmee in het eigen levensonderhoud te voorzien.
Dit werk heeft geen gevolgen voor de verblijfsrechten;
De tijdelijkheid van de asielvergunning wordt teruggebracht van vijf naar drie jaar;
Nederland verplicht zich tegenover de UNHCR om een substantieel hoger aantal vluchtelingen dan nu het geval is op te nemen, die uit een gevaarlijke en uitzichtloze situatie dringend herhuisvesting nodig hebben.
Als vluchtelingen zich in ons land melden, hebben zij recht op een snelle en zorgvuldige procedure.
Zeker nu het Europees Verdrag in werking is getreden, zal het vluchtelingenbeleid meer in samenwerking tussen en in afstemming met de EU geregeld moeten worden.
Uitgangspunt is de beste asielpraktijk en niet de slechtste.
In het geval van gedwongen terugkeer zal zeker moeten worden gesteld dat in het land van herkomst fundamentele mensenrechten, zoals de godsdienstvrijheid, niet worden geschonden.
Vluchtelingen worden niet teruggestuurd als dat gevaar voor leven of vrijheid oplevert.
Dit is in het bijzonder een aandachtspunt bij terugkeer naar islamitische landen.
Asielzoekers die nog in afwachting zijn van een besluit over een verblijfsvergunning mogen betaald werk verrichten, maar zij bouwen op deze manier geen rechten op die een eventuele terugkeer naar het land van herkomst bemoeilijken.
De leefomstandigheden voor asielzoekers en vooral voor kinderen, moeten sterk worden verbeterd.
Detentie wordt alleen als uiterste middel gebruikt.
Kinderen horen niet in detentie.
Nederland kan niet onbeperkt mensen opnemen die vooral uit economische motieven een verblijfsvergunning willen hebben.
De overheid dient zich in te zetten voor verbetering van economische perspectieven en opvang van vluchtelingen elders in de wereld.
Het voorkomen van illegale immigratie is op de lange duur alleen kansrijk, als ook wordt gewerkt aan verbetering van de leef- en werkomstandigheden in de landen van herkomst.
Nederland zet zich, op basis van het Vluchtelingenverdrag, in voor het bereiken van duurzame oplossingen voor de vluchtelingenproblematiek en stelt vanuit het budget van Ontwikkelingssamenwerking per jaar een substantieel bedrag aan de UNHCR beschikbaar.
Er wordt naar gestreefd niet alleen de eerste opvang, maar ook de beoordeling van het vluchtverhaal (de asieltoets) plaats te laten vinden in de eigen regio, bij voorkeur in opvangcentra onder beheer van de Verenigde Naties.
In Europees verband wordt meer geld vrijgemaakt voor bescherming en hervestiging van vluchtelingen in de regio.
Waar voor vluchtelingen geen uitzicht is op lokale integratie of terugkeer dient Nederland zich solidair te tonen en vluchtelingen de mogelijkheid tot hervestiging te bieden.
Asielzoekers behoren zo snel mogelijk te weten waar zij aan toe zijn.
Het gaat er om een goed evenwicht te vinden tussen snelheid en zorgvuldigheid.
Als na een zorgvuldige asielprocedure is beoordeeld dat er geen bescherming nodig is, komt terugkeer aan de orde.
Vrijwillige terugkeer is de meest duurzame vorm van terugkeer met het beste perspectief op een succesvolle re-integratie.
Daarom is persoonlijke begeleiding en individueel maatwerk noodzakelijk om te komen tot een zorgvuldige terugkeer met perspectief.
Een effectief terugkeerbeleid is van groot belang.
Op landen die weigeren uitgeprocedeerde asielzoekers weer op te nemen, dient in EU-verband druk te worden uitgeoefend.
Wanneer tot twee maal toe geen laissez passer wordt afgegeven, krijgen de asielzoekers uit humanitaire overwegingen een verblijfsvergunning in ons land, tenzij de asielzoekers verwijtbaar gedrag vertonen.
Vreemdelingen die in ons land zijn overgegaan naar een andere godsdienst worden in geen geval gedwongen terug te keren naar het land van herkomst, indien daar in de praktijk sprake is van vervolging van betrokkene.
De overheid biedt asielzoekers in procedure in Nederland opvang aan.
Voor hen geldt een zorgplicht, ook als het uitgeprocedeerde asielzoekers betreft, zodat mensen geestelijk en lichamelijk gezond blijven.
De leefomstandigheden in de opvang worden sterk verbeterd.
In iedere provincie komt een permanente en kleinschalige opvang.
Het recht op gezinsleven wordt gerespecteerd.
Gezinnen van asielzoekers en vluchtelingen worden niet gescheiden.
Vluchtelingen worden in staat gesteld zo spoedig mogelijk met hun gezinsleden te herenigen.
De nareistermijn wordt daartoe verlengd.
Gemeenten hebben de plicht mensen die door toedoen van de Dienst Terugkeer & Vertrek (DT&V) als illegaal op straat worden gezet, in een noodopvang te plaatsen.
Kinderen noch volwassenen mogen op straat worden gezet.
Met het generaal pardon en het wijkenbeleid is een bewuste keus gemaakt om te investeren in de mensen die hier nu zijn.
De inspanningen voor de leefbaarheid van onze samenleving vragen nu wel een kritische blik naar de instroom van nieuwkomers in ons land.
Een samenleving waarin de integratie in harmonie verloopt en waarin diversiteit kan worden gewaardeerd, is slechts mogelijk bij beheersing en regulering van immigratiestromen.
Beheersing betekent: beperking van de omvang.
Regulering betekent: toegang tot Nederland geschiedt onder voorwaarden.
Alleen dan kunnen burgers in deze samenleving met en voor elkaar verantwoordelijkheid dragen en nemen.
Uitgangspunt is dat nieuwkomers zich op korte termijn moeten kunnen redden in onze samenleving.
De ChristenUnie staat de volgende maatregelen voor:
Voorbereiding op komst naar Nederland vindt in de meeste gevallen plaats in land van herkomst, hierop kan een uitzondering worden gemaakt indien deze persoon al in Nederland is getrouwd.
Nieuwkomers leggen een inburgeringsexamen af.
Even wicht tussen eigen verantwoordelijkheid en solidariteit gaat gepaard met het uitgangspunt dat de inburgering zelf wordt bekostigd, uitgezonderd vluchtelingen.
Dit geldt uiteraard voor de nieuwe instroom.
Het inburgeringsexamen toetst ook de kennis van centrale Nederlandse waarden zoals onze politieke en religieuze vrijheden.
De wet inburgering wordt omgevormd tot de wet burgerschapsvorming.
De leges voor verblijfvergunningen worden bepaald op een zodanig niveau dat het bedrag zelf geen belemmering vormt voor het verkrijgen van een verblijfsvergunning of gezinshereniging.
Het ontbreken van sociale binding in het land van herkomst kan geen reden zijn voor weigering tot een kortstondig verblijf in Nederland.
Een veilig en gezond opgroeiklimaat voor kinderen in de 21e eeuw.
Dat is waar het voor de ChristenUnie om draait in het Jeugd en Gezinsbeleid.
Dat is in het belang van kinderen zelf en van de samenleving.
Daarvoor zijn sterke gezinnen nodig en een sociale omgeving die de waarden van de opvoeding ondersteunt en niet ondermijnt.
Voor ouders die het niet op eigen kracht redden is toegankelijke en effectieve jeugdhulpverlening noodzakelijk.
In wat voor wereld groeien onze kinderen op?
Die vraag stellen veel ouders met kinderen zich in deze tijd.
Hoe maak je je kinderen weerbaar tegen de stroom van informatie en invloeden die op hen afkomt?
Welke grenzen stel je aan het gebruik van internet, alcohol en drugs, experimenteergedrag op het gebied van relaties en seksualiteit?
Hoe bescherm je je kinderen tegen pesten, verkeerde bedoelingen van volwassenen en andere schadelijke ervaringen?
Natuurlijk, het zijn de vragen van opvoeders van alle tijden.
En het is geweldig om in internationale vergelijkingen te lezen dat Nederlandse jongeren tot de gelukkigste ter wereld behoren!
Dat moeten we zo houden.
Dat relativeert, maar maakt de vraag voor ouders zelf niet minder urgent.
Niet voor niets is de vraag naar opvoedondersteuning en gespecialiseerde jeugdhulpverlening de afgelopen jaren sterk gestegen.
Een toenemend aantal jongeren raakt in dusdanige problemen dat de ouders aankloppen om professionele hulp.
Deze toename wordt enerzijds veroorzaakt door opvoedverlegenheid bij ouders en opvoeders.
Anderzijds komt jeugdhulpverlening vaak pas te laat in aanraking met (gebroken) gezinssituaties waar meerdere problemen tegelijk spelen: werkloosheid, huisvesting, onderwijs, verslaving, schuldenproblematiek.
Om bovenstaande redenen heeft de ChristenUnie het thema Jeugd en gezin in de afgelopen kabinetsperiode hoog op de politieke agenda gezet.
Voor het eerst was er een speciale programmaminister.
Dankzij het programma voor Jeugd en Gezin kunnen ouders nu al laagdrempelig terecht voor opvoedondersteuning en –informatie in meer dan 150 Centra voor Jeugd en Gezin.
Bovendien worden alle gezinnen extra ondersteund: gezinnen krijgen meer financiële armslag dankzij het kindgebonden budget en gratis schoolboeken.
Gezinnen hebben meer mogelijkheden om werk en gezin te combineren dankzij de uitbreiding van het ouderschapsverlof en de inzet op gezinsvriendelijk werkgeverschap.
De ChristenUnie in het kabinet heeft een andere wind laten waaien op het gebied van alcohol en drugs: er wordt in veel gemeenten gebruik gemaakt van het blowverbod op bepaalde plekken, het aantal coffeeshops in de buurt van scholen is verminderd en de normstelling en controle op de minimale verkoopleeftijd van alcohol aan jongeren is strakker geworden.
Voorts is er ingezet op media-educatie om jongeren weerbaar te maken voor multimedia-aanbod, en is er actie gekomen om ‘kinderlokken’ via internet aan te pakken.
Ook is er een andere wending gegeven aan seksuele voorlichting: in plaats van de al te technische nadruk op het gebruik van voorbehoedsmiddelen is er meer aandacht gekomen voor de betekenis van relaties en de weerbaarheid van jongeren tegen ongewenste seksuele omgang.
Er is geïnvesteerd in de toekomst van jongeren door het voorkomen van schooluitval, het aanpakken van spijbelen, maatschappelijke stages, en het toeleiden tot de arbeidsmarkt via campussen.
In de jeugdhulpverlening is de focus verlegd van specialistische en verkokerde hulpverlening naar integrale samenwerking rondom multi-probleemgezinnen (één gezin, één plan).
Hierdoor krijgen ouders en kinderen met minder verschillende hulpverleners te maken.
Bovendien is geïnvesteerd in de versterking van de sociale netwerken en de eigen kracht van gezinnen.
In de jeugdbescherming worden kinderen dankzij het programma Beter Beschermd sneller en beter geholpen, en is de werklast voor gezinsvoogden verlaagd.
Een belangrijk resultaat is verder dat sinds 1 januari 2010 er geen kinderen met een machtiging gesloten jeugdzorg in een justitiële jeugdinrichting hoeven te verblijven.
Gezin en familie zijn van vitaal belang voor de toekomst van de samenleving.
In familieverband krijgen kinderen als het goed is een stabiele basis waar ze zich leren hechten, waar ze leren onvoorwaardelijk voor een ander te zorgen en waar ze waarden en normen meekrijgen voor de rest van hun leven.
Idealiter groeit een kind op bij de eigen vader en moeder.
Kinderen die opgroeien in een gebroken gezinssituatie of een eenoudergezin lopen een groter risico op psychosociale of maatschappelijke problemen.
Toch toont een goed gezinsbeleid niet alleen oog voor het ‘traditionele’ gezin, maar zeker ook voor eenoudergezinnen en samengestelde gezinnen, omdat juist zij vaak in een kwetsbaardere positie verkeren.
Mede tengevolge van echtscheiding neemt het aantal eenoudergezinnen toe, tot mogelijk 700.000 in 2050.
Met deze (demografische) ontwikkeling zal de komende jaren rekening moeten worden gehouden, of het nu gaat om volkshuisvesting, zorg, of sociale en fiscale arrangementen.
In de christelijke traditie is het huwelijk een verbintenis van één man en één vrouw.
Daarin onderscheidt het huwelijk zich van andere samenlevingsvormen.
Ter voorkoming van onrechtvaardige situaties kan voor niet-huwelijkse samenlevingsvormen een regeling getroffen worden waarin bepaalde rechtsgevolgen, bijvoorbeeld in het belang van eventuele kinderen, worden vastgelegd.
Van de samenleving mag een bijdrage aan de kosten van kinderen worden gevraagd.
Iedereen moet toegang hebben tot informatie en advies over opvoeding.
De woningmarkt en leefomgeving moeten gezins- en kindvriendelijker worden.
Het kunnen combineren van werk en gezin is van het grootste belang.
Ook in een volgend kabinet blijft een minister voor Jeugd en Gezin nodig, met een verbreding op terreinen die thans onder Onderwijs en Justitie vallen, en kinderopvang.
Voor ouders die daar behoefte aan hebben dient opvoedadvies en - ondersteuning beschikbaar te zijn.
In 2011 hebben alle gemeenten daarom een Centrum voor Jeugd en Gezin, dat laagdrempelig voor ouders is en goede verbindingen heeft met de school.
Opvoedondersteuning moet altijd gericht zijn op het versterken van de eigen kracht van het gezin en het sociale netwerk.
Inkomensondersteuning van gezinnen is van onverminderd maatschappelijk belang, ook om armoede bij kinderen te bestrijden.
Daarom investeren we meer in gezinnen.
Ook kan de ondersteuning eenvoudiger.
De kinderbijslag, het kindgebonden budget en diverse andere regelingen worden samengevoegd tot één kindgebonden budget voor alle gezinnen.
Er komt een belastingvrije som voor ieder huishouden, zodat de keuzevrijheid ten aanzien van arbeid en zorg in stand blijft (zie paragraaf 3.4.4).
Gezinnen kiezen zelf voor de manier waarop ze de opvang van kinderen regelen.
De ChristenUnie wil voorkomen dat de bijstandsmoeders er niet meer voor hun kinderen kunnen zijn.
Daarom hebben alleenstaande ouders met jonge kinderen geen sollicitatieplicht; zij hebben wel een scholingsplicht.
Daarnaast helpt de gemeente hen op verzoek met het vinden van bijvoorbeeld een kleine deeltijdbaan of werk dat vanuit huis kan worden gedaan.
Conflicten voor, tijdens en na een echtscheiding hebben negatieve gevolgen voor kinderen.
Het voorkomen van echtscheidingen door te investeren in relatie- en opvoedvaardigheden is een betere weg.
Tevens is het van belang te voorzien in gerichte zorg en begeleiding voor kinderen.
Problemen rond de alimentatie zijn soms een bron van conflicten.
Doordat de berekening van de alimentatiehoogte ondoorzichtig is, wordt deze te vaak aangegrepen voor juridische procedures en het weigeren van betaling.
Spanningen rond een echtscheiding worden hierdoor nodeloos vergroot.
De ChristenUnie bepleit daarom een meer uniforme en voor iedereen na te rekenen alimentatieberekening, uit te voeren door het LBIO.
Er is behoefte aan een onafhankelijke instantie die kennis bundelt en adviseert op het gebied van gezinnen, dat periodiek de staat van het gezin in Nederland monitort.
Hiertoe wordt een Gezinsraad opgericht.
Kinderen hebben recht om te weten wie hun vader en moeder zijn.
Liefdevolle pleegouders kunnen een geweldig verschil betekenen voor een uithuisgeplaatst kind.
Hun juridische en financiële positie moet worden versterkt.
Een pleeggezin wordt beoordeeld op geschiktheid en een goede match.
Geloofsovertuiging mag als zodanig geen reden voor afwijzing zijn.
Pleegouders krijgen wat de ChristenUnie betreft een adequate vergoeding, minder administratieve rompslomp en meer kennisondersteuning.
Pleegouders krijgen meer inspraakmogelijkheden via de instelling van pleegouderraden.
Als bij langdurig verblijf ‘family life’ is ontstaan, krijgt het pleegkind sneller duidelijkheid over definitieve opname in het gezin.
Behalve in het gezin worden jongeren gevormd door de omgeving waarin ze verkeren: vrienden, school, sportvereniging maar ook de (digitale) media.
Onder grote delen van de Nederlandse jeugd is een ongezonde cultuur van te veel drinken op te jonge leeftijd.
In Europa staan Nederlandse jongeren bovenaan de lijst van veeldrinkers.
En dat terwijl het gebruik van alcohol, ook in kleine hoeveelheden, tot het 23e jaar leidt tot blijvende schade aan de hersenen.
In sommige jongerensubculturen is softdrugsgebruik gangbaar.
Het drugsgebruik hangt gewoonlijk nauw samen met overlast en criminaliteit, schooluitval en weinig toekomstperspectief.
Geregeld worden we opgeschrikt door verhalen over meisjes die slachtoffer worden van pooierboys of tot seks worden gedwongen in groepsverband.
Beelden en clips op televisie of internet beïnvloeden de opvattingen over seksualiteit en relaties onder jongeren veelal negatief.
Op al deze terreinen zijn ouders primair verantwoordelijk voor de opvoeding.
Maatschappelijke initiatieven zoals ‘Moedige Moeders’ en ‘Vroeg op Stap’ laten zien dat ouders veranderingen teweeg kunnen brengen.
Toch vragen ook zij om een duidelijk signaal op deze terreinen.
De ChristenUnie wil de ingezette kentering op deze terreinen met kracht voortzetten en de vanzelfsprekendheid van de beschikbaarheid van alcohol en drugs onder jongeren aanpakken.
Ook initiatieven om seksualisering tegen te gaan verdienen ondersteuning.
De verkoopleeftijden voor alcohol wordt opgetrokken naar 18 jaar, en krachtig gehandhaafd door het lokaal bestuur.
Supermarkten en slijterijen respectievelijk coffeeshops verliezen hun verkoopvergunning bij driemaal overtreding van de leeftijdsgrens.
Zowel het beschikbaar hebben van alcohol als van drugs door jongeren tot 18 jaar in de publieke ruimte wordt strafbaar gesteld.
Dit heeft tot gevolg dat alcohol en drugsgebruik door jongeren onder de 18 op straat niet meer mogelijk is.
Er komen alcohol- en drugsvrije zones op plaatsen waar veel minderjarigen komen (rond school, sport en vereniging).
Er komt een verbod op blowen in de openbare ruimte.
Gemeenten krijgen de bevoegdheid om de sluitingstijden in de horeca te reguleren volgens het ‘Vroeg op stap’-principe.
Commerciële hokken en keten worden gesloten.
Buurt en huiskamerketen worden gehouden aan strikte regels als het gaat om o.m. veiligheid en leeftijden voor het nuttigen van alcohol.
Scholen en schoolfeesten (frisfeesten) worden alcohol- en drugsvrij.
In seksuele voorlichting op scholen komt meer aandacht voor de waarde van relaties van liefde en trouw.
Het voorkomen van gehoorschade wordt actief nagestreefd bij concerten, uitgaansgelegenheden en MP3spelers door beperking van het maximale geluidsvolume
Er zal gerichte voorlichting gegeven worden om internet- en gameverslaving tegen te gaan.
Jongeren worden geïnformeerd over de gevaren, ouders worden bewust gemaakt van de grens tussen gezond internet- en gamegedrag en verslaving.
De hulpverlening wordt beter afgestemd op de problemen van internet- en gameverslaving.
Overgewicht onder jongeren is een groeiend probleem; meer sporten, minder gamen is daarom het devies.
In schoolkantines worden alleen nog gezonde producten verkocht.
Scholen zullen meer lesuren bewegingsonderwijs gaan verzorgen.
Reclame voor ongezonde producten specifiek gericht op jonge kinderen wordt tegengegaan, zo nodig door middel van een reclameverbod.
De overheid zet het beleid om het aantal zelfdodingen terug te dringen voort.
De afgelopen kabinetsperiode is geïnvesteerd in de professionalisering van de hulpverleners in de jeugdzorg en in de preventie en vroegsignalering.
De bureaucratie alsmede de wachtlijsten zijn teruggedrongen.
De evaluatie van de Wet op de Jeugdzorg laat echter zien dat de jeugdzorg eenvoudiger kan en beter ingericht kan worden teneinde de eigen kracht van gezinnen te versterken, en jongeren met complexe problemen beter te helpen.
Signaleer tijdig: voorkom dat lichte problemen uitgroeien tot complexe.
Versterk daarom de eerste lijn: breng ondersteuning en advies waar ouders komen (kinderopvang, scholen).
Niet elke opvoedvraag is een vraag om professionele hulp.
Geef ouders en het sociaal netwerk bij voorkeur de kans om de regie over het gezin in handen te houden door zelf een plan op te stellen en zo mogelijk informele hulp in te schakelen via een netwerkberaad zoals de Eigen Kracht-conferentie.
Geef gemeenten meer verantwoordelijkheid voor de financiering van zowel de eerste als de tweedelijns jeugdhulpverlening, te beginnen bij de ambulante zorg.
Voorwaarde hiervoor is dat gemeenten hun eerstelijn op orde hebben en voldoende deskundigheid en bestuurskracht hebben.
Samenwerking op de schaal van de GGD-regio’s ligt voor de hand.
De huidige indicatiestelling via Bureau Jeugdzorg vervalt.
Een multiprobleemgezin krijgt één stevige jeugd- en gezinswerker of gezinscoach toegewezen die de zorgcoördinatie ter hand neemt.
Deze wordt geen doorverwijzer, maar is zelf hulpverlener of beoordeelt welke specialistische hulp ingeschakeld dient te worden en bewaakt vervolgens de integraliteit en samenhang in de hulpverlening.
Stel vanuit het gemeentelijk domein ook langdurige steun ter beschikking aan gezinnen die het niet op eigen kracht redden.
Dit kan escalatie van problemen voorkomen.
De jeugdbeschermingstaken (gezinsvoogdij) en reclassering blijven apart van de Centra voor Jeugd en Gezin georganiseerd.
Bij uithuisplaatsing wordt een zorgaanbieder afgerekend op trajecten en niet op bezetting.
Bij een trajectbenadering is het hoofddoel dat een jongere terug naar huis/ eigen omgeving gaat, of anderszins op een passende plek terechtkomt, inclusief school of werk.
Landelijk werkende (identiteitsgebonden) instellingen behouden een plaats in het stelsel.
Het volgen van onderwijs geeft mensen de kans te worden gevormd als persoon en de door God gegeven talenten te ontwikkelen.
Het is een randvoorwaarde voor constructieve deelname aan de samenleving.
Onderwijs is dus een investering, geen kostenpost.
De overheid heeft zich de laatste decennia teveel met de inhoud van het onderwijs bemoeid.
De ChristenUnie wil schoolbesturen en leerkrachten meer ruimte geven.
De ChristenUnie ziet het als de taak van schoolbesturen om het onderwijs zo goed mogelijk in te richten,
van docenten om kennis over te dragen en hun eigen vak te onderhouden
en van ouders om de school te kiezen die bij hun kinderen past.
De overheid is er om toe te zien op de kwaliteit van het onderwijs.
Op die manier komt iedereen tot zijn recht.
Wij streven naar onderwijs waar ouders actief betrokken zijn bij de school,
waar leerlingen uitgedaagd worden om hun best te doen,
waar bevlogen leraren investeren in kinderen,
waar enthousiaste schoolbesturen ouders en leerlingen betrekken bij het beleid
en waar de samenleving inspireert via maatschappelijke stages.
Ouders zijn als eerste verantwoordelijke voor de vorming en opvoeding van hun kind.
Onderwijs heeft een grote invloed op de vorming van kinderen.
Daarom is het belangrijk dat ouders voor hun kinderen onderwijs kunnen kiezen wat bij hun levensvisie past.
De ChristenUnie staat dan ook pal voor de vrijheid van onderwijs.
De overheid garandeert de vrijheid van stichting, richting en inrichting van onderwijs.
Bijzondere scholen dragen bij aan de pluriformiteit van de samenleving en zijn daarom van grote meerwaarde in het onderwijsbestel.
Van ouders mag, op grond van hun bewuste keuze voor een bepaalde school, worden verwacht dat zij actief betrokken zijn bij de school.
De ChristenUnie erkent de zelfstandige verantwoordelijkheden van onderwijsinstellingen.
Het is daarom zaak dat de overheid een stap terugdoet wanneer het gaat om de inrichting van het onderwijs en zich beperkt tot het scheppen van ideale voorwaarden waarin vakmensen in het onderwijs hun werk kunnen doen en leerlingen uitgedaagd worden om zich te ontwikkelen.
Om deze eigen verantwoordelijkheid van scholen voor de kwaliteit van het onderwijs te benadrukken wordt in beginsel alleen nog met lumpsum budgetten gewerkt en worden projectsubsidies en geoormerkte gelden waar mogelijk afgeschaft.
Dit voorkomt bureaucratische procedures.
Scholen moeten wel transparant rapporteren over de besteding van deze lumpsumbudgetten zodat ouders, docenten en inspectie voldoende inzicht hebben waar het geld aan besteed wordt.
Scholen krijgen vrijheid in het experimenteren met nieuwe onderwijsmethoden; de toezicht vanuit de inspectie biedt voldoende garantie op de kwaliteit van het onderwijs.
Inhoudelijke kwaliteitstoetsen beperken zich tot de kennis van vakken als rekenen en taal.
De overheid bepaalt niet hoe bepaalde vakken gedoceerd worden.
Ook krijgen kleinere voortgezet onderwijsinstellingen de vrijheid om minder profielen aan te bieden.
Als we vertrouwen uitspreken in het vakmanschap van schoolbesturen en leerkrachten zullen we ook de moed moeten opbrengen de regeldruk en de verantwoordingsplicht voor ontvangen gelden te verminderen.
Dus: geen geoormerkte gelden, maar werken met lumpsum budgetten.
Verbetering van de verantwoording door schoolbesturen naar ouders en naar de samenleving door verdeling van onderwijsgelden transparanter te maken.
Nederlands is de voertaal binnen het primair en voortgezet onderwijs.
In Fryslân kan, naast het Nederlands, ook het Fries de voertaal zijn binnen het primair en voortgezet onderwijs.
Het kabinet waarvan de ChristenUnie deel uitmaakte heeft de afgelopen jaren via het actieplan leerkracht ongeveer een miljard geïnvesteerd in leraren.
Een volgende stap is dat leerkrachten meer zelf verantwoordelijk zijn in het overdragen van kennis, het bereiken van leerrendement en het zowel inhoudelijk als didactische onderhouden van hun vak.
Voor dit laatste worden initiatieven als de lerarenbeurs en de lerarenregisters gecontinueerd en krijgen alle leerkrachten een talentenbudget om hun expertise te onderhouden.
Voor een deel wordt de deskundigheids¬bevordering niet langer tijdens lesuren, maar in de eigen tijd gedaan, bijvoorbeeld via avond- of zomercursussen.
Om hun bevoegdheid te kunnen behouden dienen leerkrachten gebruik te maken van het talentenbudget om zich in voldoende mate te laten trainen en bijscholen.
Op scholen zal extra tijd worden vrijgemaakt voor rekenonderwijs.
Opgroeiende kinderen hebben baat bij een evenwichtige samenstelling van het onderwijskundig personeel.
PABO’s zullen meer moeite moeten doen om mannen op te leiden tot leerkracht, door bijvoorbeeld het verbreden van het cursusaanbod.
Alle leerkrachten krijgen een talentenbudget om hun vak zowel inhoudelijk als didactisch te onderhouden.
Initiatieven als de lerarenbeurs en de lerarenregisters worden gecontinueerd.
Dankzij datzelfde kabinet zijn er meer mogelijkheden om verbindingen te leggen tussen onderwijsinstellingen en diverse partners (bijvoorbeeld gemeente, jeugdzorg en GGD) om zodoende een passend begeleidingstraject voor iedere leerling vorm te geven.
Kwetsbare zorgleerlingen moeten de kans krijgen zich maximaal te ontwikkelen, ook als zij worstelen met meervoudige problematiek.
Omdat niet alle kinderen hun plek kunnen vinden in het regulier onderwijs, blijft speciaal onderwijs hard nodig.
Ook dient er extra aandacht te zijn voor kinderen met dyslexie en dyscalculie en voor hoogbegaafde leerlingen.
Hoogbegaafde leerlingen hebben vaak te maken met een gebrek aan uitdaging, onderprestatie en sociaal-emotionele problemen.
Ook al deze leerlingen hebben baat bij een passende plek en begeleiding.
Om kinderen met taalachterstanden de kans te geven om hun achterstand snel in te halen, wordt extra geïnvesteerd in voor- en vroegschoolse educatie.
De maatschappelijke stage is een succes.
Het biedt leerlingen de kans om op een manier die bij hen past een bijdrage te leveren aan de samenleving en kennis te maken met beroepsgebieden.
De ChristenUnie is voorstander van continuering en uitbreiding van de maatschappelijke stage.
Iedere leerling die het onderwijs verlaat zonder startkwalificatie (een diploma op MBO-2 niveau of hoger) is een voortijdig schoolverlater.
Op Europees niveau is afgesproken dat het aantal voortijdig schoolverlaters drastisch gereduceerd moet worden.
Maar in veel andere landen hoeven leerlingen niet de moeilijke overstap te maken van het VMBO naar het MBO, waar in Nederland veel leerlingen uitvallen.
Daarom pleiten wij voor een warme overdracht tussen deze beide vormen van onderwijs en het uitbreiden van de mogelijkheden om 6-jarige vakopleidingen te realiseren (zo mogelijk binnen het VMBO) die direct leiden tot een startkwalificatie.
Daarnaast is het noodzakelijk leerlingen beter in beeld te houden en een lik-op-stuk beleid te voeren bij verzuim, waarbij ook de ouders beter op de hoogte worden gehouden als leerlingen dreigen uit te vallen.
Het zorgprofiel van scholen moet aansluiten op de wensen van leraren én ouders.
