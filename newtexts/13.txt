Preventief fouilleren in het hele land
Etnische registratie van iedereen. Inclusief vermelding ‘Antilliaan’
Geen alcohol achter het stuur
Na drie zware geweldsmisdrijven levenslang; three strikes you’re out
Geen taakstraffen
Geen TBS
Geen vervroegde invrijheidstelling bij goed gedrag
Bezuinigen op de reclassering
Afschaffen verjaring van gewelds- en zedenmisdrijven
Heropvoedingskampen
Versobering gevangenissen
Geen coffeeshops in een straal van 1 kilometer rond scholen
Kraken verbieden
Niet-Nederlanders die een misdrijf plegen direct uit Nederland verwijderen
Nederlandse nationaliteit van criminelen met een dubbele nationaliteit intrekken
Criminele Antillianen sturen we terug
Verlagen strafrechtelijke meerderjarigheidsgrens van 18 naar 16 jaar
Omkering bewijslast bij noodweer in eigen woning/bedrijf
Falende leden van zittende en staande magistratuur weg
En vooral: 10.000 politieagenten erbij
De islam is vooral een politieke ideologie; een totalitaire leer gericht op dominantie, geweld en onderdrukking.
Gericht ook op de invoering van een stelsel van wetten, de sjaria.
Op veel plekken zien we dat de islam zeggenschap aan het verwerven is over territorium.
Natuurlijk zijn er veel gematigde moslims.
Maar een substantieel gedeelte van de islamieten is dat niet.
Er bestaat onder mohammedanen een brede steun voor de invoering van de sjaria, de jihadaanslagen van 11 september en de afkeer van Joden en het Westen.
Wat zeker niet bestaat is een gematigde islam.
De islam is gebouwd op twee onveranderbare pijlers: de letterlijkheid van de koran (het ongecreëerde woord van Allah) en de volmaaktheid  van Mohammed, hun profeet.
De islam gaat uit van de fundamentele ongelijkheid van mensen.
Het ziet twee categorieën: moslims en kaffirs (niet-moslims).
De een is superieur, de ander  minderwaardig.
De islam streeft naar wereldheerschappij.
Jihad is de plicht van elke moslim.
De koran schrijft gedrag voor dat strijdig is met onze rechtsstaat, zoals antisemitisme, discriminatie van vrouwen, het doden van ongelovigen en heilige oorlog tot de werelddominantie van de islam een feit is.
Veel problemen, of de intensiteit ervan, vinden hun oorsprong in het ‘opengrenzenbeleid’ zoals dat de afgelopen decennia is gevoerd.
Er zou zonder massa-immigratie uiteraard ook misdaad zijn, maar ‘nieuwe Nederlanders’ eisen wel een erg groot aandeel in de criminaliteit voor zich op.
Uitkeringsafhankelijkheid, geweld tegen homo’s en vrouwen, eerwraak, schooluitval etc.<U+F020>zijn van alle tijden, maar zouden een stuk minder zijn als de elites zich niet hadden bekeerd tot het cultuurrelativisme.
Dankzij die club in Brussel wordt Europa in rap tempo Eurabië.
Nederland moet daarom net als  Denemarken onmiddellijk een opt-out bedingen, zodat de EU niets meer te zeggen heeft over ons immigratiebeleid.
Alle beslissingen van Brussel op het gebied van de massa-immigratie moet Nederland onmiddellijk naast zich neer leggen.
Criminelen met een niet-Nederlandse nationaliteit gaan, nadat ze hun straf hebben uitgezeten, meteen en onvrijwillig retour afzender.
Zij zijn de Nederlandse samenleving niet waard gebleken.
Maar we nemen ook afscheid van vreemdelingen die geen baan hebben – met het programma ‘Werken of Wegwezen’.
Nederland wordt door velen in het buitenland gezien als een afhaalloket van gratis uitkeringen.
De liefde voor ons land zal snel afnemen als we immigranten voor tien jaar uitsluiten van de sociale zekerheid.
Elke vier of vijf jaar een generaal pardon is natuurlijk waanzin.
Mensen weigeren na een afwijzing te vertrekken, vervolgens organiseert de staatstelevisie acties om deze weigeraars als zielig te portretteren, gesteund door linkse gesubsidieerde actiegroepen.
Gevolg is dan steeds het zoveelste miljardenverslindende generaal pardon.
Wij willen een wet die dat onmogelijk maakt.
Een wet tegen het generaal pardon.
We bestrijden de dubbele nationaliteit.
Niemand kan Nederlander worden zolang hij of zij nog een andere nationaliteit bezit.
De islam is vooral een politieke ideologie en kan dus op geen enkele manier aanspraak maken op de voorrechten van een godsdienst
Geen moskee er meer bij
Alle islamitische scholen dicht
Moskeeën sluiten waar geweld wordt gepropageerd
Geen islamitische sekseapartheid; niet bij inburgeringscursussen, niet bij theaters, niet bij bibliotheken, niet bij zwembaden of waar dan ook
Geen subsidies meer voor islamitische media: Marokko.nl, Maroc.nl etc.
Snij in de afdeling propaganda van multicultureel Nederland: de publieke omroep
Geen hoofddoekjes in de zorg, het onderwijs, het gemeentehuis of waar dan ook bij de overheid, en evenmin bij welke gesubsidieerde organisatie dan ook
De stekker uit de Commissie Gelijke Behandeling, de multiculturele schijnrechtbanken
EU: Turkije er in, Nederland er uit
Dubbele nationaliteit stoppen. Wie een andere nationaliteit behoudt, kan geen Nederlander worden
Vrouwenbesnijdenis zwaar bestraffen
Verbied de boerka en de koran, belast hoofddoekjes
Verbod op koranlessen op school, evenals in gebouwen die door schoolbesturen worden beheerd, dus ook geen koranlessen ‘na schooltijd’ of in het gebouw van de school
Assimilatiecontracten. Niet tekenen of niet naleven = het land uit
Voor vreemdelingen geldt: werken of wegwezen. Geen baan = geen plaats in Nederland
Criminelen na bestraffing eruit als zij alleen een verblijfsvergunning hebben of een  dubbele nationaliteit
Weg met procedurestapelen. Afgewezen = meteen weg
Een wettelijk verbod op het generaal pardon
Inburgeringsexamen in het land van herkomst, tot het zover is: inburgeringscursus in Nederland niet gehaald, dan het land weer uit
Zelf taalcursussen en inburgeringscursussen betalen
Registratie van dubbele nationaliteiten
Illegaal verblijf in Nederland moet strafbaar worden
Invoering van een quotum voor asielzoekers – maximaal 1.000 personen per jaar, opvang bij voorkeur in de regio
Nederland moet zelf over het immigratiebeleid gaan, niet Brussel (dus een opt-out)
Nederlandse nationaliteit pas na tien jaar rechtmatig verblijf in Nederland, mits geen strafblad
Eerst tien jaar wonen en werken in Nederland, dan pas recht op een uitkering. Alleen uitkeringen voor wie goed Nederlands spreekt
Terugdraaien openstelling arbeidsmarkt voor Polen en niet openstellen voor Roemenen en Bulgaren
En vooral: volledige immigratiestop voor mensen uit islamitische landen
Hebben we een echte democratie, of is dat vooral een façade?
De democratie verkeert in haar grootste crisis sinds Thorbecke.
Er bestaat een wereld van verschil tussen wat het Nederlandse volk vindt en wat de elites vinden.
Als het gaat om de klimaattheorieën van Al Gore, de massa-immigratie, de islamisering, de Europese superstaat, de ontwikkelingshulp, de kunstsubsidies, strenger straffen; de burger snapt het en de elites niet.
Laat het duidelijk zijn: De PVV staat aan de kant van de gewone man en vrouw.
Wat we moeten doen is de macht teruggeven aan de burger.
Alleen een radicale democratisering kan de dominantie van de linkse elites breken.
Dus kiest de PVV om te beginnen voor het bindend referendum.
Dat betekent dat de burger over elk besluit met een bepaald aantal handtekeningen om een volksraadpleging kan vragen.
Maar de democratisering van Nederland gaat veel verder.
Wij willen dat u straks zelf uw burgemeester kiest in plaats van dat menig gemeente wordt opgezadeld met een afgebrande PvdA-politicus.
De Eerste Kamer had zijn nut in de negentiende eeuw, maar nu niet meer.
De taken van provincies kunnen sterk worden ingeperkt.
Wij willen dat u zelf de minister-president kiest.
Een vijfde van de ambtenaren kan wat ons betreft wat anders gaan doen.
De salarissen van politici moeten omlaag.
Ministeries als Economische Zaken, Landbouw en VROM willen wij samenvoegen of opheffen.
Hetzelfde geldt voor Wonen Wijken en Integratie en Jeugd en Gezin.
Niet alleen politici moeten gekozen worden, maar ook de rechters en de officieren van justitie.
De beste manier om een eind te maken aan de wereldvreemdheid van rechters is niet alleen het invoeren van minimumstraffen, maar ook de democratisering van de rechterlijke macht.
Reken maar dat hun straffen dan een stuk meer in lijn zullen zijn met hoe de burgers er over denken.
Equality of arms is een belangrijk uitgangspunt in onze democratie.
In de praktijk zijn het slechts linkse actiegroepen die aan het subsidie-infuus liggen, bijvoorbeeld op het gebied van klimaat, Israël, massa-immigratie, ontwikkelingshulp.
Dat moet stoppen.
Ons volk moet niet  met haar eigen belastinggeld iets worden aangepraat waar het tegen is.
Een andere aantasting van onze democratie heet Europese Unie.
Die gaat steeds meer lijken op de oude Sovjet-Unie.
De EUssr.
Het is een superstaat met vergaande bevoegdheden zonder voldoende democratische controle.
Het zogenaamde parlement heeft geen enkele invloed.
Met massieve propaganda probeert Brussel zich overeind te houden.
Maar ook de miljarden belastinggeld die men daar in stopt kan niet verhullen dat het EU-nationalisme op steeds minder steun kan rekenen.
Het referendum over de Europese grondwet was daar een mooi voorbeeld van.
Tweederde van de Nederlandse Tweede Kamer was er voor, tweederde van de Nederlandse burgers stemden tegen.
Hoezo kloof?
Het EU-nationalisme moet de kop worden ingedrukt.
Economische en monetaire samenwerking is prima, maar Nederland als provincie van de Europese superstaat daar zit niemand op te wachten.
Dus moet de EU zich beperken tot een Europese Economische Gemeenschap.
Hun vlag halen we neer, hun ‘president’ gaat zijn kleinkinderen vermaken en hun volkslied zingen ze maar onder de douche.
Nederland moet blijven!
Schaf de Eerste Kamer af
Aantal leden Tweede Kamer terug naar 100
Gekozen minister-president
De Koning uit de regering
20 procent salarisverlaging voor bewindslieden, Kamerleden en Europarlementariërs
Afschaffen luxe wachtgeldregelingen voor politici: onder het normale ww-regime
20 procent minder ambtenaren
Ook het Koninklijk Huis moet 20 procent bezuinigen
Geen subsidies aan politieke partijen
Staak de donaties aan het subsidienetwerk van links
Maak topfuncties in de rechterlijke macht en het OM verkiesbaar
Stop de overheidspropaganda (tegen het roken, voor de klimaathysterie)
Europese samenwerking op economisch en monetair terrein is goed, maar geen Europese superstaat
Schaf het parlement dat geen parlement is maar af (we bedoelen die club die heen en weer reist tussen Brussel en Straatsburg)
Tot die tijd: het Europees ‘parlement’ alleen in Brussel laten vergaderen
Repatrieer de macht uit Brussel naar Nederland
Nederland krijgt al zijn bevoegdheden en vetorechten terug
Absolute transparantie van Europees besteed geld
Geen Europees leger en buitenlandse dienst
Elk EU-voorstel dat de nationale soevereiniteit van Nederland raakt moet worden voorgelegd aan de Tweede Kamer.
Slechts bij tweederde meerderheid wordt een besluit eventueel goedgekeurd
Corruptie altijd keihard aanpakken
Vermindering van inhuur externen met 80 procent
Geen stemrecht meer voor niet-Nederlanders bij gemeenteraadsverkiezingen
Geen mensen met een dubbele nationaliteit in regering, parlement, Provinciale Staten, gemeenteraden en bepaalde overheidsfuncties.
Wie bijvoorbeeld ook de Turkse of Marokkaanse wet moet gehoorzamen kan niet vrijuit spreken
Bestuurlijke ongehoorzaamheid moet bestraft worden
De Nederlandse Antillen en Aruba alsnog uit het Koninkrijk
En vooral: we voeren het bindend referendum in
De Partij voor de Vrijheid zet zich in voor de verdediging van onze verzorgingsstaat.
Onze met veel moeite opgebouwde verzorgingsstaat is een bron van trots, maar is de afgelopen decennia tevens verworden tot een magneet voor slecht opgeleide immigranten.
40 procent (!) van het geld in de bijstand wordt gebruikt voor niet-westerse allochtonen.
Op termijn zal dit het einde betekenen van de verzorgingsstaat.
Wat met veel strijd is opgebouwd, draagt nu bij aan de islamisering van Nederland.
Ons stelsel van uitkeringen zal snel impopulair worden als Nederlanders doorkrijgen dat ze bezig zijn met het subsidiëren van  moslimimmigratie.
“Geen enkele samenleving heeft een onbeperkt absorptievermogen voor nieuwkomers
en geen enkele samenleving heeft een oneindige capaciteit om achterstanden te bestrijden en mensen te emanciperen.
Dus we hebben behoefte aan een selectief migratiebeleid.
Dit vraagt grote terughoudendheid om mensen binnen te laten die door te grote achterstanden geen kans van slagen hebben in de Nederlandse samenleving”.
Dat schreef Wouter Bos in 2006.
Daarna is nooit meer iets van die gedachte gehoord.
Alleen de PVV komt op voor het behoud van de verzorgingsstaat en pleit daarom voor het stopzetten van de immigratie uit islamitische landen.
Het is kiezen of delen: of een verzorgingsstaat of een immigratieland.
Alle andere partijen kiezen voor dat laatste.
Verder wil de PVV dat arbeidsmigratie altijd tijdelijk is.
Einde contract is einde verblijf.
Immigranten moeten 10 jaar in Nederland hebben gewoond en gewerkt alvorens aanspraak te kunnen maken op de voorzieningen van de verzorgingsstaat.
De overdraagbaarheid van de algemene heffingskorting willen we versneld afschaffen.
Het  ontslagrecht willen we niet versoepelen.
De arbeidsmigratie moet worden gestopt.
Redenen: het verlies van banen (voornamelijk aan de onderkant van de arbeidsmarkt), nieuwe integratieproblematiek van de volgende golf immigranten en de enorme kosten die dit voor de sociale zekerheid met zich meebrengt.
Willen we deze problemen het hoofd bieden dan zullen we een aantal maatregelen moeten treffen.
Om ons stelsel van uitkeringen weer in topvorm te krijgen is het tevens van groot belang dat alle vormen van misbruik worden aangepakt.
Keihard.
Wie fraudeert krijgt nooit meer een uitkering.
De Partij voor de Vrijheid vecht keihard voor behoud van de AOW op 65 jaar.
Voor de PVV is de handhaving van deze oudedagsvoorziening het enige breekpunt bij de formatie van een kabinet.
Daarnaast wil de PVV een stringent beloningsbeleid voor de (semi) publieke sector, staatsondernemingen en financiële instellingen met staatssteun.
Voor hen geldt de  Balkenendenorm als maximumsalaris en de bonuscultuur moet verdwijnen.
De hypotheekrenteaftrek blijft 100 procent gehandhaafd
Stoppen re-integratie, het werkt niet en kost miljarden
Bestrijding fraude en bedrog, bij fraude vervalt het recht op een uitkering
Geen toegang van Roemenen en Bulgaren tot de Nederlandse arbeidsmarkt, terugdraaien toegang Polen
Ontslagrecht niet versoepelen
Geen ‘positieve’ discriminatie
Verblijf arbeidsimmigranten koppelen aan contractduur (dus geen bijstand voor gastarbeiders)
Intrekken uitkering bij geweld tegen personeel sociale dienst
Kinderbijslag en kindgebonden budget maximaal voor 2 kinderen
Geen uitkeringen voor boerkadraagsters of mensen die slecht Nederlands spreken
Acceptatieplicht arbeid koppelen aan ontvangen bijstand
Schrappen langdurigheidstoeslag
Afschaffen UWV/CWI, taken gaan naar gemeente
Stopzetten alle kinderbijslag naar het buitenland
Geen enkele uitkering naar het buitenland – uitzondering: AOW
Bij fraude kinderbijslag vervalt het recht hierop
Te allen tijde terugvorderen van onterecht uitgekeerde uitkeringsgelden, met rente
Vreemdelingen met een verblijfsvergunning voor bepaalde tijd geen recht meer op bijstand
Eén keer gebruik maken van schuldhulpsanering is het maximum
Verplichte budgetcursus voor personen in de schuldhulpsanering, uiteraard op eigen kosten
Controle op tweede huizen in Marokko en Turkije
En vooral: de AOW blijft op 65 jaar, geen dag later
Zorg moet altijd betaalbaar zijn en van goede kwaliteit.
Niet winst maar de patiënt dient  centraal te staan.
Iedereen heeft recht op de beste zorg die hij kan krijgen.
Deze uitgangspunten zijn de laatste jaren steeds meer onder druk komen te staan.
De zorgsector is de afgelopen kabinetsperioden gekweld door voortdurende stelselwijzigingen en problemen die werden veroorzaakt door zorggiganten zoals Meavita en Philadelphia.
Wij willen rust in de sector.
Een pas op de plaats.
Kijken wat goed werkt en wat niet.
Nu geen uitbreiding van de marktwerking in de ziekenhuiszorg.
Nu geen stelselwijzigingen meer in de langdurige zorg, eerst ruimte voor goede zorg creëren.
Het grootste probleem van de zorg zit niet in het systeem maar in het tekort aan zorgverleners.
De vraag naar zorg zal de komende jaren enorm toenemen.
De druk op verpleegkundigen die zich met hart en ziel inzetten zal alleen maar groter worden.
Wij maken daarom extra geld vrij voor 10. 000 extra handen aan het bed in onze verpleeg- en verzorgingshuizen.
Voor de langere termijn pleiten wij voor veel kleinere zorginstellingen en kleinschalig georganiseerde thuiszorg en we willen flink het mes zetten in de managementlagen.
Ook moet  de huisarts een deel van de taken van het ziekenhuis overnemen.
Dat leidt niet alleen tot veel betere zorg, het maakt de zorg ook nog eens een stuk goedkoper.
Voor nu zeggen we: Geen nieuwe fusies,
geen nieuwe zorggiganten,
één manager erbij, dan twee eraf.
De PVV wil geen verhoging van het eigen risico in de zorgverzekeringswet.
Zorg moet toegankelijk zijn, voor iedereen.
Een hoog eigen risico zorgt niet voor lagere zorgkosten, maar zorgt ervoor dat mensen zorg gaan mijden, langer met problemen blijven rondlopen.
Dit zal uiteindelijk tot veel hogere zorgkosten leiden.
In vergelijking met gevangenen hebben ouderen, chronisch zieken en gehandicapten geen rechten in onze zorginstellingen.
Dat is ons een doorn in het oog.
Criminelen in gevangenissen hebben recht op vrijetijdsbesteding, op luchten, op tv, op roken op de kamer, gratis kleding en noem het maar op.
De PVV wil dat ouderen en gehandicapten in zorginstellingen veel meer rechten krijgen
en dat gevangenen juist rechten worden afgepakt.
Geen verhoging van het eigen risico
Kleinere zorginstellingen en geen zorggiganten meer
Kleinschalige buurtzorg in plaats van grootschalige thuiszorg
Minder zorgmanagers,
meer handen aan het bed
Pilot managementvrije zorginstellingen, geef de zorgverleners de ruimte
Eén manager erbij, dan twee eraf
Geen elektronisch patiëntendossier
Voorlopig geen uitbreiding marktwerking ziekenhuissector
Stop de islamisering in de zorg, stop voortrekken allochtonen en illegalen
Geen centra Jeugd en Gezin, dat is een extra en overbodige laag
Efficiëntere jeugdzorg
Programma’s tegen ondervoeding, uitdroging en doorligwonden in alle zorginstellingen
Ouderen en gehandicapten in zorginstellingen moeten meer rechten krijgen dan gevangenen
Zorgbobo’s financieel verantwoordelijk stellen voor misstanden en einde gouden  handdrukken
Einde aan bobocultuur in de zorgsector, Balkenendenorm invoeren
Salarissen specialisten en zorgbestuurders korten
Huisarts eenvoudige ziekenhuistaken laten uitvoeren
De Inspectie voor de gezondheidszorg moet gezag krijgen
Versoberen geestelijke gezondheidszorg
En vooral: 10.000 extra zorgmedewerkers
Wij zijn geen land dat gezegend is met veel natuurlijke hulpbronnen.
Daarom zijn we aangewezen op onderwijs en creativiteit.
Goed onderwijs wordt gevormd door gedreven docenten, goede leermiddelen en gemotiveerde leerlingen.
Dit vormt het fundament van onze kenniseconomie.
Nederland moet alles op alles zetten haar toppositie te behouden.
Ons onderwijsstelsel kent grote uitdagingen.
De afgelopen decennia is te weinig vooruitgang geboekt.
Nederland is niet langer aanwezig in de top 5 van best presterende landen op het gebied van lezen en rekenen.
Bijna 1 op de 10 basisscholen scoort onvoldoende.
In het voortgezet onderwijs ligt dat nog hoger.
Dat betekent dat meer dan 127.000 (!) leerlingen onderwijs op een te laag niveau krijgen.
De Onderwijsinspectie vindt zelfs dat de samenleving inmiddels onvoldoende kan vertrouwen op de waarde van een diploma.
Dat kan echt niet.
De herbouw van het onderwijs begint bij de basis: de pedagogische academie.
Juist daar moet vakinhoud weer centraal staan.
Onze kinderen in het basisonderwijs hebben recht op goed opgeleide onderwijzers.
Dat geldt voor alle onderwijslagen.
Op school kom je om hard te werken.
Dus zeggen we gedag tegen de ‘alles-is-leuk’-cultuur.
De onderwijzer wordt weer gewoon aangesproken met ‘meester’ of ‘juf’.
De Canon van Nederland wordt verplicht op de basisschool, het volkslied wordt geleerd en op elke school hangt onze vlag.
Goede scholen zijn veilige scholen.
In het MBO is het onderwijs bij uitstek losgeslagen van haar doelstellingen.
De afgelopen tien jaar heeft men zich te veel beziggehouden met fuseren en onroerend goed.
De gebouwen glimmen, maar het diploma steeds minder.
De overheid moet hier bij uitstek haar verantwoordelijkheid nemen, bijvoorbeeld door centraal te examineren op de kernvakken.
De ontwikkeling richting steeds grotere scholen is een verkeerde.
Het competentiegericht leren, waarbij leerlingen ‘zelf verantwoordelijk zijn voor hun leerproces’ met concentratie op ongrijpbare competenties (zoals integriteit) in plaats van op kennis, is volledig verkeerd.
Kennisoverdracht moet, zoals in het hele onderwijs, centraal staan.
Managementlagen worden teruggedrongen.
HBO-scholen en universiteiten moeten voor iedereen toegankelijk blijven.
Helaas staat ons systeem van studiefinanciering onder druk.
Steeds meer politieke partijen willen hier aan  tornen.
Dat is verkeerd.
Dat je ook kunt studeren als je vader geen GroenLinkser of D66’er is, vinden wij een groot goed.
De kinderen van Henk en Ingrid moeten gewoon kunnen doorleren, ook als er van huis uit geen geld voor is.
De scholen waar zij naar toe gaan moeten van topkwaliteit zijn.
Daarom moeten instellingen meer zelf kunnen bepalen wie ze binnenlaten.
Het HBO speelt een cruciale rol bij het opleiden van de top van onze beroepsbevolking, terwijl universiteiten verantwoordelijk zijn voor wetenschappelijk onderwijs en onderzoek.
De scheiding tussen HBO en universiteit moet gehandhaafd blijven.
Christelijke, Joodse en openbare scholen moeten naast elkaar kunnen bestaan.
Wij zijn dus voor behoud van artikel 23 Grondwet.
Islamitische scholen gaan daarentegen dicht.
Zoveel mogelijk centraal examineren, elke opleiding wordt afgerond met heldere eindtermen
Ambachtsschool terug
Het bedrijfsleven direct betrekken bij het beroepsonderwijs
Geen fusies meer, kleinere scholen genieten de voorkeur
School laten leiden door (ex-)professional met afgeronde schoolleidersopleiding
Extreme zorgleerlingen herplaatsen op aparte school (speciaal onderwijs)
Hakken in de managementlagen, investeren in het primaire proces
Verbetertijd van maximaal één jaar voor (zeer) zwakke scholen
Op de basisschool taal en rekenen centraal stellen
Meer aandacht voor sport en bewegen in het basis- en voortgezet onderwijs
Vakinhoud centraal op de pedagogische academies, niet didactiek
Verplichte aangifte voor schoolleiders van alle geweld, wapen- of drugsincidenten
Taaltoets voor peuters om snel te kunnen bijsturen.
De kosten van extra scholing zijn voor de ouders
Handhaving van het bijzonder onderwijs en artikel 23 van de Grondwet,
maar islamitische scholen gaan dicht
Vrijheid van onderwijs is een grondrecht
Geen verplichte spreiding van leerlingen
Schooluitval en spijbelen tegengaan
Buitenlandse studenten hun eigen studiekosten laten betalen
Geen samenvoeging HBO en universiteit
En vooral: handhaving studiefinanciering en ov-jaarkaart
Wij zijn een land met Joods-christelijke en humanistische wortels.
Alles wat we hebben komt daaruit voort: onze welvaart, scheiding van kerk en staat, democratie.
Iedereen in Nederland, gelovig of seculier, mag daar trots op zijn.
De laatste decennia wordt geprobeerd het vertrouwde welvarende, gezellige en democratische Nederland in de afgrond te werpen van een multiculturele heilstaat.
Onze cultuur staat zwaar onder druk.
Islamisering, cultuurrelativisme, haat tegen het Westen, afkeer van alles dat riekt naar patriottisme bepaalt de denkwijze van onze elites.
We moeten nu echt afscheid nemen van de cultuur van de sixties.
Dat begint op school.
De Canon van de Nederlandse geschiedenis wordt verplicht.
Kinderen leren nu over hoe mooi de islam is en dat het een verrijking is van Nederland, maar wat de Tachtigjarige Oorlog was, is hen onbekend.
Onze heroïsche vaderlandse geschiedenis mag meer in het zonnetje worden geplaatst.
Het Nationaal Historisch Museum wordt geen weg-met-ons-museum.
De staatsomroep excelleert de laatste jaren vooral in het waarschuwen tegen de Partij voor de Vrijheid.
Avond aan avond paraderen er linksmensen die door linkse omroepen worden uitgenodigd hun politiek-correcte meningen te debiteren.
Dat allemaal op uw kosten.
De staatsomroep heeft de afgelopen jaren miljoenen misbruikt om propaganda te maken voor de klimaathysterie.
We wachten nog steeds op excuses hierover.
De omroepen doen alsof ze een  kleur hebben, maar ze zijn allemaal even links.
De KRO maakt niet één katholiek programma meer en de IKON misbruikt haar zendtijd voor de kerken om de PVV neer te zetten als NSB.
Dat is mooi geweest.
We hakken flink in het budget van de staatsomroep.
Uitgangspunt op  het gebied van de staatsomroep is dat publieke omroep een aanvulling moet zijn op het commerciële aanbod.
Het bestaansrecht is marktfalen.
De staatsomroep moet amusement  overlaten aan de commercie.
Die kan dat veel beter.
Nederland 1 zou prima een commerciële  zender kunnen zijn.
Boer zoekt Vrouw of Spoorloos kunnen zonder probleem worden uitgezonden door RTL of SBS.
De publieke omroep kan fors kleiner als het zich concentreert op de kerntaken informatie en educatie.
Dan is één publieke tv-zender voldoende.
Staatsradio hoeft niet langer.
Elk format kan ook commercieel geëxploiteerd worden.
Waarom Paradise by the Dashboard light van staatswege moet worden uitgezonden is niet duidelijk.
De Wereldomroep is overbodig door de komst van satellieten en internet.
Er kan dan ook fors bezuinigd worden op ‘Hilversum’.
Dagbladen zijn van levensbelang voor informatievoorziening.
Het niveau van veel kranten is de afgelopen jaren danig gedaald.
Trouw verwerd van een eerbiedwaardige protestantse krant tot een benoemen-en-bouw-krantje en het eens gezaghebbende NRC Handelsblad is tegenwoordig in handen van de financier van de SP.
Toch biedt een dagblad altijd meer informatie dan radio of  tv.
Daarom moet de krant voorrang krijgen.
Dus: geen reclame meer bij de staatsomroep, want dat drijft de reclame-inkomsten voor dagbladen naar beneden.
Ook de wildgroei van websites van de staatsomroep moet ophouden, dat concurreert volop met kranten en op internet bestaat geen schaarste.
Het is nu ook tijd om te kiezen voor de verdediging van wezenlijke onderdelen van onze cultuur: de vrijheid van homoseksuelen en de gelijkwaardigheid van mannen en vrouwen.
Nederlands onderwijs in het Nederlands
Geen folders of andere overheidscommunicatie in een taal anders dan Nederlands (of Fries)
Op elke school en elk overheidsgebouw moet onze vlag wapperen
De Canon van onze vaderlandse geschiedenis verplichten op school
Verstevig de samenwerking met Vlaanderen, om te beginnen op het gebied van economie
Nederlands in de Grondwet (en het Fries)
Flink bezuinigen op de staatsomroep, één publieke tv-zender
Bescherm kunstenaars die bedreigd worden door de islamisering
Respect voor de vele lokale tradities: kievietseieren zoeken in Friesland, carnaval in Limburg etc.
Op 4 mei gedenken wij de slachtoffers van het (nationaal) socialisme.
Op 5 mei vieren wij onze bevrijding.
Dat blijft zo.
5 mei wordt weer een jaarlijkse landelijke vrije dag
We houden de subsidies voor musea, bibliotheken en ons erfgoed in ere, maar kunstsubsidies schaffen we af
En vooral: in artikel 1 van de Grondwet verankeren we de Joods-christelijke en humanistische wortels van Nederland als dominante cultuur
Nederland bevindt zich midden in de zwaarste crisis sinds de jaren dertig.
De financiële crisis  laat zien hoe kwetsbaar ons economisch stelsel is.
Als we onze economie er weer bovenop willen helpen moeten het midden- en kleinbedrijf centraal staan.
De Partij voor de Vrijheid zegt: laat ondernemers ondernemen, geef ze vrijheid.
Dat begint met lagere belastingen voor burgers en een groot deel van de MKB’ers: De PVV wil het belastingtarief in de tweede schijf met 2 procentpunt verlagen, ook voor AOW’ers.
Mensen met een modaal inkomen gaan er dan 300 euro op vooruit.
Meer geld in de zakken van de burgers betekent ook meer uitgeven bij onze ondernemers.
De PVV zet zich in de Kamer in voor 25 procent merkbare administratieve lastenverlichting op korte termijn.
Daarnaast moet gaan gelden: één nieuwe regel erbij, twee weg.
Dat dwingt de overheid aan te geven welke regels er moeten verdwijnen.
Ook: snellere en kortere vergunningsprocedures.
Nu staan ondernemers veel te lang voor het loket, terwijl ze eigenlijk zouden moeten doen waar ze goed in zijn: het uitbouwen van hun bedrijf en het creëren van  werkgelegenheid.
Graag wat minder controles, denk aan de arbo en de milieudienst.
Een bedrijf dat het goed doet moet hooguit eens per jaar een controle krijgen.
Ondernemers hebben wel wat beters te doen dan controleurs te woord staan.
Wij willen een onbeperkt aantal koopzondagen.
Ondernemers moeten zelf beslissen over openstelling van hun bedrijven op die dag.
Het rookverbod in de horeca willen we terugdraaien.
Een bordje aan de deur (hier wordt wel of niet gerookt) moet voldoende zijn.
De ondernemer in de horecasector moet weer de mogelijkheid krijgen zijn zaak fatsoenlijk uit te baten.
De afgelopen jaren zijn veel grote staatsbedrijven geliberaliseerd.
De PVV is daar in principe niet op tegen.
Maar wij willen dat alleen als aan drie criteria is voldaan: een gelijk speelveld, voldoende concurrentie en voordeel voor de consument.
Dit betekende in de praktijk dat de PVV tegen de liberalisering van TNT Post was.
Werken moet lonen
Minder wet- en regelgeving: één regel erbij, twee er vanaf
Versnellen en versimpelen vergunningsprocedures
Geen beperking koopzondagen
Geen Europese bemoeienissen met onze boeren, tuinders, vissers en natuur
Geen gedwongen lidmaatschap van publiekrechtelijke organisaties zoals het Landbouwschap
Markttoezichthouders NMa en OPTA in één organisatie
Tegengaan van oneerlijke concurrentie van de overheid met bedrijven
Terugdraaien rookverbod
Crisis- en Herstelwet permanent maken
Afschaffen product- en bedrijfschappen
En vooral: lagere belastingen voor burgers en ondernemers
De PVV wil dat de belangen van Nederland weer leidend worden in het buitenlands beleid.
Wij hebben geen behoefte aan een Europese bureaucraat die namens Europa buitenlands beleid voert.
Wij willen af van de ontwikkelingshulp.
Alleen noodhulp blijft bestaan.
De PVV kiest niet voor hulp maar voor handel.
Handelsbarrières moeten worden afgebroken.
Als mensen geld willen geven aan goede doelen dan kunnen ze die beslissing heel goed zelf nemen in plaats dat de overheid dat doet met belastinggeld.
Een sterke defensie is van belang voor de positie van Nederland in de wereld.
Toch zijn wij tegen de aanschaf van de JSF.
Ook willen we Defensiecapaciteit deels anders inzetten.
Van buitenlandse veiligheid naar binnenlandse veiligheid.
De burgemeester van Zaltbommel zegt: “Hebben wij een dure luchtmacht nodig voor vage oorlogen in verre landen, of bevindt de vijand zich in eigen land?”
Hij doelt daarmee op de problemen in zijn stad met straatterroristen.
De PVV kiest daarom voor binnenlandse veiligheid.
Geld van Defensie verhuist daarom naar politie om zo de problemen in Nederland zelf te bestrijden.
Nederland moet in de toekomst slechts in zeer beperkte mate meedoen met vredesmissies.
De inzet van andere NAVO-landen is belangrijk.
Maar ook dan moeten we selectiever worden.
Nederland hoeft niet langer haantje de voorste te zijn bij internationale militaire acties.
We schrappen daarom ook de kreet “handhaving internationale rechtsorde” uit de Grondwet.
Defensie is nu te veel ontwikkelingswerker aan het spelen.
In Afghanistan is het onder andere bezig met het bouwen van waterputten en moskeeën.
De missie in Uruzgan loopt nu ten  einde.
Dat is goed.
De PVV is tegen een langere aanwezigheid van Nederlandse militairen in Afghanistan.
Israël is een weergaloos succes.
Geboren in het donkerste moment van de twintigste eeuw en  uitgegroeid tot een centrum van technologische vooruitgang.
Israël is de enige democratie in het  Midden-Oosten, de thuisbasis van het Joodse volk na tweeduizend jaar ballingschap en het land dat als geen ander de klappen van de jihad opvangt.
Israël vecht voor ons.
Als Jeruzalem valt,  dan zijn Athene en Rome aan de beurt.
Daarom is Israël het centrale front in de verdediging van  het Westen.
Daarom moeten we alles op alles zetten om het offensief van de linksen en de mohammedanen om Israël te vernietigen te stoppen.
Nederland en de EU dienen onmiddellijk op te houden met  eisen dat Israël zichzelf met het doen van territoriale concessies veroordeelt tot onverdedigbare  grenzen.
Land voor vrede heeft geen zin.
Het is geen territoriaal maar een ideologisch conflict,  een conflict tussen de rede van het vrije Westen en het barbarisme van de islamitische  ideologie.
Buitenlands beleid moet uitsluitend in dienst staan van het Nederlands belang
Schrap ‘handhaving internationale rechtsorde’ uit de Grondwet
Herziening van Nederlandse deelname aan internationale verdragen
Strijd tegen islam moet het kernpunt van ons buitenlands beleid worden
Geld van Defensie verhuizen naar politie om zo de problemen in Nederland zelf te bestrijden
De VN wordt gedomineerd door de OIC, het islamitische blok.
We moeten er dus niet te veel van onder de indruk zijn
Ontwikkelingshulp beperken tot noodhulp,
handelsbarrières afschaffen
Banden met frontlijnstaten van de islam die in het defensief zitten aanhalen
Ook andere landen verdienen onmiddellijk onze steun als zij getroffen worden door de jihad, zoals Denemarken en Zwitserland
Een internationaal tribunaal tegen de Iraanse president Ahmadinejad c.s. wegens het ophitsen tot genocide en de vernietiging van Israël
Staak alle subsidies aan de anti-Israël-industrie, zoals ICCO, OxfamNovib etc.
Sinds 1946 bestaat er een onafhankelijke Palestijnse staat, daarom noemt de Nederlandse regering ‘Jordanië’ voortaan gewoon ‘Palestina’
Onze ambassade moet verhuizen naar de hoofdstad van Israël: Jeruzalem
En vooral: we zijn tegen de aanschaf van de JSF
Het gaat goed met het milieu in Nederland.
De lucht is sinds decennia niet zo schoon geweest, zelfs allerlei dieren komen terug die we lang gemist hebben, zoals de das, de ooievaar, de bever en de zeearend.
Toch zijn er bedreigingen voor onze leefomgeving.
Zo zitten de zeeën en  oceanen vol met ronddrijvend plastic.
Illegale lozingen moeten met kracht worden tegengegaan.
Wetten moeten strikt worden nageleefd.
Straatvuil is voor veel mensen ergernis nummer één.
Bij sommige flats vliegen de vuilniszakken je om de oren.
Er is dus volop werk aan de winkel op  milieugebied, maar we moeten wel realistisch zijn.
De gesubsidieerde milieubeweging moet steeds nieuwe zaken verzinnen om ons bang te maken om zo hun subsidiestroom in stand te houden.
Daarbij worden ze steeds geholpen door hun trawanten bij de staatsomroep.
Zo hobbelen we van ‘zure regen’, ‘gat in de ozonlaag’ naar de Brent Spar-affaire.
De laatste hype heet global warming.
Het klimaat verandert, natuurlijk, maar dat doet het altijd.
De mens kan de temperatuur op aarde niet een paar graden warmer of kouder zetten.
Bovendien daalt de mondiale temperatuur al sinds 1998.
Ondertussen grijpen socialisten de klimaattheorieën aan om te doen wat ze altijd  willen: hogere belastingen, schuldgevoel en veel regels, terwijl van alle CO2-uitstoot slechts 3 tot 4 procent veroorzaakt wordt door de mens.
De rest wordt door de natuur (vulkanen, oceanen en moerassen) zelf geproduceerd.
We moeten stoppen met paniek over de opwarming van de aarde en stoppen met het geven van geld aan een onbewezen klimaathype.
Van Europese  klimaatverplichtingen moeten we uiteindelijk af.
We zijn tegen ondergrondse CO2-opslag.
De gesubsidieerde milieubeweging draagt er aan bij dat wij in Nederland straks geen gloeilampen meer kunnen kopen.
Hele beroepsgroepen worden door de milieulobby  in de problemen gebracht.
Onze mosselvissers, bij uitstek het symbool van Hollands  ondernemerschap en traditie, zijn finaal aan banden gelegd.
Vissers wordt het werken  onmogelijk gemaakt door allerlei vreemde EU-maatregelen.
De PVV is tegenstander van het onder water zetten van vruchtbare landbouwgrond.
Ons land kenmerkt zich door de strijd tegen het water.
Van de zee gewonnen land zet je niet onder water.
Dus geen ontpoldering.
De PVV kiest voor kernenergie.
De derde en vierde generatie kerncentrales zorgen bij uitstek voor veilige en constante energie.
Kerncentrales kennen hoge opstartkosten maar zijn snel rendabel te krijgen.
Er moeten de komende decennia meer kercentrales worden gebouwd.
Op die manier worden we een stuk minder afhankelijk van buitenlandse energie en fossiele brandstoffen.
Het geld dat nu naar onrendabele windmolens gaat kan daar prima voor gebruikt worden.
Nu wordt op veel plaatsen in Nederland het mooie traditionele Hollandse landschap verstoord met windmolens die niet op wind draaien, maar op subsidie.
U betaalt, zij draaien.
Er is nog een belangrijk argument voor kernenergie: het maakt ons onafhankelijk van bijvoorbeeld Rusland en de islamitische landen.
Er moeten de komende decennia meer kerncentrales gebouwd worden
Scheiding klimaatbeleid, milieubeleid en energiebeleid.
Het milieu kun je beïnvloeden, het klimaat niet
Stop klimaatsubsidies
Geen ontpoldering
Westerschelde: geen nieuwe verdiepingen meer
Geen CO2-opslag
Geen emissiehandel
De overheid moet het goede voorbeeld geven en voor haar eigen energievoorziening zo snel mogelijk overschakelen op kernenergie
Het nieuwe en veel schonere model kolencentrales is goed voor de energieprijs en leveringszekerheid
En vooral: geen ‘klimaatbeleid’
Goede buurten zijn veilige buurten.
Daar moet de nadruk op liggen.
Het tuig moet van de straat: de straat uit, de wijk uit en desnoods het land uit.
Geldverslindende Vogelaarwijken-projecten kunnen we missen als kiespijn.
Veiligheid eerst.
De woningcorporaties moeten terug naar hun eigenlijke taak: Sociale woningbouw waar dit niet via de markt gerealiseerd kan worden.
We willen een corporatieheffing invoeren.
Woningcorporaties betalen een heffing over hun vermogen.
Hierdoor worden corporaties  gestimuleerd om een deel van hun woningenbestand te verkopen.
Er zijn te weinig betaalbare koopwoningen.
In zowel dorpen als steden moet gebouwd worden naar de behoefte van de burger.
Wij tornen niet aan de hypotheekrenteaftrek.
Nederland staat stil in de file.
Dat schaadt de economie.
Het aantal motorvoertuigen  verdubbelde sinds 1992 maar de aanleg van wegen bleef achter.
Wij gaan daar iets aan doen.
We steken de komende vijf jaar maar liefst 2 miljard euro extra in nieuwe wegen en wegverbreding.
We willen geen kilometerheffing.
Deze verkapte belastingmaatregel lost de files niet op.
Wij  willen geen spionagekastjes in onze auto’s.
Wel willen we de maximumsnelheid op snelwegen verhogen: Buiten de files 140 km/uur en de 80-kilometerzones afschaffen.
Het moet veiliger in het openbaar vervoer.
Veel veiliger.
Conducteurs en de spoorwegpolitie zouden meer bevoegdheden moeten krijgen en mystery guests moeten de rotte appels tussen de taxichauffeurs opsporen zodat we ze hun vergunning kunnen afnemen.
Aanleg van meer en bredere wegen
Na het mislukken van de OV-chipkaart, strippenkaart behouden
Veilig en goed openbaar vervoer
Taxi’s veiliger, geen criminele vrije rijders, eerlijke prijzen; nette chauffeurs
Keiharde aanpak verkeersagressie of hufterig gedrag
Beter onderhoud wegen
Schiphol: stimuleren van de groei door vermindering van de regelgeving (milieumaatregelen, geluidsnormen)
Nooit meer een vliegtax
80-kilometerzones afschaffen
Geen CO2-belasting op vliegtuigen
Van Groene Hart naar Kloppend Hart
Handhaaf de hypotheekrenteaftrek en huursubsidie
Stoppen met de Vogelaarwijken
Weg met de welstandcommissies
Er komt een corporatieheffing
En vooral: geen kilometerheffing
Dieren zijn het waard om je voor in te zetten.
Ook in Den Haag.
Fatsoen en respect voor weerloze levende wezens staat voor de PVV voorop.
Geen dierenactivisme, maar wel een gezonde dierenliefde.
Het gaat niet alleen om huisdieren maar ook om onze primaire levensbehoefte melk, kaas en vlees.
Noodhulp voor dieren is slecht geregeld.
De PVV wil daarom een speciaal dierenalarmnummer, dierenpolitie en een verbetering van de organisatie van de dierenambulance.
Dierenmishandeling moet stoppen.
Dierenbeulen moeten hard worden aangepakt en natuurlijk altijd een levenslang verbod op het houden van dieren krijgen.
Een professionele dierenpolitie is dringend noodzakelijk om de dieren te beschermen.
Driehonderd animal cops zou een mooi instrument zijn.
Dierenmishandelaars moeten zwaar worden bestraft.
Wie een dier zwaar mishandelt gaat wat ons betreft naar de gevangenis.
De PVV is voor een gecontroleerde afbouw van de bio-industrie, op de lange termijn.
Afbouw van de bio-industrie kan alleen als we boeren niet de nek willen omdraaien.
Onze agrarische ondernemers moeten niet gedwongen worden voorop te lopen en zo weggeconcurreerd te worden door boeren in andere landen die de kantjes er af lopen.
Boeren moeten bevrijd worden uit de klauwen van Europa.
Ons landbouwbeleid moet helemaal worden gerepatrieerd.
Nederland moet weer zelf uitmaken hoe wij onze boeren, tuinders, vissers en landeigenaren aansturen.
Vissers kunnen altijd op de volle steun rekenen van de PVV.
Onze mosselvissers, bij uitstek het symbool van oer-Hollands ondernemerschap, onze cultuur en  traditie, zijn finaal aan banden gelegd.
Milieu- en natuurdeskundigen in Brussel beslissen nu  wat onze vissers mogen doen.
Dat moet stoppen.
Daarbij moet zeker gekeken worden naar het leegvissen van de zee.
Daar is immers niemand bij gebaat, ook vissers niet.
Daarom moet er met de sector naar oplossingen worden gezocht.
Jacht speelt een rol in het wildbeheer.
Wij zijn tegen plezier- druk- en drijfjacht
maar voor noodafschot en/of beheersjacht als er gevaar dreigt voor mens of dier.
Gewonde dieren mogen ook worden afgeschoten, maar alleen door professionele jagers die een jaarlijkse schiettest moeten afleggen.
Alarmnummer voor dieren in nood 113
Professionele dierenpolitie
Professionalisering dierenambulance
Rechten van het dier in de Grondwet
De bio-industrie op lange termijn afbouwen
Na veroordeling wegens dierenmishandeling, levenslang verbod op het houden van dieren
Verbod op ritueel slachten
Bescherming vissers tegen EU-regelgeving
En vooral: hoge minimumstraffen voor dierenmishandelaars
De Partij voor de Vrijheid kiest voor een deugdelijk financieel beleid.
Door de crisis is de  economie met 5 procent gekrompen.
Dit heeft een gat in de begroting geslagen.
De rekening moet niet bij de burger en ook niet bij toekomstige generaties worden gelegd.
Zij hebben de crisis niet veroorzaakt.
Wij kiezen voor snijden in het vet van de overheid.
De PVV legt de rekening bij de politiek: minder politici, minder salaris en afschaffen van de wachtgeldregeling.
Bij de overheid: minder ambtenaren, minder bureaucratie,
we korten provincies en gemeenten
en brengen de waterschappen onder bij de provincies.
Bij de criminelen: kaalplukken,
stoppen met TBS
en versoberen van de gevangenissen.
Bij de banken: we introduceren een bankenheffing, waarbij ongedekte schulden worden belast tegen een vast  tarief van 0,15 procent.
Bij de massa-immigratie: immigratiestop voor mensen uit islamitische landen,
voor immigranten de eerste tien jaar geen sociale zekerheid,
inburgeren zelf betalen
en geen export van kinderbijslag en uitkeringen (behalve AOW).
Bij de linkse hobby’s: we  stoppen met ontwikkelingshulp (wel noodhulp),
een kleinere staatsomroep,
geen onrendabele windmolens,
geen onhaalbare klimaatuitgaven,
geen kunstsubsidies
en stoppen met de Vogelaarwijken.
We willen ons geld terug van Europa
en versoberen de Defensie-uitgaven door minder internationale militaire operaties.
We stroomlijnen de innovatie-uitgaven,
schaffen de overdraagbaarheid van de algemene heffingskorting versneld af
en zetten het mes in fiscale  subsidies.
Verder gaat er geen cent naar Griekenland en IJsland moet haar lening terstond terugbetalen.
Wij leggen de rekening niet bij de burger.
Wij rommelen niet aan de hypotheekrenteaftrek en  de WW,
geen versoepeling van het ontslagrecht,
de ov-jaarkaart en studiefinanciering blijven  behouden,
geen kilometerheffing,
geen verhoging van het eigen risico in de zorg
en de AOW-leeftijd blijft op 65 jaar.
We investeren in een veiliger Nederland: 10.000 agenten erbij.
Het tuig moet van de straat.
We investeren in de zorg: 10.000 extra handen aan het bed voor de ouderen die ons land hebben opgebouwd.
We verlagen de tweede belastingschijf voor burgers en veel ondernemers met 2 procentpunt waardoor mensen met een modaal inkomen er 300 euro op vooruitgaan.
In vijf jaar investeren we 2 miljard extra in wegen.
De PVV wil het financieringstekort aan het einde van de volgende kabinetsperiode zo goed  als weggewerkt hebben.
In 2015 buigen we 21 miljard om, waarvan we 16 miljard aan het tekort besteden.
Op de lange termijn bespaart een immigratiestop voor mensen uit islamitische landen Nederland miljarden,
deze besparing kan deels worden aangewend voor het houdbaarheidstekort.
De precieze kosten van de massa-immigratie worden momenteel berekend door onderzoeksinstituut Nyfer.
Dit is onze agenda van hoop en optimisme.
Beste vrienden van de vrijheid, Het is een Chinese verwensing: moge U leven in interessante tijden.
Anno 2012 leven wij in interessante tijden.
Veel van de uitdagingen van Nederland zijn enorm: ons verlies aan soevereiniteit, de constante groei van de islam, de slechte economische situatie, de uitholling van de zorg en verzorging van onze ouderen, de bizarre keuzes van Kunduz.
Maar de crisis van Nederland gaat veel verder dan de rollator die onze senioren nu zelf moeten betalen.
Onze ‘interessante tijden’ hebben vooral betrekking op de totale afwezigheid van enig kompas.
Zijn wij nog wel een land dat zichzelf wil besturen?
Vormen wij nog een volk dat baas is over zijn eigen grondgebied?
Vinden we dat we eerst onze eigen zieken en ouderen moeten verzorgen en daarna de rest van de wereld?
Wat is ons verhaal?
In dit verkiezingsprogramma presenteren wij onze keuzes voor Nederland 2017.
Zoals altijd zijn we pragmatisch en patriottisch.
Andere partijen kiezen voor islam of EUnationalisme;
wij kiezen voor Nederland.
De keuze is duidelijk, en terug te zien in de titels van de hoofdstukken die volgen: hun Brussel versus onze economie, onze verzorgingsstaat, onze vrijheid, onze veiligheid, ons immigratiebeleid, onze zorg, onze kwaliteit van leven, ons buitenland, onze omgeving en onze financiën.
Wij binden de strijd aan met het EU-nationalisme.
In 2010 schreven we in ons verkiezingsprogramma: ‘tot de verkiezingen negen man sterk, daarna hopelijk met meer’.
Die wens kwam uit: anderhalf miljoen landgenoten stemden Partij voor de Vrijheid.
Een verpletterende zege.
We werden de derde partij van Nederland, met 24 zetels.
Wij zijn Nederlanders en dus geloven we dat morgen beter is dan vandaag.
Bang zijn is voor anderen.
Daarom sluit ik hier af met: na deze verkiezingen hopelijk met meer dan 24 zetels.
Laten we samen het onmogelijke waarmaken.
Wij zijn er klaar voor.
We hebben er zin in.
Uit het moeras!
Uit de EU!
Uit de euro!
Het moet maar eens afgelopen zijn.
De afgelopen decennia zijn wij getuige van de langzame erosie van onze vrijheid en onafhankelijkheid.
Een trots volk zwemt een fuik binnen die steeds knellender wordt.
We zijn erin gelokt door progressieve elites die ons welvaart beloofden en ons bang maakten voor het alternatief: economische ondergang en oorlog.
Wie zich verzet kan rekenen op de grijsgedraaide langspeelplaat van linkse journalisten en linkse politici: die is xenofoob, populist, of wil zich verschuilen achter de dijken.
Liefst alledrie.
Maar het eurosceptische geluid is sterk verankerd in ons volk.
Minister-president Willem Drees voelde dat goed aan.
Niets zag hij in de uitverkoop van onze macht.
Hij wilde het verkeer van personen, en dus immigratie, in eigen hand houden.
Drees was een echte euroscepticus.
Hij zorgde ervoor dat ons land een zelfbewuste dwarsligger was in de onderhandelingen met de andere landen van het Europees experiment.
Was hij ook xenofoob, populist, van achter de dijken?
Natuurlijk niet.
Hij was een patriot, die vertrouwde op de kracht van Nederlanders.
Die geloofde in de energie van ons volk.
Waarom zou hij onze onafhankelijkheid verkwanselen die we net met zoveel bloed en tranen hadden herwonnen?
Maar de visie van Drees werd verlaten voor roekeloos weg-met-ons-idealisme.
Dus wilde men de hele derde wereld naar ons land halen.
Dus werd onze macht uitgeleverd aan Brussel en dus exporteerde men onze welvaart naar Griekenland, Bulgarije en Roemenië.
Anders krijgen we oorlog – liegen de elites.
Zo maar een paar vraagjes: als we zonder de EU straatarm zouden wezen, waarom zijn nietEU-landen als Noorwegen, Zwitserland en Israël dan zo rijk?
En waarom schenkt Nederland elk jaar 7 miljard aan Brussel,
terwijl onze ouderen pyjamadagen hebben en zij hun eigen rollator moeten financieren?
Hebben zij Nederland na de oorlog opgebouwd of die Griekse jokkebrokken?
Wij Nederlanders zijn een handelsvolk.
Geen land was eeuwenlang zo internationaal georiënteerd als het onze.
Onze vlag wappert al eeuwen op alle continenten en alle wereldzeeën.
Daarom is economische samenwerking altijd in ons belang.
De Europese Economische Gemeenschap, de EEG, was dan ook een uitstekend idee.
Landen met een vergelijkbare cultuur die economisch samenwerken is prima.
Maar dit project werd gekaapt door lieden die de Groot-Europese gedachte aanhingen en op de proppen kwamen met een superstaat.
De enige kans die we hadden ons hierover uit te spreken, het referendum van 2005, eindigde in een daverende overwinning voor de eurosceptici – met de Groep Wilders als motor van het verzet.
Natuurlijk trok Den Haag zich er niets van aan en drukte men het gaspedaal richting de ondergang nog wat dieper in.
Nu komen we van een koude kermis thuis.
We zijn allang niet meer baas in eigen huis.
We zijn gast in eigen land; niet langer in staat onze eigen toekomst te bepalen, maar machteloze toeschouwers van on-Nederlands beleid, terwijl de EU-nationalisten feestvieren en genieten van eeuwigdurende lunches.
Er is geen terrein te verzinnen waar we niet worden geschaad door de blinde bewoners van de ivoren torens in Brussel.
Eerst een even klein als veelzeggend voorbeeld: de Hedwigepolder.
Eeuwen vochten wij Nederlanders tegen de zee.
Zo bouwden wij een zompige moerasdelta om tot een welvarende natie.
Nu vertellen Brusselse bureaucraten ons dat wij polders onder water moeten zetten.
Pardon?
Welke Nederlander is daar nou mee gediend?
Niemand natuurlijk.
Maar het moet van Brussel, dus slaapwandelt de Kunduz-coalitie daar gehoorzaam achteraan, onwillig hun meesters tegen de haren in te strijken.
En dus gaan we iets doen dat een keiharde belediging is van onze geschiedenis en onze volksaard: een polder onder water zetten.
Minstens zo verontrustend is de veranderende bevolkingssamenstelling.
Het RIVM heeft een paar schokkende plaatjes gemaakt: kaarten van Nederland, die we afdrukken na dit hoofdstuk.
Op elke plek zien we allochtonen een steeds groter gedeelte van de bevolking uitmaken.
In de praktijk betekent dat: steeds meer islam, steeds meer hoofddoekjes, steeds meer criminaliteit, verpaupering, uitkeringsafhankelijkheid en middeleeuwse opvattingen.
Een volk dat baas is in eigen land maakt zelf uit wie er binnenkomt en wie niet.
Maar wij Nederlanders zien elke dag de toestroom toenemen.
Van wie moet dat?
Van mevrouw Malmström, een ongekozen multiculti-eurocraat die de macht heeft over ons immigratiebeleid.
Nederlandse bewindspersonen zijn niet meer de baas.
Onze ministers moeten met de hoed in de hand in Brussel bedelen of we zelf nog enige invloed mogen hebben op onze immigratie.
Het antwoord luidt steevast: ‘njet’.
Ons parlement staat volkomen machteloos.
Het is het zoveelste bewijs dat je niet eurofiel en democraat tegelijkertijd kunt zijn.
Toen de PVV een meldpunt opende inzake overlast en verdringing door Midden- en Oost-Europeanen draaide onze website overuren.
Dat we onze arbeidsmarkt moeten openstellen voor Polen, Roemenen en Bulgaren is het zoveelste Brusselse dictaat waaraan wij slaafs moeten gehoorzamen.
Op straat zien we de overlast.
Menige Nederlandse bouwvakker of vrachtwagenchauffeur wordt weggeconcurreerd door een goedkope Pool.
Maar de elites in Brussel zien niets.
Ze geven hun chauffeur opdracht met een grote boog om de migrantenwijken heen te rijden.
Het plebs moet integreren, niet zij.
De EU heeft nog vele nachtmerries voor ons in petto: er wordt in Brussel bijvoorbeeld volop gewerkt om Turkije lid te maken.
Dat betekent dat het islamitische land Turkije na Duitsland het meeste aantal leden in het europarlement krijgt.
Dan hebben we geen enkele mogelijkheid meer de toestroom van miljoenen Turken tegen te houden.
Er zijn de knettergekke CO2-maatregelen, die een ramp zijn voor Schiphol en de KLM en voor onze industrie.
Bedrijven moeten straks 30 procent van hun vervoer via water of spoor doen.
Er komen quota die bedrijven dwingen percentages vrouwen in dienst te nemen.
Met ACTA legt de EU de internetvrijheid aan banden.
Het Galileo-satellietnavigatiesysteem gaat waarschijnlijk nog eens miljarden kosten voordat de stekker eruit gaat.
En zo gaat het maar door.
Euro-bobo Juncker heeft gelijk: stap voor stap - tot er geen terugkeer meer mogelijk is.
Holle bolle EU heeft steeds meer geld nodig.
Barroso wil voor 2013 de begroting nog eens verhogen met bijna 7 procent!
Dan wordt EU-begroting méér dan 1 biljoen euro in 7 jaar.
Maar voor Nederland geldt iets anders.
De Kunduz-coalitie gaat zwaar bezuinigen
- op bevel van Brussel.
Natuurlijk is het goed de overheidsuitgaven te beperken.
Echter, wel in ons eigen tempo, zonder de boel stuk te bezuinigen.
Maar de Kunduz-marionetten dienen vooral de EU en niet de burger.
Daarom gaat de BTW omhoog, verdwijnt de onbelaste kilometervergoeding, worden gas en licht fors duurder, wordt de hypotheekrente-aftrek aangepakt en stijgt het eigen risico in de zorg naar kolossale hoogte.
Rollators moeten onze ouderen zelf betalen.
Kunduz, bedankt.
Brussel, bedankt.
Het grootste Brusselse waanzinproject heet ‘euro’.
De gedachte is: verschillende culturen, economie ën en begrotingen, maar wel een gezamenlijke valuta.
Probleem is dat al die landen onderling verschillen en dus bijvoorbeeld een apart rente-niveau nodig hebben.
Al die verschillende economieën kun je geen eenheidsregime opleggen, dat is uiteindelijk slecht voor iedereen: one size fits none.
Bij Griekenland zien we waar dat toe leidt.
Het land maakt economisch slagzij.
Toen IJsland in hetzelfde schuitje zat kon het zijn eigen munt devalueren.
Dat joeg de export en het toerisme aan en binnen no-time was het land weer op de been.
Griekenland zit echter vast in de Brusselse gevangenis en heeft dezelfde munt en rente als de rest van de eurozone.
Brussel wil ook Nederland tot in detail beheersen.
Er bestaat de regeling inzake ‘macroeconomische onevenwichtigheden’.
Als de opbouw van onze economie onze Brusselse bazen niet bevalt, krijgen we straf.
Zo heeft de ongekozen Europees commissaris Olli Rehn een lijst met dringende adviezen afgeleverd bij zijn knechtjes in Den Haag.
Daarin staat bijvoorbeeld dat de hypotheekrente-aftrek moet worden afgeschaft.
Als we daar niet aan voldoen en ons tekort blijft volgens Brussel te hoog, kunnen we rekenen op een boete van 1,2 miljard euro.
Bye, bye vrijheid.
Al twee jaar roept de Partij voor de Vrijheid dat Griekenland uit de euro moet.
Zo raar is dat toch niet?
Wie zich niet aan de regels houdt, de statistieken systematisch vervalst en zichzelf een faillissement inwerkt, moet zelf op de blaren gaan zitten.
Twee jaar lang werd de PVV weggehoond.
Hoe durven ze om zo maar vraagtekens te zetten bij het heilige Groot-Europese project?
Die xenofobe populisten toch – zie je wel: ze verschuilen zich achter de dijken.
Maar de eurofielen die dat jarenlang riepen zijn nu een stuk stiller.
Terwijl de Titanic allang slagzij maakt, blijft Nederland maar doorgaan met geld sturen.
Minister De Jager verzekert ons keer op keer dat we het geld van de Grieken terugkrijgen – met rente.
Hij gelooft waarschijnlijk ook in elfjes en de tandenfee.
Het sluitstuk van de opheffing van Nederland als zelfstandige natie is het ESM.
Het betekent de totale gelijkschakeling van ons land binnen de Groot-Europese superstaat.
We raken de macht over onze schatkist volledig kwijt.
De bureaucraten hoeven maar te kikken en onze minister van financiën gireert.
De Jager springt in de houding.
Brusselse bevelen dienen immers blindelings te worden opgevolgd.
Waarom?
Omdat we met een touw om onze nek vastzitten aan landen met een totaal andere cultuur.
In Nederland leven we volgens ‘zuinigheid met vlijt bouwt huizen als kastelen’.
Andere culturen zijn meer gericht op: snel met pensioen, belasting ontduiken en lekker in het zonnetje een drankje drinken.
Toetreding tot de EU zien sommige landen als ongelimiteerde toegang tot een flappentap.
In Roemenië lachen ze zich suf om al die domme Hollanders die blijven gireren, in Griekenland nemen ze nog een ouzootje met dank aan Henk en Ingrid, in Bulgarije zijn ze maar wat blij dat hun zigeuners verhuizen naar onze straten.
Toen ABN Amro en andere Nederlandse banken in de problemen kwamen en failliet dreigden te gaan, kwam er toen een telefoontje uit Athene waarin ons de hand werd gereikt?
Stuurden de Grieken toen schepen vol met miljarden?
Was er toen een noodfonds voor Nederland?
Natuurlijk niet.
De essentie van de Europese droom is dat ons geld richting het zuiden en het oosten stroomt.
Niet omgekeerd.
Zij de lusten, wij de lasten.
Nederlanders worden geacht bij ‘Europa’ te denken aan allerlei hoogstaande, roze dingen: internationale samenwerking, solidariteit en vrede.
In Roemenië denken ze alleen maar: hoeveel geld kunnen we ze nog afpakken voordat die domme Hollanders wakker worden.
Maar wakker worden is precies waar het Nederlandse volk mee bezig is.
En de progressieve elites vinden het verschrikkelijk.
Dit is de vraag die we 12 september moeten beantwoorden: zijn wij trotse, onafhankelijke burgers die zelf beslissen over onze toekomst?
Of zijn we weerloze toeschouwers die een applausmachine vormen voor ongekozen bureaucraten als Barroso, Van Rompuy, Juncker, Rehn, Malmström – of hoe al die apparatsjiks ook mogen heten.
Eurofiel of democraat.
Nederlandse vrijheid of Brusselse slavernij.
Vrijwillige samenwerking of Barroso-bevelen.
De euro of de gulden.
Zelf kastelen bouwen of blijven gireren naar Griekenland.
Op 12 september geeft Nederland het antwoord.
Onze belangen heten Nederland, daarna Nederland en daarna nog eens Nederland.
Iedereen zijn eigen cultuur, eigen beslissingen, eigen rekeningen, eigen verantwoordelijkheden.
Eigen blaren.
Wij zijn de enigen die zeggen: uit die fuik.
Het touw om onze nek dat ons vastbindt aan de eurocraten en de geldsmijters moet los.
Wij zijn de enigen die tegen de ongekozen eurocraten zeggen: jullie einde is ons begin.
Jullie droom is onze nachtmerrie.
Jullie verlies is onze winst.
Wij zijn de enigen die zeggen: het moet maar eens afgelopen zijn.
Nu weer baas in eigen land.
Onze vlag is rood-wit-blauw.
Uit de EU.
Uit de euro.
Nederland stapt uit de EU.
Onze soevereiniteit terug!
Nederland wordt lid van de Europese Vrijhandels Associatie (EVA)
Nederland sluit bilaterale (vrijhandels)verdragen met de EU, zoals Zwitserland
Afspraken met de EU over vrij verkeer van goederen, diensten en kapitaal
Vrij verkeer van personen, uitgezonderd Polen, Roemenen, Bulgaren, etc
Schengen-verdrag opzeggen.
Zelf weer verantwoordelijkheid voor onze eigen grenzen
Nederland uit de euro en terug naar de gulden (De euro is geen geld; de euro kost geld)
Zolang we nog lid zijn van de EU: Betalingen aan Brussel zo snel als mogelijk van 7 miljard euro per jaar naar nul
Absolute transparantie van EU-bestedingen
Geen Europese belastingen
Geen Europees leger
Geen gewapende Europese missies
Geen Europese ambassades
Geen ACTA
Geen bemoeienis EU met binnenlands beleid van lidstaten
Elk EU-plan dat de nationale soevereiniteit raakt voorleggen in referendum
Geen nieuwe toetreders tot de EU.
Onderhandelingen met Turkije direct stoppen
Onmiddellijk een opt-out op gebied van immigratie: zelf bepalen wie er binnenkomt
Afschaffen van het Europees Parlement
Nederland krijgt al zijn bevoegdheden en vetorechten terug
Per onmiddellijk: stop het verhuiscircus tussen Brussel en Straatsburg
Geen openstelling van de arbeidsmarkt voor goedkope arbeid uit Oost-Europa
Geen propagandaborden meer in onze straten die vertellen dat we een project te danken hebben aan de EU.
Sigaar uit eigen doos
De EU-vlag verdwijnt van openbare gebouwen.
Om te beginnen van de Tweede Kamer
Geen medewerking Tweede Kamer aan welke EU-activiteit dan ook
De EU-vlag met twaalf sterren is geïntroduceerd toen de EU twaalf leden had, waaronder Nederland.
We verzoeken de EU ‘onze’ ster te verwijderen van haar vlag
En vooral: Geen ESM.
Dit Europese noodfonds geeft Brussel de totale macht over 40 miljard op onze begroting.
Mooi niet dus.
De komende jaren moeten we alles op alles zetten om onze economie weer aan de praat te krijgen.
De Partij voor de Vrijheid gelooft in een kleine overheid, lage belastingen en zo weinig mogelijk regels.
Gekoppeld aan het behoud van onze nationale soevereiniteit,
een bevolking die niet verdeeld wordt door massa-immigratie,
en gezonde overheidsfinanciën levert dat nog altijd het beste recept op voor economische groei.
Het dictaat van Brussel om de economie kapot te bezuinigen (doel: al in 2013 een begrotingstekort van 3 procent) kan de prullenbak in.
De PVV wil pas in 2015 onder de 3 procent komen
en op termijn naar begrotingsevenwicht.
Kunduz gaat ons niet uit de eurocrisis helpen.
De vijf partijen zetten in op hogere BTW, een forenzentaks, hogere accijnzen, bevriezen van de belastingschijven; allemaal zaken die de groei remmen.
De aanpak van de hypotheekrente zet de huizenmarkt nog verder vast.
Duizenden mensen in de bouw gaan hun baan verliezen.
Het Kunduz-pakket maakt keihard de verkeerde keuzes.
Het snijdt niet in het vet van de overheid.
Het pakket bestaat voor 9,1 miljard uit hogere lasten.
Slechts 1,8 miljard wordt bezuinigd bij de overheid.
Lekker makkelijk.
De PVV wil Nederland niet kapot bezuinigen, maar kiest voor snijden in de overheid
en lastenverlichting voor burgers en bedrijven.
Dat moet de economie weer aanjagen.
De Partij voor de Vrijheid wil de overheid kleiner maken.
En dus stoppen met zaken als ontwikkelingshulp,
afdracht aan de EU,
de financiering van de Antillen,
vredesmissies,
kunstsubsidies en allerlei duurzaamheidsubsidies, zoals voor zonnepanelen en rode diesel.
Ook willen we minder ambtenaren
en schrappen we de expat-regeling.
We verdriedubbelen met plezier de bankenbelasting.
De Partij voor de Vrijheid ontziet zaken als de sociale zekerheid.
Dat is onze keus: opkomen voor de mensen die het meest een steuntje in de rug kunnen gebruiken.
In deze barre tijden is een vangnet onontbeerlijk!
Wij laten liever de overheid bloeden.
De Partij voor de Vrijheid houdt de AOW-leeftijd op 65 jaar
en door het hanteren van een reële rekenrente van 4% blijven de pensioenen ongewijzigd.
Ook laten we WW en de ontslagvergoeding in tact.
Daarnaast kiezen wij voor handhaving van de hypotheekrenteaftrek.
Natuurlijk zetten we Brussel op water en brood.
Dus geen Nederlandse euro’s naar EU, EFSF, ECB etc.
Inmiddels is er al 3,2 miljard Nederlands geld naar Griekenland verdwenen.
En we staan voor nog eens voor 27 miljard euro garant.
Dat geld is water naar de zee dragen.
Natuurlijk stellen we geen 40 miljard ter beschikking aan het ESM, het permanente noodfonds.
We zitten tenslotte al tot 100 miljard in het EFSF!
Economische vrijheid en vertrouwen in eigen kracht hebben eeuwenlang gezorgd voor groei.
Die krijgen we terug als we weer baas worden over onze eigen economie, dus weg uit de EU.
Vrijhandel regelen we zelf met andere landen.
En natuurlijk gaan we terug naar de gulden.
Het gerenommeerde onderzoeksbureau Lombard Street Research heeft uitgezocht dat de euro per Nederlander per jaar 1800 euro koopkracht kost.
Dat kunnen we ons niet langer veroorloven.
Eigen valuta betekent weer eigen rente.
Weer maatwerk voor Nederland.
De Partij voor de Vrijheid kiest ervoor de binnenlandse vraag te stimuleren.
Henk en Ingrid moeten meer kunnen besteden.
Daarom kiest de PVV voor lagere BTW en vermindering van de belasting op energie.
De forenzentaks verdwijnt; het kwartje van Kok geven we terug door de benzine- en dieselaccijns met maar liefst 12 eurocent te verlagen.
Ook de accijns op LPG gaat naar beneden.
De vennootschapsbelasting voor grote en kleine bedrijven gaat ook naar beneden.
BTW lager
Kwartje van Kok terug aan de burger
Energiebelasting lager
Verlaging vennootschapsbelasting
Betere overheidsfinanciën, lager tekort
Lastenverlaging voor de burger,
maar snijden in de overheid
Streng toezicht op de financiële sector
Geen salarissen in de publieke sector boven de Balkenende-norm
Geen verplichte aanbesteding openbaar vervoer in de grote steden
Geen eurobonds
Geen Europese aanbestedingen
Administratieve lasten fors lager
Vereenvoudiging en versnelling vergunningprocedures
Behoud van de kleine gezins- en familiebedrijven
Geen Europese bemoeienis met onze boeren, tuinders en vissers
Afschaffen bedrijf- en produktschappen
De overheid moet bedrijven niet beconcurreren
Nooit meer een vliegtaks, CO2-heffingen.
Dat kost banen
Belasten excessieve vertrekbonussen boven de twee ton met 75 procent
Cruciale infrastructuur zoals havens en energiesector in Nederlandse handen
Bescherm de Nederlandse maakindustrie, zoals Nedcar
Kernenergie blijft, mits veilig en verantwoord
Brussel, handen af van onze belastingen.
Never nooit niet Europese belastingen!
Wij burgers zijn er niet voor om jullie ondemocratische toko te financieren.
Zoek nog eens uit hoe de Tachtigjarige Oorlog is begonnen.<U+F020>(Hint: het startte met de tiende penning, een belasting van de Europese superstaat van die dagen.)
Het zijn barre economische tijden.
Je hebt geen glazen bol nodig om te voorspellen dat er nog veel narigheid aankomt.
Daarom is het nu zaak het vangnet op orde te krijgen dat onze landgenoten moet beschermen tegen de economische slaggolven die ons land gaan treffen.
Steeds meer Nederlanders dreigen hun baan kwijt te raken, voor kortere of langere tijd.
In veel gezinnen betekent dat een kleine ramp: hoe moet het met de hypotheek, wie betaalt de rekeningen voor de kinderen, moet de auto de deur uit?
Onze landgenoten hebben niet gekozen voor de eurocrisis, maar moeten er wel de rekening voor betalen.
Het minste dat we kunnen doen is ervoor zorgen dat zij op adem kunnen komen en een andere baan vinden.
Daarom kiest de Partij voor de Vrijheid onomwonden voor de verdediging van onze verzorgingsstaat.
Die keuze leidt automatisch tot een afwijzing van de massa-immigratie, die ons 7,2 miljard euro per jaar kost.
Het is tenslotte kiezen of delen.
Of je gaat de hele wereld van een uitkering voorzien
of je kiest ondubbelzinnig voor je eigen bevolking.
De Partij voor de Vrijheid laat er geen twijfel over bestaan aan welke kant zij staat.
Dit onderscheidt ons van de linksen die denken dat open deuren en een solide verzorgingsstaat prima samengaan.
We stoppen met het geven van dure uitkeringen aan nieuwkomers.
De bijstand is bijvoorbeeld al verworden tot een allochtonen-hangplek.
Wij vinden: migranten moeten 10 jaar in Nederland werken voor ze recht krijgen op sociale voorzieningen.
Een andere aanval op onze verzorgingsstaat die moet worden afgeslagen is die van de EU-superstaat.
Het is simpel: onze mensen verdedigen we zelf.
Daar hebben we geen geldverslindend socialistisch Brussels apparaat voor nodig.
Ook hiermee staan wij lijnrecht tegenover links dat droomt van een ‘sociaal Europa’.
Ronald van Raak, ideoloog van de Socialistische Partij, wil dat “we ervoor gaan zorgen dat Europa de milieuproblemen gaat oplossen, dat het sociale regels gaat maken, dat het een socialezekerheidsstelsel in Europa gaat maken”.
iii Nog meer socialisme.
Nog meer regels.
Nog meer bureaucratische nachtmerries.
De Partij voor de Vrijheid kiest liever voor een ‘sociaal Nederland’.
Dat betekent bijvoorbeeld dat we onze arbeidsmarkt niet openzetten voor goedkope Roemenen en Bulgaren die hier onze mensen wegconcurreren.
Arbeidsmigratie is per definitie tijdelijk.
Oftewel: einde contract = einde verblijf.
Onze ouderen mogen niet de dupe worden van de eurocrisis.
Zij hebben het land opgebouwd in guldens, moeten zij nu de prijs betalen in euro’s?
Nee toch!
De Partij voor de Vrijheid vecht daarom voor de AOW en de pensioenen.
‘Van Drees trekken’ blijven we doen vanaf 65 jaar.
Voor pensioenen maken we gebruik van een reële rekenrente van 4 procent zodat massaal ‘afstempelen’ niet langer aan de orde is.
De WW blijft ongewijzigd.
Wie zijn baan verliest heeft recht op een uitkering.
De Partij voor de Vrijheid laat de WW dan ook even lang en even hoog als nu, net als de ontslagvergoeding.
Werknemers zijn geen wegwerp-servetjes.
Dus vecht de Partij voor de Vrijheid sinds jaar en dag voor ontslagbescherming.
Kwestie van beschaving.
Misbruik van sociale voorzieningen wordt keihard aangepakt.
Door controles en door zware straffen.
Frauderen?
Geweld bij een uitkeringsinstantie?
Nooit meer een uitkering!
Natuurlijk gaat er zeer intensief gecontroleerd worden op tweede huizen in Marokko en Turkije.
In je thuisland een paleis bouwen en hier een uitkering genieten – daar maken we juichend een einde aan.
We sturen teams langs de koffiehuizen voor controle.
We komen op voor de sociale werkplaatsen en draaien alle bezuinigingen hierop terug.
Hier werken de allerzwaksten die in het reguliere bedrijfsleven geen schijn van kans hebben.
Zij verdienen onze steun.
De Wet Werken naar Vermogen wordt niet ingevoerd.
We zijn fel tegen de bonuscultuur.
Het gesmijt met geld in de publieke sector heeft een desastreus effect op de publieke moraal.
En meer dan de Balkenende-norm hoeft er niet verdiend te worden in de publieke sector.
Ook accepteren wij geen extra huurverhogingen bovenop de inflatie.
Dus geen 5 procent extra huurverhoging voor gezinnen met een inkomen boven de 43.000 euro en geen 1 procent huurverhoging voor gezinnen die meer dan 33.000 verdienen.
Heel belangrijk: partneralimentatie gaat wat de Partij voor de Vrijheid betreft niet eeuwig duren.
Wie is gescheiden, moet niet eeuwig boeten.
Daarom laat de PVV de partneralimentatie maar maximaal vijf jaar duren in plaats van twaalf.
Hoogte en duur WW ongewijzigd
Kinderbijslag en kindgebonden budget voor maximaal 2 kinderen
Geen verdere bezuinigingen op kinderopvang
Niet tornen aan ontslagbescherming
Ontslagvergoeding ongewijzigd
Werkplicht voor bijstandsjongeren
Uitkeringsfraude?
Geweld tegen personeel sociale dienst?
Nooit meer een uitkering
Altijd terugbetalen van een met fraude verkregen uitkering
Een keer gebruik maken van schuldhulp-sanering is het maximum
Afschaffen UWV,
arbeidsmarkttaken naar de gemeente
Geen bezuinigingen op de sociale werkplaatsen (WSW)
Korten op ineffectieve reïntegratiesubsidies,
behoudens voor de WSW-ers
De Wajong blijft toegankelijk voor volledig duurzaam arbeidsongeschikten
Strakker toezicht op de woningcorporaties
De hypotheekrenteaftrek
en de huurtoeslag handhaven
Partneralimentatie hooguit vijf jaar
AOW-leeftijd blijft op 65 jaar.
Keuze voor eerder of later met korting of opslag
Pensioenen gezond houden: hanteren van vaste rekenrente van 4 procent
Nooit ‘positieve’ discriminatie, ‘voorkeurbeleid’ of ander diversiteitsgeneuzel
Stopzetten uitkeringen naar het buitenland, uitgezonderd AOW
Dus ook geen kinderbijslag meer naar het buitenland
Geen toegang tot onze arbeidsmarkt voor Roemenen en Bulgaren
Werken of wegwezen.
Einde werk = einde verblijf
De werkgever betaalt voor de terugreis van buitenlandse werknemers
Niet tien jaar Nederlander, dan geen recht op uitkering
Koffiehuisinspecties
Zeer intensieve controle op tweede huis in Marokko of Turkije
Meldingsplicht voor buitenlandse ZZP’ers – zoals in België
Geen uitkeringen voor boerkadragers of wie belabberd Nederlands spreekt
Géén extra huurverhogingen!
Meer vrijheid betekent minder EU en minder islam.
De Europese Unie is in zijn essentie een totalitair project.
Zeer terecht spreekt sovjetdissident Vladimir Boekovski over de EUSSR, de Europese Unie als reïncarnatie van de Sovjet-Unie, de USSR.
Als Italianen kruisbeelden in scholen willen ophangen, of als Nederlanders een meldpunt overlast MOE-landers starten, dan krijgen ze de wind van voren van Brussel.
En reken maar dat onze progressieve vrienden dolgraag alle islamkritiek aan banden willen leggen.
Dat moeten we natuurlijk allemaal tegengaan en duidelijk maken dat hun Brussel niets te maken heeft met onze vrijheid.
Nog een bedreiging is de oprukkende islam.
Deze ideologie staat haaks op de vrijheid.
Niet alleen voor haar aanhangers, maar voor de hele Westerse wereld.
Progressieve politici zijn graag bereid het deze totalitaire filosofie naar de zin te maken.
De Partij voor de Vrijheid zegt: geen centimeter ruimte voor de islam in Nederland.
Dat betekent dat we met plezier de zegepralen van de islam in onze straten tegengaan: de minaretten, de boerka’s, de hoofddoekjes etc.
Wie behoefte heeft aan dergelijke zaken kan prima terug.
Graag zelfs.
Iets anders.
De Holocaust moet nationaal worden herdacht.
Daarom wordt op 27 januari (de dag van de bevrijding van Auschwitz) in het vervolg de Nationale Herdenkingsdag van de Holocaust gehouden, inclusief de vlag halfstok.
Privacy is cruciaal voor ons.
Big Brother Vadertje Staat weet al veel van ons, en wil nog veel meer van ons weten: van ACTA tot cameratoezicht en Diginotar.
De Partij voor de Vrijheid trekt graag een streep.
Privacy moet gewaarborgd zijn.
Een inbreuk mag alleen plaatsvinden als dit juridisch strak geregeld is.
De vrijheid van meningsuiting dient beter te worden gewaarborgd.
De PVV is daarom voor de introductie van een first amendment naar Amerikaans model.
Onze overheid kan een stuk democratischer
en een stuk slagvaardiger.
Zo’n Eerste Kamer is natuurlijk hartstikke pittoresk, maar niemand weet anno 2012 nog waarom deze nationale slaapkamer bestaat.
Zo kunnen we meer zaken afschaffen.
Graag minder Tweede-Kamerleden, minder ambtenaren, minder bestuurslagen.
Natuurlijk maken we er een eind aan dat gemeenten hun eigen immigratiebeleid voeren en uitgeprocedeerde leugenaars weigeren uit te zetten.
De burger moet meer te zeggen hebben.
Ons kroonjuweel heet het bindend referendum.
Hete hangijzers leggen we graag voor aan de bevolking.
De progressieve elites zijn doodsbang van de stem des volks.
Wij niet.
Zet de stembureaus maar open en laat Nederlanders stemmen over bijvoorbeeld de multiculturele samenleving of het Groot-Europese Rijk.
Wedden dat links altijd verliest?
De Partij voor de Vrijheid zegt: kiezen of delen.
Wie er een tweede paspoort op na houdt, kiest niet onomwonden voor Nederland.
Zo iemand is ook gehoorzaamheid verschuldigd aan een ander land.
Een Turk mag bijvoorbeeld niet de Armeense genocide afkeuren.
Oftewel: hij kan niet vrijuit spreken en is dus onbruikbaar in een Nederlands parlement of ander vertegenwoordigend lichaam.
Daarom geen dubbele nationaliteit meer: je kan geen Nederlander worden als je nog een andere nationaliteit hebt.
Bindend referendum
Schaf de Eerste Kamer af
Aantal Kamerleden terug naar 100
Gekozen minister-president
Koning uit de regering
20 procent minder salaris voor ministers, Kamerleden, Europarlementariërs
Idem voor leden Koninklijk Huis, leden Raad van State, etc
Introductie Nationale Holocaust Herdenkingsdag
Een vijfde minder ambtenaren
Minder bestuurslagen, kleed de provincie uit
Geen subsidies aan politieke partijen
Staak de donaties aan het subsidienetwerk van links
Stop de overheidspropaganda (tegen het roken, tegen de klimaathysterie)
Corruptie altijd keihard aanpakken
Bestuurlijke ongehoorzaamheid wordt gestraft
Geen stemrecht niet-Nederlanders
Geen dubbele nationaliteit in kabinet, parlement, Provinciale Staten, etc
Gemeenten of provincies die uitzettingen dwarsbomen worden gekort
Gemeenten of provincies die aan ontwikkelingshulp doen worden gekort
Gemeenten of provincies die aan multikul-subsidies doen worden gekort
Geen downloadverbod
Handhaven netneutraliteit
Wel of geen cookies; internetgebruikers moeten kunnen kiezen
Geen censuur op internet
Geen ACTA, het EU-verdrag dat de internetvrijheid aan banden wil leggen
“Wilders noemt ons altijd D66’ers en ik denk dat de meerderheid ook D66 stemt.
” Beter hadden wij het niet kunnen stellen.
Het werd gezegd door Tom Schalkeniv, raadsheerplaatsvervanger bij het gerechtshof in Amsterdam.
Dat het juristendom eenzijdig overhelt naar links kunnen we elke dag vaststellen.
Daarom stond de leider van de PVV terecht voor zijn islam-kritische denkbeelden en zal nooit een D66’er door partijgenoten-in-toga ter verantwoording worden geroepen voor de uitverkoop van Nederland.
Daarom stuurde minister Hirsch Ballin ’s avonds de politie af op cartoonist Gregorius Nekschot die het waagde de islam in zijn hemd te zetten.
En daarom komen zoveel misdadigers weg met een taakstraf of waarschuwing.
Binnenkort staat Volkert van der Graaf op straat, die tot een symbolisch strafje werd veroordeeld door een rechter die ook actief was voor Vluchtelingenwerk Nederland.
Op deze manier krijgen we onze straten natuurlijk nooit veilig.
Met onwillige honden is het slecht jagen.
Ondertussen zien we dat het niet goed gaat met de strijd tegen de criminaliteit.
De misdaad verhardt.
Het aantal geweldsdelicten stijgt en stijgt.
Steeds vaker wordt bruut geweld gebruikt.
Dat hangt ook samen met de import van mensen uit culturen waar plat geweld vaak geaccepteerd wordt.
Rechters moeten echt gaan begrijpen dat Nederland zwaardere straffen wil.
Daarom wil de Partij voor de Vrijheid minimumstraffen.
Dat bijvoorbeeld een verkrachter minstens tien jaar achter de tralies gaat is toch wel het minste dat we kunnen verwachten.
Zware mishandeling: 20 jaar.
Na drie zware geweldsmisdrijven levenslang: three strikes you’re out.
Ook gaan we straffen stapelen.
Dus: wie twee moorden pleegt krijgt twee keer een straf en zit die ook beide uit, achter elkaar.
Wie klantenkorting wil, gaat maar naar de Albert Heijn.
Gevangenissen zijn geen vakantieresorts.
Het mag in de bajes een stuk minder luxueuzer dan in het verzorgingstehuis.
Onze gasten voorzien uiteraard zelf in de kosten van hun verblijf.
Ze gaan dus lange dagen maken.
’s Ochtends vroeg naar het werk en heel laat weer terug op de cel.
We zien graag de chain gang in het Nederlandse straatbeeld verschijnen.
Lekker langs de weg aan het werk in een vrolijk roze pakje.
Omdat veel tuig afkomstig is uit schaamteculturen hakt dat er extra in.
Falende leden van de zittende en staande magistratuur moeten weg.
De PVV wil dat democratisch regelen: rechters worden niet meer voor het leven benoemd maar voor tien jaar.
Voor raadsheren van de Hoge Raad worden verkiezingen uitgeschreven.
Laat Nederlanders zelf kiezen wie in hoogste instantie over hen oordeelt.
De politie is er voor de burger en niet andersom.
De politie moet de veiligheid van ons en onze kinderen garanderen.
Daarom geen praatpolitie, maar een actiepolitie.
Niet te veel nadruk op procedures, maar simpelere regels, zodat er meer blauw op straat komt.
De politie wordt weer de baas op straat.
Uiteraard worden onze dienders geselecteerd op daadkracht.
Mensen met voorliefde voor geitenwollensokken solliciteren maar in het buurthuis.
Veel meer misdrijven en misdaden moeten worden opgelost.
Nu is dat slechts een kwart, maar het moet absoluut richting 50 procent.
In Duitsland lukt dit ook.
Ook moet de overhead naar beneden.
Er zitten te veel mensen op het bureau leiding te geven, en we zien veel te weinig politie op straat.
Zware minimumstraffen voor geweld en zedendelicten
Groepsaansprakelijkheid.
Deel van een groep tuig, dan ook de straf
Verlagen leeftijdsgrens strafrecht van 18 naar 16 jaar
Registratie van nationaliteit daders van misdrijven, inclusief de vermelding ‘Antilliaan’
Bezuinigen op reclassering
Geen taakstraffen
Geen vervroegde vrijlating, ook niet onder toezicht
Afschaffen TBS
Geen alcohol achter het stuur
Gebiedsverbod hooligans voor alle stadia en evenementen
Geen coffeeshops in een straal van 1 kilometer rondom scholen
Kraakverbod strikt handhaven
Omkering bewijslast bij noodweer in eigen woning/bedrijf
Camerabeelden gebruiken bij opsporing van criminelen
Raadsheren van de Hoge Raad rechtstreeks kiezen
Versobering van de gevangenissen
Meer blauw op straat,
minder achter het bureau
Meer misdrijven oplossen
Zet foto’s van misdadigers op internet
Agenten selecteren op daadkracht
Overal preventief fouilleren
Niet-Nederlanders die een misdrijf plegen direct uit Nederland verwijderen
Zij mogen nimmer nog een voet op Nederlandse bodem zetten
Nederlandse nationaliteit van criminelen met een dubbele nationaliteit intrekken
Na denaturalisatie: uitzetten en nooit meer terugkomen!
Criminele Antillianen terug naar de Antillen
Politie-uniform met meer uitstraling
Betere uitrusting politie, bijvoorbeeld met Amerikaanse wapenstok
Geen rare Brusselse fratsen zoals een Europees arrestatiebevel.
Daar moeten we niets van hebben.
De EU gaat ons land voorschrijven hoe we tuig moeten aanhouden.
Zo verdienen ze allemaal een tolk, vindt Brussel.
Rare jongens, die eurocraten!
In ons vorige verkiezingsprogramma De Agenda van Hoop en Optimisme citeerden we instemmend Theo van Gogh.
Hij schreef over Job Cohen dat zijn houding tegenover Marokkanen is: ‘jullie horen bij ons’.
Van Gogh vroeg zich af: ‘wat doen jullie eigenlijk hier?’
Wie wel eens een paar minuten heeft doorgebracht op een van de haatsites waar onze islamitische cultuurverrijkers hun mening achterlaten begrijpt de wijsheid van Van Goghs stellingname.
Inderdaad: wat doen ze hier eigenlijk?
Wie heeft ze binnengelaten en moeten we er nog meer hiernaartoe halen?
Het Nederlandse volk betaalt een gruwelijke prijs voor het gebrek aan patriottisme van een generatie politiek-correcte politici.
Net toen ze hadden moeten opkomen voor ons volk, vielen ze voor platvloers weg-met-ons-idealisme.
De sluizen gingen open voor honderdduizenden moslims, hier naar toe gelokt met banen, uitkeringen, woningen en onderwijs.
De gevolgen zijn rampzalig.
Inmiddels snapt iedereen dat.
De islam hoort niet bij Nederland.
Die zal een eeuwige bron van onrust vormen.
Abraham Kuyper wist het al honderd jaar geleden: “De moeslim mogen wel andere volken overheerschen, zelfs is dit hun privilege en roeping, maar zelve mogen ze niet aan vreemd gezag onderworpen zijn”.
De islam is geen godsdienst, maar een totalitaire politieke ideologie met hier en daar een religieus tintje.
Onze vrijheden en onze geschiedenis verplichten ons die ideologie te bestrijden, zoals we dat we dat met alle totalitaire ideologieën moeten doen.
De massa-immigratie is intens schadelijk voor Nederland.
Buiten de problemen met de islam die we nu geïmporteerd hebben, zien we een oververtegenwoordiging van niet-westerse allochtonen op het gebied van uitkeringsafhankelijkheid, antisemitisme, homohaat, vrouwendiscriminatie, criminaliteit, overlast, schooluitval en eerwraak.
Niet-westerse allochtonen kosten Nederland 7,2 miljard euro per jaar.
Daarom moeten we stoppen met de immigratie van mensen uit islamitische landen.
Remigratie is een schone zaak.
Dus gooien we criminelen met een niet-Nederlandse nationaliteit er meteen uit en nemen we afscheid van vreemdelingen die geen baan hebben: ‘werken of wegwezen’.
Elke vier of vijf jaar een generaal pardon is natuurlijk waanzin.
Mensen weigeren na een afwijzing te vertrekken, vervolgens organiseert de staatstelevisie acties om deze weigeraars als zielig te portretteren, gesteund door linkse gesubsidieerde actiegroepen.
Gevolg is dan steeds het zoveelste miljardenverslindende generaal pardon.
Wij willen een wet die dat onmogelijk maakt.
Een wet tegen het generaal pardon.
Allerbelangrijkste: uit de EU = immigratie weer in Nederlandse hand
Immigratiestop voor mensen uit islamitische landen
Een einde aan het procedurestapelen.
Afwijzing = meteen weg
Geen dubbele nationaliteiten meer
Voor vreemdelingen geldt: werken of wegwezen
Assimilatiecontracten.
Niet tekenen of niet naleven = het land uit
Wettelijk verbod op generale pardons
Inburgeringscursussen in het land van herkomst
Illegaal verblijf in Nederland wordt strafbaar
Niet meer dan duizend asielzoekers per jaar
De islam is geen godsdienst maar een totalitaire ideologie
Geen enkele moskee er meer bij
Geen moskeeën in de bebouwde kom
Invoering minarettenverbod
Alle islamitische scholen dicht
Moskeeën waar geweld wordt gepropageerd gaan dicht
Geen buitenlandse financiering meer van moskeeën
Geen hoofddoekjes in de zorg, het onderwijs, het gemeentehuis of waar dan ook bij de overheid; en ook niet bij gesubsidieerde organisaties
Geen enkele hoofddoek bij de Staten-Generaal als hart van onze democratie; niet bij het kabinet en hun ambtenaren, niet bij Kamerleden, niet bij medewerkers en niet bij bezoekers, bij niemand.
Bij dubbele nationaliteit geen stemrecht
Verbied de boerka en de koran, belast hoofddoekjes
Voor niet-Nederlanders geldt: pas na tien jaar werken in Nederland en tien jaar geen misdrijf te hebben gepleegd bestaat het recht om Nederlander te worden en ook dan pas recht op een uitkering
Alleen uitkeringen voor wie goed Nederlands spreekt, geen boerka draagt
Verbod op multiculti-subsidies
Asielzoekers geen voorrang bij woningen etc
Mevrouw Malmström, blijf voortaan af met je handen van ons immigratiebeleid.
Wij maken zelf uit wie we binnenlaten en wie niet.
De zorg is van ons allemaal.
We vertrouwen onszelf en onze dierbaren toe aan de bijna anderhalf miljoen zorgprofessionals die met hart en ziel hun vak uitoefenen.
Er wordt veel van hen verlangd.
Meer collega’s met betere kwalificaties zijn meer dan welkom.
We laten de Agema-gelden (12.000 extra handen aan het bed) hoe dan ook intact.
De Kunduz-coalitie is volledig op de verkeerde weg met de bizarre verhoging van het eigen risico, het introduceren van ‘liggeld’ in het ziekenhuis en het plan de rollator zelf te laten betalen.
We snappen natuurlijk ook wel dat de zorgkosten stijgen.
Er is echter nog veel geld te besparen zonder dat iemand zorg kwijt raakt of meer moet betalen.
Sterker nog, vaak krijgen we er kwalitatief betere zorg voor terug.
Een voorbeeld is het dichterbij de mensen brengen van thuiszorg.
Dat is kwalitatief beter, zonder overhead en heeft als bijkomend voordeel dat het ook nog eens stukken goedkoper is.
Dat geldt ook voor het financieren van de zorg op uitkomst in plaats van aanbod.
Kleinere zorginstellingen, het aan banden leggen van de langjarige detachering en het laten uitvoeren van eenvoudige medische ingrepen door huisartsen, zijn nog zo een paar punten die de zorg goedkoper en tegelijkertijd beter maken.
We hebben het ook niet zo op de bureaucratie, de verstikkende regels of de zorgbobo’s.
Het aantal bijbanen gaat aan banden.
Ook komt er een bestuurderstoets, die vooraf meet of iemand geschikt is.
Zo doorbreken we de carrousel van disfunctionerende managers.
Ook zullen bestuurders in de zorg hoofdelijk aansprakelijk worden gesteld bij aantoonbaar wanbestuur.
Begin 2012 is er gestart met het proefproject ‘regelarme zorginstellingen’, ook een initiatief van de Partij voor de Vrijheid.
Nu doen er al dertig zorginstellingen mee, maar het moet eigenlijk voor iedereen gaan gelden.
Weg met de verstikkende regels.
Dan zijn er nog de managementlagen: overhead.
De Partij voor de Vrijheid wil meer handen aan het bed, niet achter het bureau.
Voer daarom een norm in.
Het aantal managers met een derde terugdringen kan prima.
Het uitgespaarde geld kan terug naar waar het nodig is: de werkvloer.
Bizar natuurlijk dat criminelen in de gevangenis het beter hebben dan bewoners van zorginstellingen.
Gevangenen hebben recht op 1 uur luchten per dag, twee keer drie kwartier sporten per week plus recreatie.
Ook nog gratis kleding en schoenen, salaris, roken op de eigen kamer.
Onze mensen in verpleeg- en verzorgingshuizen kunnen daar alleen maar van dromen.
De PVV zegt: geef bewoners van zorginstellingen rechten en pak die van gevangenen af.
Zo zijn we een eind in de goede richting.
In plaats van tig keer terug moeten komen naar het ziekenhuis moeten we toe naar onestop-visits.
Kort ziekenhuizen op hun budget als ze mensen onnodig vaak laten terugkomen.
Zorg voor betere artsen.
En voor meer artsen.
Daarom schaffen we geleidelijk de numerus fixus op de universiteiten af.
Een van de Kunduz-plannen luidt: het ‘extramuraliseren zzp 1-3 voor nieuwe gevallen per 1 januari 2013’.
Niemand die daar iets van snapt.
Maar het betekent het afschaffen van de verzorgingshuizen.
Vanaf 2013 komen hoogbejaarden die slecht ter been zijn, niet meer voor zichzelf kunnen zorgen en ook niemand meer hebben om voor hen te zorgen, er niet meer in.
Zij zouden thuis de zorg moeten krijgen die zij ook in het verzorgingshuis hebben.
Maar de realiteit is dat deze mensen vaak niet meer thuis kunnen wonen.
Sommigen hebben zelfs dag en nacht zorg nodig.
Het gaat hier tenslotte vaak om mensen van tachtig jaar en ouder die zichzelf veelal niet meer kunnen verzorgen.
Om te voorkomen dat zij verkommeren, vereenzamen en vervuilen bestaan er verzorgingshuizen.
Daarom wil de Partij voor de Vrijheid ze behouden.
Kleinere zorginstellingen, stop zorggiganten
Agema-gelden houden (12.000 extra zorgmedewerkers)
Alle zorginstellingen regelarm of regelvrij
Overhead aan banden: minder managers, minder papier
Landelijke programma’s tegen ondervoeding, uitdroging en doorligwonden
Zorgbobo’s financieel verantwoordelijk voor wanbeheer
Buurtzorg in plaats van grootschalige thuiszorg
Geef bewoners van instellingen rechten en pak die van gevangenen af
Stop ouderenmishandeling: altijd VOG, drie keer hogere straf, plus meldplicht
Meer bevoegdheden en gezag Inspectie
Geen verhoging eigen risico
Geen verplicht EPD (elektronisch patiëntendossier)
Bestuurderstoets voorafgaand aan aannemen zorgbobo’s
Fusietoets voor zorginstellingen en verzekeraars
One-stop-visits in ziekenhuizen
Eenvoudige ziekenhuistaken door huisarts laten overnemen
Stop op pretpoli’s
Afschaffen numerus fixus medicijnen in tien jaar
Fraude met declaraties harder aanpakken, geld terugvorderen
Voor (meerderjarige) asielzoekers en illegalen alleen acute hulp
Geen extra zorggeld voor allochtonenbuurten
Meldplicht kindermishandeling
Demedicaliseer kinderen
Geen Centra voor Jeugd en Gezin
Einde aan de wachtlijsten door slimmere organisatie
Onze verzorgingshuizen behouden!
Onderwijs is een belangrijke taak van de overheid.
Bijvoorbeeld om onze cultuur aan een volgende generatie door te geven.
Maar minstens zo belangrijk is dat onderwijs ervoor zorgt dat wij de best opgeleide beroepsbevolking hebben.
Voor een land zonder al te veel natuurlijke hulpbronnen is dat een noodzaak.
De afgelopen jaren hebben we gezien dat het onderwijs te veel is losgeslagen van haar kerntaak: simpele kennisoverdracht.
Enorme onderwijs-molochen met dikke managementlagen, wie is daar nou beter van geworden?
Amarantis, InHolland, BOOR; het zijn maar een paar namen die illustreren dat er iets fundamenteel mis is.
Veel scholen excelleerden in nieuwe gebouwen, onroerend goed en glimmende folders.
Dat zijn de verkeerde prioriteiten.
De Partij voor de Vrijheid ziet graag kleine scholen.
Waar de leerling niet een anoniem nummer is, maar waar hij zich thuisvoelt.
Van nieuwe fusies is dus geen sprake en waar mogelijk wordt er juist ontvlecht, vooral in HBO en MBO.
Onderwijs is er niet voor de lol.
Goede leraren dwingen respect af bij leerlingen en ouders.
Geen ‘je’ en ‘jij’ meer in de klas maar ‘u’ en ‘meneer’.
Beter onderwijs begint bij betere leraren.
Lerarenopleidingen moeten veel betere leraren afleveren.
Mensen met meer kennis, die nog beter kunnen lesgeven.
Op de basisschool staan taal en rekenen centraal.
Onze leraren zijn weer trots op Nederland en de westerse beschaving.
Ze geven graag les in vaderlandse geschiedenis en vertellen over de zwartste bladzijde in onze geschiedenis: de Holocaust.
Islamitische bezwaren daartegen worden niet gehonoreerd.
Volkslied, vlag.
Prima.
Er is een schreeuwend tekort aan geschoolde vakmensen: monteurs, lassers, meet- en regeltechnici, bouwvakkers etc.
Techniek krijgt dus volop aandacht, al op de lagere school.
De ambachtsschool is cruciaal.
We handhaven de studiefinanciering voor de bachelorfase; we handhaven de OV-jaarkaart.
Ook als je pappie geen rijke D66’er is moet je kunnen studeren.
Dus moet de financiële drempel zo laag mogelijk liggen.
Ook draaien wij de bezuiniging op het passend onderwijs terug.
Het geld dat scholen ontvangen moet voor minimaal 80 procent aan het onderwijs zelf worden besteed.
Dat voorkomt dat onderwijsgeld wordt uitgegeven aan dure hobby’s van bestuurders en managers, zoals glimmende gebouwen, dienstauto’s en snoepreisjes in plaats van aan goed onderwijs voor onze kinderen.
Kunstsubsidies, daar stoppen we mee.
Onze mooie Nederlandse taal verdedigen we.
Dus communiceert de overheid alleen in het Nederlands.
Het Afrikaans is nauw verwant met het Nederlands.
De taal, gesproken in Zuid-Afrika en Namibië, wordt steeds verder gemarginaliseerd.
Nederland komt op voor het Afrikaans en zijn sprekers, bijvoorbeeld via de ambassades en de Taalunie.
Er wordt niet getornd aan mooie lokale tradities: het kievitseieren zoeken in Friesland, carnaval in Limburg etc.
De Friese taal behoudt haar plek in het openbare leven.
We bezuinigen flink op de staatsomroep.
Die doet te veel dingen die heel goed door commerciële zenders kunnen worden gedaan.
Nederland 1 lijkt vaak op een commerciële zender.
De staatomroep is ook veel te links.
Nederlanders zijn verzot op dieren.
De PVV is dat ook.
De Partij voor de Vrijheid was de drijvende kracht achter de Dierenpolitie.
Vijfhonderd politie-agenten die zich gingen inzetten voor dierenwelzijn.
In het korte bestaan waren de animal cops een enorm succes.
De oogst bestond niet alleen uit mensen die dieren mishandelen, maar die ook andere zaken op hun kerfstok hadden, zoals huiselijk geweld.
De PVV wil 500 man volwaardige dierenpolitie en draait het afschaffen daarvan door de Kunduz-coalitie terug.
Ook is de PVV voorstander van zware gevangenisstraffen voor dierenmishandelaars.
Een levenslang houdverbod voor dierenmishandelaars is ook hard nodig.
Het ritueel slachten moet wettelijk worden verboden.
De PVV zal wetsvoorstellen die daartoe strekken ook in de toekomst blijven steunen.
De bio-industrie heeft wat de PVV betreft zijn langste tijd gehad.
De consument zal er hopelijk voor zorgen dat deze snel tot het verleden behoort.
Zoveel mogelijk centraal examineren bij elke opleiding
Ambachtsschool terug
Graag kleine scholen; geen fusies meer
HBO-scholen en ROC’s zijn nu te groot
Hakken in de managementlagen
Handhaving studiefinanciering voor de bachelorfase
Geen samenvoeging HBO en universiteit
Geen bezuiniging op het passend onderwijs
Bevoegde leraren voor de klas
Goede scholen zijn veilige scholen
Elke school een anti-pest-beleid
Veel vaderlandse geschiedenis in het curriculum
Onze vlag wappert op alle scholen
Geen hoofddoekjes in de klas
Handhaving artikel 23, bijzonder onderwijs blijft intact
Islamitische scholen gaan dicht
We verdedigen onze homoseksuelen tegen de oprukkende islam
Einde aan kunstsubsidies
Op elk openbaar gebouw wappert de Nederlandse vlag
Radio 2 zendt minstens 35 procent Nederlandstalige muziek uit
Steun aan het Afrikaans, de taal die zo nauw verwant is aan het Nederlands
Flink minder subsidie voor de staatsomroep
Een einde aan de verzuilde omroepjes
Dierenrechten in de Grondwet
Behoud van de Dierenpolitie, 1-4-4 Red Een Dier
Zware straffen voor dierenmishandelaars
Voor hen ook een levenslang verbod op het houden van dieren
Nationale en veterinair professionele 144 Dierenambulancedienst
Wettelijk verbod op ritueel slachten
Verbod op plezier-, druk-, drijfjacht
Meer grenscontroles op diertransporten uit Oost-Europa
Aanpak en strafbaarstelling van illegale dierenhandel via internet
Bescherming van onze vissers tegen bizarre EU-regelgeving.
Ruim baan voor Urk, Volendam, Yerseke en Scheveningen!
De afgelopen twee jaar hebben linkse media in vele toonsoorten de ‘Arabische Lente’ bezongen.
De theorie was dat alle islamieten nu op Facebook zouden zitten en dat ze daardoor de jihad gingen vergeten.
In de realiteit blijkt de ‘Lente’ een barre winter.
Hier en daar verdween een dictator – om vervangen te worden door een nog islamitischer regime.
De sharia wint zo rap terrein.
De progressieve opinie-bobo’s verwarden hun roze dromen weer eens met de werkelijkheid.
De jihadistische machtsgrepen onderstrepen weer eens het permanente gevaar van de islam.
Deze totalitaire ideologie schrijft haar aanhangers eeuwigdurende oorlog voor, tot het moment dat de hele wereld islamitisch is.
Dus is het niet zo vreemd dat de islam een voortdurende bron van onrust is.
De Partij voor de Vrijheid vindt ook op internationaal gebied dat de islamisering moet worden tegengehouden.
Israël, de enige democratie in het Midden-Oosten, verdient onze enthousiaste steun.
Zeker nu het land steeds bedreigd wordt door de knotsgekke moellahs in Iran.
Voor de Partij voor de Vrijheid is de Joodse staat altijd een baken van hoop, vooruitgang en westerse beschaving.
Op alle podia moet het goedkope Israël-bashen van de gecombineerde krachten van islam en links worden tegengegaan.
Jordanië is Palestina.
Het is aan Israël om te bepalen wat het doet met het hart van haar land: Judea en Samaria.
De Nederlandse regering dient haar politiek-correcte verzet tegen het bouwen van meer steden en dorpen in Judea en Samaria onmiddellijk te staken en juist politieke steun te geven.
Ook verplaatst Nederland zijn ambassade van Tel Aviv naar de hoofdstad Jeruzalem.
De diplomatieke banden van Nederland met landen van de Organisatie van Islamitische Conferentie (OIC) worden geminimaliseerd zolang zij vasthouden aan de door hen ondertekende Verklaring van Cairo waarin de mensenrechten worden beperkt tot de barbaarse sharia.
Deze landen dienen uit de Verenigde Naties te worden gezet.
Zolang dat niet is gerealiseerd betaalt Nederland geen cent aan de Verenigde Naties.
Ontwikkelingshulp daar stoppen we natuurlijk zo snel mogelijk mee.
Veel landen die aan het subsidie-infuus van sinterklaas Ben Knapen hangen zijn corrupt.
En nooit is bewezen dat geld werpen naar een land een heilzame werking heeft.
Wij geloven in vrije handel.
Hun producten zijn welkom in onze winkels.
Handelsbarrières met derde wereldlanden worden opgeheven.
We nemen afscheid van de Antillen.
Nu nog in het Koninkrijk, maar als het aan de PVV ligt, behoren alle zes eilanden snel tot het buitenland.
Wij gunnen de eilanden volledige soevereiniteit, hoe eerder hoe beter.
Eilanden met een corrupt bestuur als Curaçao ontvangen met onmiddellijke ingang geen cent meer van Nederland.
De JSF wordt niet aangeschaft.
Het aantal F-16’s wordt gereduceerd.
In ons defensiebeleid staat het Nederlandse belang voorop.
Aan ‘Vredesmissies’ doen we voor de helft minder mee en alleen nog als er een aantoonbaar Nederlands belang is.
Door een herijking van taken kan er ook op defensie geld worden bespaard.
Cruciaal zijn de handelsbelangen van ons land.
Die zijn op dit ogenblik bijvoorbeeld ernstig in gevaar door de opkomst van de jihad-piraten rondom de Golf van Aden.
De Koninklijke Marine wordt in staat gesteld hier korte metten mee te maken.
De NAVO blijft de hoeksteen van onze defensie.
Buitenlands beleid in dienst van het Nederlands belang
Mensenrechtenbeleid krijgt de aandacht die het verdient
OIC stelt (in de Verklaring van Cairo) dat mensenrechten onderworpen zijn aan Sharia.
Daarom: OIC-landen weg uit de Verenigde Naties
Zolang zij lid zijn van de VN: Nederland betaalt niet aan de VN
Meer samenwerking met Vlaanderen
Geen verkoop wapens aan islamitische landen
Turkije uit de NAVO
Geen erkenning Turkse bezetting van Noord-Cyprus
Jordanië = Palestina
Geen cent subsidie voor de anti-Israël-haatindustrie
Politieke steun aan de bouw van Joodse dorpen in Judea en Samaria
‘Palestijnen’ niet langer vluchtelingenstatus.
Opheffing UNWRA
Nederlandse ambassade naar Jeruzalem
Steun aan bedreigde minderheden zoals de Kopten in Egypte en de Armeniërs in Turkije.
Niet.<U+F020>(Alleen nog noodhulp)
Geen JSF
Bescherming van Nederlandse handelsbelangen centraal
NAVO cruciaal
Geen EU-leger,
geen gewapende missies onder EU-vlag,
geen gemeenschappelijk EUbuitenlandbeleid
Tja.
Kunduz laat de milieugekkies weer baden in de subsidie.
Is er nog ergens een plek in Nederland te vinden waar geen windmolen staat?
Kijk maar uit, want dankzij de VVD komt daar binnenkort ook zo’n susbsidiemolen te staan.
Dat schijnt te zorgen voor ‘groene banen’.
Maar de enige banen die het oplevert zijn de duurbetaalde schnabbels voor GroenLinksers en D66’ers die elders niet aan het werk komen.
Om de boel nog erger te maken schaft Kunduz de onbelaste reiskostenvergoeding af.
Onze automobilisten moeten worden ‘vergroend’.
Het idee is dat ze niet meer in de auto gaan zitten, maar gaan verhuizen.
De realiteit is dat heel veel hardwerkende mensen keihard worden getroffen in hun portemonnee.
Duurzaam is een ander woord voor duur.
De Partij voor de Vrijheid is natuurlijk voorstander van een zo schoon mogelijke leefomgeving.
We moeten niet terug naar de jaren zestig toen Nederland volop luchtvervuiling kende en het binnenwater smerig was.
Vervoer per auto of openbaar vervoer, dat maken de mensen zelf wel uit.
Daar is geen sturing vanuit de overheid voor nodig.
De auto is ook geen melkkoe, dus de onbelaste reiskostenvergoeding herstellen wij in ere.
Geen forenzentaks!
Goede infrastructuur is van levensbelang voor een gezonde economie.
De Partij voor de Vrijheid is dan ook dolblij met elke meter asfalt die wordt aangelegd.
We bezuinigen niet op de aanleg van nieuwe wegen.
Natuurlijk moeten zoveel mogelijk belemmeringen om vaart te maken op de weg worden afgeschaft.
Op de snelwegen is 140 kilometer per uur een mooie maximum-snelheid.
De 80-kilometer-zones zijn om gek van te worden.
Daar stoppen we mee.
De benzineprijs moet naar beneden en dat kan.
De PVV geeft het kwartje van Kok eindelijk terug aan de burger.
De benzine- en dieselaccijns verlagen we met twaalf eurocent.
Ook de accijns op LPG gaat met zes eurocent omlaag.
Onze mainports Schiphol en de Rotterdamse haven moeten tot de wereldtop behoren.
Dus geen Europese regels die de groei bemoeilijken.
De bereikbaarheid van de haven van Rotterdam verbeteren is van cruciaal belang voor onze economie.
De laatste jaren zijn de woningcorporaties losgeslagen van hun fundamenten.
Vestia, Woonbron, Rochdale zijn inmiddels beruchte namen.
Ze bleken goed in bankieren, speculeren, het aanschaffen van cruiseschepen en het aankopen van Maserati’s.
De woningcorporaties moeten weer terug naar waar ze voor zijn opgericht: het verhuren van goede woningen.
Wij schrappen alle extra huurverhogingen boven de inflatie.
Het is vaker gezegd: windmolens draaien niet op wind, maar op subsidie.
Toch gaat de overheid maar door met het plaatsen van die gedrochten in ons mooie Nederlandse landschap.
Bijvoorbeeld in Groningen bij de N33, in de Drentse Veenkolonie, op mooie plekken in Friesland, bij Urk.
Overal staan ze te zoeven.
Ze verpesten het landschap, slachten de vogels en kosten ook nog eens handenvol geld.
De Partij voor de Vrijheid zegt: stop met die nutteloze linkse hobby.
Brussel gaat steeds meer bepalen wat wij met onze natuur doen.
Wie in Gelderland zijn terras wil uitbreiden krijgt te kampen met onze Europese vrienden die bepalen of het kan (meestal kan het niet).
De PVV is voor de natuur.
Hoe meer hoe beter.
Maar wie kan er beter beoordelen of de natuur in gevaar is: wijzelf of Brussel?
Precies!
Geen kilometerheffing, geen forenzentaks
Doorrijden!
Stoppen met die 80-kilometerzones
140 kilometer per uur waar het kan
Geen bezuiniging op de aanleg van nieuwe wegen
Verplichte invoering rijtest voor beroepschauffeurs uit de MOE-landen
Verruimen flitsmarge op hoofdwegen
Afschaffen Europese rij- en rusttijdenregeling voor vrachtwagenchauffeurs
Afschaffen van milieuzones
Schiphol moet groeien – daarom niet te moeilijk doen over regels
Publicatieplicht benzineprijs
Rijden onder invloed van alcohol en drugs keihard aanpakken
Veilig en goed openbaar vervoer
Geen criminelen als taxichauffeurs
Treinen rijden op tijd
en zijn veilig!
Perverse bonuscultuur bij NS en ProRail stoppen,
regie spoor terug naar het rijk
Meer bevoegdheden voor conducteurs om tuig aan te pakken
Weg met de welstandcommissies
Dijken van topkwaliteit
Bye, bye windmolens
Minder regels in de bouw, minder vergunningen, lagere leges,
meer veiligheid
Maatwerk voor ouderen
Bescherming van monumenten, architectuur en dorpsgezichten
Geen opvang van MOE-landers in recreatieparken
Meer ruimte voor particulier opdrachtgeverschap bij woningbouw
Bescherm bouwbedrijven tegen oneerlijke concurrentie uit Midden- en Oost-Europa
Stoppen met duurzaam inkopen
Stoppen met SDE+-regeling
Stoppen met duurzaamheidsubsidies
Afschaffen subsidies CO2-reductie
Stopzetten fiscale vergroening
Brussel, handen af van onze Hedwigepolder!
Het kwartje van Kok wordt eindelijk teruggeven aan de pomp!
Benzine, diesel en LPG wordt flink goedkoper.
Goed voor de burger en bedrijven, goed voor onze economie.
Dieren zijn evenals mensen wezens met gevoel en bewustzijn en dienen daarom op een respectvolle wijze behandeld te worden.
Zij worden steeds meer in hun welzijn aangetast en in hun voortbestaan bedreigd door toedoen van de mens.
Dat geldt ook voor de natuur en de aarde als kwetsbaar ecosysteem.
Op tal van punten is dit ecosysteem door de activiteiten van de mens aangetast en uit zijn evenwicht gebracht.
Aan de vernietiging van het leefmilieu en de schending van rechten van levende wezens moet een halt worden toegeroepen.
Daartoe is een beschavingsoffensief noodzakelijk dat vergelijkbaar is met de strijd van weleer tegen de onderdrukking van vrouwen, kinderen en slaven.
In de beginselverklaring van de Partij voor de Dieren staat daarom de respectvolle omgang met dieren, mensen en de natuur centraal.
De Partij voor de Dieren tracht dit doel op verschillende manieren te bereiken.
De Partij voor de Dieren streeft naar een versterking van de morele en juridische status van dieren door middel van de erkenning van dieren als wezens met bewustzijn en gevoel.
Zij vindt dat op nationaal niveau de rechten van dieren in de grondwet moeten worden vastgelegd en dat de bescherming van dieren in een zelfstandige dierenbeschermingswet moet worden gewaarborgd.
Op Europees niveau dient de Nederlandse overheid zich in te zetten voor opname van een soortgelijk artikel in een nieuw verdrag of Europese grondwet.
De Partij voor de Dieren ondersteunt initiatieven die een verbeterde status van dieren vastleggen in de vorm van een Universele Verklaring van de Verenigde Naties inzake de rechten van dieren.
Dieren worden door de mens in enorme aantallen gehouden, geëxploiteerd en gedood.
Het minste waarop deze dieren recht hebben is een aan hun aard en gedrag aangepaste manier van huisvesting en verzorging.
Het verhogen van de normen voor de huisvesting en verzorging van dieren dient een tweeërlei effect: in de eerste plaats de verbetering van het welzijn van de dieren, in de tweede plaats het tenietdoen van het enorme (economische) concurrentievoordeel dat uit de slechte behandeling van dieren te behalen valt.
Alternatieven waarbij geen dieren worden gebruikt of waarbij de dieren beter worden behandeld krijgen daardoor meer kans om zich te ontwikkelen.
De landelijke, provinciale en gemeentelijke overheden hebben de plicht het dierenwelzijn te bevorderen.
Zij dienen onder andere door middel van educatie het respect voor dieren en de natuur te vergroten.
De landelijke overheid dient ook in het kader van ontwikkelingshulp en binnen de EU de structurele verbetering van de positie van dieren te bevorderen.
Verder dienen niet alleen opvangcentra voor gezelschapsdieren ondersteund te worden, maar ook die voor exotische dieren, vogels en andere in het wild levende dieren.
Om dieren een effectieve bescherming te bieden tegen mishandeling en verwaarlozing is een dierenpolitie nodig, voorzien van ruime bevoegdheden om dieren uit hun benarde situaties te kunnen verlossen en om de daders effectief te kunnen bestraffen.
In de Nederlandse veehouderij worden jaarlijks circa 500 miljoen dieren gefokt en gedood.
Tijdens de vaak zeer korte tijd dat hen het leven is gegund, is de wijze waarop deze dieren worden gehouden meestal ook nog eens volstrekt beneden de maat.
Alleen de biologisch(e)(dynamische) veehouderij en sommige hobbydierhouderijen komen in de buurt van een aanvaardbare huisvesting en verzorging.
De Partij voor de Dieren wil dat dieren milieuvriendelijkere vormen van veehouderij door de overheid krachtig worden bevorderd, onder andere door toepassing van het nultarief voor BTW en door de kosten van de controlerende organisatie SKAL voor haar rekening te nemen, waardoor biologische producten beter de concurrentie kunnen aangaan met producten uit de bioindustrie.
De overheid dient ook geen enkele steun meer te verlenen aan bedrijven die produceren onder normen die lager zijn dan de ecologische normen.
De veehouderij moet gronden streekgebonden worden
en er dient een einde te komen aan de bioindustrie.
De normen voor het huisvesten en verzorgen van dieren moeten flink worden opgetrokken.
De EU dient dieronvriendelijke veehouderijproducten van buiten de EU niet toe te laten en op basis van ethische gronden te weigeren, ook als een beroep gedaan wordt op WTO afspraken.
In de commerciële zeevisserij worden brute vangsten dodingmethoden gehanteerd.
Wereldwijdwordtjaarlijks ca.
90 miljoen ton vis gevangen, wat neerkomt op enkele honderden miljarden vissen.
Daarnaast wordt ongeveer 45 miljoen ton vis gekweekt onder omstandigheden die sterk gelijken op die van de bioindustrie.
Met het welzijn van vissen wordt binnen de vissector geen rekening gehouden.
Zelfs bij vis die op ‘duurzame’ wijze is gevangen, is geen rekening gehouden met het welzijn van de vis.
De wijze waarop vissen worden gevangen en gedood bezorgt ze een langdurige en pijnlijke doodsstrijd.
De Partij voor de Dieren vindt dat er regels moeten komen die pijn en stress bij het doden van vissen tot een minimum beperken.
De Partij voor de Dieren wil een einde aan alle dierproeven.
Zolang dierproeven nog niet verboden zijn, behoren proefdieren evenals landbouwhuisdieren en gezelschapsdieren optimaal, overeenkomstig hun aard en gedrag, verzorgd en gehuisvest te worden.
Proefdieren die na afloop van de experimenten niet meer gebruikt worden, dienen, indien hun lichamelijke en psychische conditie dat toelaat, op kosten van de dierproefnemers via gespecialiseerde opvangcentra bij nieuwe eigenaren herplaatst te worden.
De leefgebieden van in het wild levende dieren mogen niet verder worden aangetast.
Waar mogelijk dienen ze te worden hersteld, opdat de dieren zich weer in hun biotoop kunnen vestigen.
Ook het voortbestaan van in het wild levende dieren mag niet verder in gevaar worden gebracht.
Het massale uitsterven van dieren en planten en de massale exotenhandel die steeds ernstiger vormen aannemen, dienen met alle kracht te worden bestreden.
Waar in het wild levende dieren en mensen in elkaars nabijheid leven, moeten dieren zo veel mogelijk in staat worden gesteld om hun eigen leven te leiden volgens de natuurlijke processen, zonder ingrijpen van de mens.
Indien dieren onaanvaardbare overlast veroorzaken voor de mens, worden alle diervriendelijke mogelijkheden beproefd om de overlast tot een acceptabel niveau te beperken.
Overlast mag nooit bestreden worden door hobbyisten (zoals jagers) met een eigen belang.
Hoewel veel gezelschapsdieren goed verzorgd en gehuisvest worden, bestaan er in verband met hun welzijn toch veel problemen.
Datheeftverschillendeoorzaken.
Veel dierenleed komt voort uit onwetendheid van huisdierbezitters.
De overheid dient daarom de voorlichting over de verzorging van dieren krachtig te bevorderen.
Het houden van gezelschapsdieren kent ook een commerciële kant.
Het fokken van dieren, de handel in dieren en het recreatieve gebruik van dieren gaan helaas vaak gepaard met dierenleed.
De overheid dient deze activiteiten met strenge regelgeving en controle in het gareel te houden.
Het fokken van dieren met lichamelijke afwijkingen met het oog op bepaalde raskenmerken moet worden verboden.
Dieren zijn levende wezens met bewustzijn en gevoel.
Het gebruik van dieren, dat gepaard gaat met dierenleed, moet daarom consequent worden beperkt en afgeschaft.
Dit geldt voor in het wild levende dieren en gehouden dieren, die gebruikt worden voor consumptie, dierproeven, vermaak en culturele en religieuze tradities.
Bij het gebruik van dieren dient steeds het doel van het gebruik kritisch beoordeeld en afgewogen te worden tegen de consequenties voor het dier.
Naarmate de aantasting van het welzijn groter, het belang van het gebruik geringer en de kwaliteit van de alternatieven beter is, wordt het gebruik van dieren ethisch minder te rechtvaardigen.
Dit betekent dat dieren niet in hun welzijn mogen worden aangetast of gedood mogen worden voor nietessentiële zaken zoals vermaak en luxe producten.
De bontproductie is in onze samenleving een puur luxe aangelegenheid, gaat gepaard met dierenleed en dient dan ook verboden te worden.
Plezierjacht en hengelen kunnen eveneens niet als activiteiten beschouwd worden die het verwonden en doden van dieren ethisch rechtvaardigen.
Andere vormen van vermaak met dieren, zoals de dierenacts van met name wilde dieren in circussen, zijn voor dieren zeer problematisch.
Het is droevig gesteld met de huisvesting van deze dieren, en de trainingsmethoden en het transport veroorzaken veel leed.
Het gebruik van exoten en van uit het wild gevangen dieren als gezelschapsdier is ongewenst.
Deze dieren zijn daartoe doorgaans ongeschikt.
Handel, vangst en transport veroorzaken veel slachtoffers en dragen bij tot het uitsterven van diersoorten.
Alleen dieren die daartoe geschikt zijn, mogen als gezelschapsdier overeenkomstig hun aard en gedrag gehouden worden.
De namen van deze dieren dienen daartoe te worden vermeld in een zo klein mogelijke ‘positieflijst’ van dieren die door particulieren mogen worden gehouden, overeenkomstig artikel 33 van de Gezondheidsen welzijnswet voor dieren.
Het gebruik van landbouwhuisdieren en vissen als voedsel voor de mens heeft de afgelopen decennia een enorme vlucht genomen.
In vijftig jaar verdubbelde de wereldbevolking en vervijfvoudigde de consumptie van vlees.
Vlees en vis vormen op zichzelf beschouwd geen noodzakelijk onderdeel van de menselijke voeding.
De mens kan gezond leven van uitsluitend plantaardig voedsel.
Het extreem hoge niveau van de consumptie van dierlijke producten in veel landen is zelfs bepaald niet bevorderlijk voor de gezondheid van de mens.
Voor de vleesproductie worden bovendien enorme hoeveelheden goede landbouwgronden en graan gebruikt, die efficiënter zouden kunnen worden ingezet voor de productie van plantaardige eiwitten.
Grote oppervlakten bos, regenwoud en savannen worden vernietigd ten behoeve van landbouwgrond voor de productie van veevoer en het houden van vee.
Van al het plantaardig materiaal dat landbouwhuisdieren eten kan slechts 10 tot 20% in de vorm van vlees (eiwit en vet) worden doorgegeven.
Deze biologische wetmatigheid maakt van de vleesproductie een zeer omslachtige en verspillende manier om voeding voor menselijke consumptie te produceren.
De visconsumptie ligt wereldwijd boven de draagkracht van de zeeën en oceanen, waardoor steeds meer gebieden zijn leeggevist en veel vissoorten op de rand van uitsterven zijn gebracht.
De Partij voor de Dieren wil daarom dat de consumptie van plantaardig voedsel krachtig wordt bevorderd in het belang van de dieren, van de gezondheid van mensen en van het behoud van milieu en natuur.
De belangen van dieren worden ernstig geschaad op het gebied van de dierproeven.
Dieren worden niet alleen ingezet voor de ontwikkeling van medicijnen, maar ook voor de ontwikkeling van schoonmaakmiddelen, diervoeders en andere consumentenproducten.
De Partij voor de Dieren pleit voor een verbod op alle dierproeven.
Ze wil tijdens de weg daar naar toe een meer kritische beoordeling van het doel, het belang en de effectiviteit van experimenten op dieren.
Ze wil verder dat er veel meer geld beschikbaar komt voor de ontwikkeling van alternatieve testmethoden, die dierproeven kunnen vervangen.
Overheid en bedrijfsleven besteden hieraan tot nu toe slechts minieme bedragen.
Genetische manipulatie van dieren wordt principieel afgewezen.
Dit vormt een onaanvaardbare aantasting van de lichamelijke integriteit en de vrijheden van het dier en zal in de toekomst leiden tot een steeds verdere manipulatie van dieren tot productiemiddelen.
Het ecosysteem van de aarde is in de afgelopen eeuw onder zware druk komen te staan.
Het aantal mensen is toegenomen van 1,5 miljard in het jaar 1900 tot 6 miljard in het jaar 2000.
Daarnaast hebben de technologische en economische ontwikkelingen de mens in staat gesteld om veel meer activiteiten te ontplooien die een groot beslag leggen op natuur, milieu en natuurlijke hulpbronnen, waaronder landbouwgronden, water en energie.
Daar komt bij dat de welvaart ongelijk is verdeeld en een minderheid van de wereldbevolking beslag legt op een onevenredig groot deel van de natuurlijke hulpbronnen.
De arme delen van de wereldbevolking doen er begrijpelijkerwijs alles aan om hun welvaartspeil te vergroten, waardoor de druk op het ecosysteem enorm toeneemt.
Het staat vast dat het ecosysteem aarde niet in staat is om alle 6 miljard wereldburgers hetzelfde niveau van gebruik van energie en grondstoffen te bieden als nu in de westerse wereld het geval is.
Het wereldecosysteem is bij de huidige welvaart en wereldbevolking al ernstig ontwricht en dat zal in 2050, wanneer de bevolking naar 9 miljard is gegroeid en er grote economieën, onder andere van China en India, bijgekomen zijn, nog veel meer het geval zijn.
De sociale, economische en politieke gevolgen van deze toenemende druk op het wereldecosysteem zullen voor iedereen desastreus uitpakken.
Om de druk op ons ecosysteem te verminderen zullen alle menselijke activiteiten moeten worden gebaseerd op het principe van duurzaamheid, dat er op gericht is om natuurlijke hulpbronnen niet uit te putten en ons ecosysteem niet uit zijn evenwicht te brengen.
Teneinde voldoende bereidheid hiertoe onder de bevolking te creëren zal er langdurig voorlichting gegeven moeten worden over het principe van duurzaamheid.
Opvoeding en onderwijs dienen daarom zowel het respect voor dieren, mensen en natuur als het duurzaamheidsprincipe uit te dragen.
Elke ontwikkeling die kans biedt op een meer duurzame samenleving zal moeten worden aangegrepen.
De mens is het enige levende wezen dat welbewust en uit eigen belang zijn eigen leefomgeving blijvend aantast uit overwegingen van korte termijn gewin.
Daar zal radicale verandering in moeten komen.
De mensheid zaagt aan de tak waarop alle levende wezens op aarde zitten, en daar zal een eind aan moeten worden gemaakt.
Natuurgebieden mogen niet verder worden aangetast.
Het vervoer, de productie van voedsel en consumentengoederen, en het gebruik van energie moet op duurzame wijze plaatsvinden.
De overheid dient de vergroening van het fiscale stelsel en van de gehele samenleving te vergroten.
Beleidsbeslissingen zullen onder alle omstandigheden uit moeten gaan van een “noregret” scenario: zolang de gevolgen van een beleidsbeslissing voor een duurzame samenleving nog niet duidelijk zijn of wanneer zij negatief zullen uitpakken, zien we af van die maatregel.
De Partij voor de Dieren gaat uit van beginselen die zijn neergelegd in de Universele Verklaring van de Rechten van de Mens (1948) en het Handvest van de Aarde (1987).
De Universele Verklaring van de Rechten van de Mens creëert de voorwaarden waaronder de mens in vrijheid en zonder onderdrukking en geweld kan leven en zich kan ontwikkelen.
Het Handvest van de Aarde formuleert de uitgangspunten voor het instandhouden van de aarde als ecosysteem en van de menselijke gemeenschap.
De PvdD gaat uit van het beginsel dat ‘alle schepsels onderling afhankelijk zijn en dat elke levensvorm, ongeacht zijn belang voor de mens, waardevol is’ (Handvest van de Aarde artikel I,1)
en meent in het verlengde hiervan dat mensen ‘zich jegens elkander in een geest van broederschap [behoren] te gedragen’ (Universele Verklaring van de Rechten van de Mens, artikel 1).
Dit uitgangspunt wordt zoveel mogelijk op de verschillende beleidsterreinen, waarvan er hier enkele worden genoemd, gehanteerd.
De Partij voor de Dieren vindt dat mensen binnen onze samenleving respect voor elkaars culturen en opvattingen moeten hebben,
voor zover die niet strijdig zijn met de wetten van ons land en die van de EU.
Dit houdt tevens in dat mensen ‘plichten [hebben] jegens de gemeenschap, zonder welke de vrije en volledige ontplooiing van zijn persoonlijkheid niet mogelijk is’ (Universele Verklaring van de Rechten van de Mens, artikel 29).
Het onderwijs zal conform artikel 26 van de Universele Verklaring van de Rechten van de Mens gericht moeten zijn op de ‘volle ontwikkeling van de menselijke persoonlijkheid en op de versterking van de eerbied voor de rechten van de mens en de fundamentele vrijheden.
Het zal het begrip, de verdraagzaamheid en de vriendschap onder alle naties, rassen of godsdienstige groepen bevorderen’.
Door het nemen van economische en ecologische maatregelen dient ernaar gestreefd te worden dat alle mensen een levensstandaard hebben die hoog genoeg is voor hun gezondheid en welzijn.
De arbeidsmarkt dient toegankelijk te zijn voor zoveel mogelijk mensen.
De economie en het sociale leven mogen niet louter beheerst worden door financiële factoren.
Mensen hebben recht op een veilige, schone, natuurlijke en zorgvuldig vormgegeven omgeving.
De mens als sociaal wezen heeft ook behoefte aan sociale contacten en een menselijke omgeving.
De overheid dient daarom (economische) activiteiten te bevorderen die met deze factoren rekening houden.
Hierbij wordt onder andere gedacht aan behoud en stimulering van kleinschalige (landbouw)bedrijven, het leefbaar houden van stadsbuurten, dorpen en het platteland in het algemeen, persoonlijke dienstverlening in bedrijven etc.
Immigratie dient slechts op een beheerste wijze plaats te vinden.
De bevolking mag hierdoor in principe niet verder toenemen.
Immigranten worden geacht zichzelf de taal en noodzakelijke sociale vaardigheden eigen te maken om in de Nederlandse samenleving te functioneren.
De overheid ziet er op toe dat dit gebeurt en is hierbij behulpzaam.
Waar hoge geboortecijfers, werkloosheid en armoede de oorzaken van immigratie zijn, dient de overheid deze oorzaken internationaal te bestrijden via hulp, voorlichting en internationale verdragen.
Het buitenlandse beleid dient er op gericht te zijn de oplopende spanningen in de wereld te verminderen.
Het is noodzakelijk om steeds de oorzaken van de spanningen en conflicten te onderzoeken en niet louter te reageren op het geweld dat door dieper liggende oorzaken wordt opgewekt.
Daarmee ontstaan immers vicieuze cirkels van geweld die mensen tot steeds extremere opvattingen en daden brengen.
De voedingsbodem voor geweld en internationale politieke en militaire conflicten dient te worden weggenomen en Nederland zal daarin eerder een rol moeten vervullen dan in deelname aan militaire missies.
De Nederlandse veehouderij heeft zich in de afgelopen 50 jaar ontwikkeld tot een bedrijfstak waarin jaarlijks circa 500 miljoen dieren gedood worden.
De dieren zijn steeds intensiever geëxploiteerd.
Ze zijn uit hun natuurlijke omgeving gehaald, hebben minder ruimte gekregen en zijn door fokprogramma’s, voer en medicijnen onnatuurlijk snel gaan groeien.
Slachtkuikens groeien zo snel dat na enkele weken hun poten te zwak zijn om het lichaamsgewicht te dragen.
Koeien produceren viermaal zoveel melk als 100 jaar geleden en kippen leggen achtmaal zoveel eieren als vroeger.
De prijzen van dierlijke producten zijn onethisch laag (een ei kost hetzelfde als 60 jaar geleden), waardoor zowel de dieren als de boeren in een economische wurggreep gehouden worden die steeds klemmender wordt.
In hun overvolle stallen is er voor de dieren niets te beleven, waardoor ze aan stress en verveling lijden en ernstig gestoord gedrag vertonen zoals kannibalisme.
Boeren kunnen nauwelijks het hoofd boven water houden in de marginale bulkproductie die tot standaard verheven is.
Daarom is het voor dieren, boeren én burgers noodzakelijk dat de landbouw hervormd wordt tot een hoogkwalitatieve bedrijfstak met een eerlijke prijs voor haar productie.
Het Landbouw Economisch Instituut (LEI) heeft aangegeven dat het gemiddelde Nederlandse gezin 12% van het inkomen uitgeeft aan voeding.
In 1970 was ditnog 30%.
Voor voedsel uit een geheel biologische landbouw zou het nodig zijn dat we 16% van ons inkomen gaan uitgeven aan voedsel, omgerekend een meerprijswaarde van twee vakantiedagen per jaar.
Dan eet de consument eerlijk, hebben de dieren een beter leven en verdient de boer een goede boterham.
De bioindustrie heeft ook grote nadelige gevolgen voor de ontwikkelingslanden en het milieu.
Het milieu heeft zwaar te lijden van de productie: de afvalstromen zijn enorm (ammoniak, fosfaat), de schaarse zoetwatervoorraad van de wereld wordt uitgeput en het tropisch regenwoud wordt op grote schaal gekapt voor de aanleg van (genetisch gemanipuleerde) sojaplantages ten behoeve van veevoer.
Het over de hele wereld heen en weer slepen van landbouwen voedselproducten legt daarbij een groot beslag op eindige grondstoffen.
Het vervoeren van levende dieren over de wereld veroorzaakt veel dierenleed en dient drastisch beperkt te worden.
Veemarkten en het vervoer brengen bovendien ook grote risico’s met zich mee voor mens en dier in de vorm van ernstige epidemieën en dierziektencrises.
De intensieve en massale veehouderij is de oorzaak van het op grote schaal uitbreken van dierziekten.
Massale vleesconsumptie en bijbehorende bioindustriële methoden vormen steeds meer een gevaar voor de volksgezondheid.
De door de Wereld Gezondheids Organisatie (WHO) en Verenigde Naties voorspelde H5N1 pandemie zal honderden miljoenen mensen het leven kunnen kosten, louter als uitvloeisel van de massale productie van dierlijke (pluimvee)producten en de daarmee samenhangende handelsstromen.
De veehouderij moet op een natuurlijke, ecologische en regionale wijze georganiseerd worden, waarbij dieren hun normale gedrag weer kunnen uitvoeren.
De Partij voor de Dieren gaat hierbij uit van de vijf in 1965 door de Britse dierenwelzijnscommissie Brambell gedefinieerde en algemeen geaccepteerde (maar nog nauwelijks in praktijk gebrachte) vrijheden voor het dier.
Dieren dienen vrij te zijn:
vandorst,hongeren onjuistevoeding;
vanfysiekenfysiologischongerief;
vanpijn, verwondingenenziektes;
vanangstenchronischestress;
om hunnatuurlijke(soorteigen)gedragtevertonen.
Landbouwhuisdieren moeten gehuisvest en verzorgd worden overeenkomstig hun aard en gedrag op het niveau van de normen van minimaal de biologische (dynamische) veehouderij.
Wanneer de wijze waarop dieren gehouden worden voor problemen zorgt moet de oplossing worden gezocht in verbetering van de huisvesting en niet in aanpassing van het dier via het preventief verwijderen van lichaamsdelen.
Fysieke aanpassing van dieren kan nooit gerechtvaardigd worden door problemen die voortvloeien uit houderijsystemen of marktomstandigheden.
Kooihuisvesting van dieren wordt verboden.
Landbouwhuisdieren moeten de keuze hebben om binnen of buiten te verblijven, overeenkomstig soorteigen gedrag.
Zo moeten koeien het grootste deel van het jaar de keuze hebben om de wei in te kunnen.
Dieren die buiten verblijven moeten beschutting hebben tegen wind en regen, zon en kou overeenkomstig hun soorteigen gedrag.
Kalveren moeten na de geboorte bij hun moeder blijven en hebben recht op moedermelk.
Voor kalkoenen en ganzen dient welzijnswetgeving te worden gemaakt.
Er dient een einde te komen aan pijnlijke en dieronterende ingrepen.
Hierbij valt te denken aan een verbod op het (onverdoofd) castreren van biggen, het couperen van staarten bij schapen, het knippen van hoektanden en het afbranden van staarten bij varkens, het onthoornen van runderen en het snavelkappen bij kippen.
Er dient een einde te komen aan het oormerken van vee.
Chipherkenning bijvoorbeeld vormt een diervriendelijk alternatief.
Het fokken van runderen die niet meer op een natuurlijke manier ter wereld kunnen komen (dikbillen) moet beëindigd worden.
Het huidige productieniveau van melkkoeien dient verlaagd te worden.
Het fokken van slachtkuikens die in slechts zes weken hun slachtgewicht bereiken waardoor hun poten niet meer in staat zijn het lichaamsgewicht te dragen, dient verboden te worden.
Het sexen en daarna vernietigen van pas uitgekomen mannelijke kuikens uit de legsector dient uitgebannen te worden.
Er moet Europees onderzoek komen naar de mogelijkheden van het vroegtijdig prenataal sexen van eieren zodat de massavernietiging van haantjes voorkomen kan worden.
Daarnaast bieden dubbeldoelrassen een oplossing.
Het gebruik van medicijnen als groeibevorderaars en het preventief toedienen van antibiotica in de veehouderij moet worden verboden.
Genetische manipulatie van productiedieren (vaak ten behoeve van de fok of ‘productieverbetering’) is ontoelaatbaar
Veehouders moeten hun eigen dieren fokken, zelf afmesten en aan een vaste slachterij in de regio afleveren.
Gescheiden fokken en afmesten mag alleen als er sprake is van een éénopéénrelatie met een bedrijf in de regio.
De mesterij neemt zijn dieren van slechts één fokkerij af en het transport van de dieren wordt beperkt tot maximaal twee keer; een keer naar de mesterij en een keer naar het slachthuis.
De transporttijd van levende dieren dient tot maximaal twee uur beperkt te worden.
Veemarkten dienen verboden te worden met het oog op dierenwelzijn en verspreiding van dierziekten.
Zolang veemarkten nog bestaan dient het toezicht door een onafhankelijk van het ministerie van LNV opererende inspectiedienst overgenomen, uitgebreid en verscherpt te worden.
In het ‘Besluit doden van dieren’ van het Ministerie van Landbouw, Natuur en Voedselkwaliteit staat dat het slachten van dieren plaats moet vinden ‘na voorafgaande bedwelming omdat daardoor met de grootste mate van zekerheid wordt voorkomen dat het dier lijdt door pijn of stress’.
Helaas ziet de praktijk in de slachthuizen er anders uit.
In menig slachthuis worden kippen om bedrijfseconomische redenen met te zwakke stroom bedwelmd.
Dat is beter voor de kwaliteit van het vlees, omdat er hierdoor in het vlees minder bloeduitstortingen voorkomen.
Als gevolg hiervan worden jaarlijks miljoenen dieren onverdoofd geslacht.
Verder vormt het onverdoofd slachten om religieuze redenen een groot probleem.
Op basis van artikel 6 van de grondwet, vrijheid van godsdienst, is bepaald dat dieren ook volgens joodse en islamitische tradities geslacht mogen worden: zonder verdoving en dus met alle pijn en stress van dien.
Omdat andere landen minder makkelijk zijn met het verschaffen van uitzonderingen op hun eigen wetgeving, wordt daar geen ritueel geslacht vlees geproduceerd.
De Nederlandse slachthuizen zijn in dit gat in de markt gesprongen en exporteren een deel van de in Nederland ritueel geslachte dieren naar deze landen.
Nu al wordt in 20% van alle Nederlandse slachterijen ritueel geslacht.
Niet al dat vlees belandt als halal of kosjer vlees in de Nederlandse of buitenlandse schappen.
Het ritueel geslachte vlees dat niet als halal vlees afgezet kan worden, komt als ‘gewoon’ vlees in de winkels te liggen.
De argeloze vleeseter die denkt dat hij op basis van de Nederlandse wetgeving vlees eet van verdoofd geslachte dieren, wordt bewust misleid.
De overheid dient in slachthuizen strenge en intensieve controle uit te oefenen.
Dit geldt in bijzondere mate op het bedwelmen van dieren, voorafgaand aan de slacht.
Alle slachtmethoden waarbij de dieren niet verdoofd worden, moeten worden verboden.
Er mogen daarbij geen uitzonderingen worden gemaakt voor bijvoorbeeld culturele en/of religieuze tradities en gewoonten.
De Partij voor de Dieren is tegen massale vernietiging van gezonde dieren bij uitbraak van besmettelijke ziekten zoals MKZ of varkenspest.
De PvdD wil preventieve inenting en geen ruimingen.
Maar ter voorkoming van dierziekten zullen ook drastische veranderingen doorgevoerd moeten worden.
Door regionalisering van de veehouderij, uitbanning van lange afstandstransporten en het verminderen van het aantal gehouden dieren wordt de kans op een dierziekteuitbraak verkleind en zullen de gevolgen van uitbraken beperkt zijn.
Dierziekten zijn van alle tijden, het is de wijze waarop de dierlijke productie is georganiseerd die ervoor zorgt dat draconische maatregelen worden genomen om economische redenen.
Het middel blijkt daarbij vele malen dodelijker dan de kwaal ooit had kunnen zijn.
Massale vernietiging van gezonde dieren bij uitbraak van besmettelijke ziekten zoals MKZ of varkenspest wordt niet meer toegepast.
Entingen in de biologische veehouderij komen volledig voor rekening van de overheid, voor zover die voortvloeien uit risico’s die samenhang vertonen met de bioindustrie.
Producten van ingeënte dieren moeten gewoon op de markt worden gebracht.
Dieren in dierentuinen en hobbydieren mogen te allen tijde worden gevaccineerd.
Het verplicht ophokken van pluimvee dient beëindigd te worden.
De overheid betaalt het inenten van alle hobbypluimvee omdat duidelijk is dat die vaccinatie slechts een uitvloeisel vormt van de aanwezigheid van de intensieve veehouderij en geen doel in zichzelf dient.
In navolging van verboden in Engeland, NoordIerland, Oostenrijk, deelstaten van Duitsland en Schotland dient er een Nederlands verbod te komen op het fokken van nertsen en andere pelsdieren voor hun vacht.
Daarnaast moet de Nederlandse overheid zich sterk maken voor een Europees verbod.
Er komt een verbod op het houden van konijnen, herten en andere dieren die vanwege hun aard niet geschikt zijn om in grote veehouderijen te worden gehouden.
Struisvogels en andere exoten zijn ongeschikt om in het Nederlandse klimaat te houden.
Het maakt ze letterlijk ziek.
Foie gras (eendenof ganzenleverpaté) wordt gemaakt van de onnatuurlijk vergrote levers van eenden en ganzen die meerdere malen per dag en weken lang een dwangvoedering (via een trechter in de strot) hebben moeten doorstaan.
Er moet een importen handelsverbod komen op foie gras.
Het houden van ganzen en eenden ten behoeve van foie grasproductie moet op Europees niveau verboden worden.
In de Europese Unie moet het verboden worden om eenden, ganzen en andere dieren levend te plukken ten behoeve van de productie van bont.
De diervriendelijkere veehouderij gaat gebukt onder oneerlijke concurrentie.
De maatschappelijke kosten van de gangbare productie worden maar ten dele verrekend in de kostprijs en controles en keurmerkverplichtingen drukken zwaar op de diervriendelijkere houderijsystemen.
Daardoor zijn producten uit de gangbare veehouderij onethisch laag geprijsd in verhouding tot producten uit de biologische (dynamische) sector.
Zolang deze scheefgroei bestaat moet de overheid de overgang naar diervriendelijkere houderijsystemen compenseren.
Een totale omvorming van het beleid zal voor de boeren niet pijnloos zijn en daarom zijn compensatieregelingen noodzakelijk.
Agrariërs zijn medeslachtoffer van een beleid dat de bioindustriële productie jarenlang ten onrechte stimuleerde en zij moeten om die reden een positieve en financiële impuls krijgen van de overheid om hun bedrijfsvoering in kwalitatieve zin te verbeteren.
Deze ingrijpende herstructurering van de bioindustrie is noodzakelijk en heeft op soortgelijke wijze plaatsgevonden bij de sanering van de confectieen textielindustrie, de grote scheepsbouw en de steenkoolmijnen.
De overstap kan via een tijdelijke financiële steun gecompenseerd worden.
De Partij voor de Dieren is voorstander van cross compliance.
Dit houdt in dat inkomenssteun aan boeren slechts zal worden toegekend als wordt voldaan aan een aantal normen op het gebied van onder andere dierenwelzijn en milieu.
Het naleven van deze normen moet een subsidievoorwaarde worden.
Een groot deel van de normen moet op Europees niveau worden vastgesteld, maar de afzonderlijke lidstaten moeten gestimuleerd worden deze aan te scherpen tot een hoger niveau.
Nederland moet hierin een gidspositie vervullen.
Er moet voor biologische producten een BTWnultarief worden gehanteerd.
Ter ondersteuning van nationale normen die verder gaan dan de Europese regelgeving, dient er een goed etiketteringsysteem te komen.
In dat systeem moet duidelijk herkenbaar worden in welk land een product geproduceerd is en volgens welke (dierenwelzijns)normen.
De etikettering moet uniform en goed herkenbaar zijn.
De consument wordt door de overheid en de marktpartijen uitgebreid en eerlijk voorgelicht over de inhoud van de kwaliteitssystemen.
Het Gemeenschappelijk Visserij Beleid (GVB) van de EU heeft ten doel het in stand houden van de vispopulatie en de diversiteit in de zeeën.
Het beleid houdt echter te veel rekening met economische en handelsbelangen.
De Partij voor de Dieren ziet drie grote problemen: de vangst en dodingsmethoden, de overbevissing en de opkomst van dieronvriendelijke, intensieve viskwekerijen.<U+F02F> 
De vangst van vissen gaat gepaard met ernstige verwondingen, pijn en stress voor de dieren.
In de grote netten worden veel vissen doodgedrukt of anderszins verwond.
In de drijfnetten staat ze een langdurige doodsstrijd te wachten.
Ook de dodingsmethoden van vis kenmerken zich door ruwheid en langdurigheid.
Er dienen daarom regels te worden ontwikkeld voor het doden van vissen.
Anders dan veel mensen denken gaat een vis niet snel dood wanneer hij op het droge wordt gebracht.
Haringen zijn bijvoorbeeld pas tot na 35 minuten gestikt, kabeljauwen en wijtingen tot na 60 minuten.
Veel vissen worden ‘gestript’: dit houdt in dat de vis levend wordt opengesneden om de organen en het bloed te verwijderen.
De vis gaat hierdoor echter niet onmiddellijk dood.
Schollen houden het bijvoorbeeld maximaal 50 minuten uit.
In de palingindustrie wordt nog steeds gebruik gemaakt van een dodingsmethode waarbij zout op de huid van de paling wordt gestrooid waardoor het dier ontslijmd wordt.
De paling vertoont langdurig heftige zwembewegingen om het zout te ontvluchten; het zoutbad heeft op de huid van de paling een effect dat te vergelijken is met brandwonden bij de mens.
Bovendien beschadigt het zout de kieuwen.
Eenuiterstpijnlijkemethode.
Wanneer de paling tenslotte ophoudt te bewegen, is hij nog bij bewustzijn en nog lang niet dood.
Maar hij wordt dan wel van zijn organen ontdaan.
Alternatieve, bewezen diervriendelijkere dodingsmethoden worden op dit moment nauwelijks toegepast.
De visserijsector en de Nederlandse overheid tonen helaas nauwelijks interesse voor dit probleem.
Daar zal verandering in moeten komen.
De Nederlandse overheid en de EU dienen actief te werken aan de ontwikkeling van alternatieve dodingsmethoden voor paling en zeevis.
Ontwikkelde alternatieven, zoals doding door elektrocutie, dienen gecertificeerd te worden.
Het laten doodkruipen van palingen in een zoutbad moet verboden te worden.
Het gebruik van drijfnetten in de Nederlandse wateren dient te worden verboden.
Het gebruik van sleepnetten in diepzeewater dient te worden verboden.
De omvang van visserijnetten dient drastisch te worden verkleind.
De boomkorvisserij moet worden verboden.
Om te voorkomen dat dolfijnen, walvissen en zeehonden in vissersnetten verstrikt raken moet de EU aangepaste netten en sonarsystemen voorschrijven.
In viskwekerijen wordt op een dieronvriendelijke wijze met vissen omgegaan.
De vissen worden in hoge dichtheden gehouden, krijgen hormonen toegediend en worden op verschillende manieren gemanipuleerd om voortplanting en groei te bevorderen.
Er heeft zich, zonder dat daar veel ruchtbaarheid aan is gegeven, een nieuwe visbioindustrie ontwikkeld, die krachtig wordt gesteund door de Europese overheden.
Een oplossing voor de overbevissing van de zeeën biedt de viskweek niet, omdat veel gekweekte vissen uitsluitend of overwegend met (producten van) zeevis worden gevoed.
De viskwekerij vormt daardoor een extra aanslag op de zeevisbestanden.
Vissen in viskwekerijen dienen overeenkomstig hun aard en gedrag gehuisvest te worden.
Hiertoe dient ethologisch onderzoek geïnitieerd te worden.
De uitbreiding van viskwekerijen dient verboden te worden totdat fundamenteel onderzoek heeft geleid tot meer diervriendelijke en ecologisch verantwoorde vormen van viskweek.
De financiële steun van de overheid aan viskwekerijen moet worden stopgezet.<U+F02F>  
Door het uitgeven van quota probeert de EU jaarlijks de hoeveelheid vis die gevangen wordt te beperken.
De lobby van de visserij is echter sterk en de handelsbelangen wegen zwaar.
De quota worden daardoor ondanks waarschuwingen van onafhankelijke wetenschappers te hoog gesteld, waardoor er onverantwoord veel vis gevangen wordt.
Bovendien is er een levendige handel in visquota tussen de Europese lidstaten, hetgeen effectieve vangstvermindering sterk frustreert.
Op korte en langere termijn dreigen hierdoor vissoorten geheel uit te sterven en komen visetende vogels en zeezoogdieren in de problemen.
Daarbij komt dat de controle op de quota beperkt is waardoor vaak meer vis wordt gevangen dan is toegestaan.
Strengere controles op vangstquota zijn noodzakelijk om vissoorten te beschermen tegen uitsterven.
De Europese Commissie dient de beschikking te krijgen over eigen inspecteurs en satelliettechnieken om zo illegale visvangsten aan te pakken.
Hierbij valt te denken aan een gezamenlijke Europese Marine en Luchtmachtdienst die deze controles efficiënt kan uitvoeren en daar prioriteit aan geeft.
Bij internationale afspraken over het beheer van zeeën en oceanen krijgt kleinschalige seizoens en kustvisserij voorrang boven industriële visserij.
Er dient op te worden toegezien dat Nederlandse visserijschepen niet de visbestanden van andere landen zodanig wegvangen dat de lokale bevolkingen van die landen daar ernstige hinder van ondervinden.
Een verantwoorde ‘groene’ visserijsector voorkomt overbevissing, zorgt voor minimale bijvangst, tast het zeemilieu niet aan en hanteert alleen diervriendelijke vangst en dodingsmethoden.
De overheid dient een dergelijke groene visserijsector te stimuleren.
Vangstquota moeten drastisch worden verlaagd om de visstand de gelegenheid te geven zich te herstellen.
Er worden in de Nederlandse wateren jaarlijks miljoenen vissen vermalen door de vijzels en waterschoepen in de ruim 3000 poldergemalen en tientallen elektriciteitscentrales.
Er dienen visweringen gebouwd te worden, waarbij met behulp van geluid en licht, in combinatie met visgeleidingssystemen de vissen de mogelijkheid wordt geboden om de waterschoepen en vijzels te ontwijken.
Jaarlijks worden in Nederlandse laboratoria ongeveer 630.000 gewervelde dieren gebruikt voor experimenten.
De totale hoeveelheid dieren die wordt ingezet ten behoeve van dierproeven is nog veel groter; zo worden ongewervelde dieren niet meegeteld bij de registratie van het aantal proefdieren en ook dieren die worden aangehouden voor fok of toekomstige experimenten slijten hun leven in een laboratorium, maar worden niet meegeteld als proefdier.
De Partij voor de Dieren wil een einde aan alle dierproeven en wil dat door middel van een systematische beperking van de dierproeven in combinatie met een krachtige ontwikkeling van alternatieve testmethoden bereiken.
Dit zal echter in fasen moeten worden doorgevoerd.
Om dat proces te versnellen is het van belang om systematisch, onafhankelijk onderzoek naar de effectiviteit van dierproeven te bevorderen
en flink te investeren in alternatieven voor proefdieronderzoek.
Openbaarheid over dierproeven is noodzakelijk om het doel van dierproeven kritisch te kunnen beoordelen, en zolang er dierproeven worden verricht moet het welzijn van de dieren voorop staan.
De Nederlandse wetgeving die proefdieren zou moeten beschermen is bijna dertig jaar oud en toe aan een ingrijpende herziening.
De Wet op de dierproeven (Wod) stamt uit 1977 en stelt een aantal voorschriften ten aanzien van proefdieronderzoek.
Evaluaties wijzen uit dat de bijdrage van deze wet aan de bescherming van proefdieren verre van optimaal is.
Zo stelt de wet dat Dierexperimentencommissies (DEC's), die vergunningaanvragen voor proefdieronderzoek beoordelen, de intrinsieke waarde van het dier als een zelfstandig afwegingscriterium moeten meewegen in een ethische toets.
In de praktijk blijkt echter vooral te worden getoetst op de proefdierkundige opzet van de onderzoeksaanvragen en het veronderstelde belang of nut voor de wetenschap en de maatschappij.
De belangen van het dier staan niet centraal en tellen nauwelijks mee.
Informatie over dierproeven is vrijwel niet openbaar.
De precieze doelen en opzet van de onderzoeksaanvragen van de verschillende dierexperimentele onderzoeken zijn op dit moment niet bekend.
De ethische afweging gebeurt achter gesloten deuren en resultaten van proefdieronderzoek worden niet gepubliceerd; de jaarlijkse rapportage van de Voedsel en Waren Autoriteit bericht slechts over het totaal aantal dieren en de gebruikte diersoorten, de doeleinden en het aantal experimenten per universiteit.
Er bestaan ten onrechtegeen mogelijkheden voor het indienen van bezwaren door burgers of maatschappelijke organisaties.
De Partij voor de Dieren vindt dat er stevig moet worden ingezet op een sterke vermindering van het aantal dierproeven.
Dat kan onder meer door kennis te delen, en de ontwikkeling en toepassing van alternatieve methoden te bevorderen.
Er moet een substantieel budget komen voor de ontwikkeling, validatie en implementatie van alternatieve methoden anders dan proefdieronderzoek.
Dit budget moet deels worden opgebracht door de overheid en deels door de proefdierinstellingen zelf.
Voor ieder proefdier dat met het oog op experimenten wordt ingezet of aangehouden, moet de betreffende onderzoeksinstelling 10 euro storten in de ontwikkelingskas voor alternatieven.
Vanuit de overheid dient een budget van 10 miljoen euro per jaar beschikbaar te worden gesteld.
Er moet een openbaar toegankelijke database worden ingericht waarin alle gegevens uit dierexperimentele onderzoeken worden opgeslagen, om zodoende onnodige dierproeven en fok van proefdieren te voorkomen.
De verplichting tot het testen op dieren van nieuw ontwikkelde etenswaren met gezondheidsclaims dient te worden ingetrokken.
Het testen op dieren van nieuwe medicijnen die nauwelijks afwijken van bestaande medicijnen (zogenaamde ‘metoo’ medicijnen) moet worden verboden.
Nederland dient zich binnen de EU hard te maken voor een invoerverbod op cosmetica uit landen waar nog wel dierproeven voor cosmetica zijn toegestaan.
Studenten diergeneeskunde dienen niet langer verplicht te worden te oefenen op levende dieren.
Het Biomedical Primate Research Center (BPRC) in Rijswijk moet zo spoedig mogelijk worden gesloten.
De apen die in dit primatenproefdiercentrum verblijven moeten worden ondergebracht in deugdelijke opvang.
De Partij voor de Dieren meent dat de vergunningverlening voor proefdieronderzoek moet worden aangescherpt.
Over iedere vergunningaanvraag moet een ethische afweging worden gemaakt, waarbij de belangen van het dier nadrukkelijk moeten worden afgewogen tegen het (veronderstelde) belang van de proef.
Bovendien moeten betere garanties worden gegeven voor het welzijn van de proefdieren.
De procedure rond de vergunningverlening moet openbaar worden en open staan voor deelname door burgers en maatschappelijke organisaties.
Voorts dient de grootst mogelijke openheid te worden betracht.
Dit betekent dat ook van mislukte proeven de resultaten gepubliceerd moeten worden, aangezien dit tot vermindering van het aantal proefdieren kan leiden.
Voordat een dierproefaanvraag in aanmerking komt voor een ethische toets moet voldaan zijn aan een juiste proefdierkundige opzet van het onderzoek en dienen alternatieven aantoonbaar te zijn onderzocht.
De bewijslast hiervoor ligt bij de dierproefnemer en de beoordeling wordt uitgevoerd door een ethische toetsingscommissie die werkt vanuit de belangen van de proefdieren en geen verlengstuk is van de dierproefnemers.
De regelgevende teststrategieën waarbij dieren worden gebruikt, dienen (regelmatig) te worden geëvalueerd om na te gaan of de testen effectiever kunnen worden gedaan zonder het gebruik van dieren, of het aantal dierproeven verminderd kan worden en tenslotte hoe de proeven verfijnd kunnen worden.
De belangen met het oog waarop dierproeven voor wetenschappelijk onderzoek zijn toegestaan, moeten worden ingekaderd.
Het belang van een bepaalde proef dient in een brede maatschappelijke context te worden beoordeeld.
Inspanningen op het gebied van preventie van (gezondheids)problemen en helder geformuleerde doelen van het onderzoek in termen van aangetoond maatschappelijk nut vormen daarbij belangrijke beoordelingscriteria.
Ten aanzien van de ethische toetsingscommissie dienen nieuwe deskundigheidseisen te worden geformuleerd.
Voorts dient de onafhankelijkheid van de commissieleden te worden gewaarborgd.
De adviezen van de verschillende toetsingscommissies dienen centraal te worden verzameld en verwerkt, en jaarlijks te worden geëvalueerd.
De procedure rond vergunningverlening voor proefdieronderzoek moet openbaar worden, met mogelijkheden tot inspraak, bezwaar en beroep voor burgers en maatschappelijke organisaties.
Zolang er dierproeven worden verricht, dient het welzijn van de proefdieren voorop te staan.
Dat betekent dat de dieren op een voor hen zo natuurlijk mogelijke wijze worden gehuisvest, dat er onafhankelijke controle op hun welzijn plaatsvindt en dat ingrepen die onnodig lijden veroorzaken, dit ter beoordeling van een onafhankelijke ethische commissie, verboden worden.
Het welzijn van proefdieren kan en moet aanzienlijk worden verbeterd.
De minimale huisvestingseisen voor proefdieren moeten tegemoetkomen aan de (sociale) behoeften van de betreffende dieren.
Het welzijn van proefdieren dient tijdens het experiment dagelijks te worden gecontroleerd door een onafhankelijk dierenarts.
Overtredingen en nalatigheid van de onderzoekers moeten worden bestraft met het intrekken van de vergunning, boetes en eventueel gevangenisstraf.
Het afknippen van een teen van een (pasgeboren) knaagdier mag niet langer worden toegestaan als identificatiemiddel.
Het Ingrepenbesluit dient hiertoe per direct te worden aangepast en alternatieve, diervriendelijke vormen van identificatie moeten worden onderzocht en toegepast.
Er moet een complete registratie van proefdieren in Nederland komen, inclusief de fokdieren en dieren die wel in laboratoria gehouden worden, maar niet zijn ingezet bij een dierproef.
Er moet een inventarisatie komen van de ongewervelde soorten die gebruikt worden in proeven.
Ongewervelde soorten waarvan mag worden aangenomen dat zij ‘ongerief’ ondervinden van een dierproef, dienen onder de Wet op de dierproeven te worden gebracht.
Proefdieren die na afloop van de experimenten niet meer gebruikt worden, dienen, indien hun lichamelijke en psychische conditie dat toelaat, op kosten van de dierproefnemers via gespecialiseerde opvangcentra bij nieuwe eigenaren herplaatst te worden.
De erfelijke eigenschappen van dieren en planten hebben zich ontwikkeld in een langdurig proces.
Hierdoor hebben planten en dieren zich optimaal aan elkaar en aan de natuurlijke omstandigheden van hun omgeving aangepast en is een dynamisch evenwicht tussen de diverse levensvormen ontstaan.
De genetische manipulatie van planten en dieren en het toepassen daarvan voor technologische doeleinden (biotechnologie) vormt een drastische breuk in het natuurlijke ecosysteem.
Ze tast niet alleen de integriteit van planten en dieren aan, maar vormt ook grote risico’s voor hun voortbestaan.
Genetisch gemanipuleerde dieren en planten kunnen immers hun natuurlijke soortgenoten verdringen en in het algemeen het ecosysteem ontwrichten.
De laatste jaren zijn handelingen die op genetisch niveau veranderingen aanbrengen in een levend organisme (genetisch gemanipuleerde dieren) verder ontwikkeld en de toepassingen van biotechnologie bij dieren zijn uitgebreid.
Genetische aanpassing van dieren zodat hun organen mogelijk bruikbaar zijn voor de mens (xenotransplantatie) is daar een voorbeeld van.
In Nederland worden ieder jaar meer dan honderdduizend dieren, vooral muizen en ratten, gebruikt in biotechnologische experimenten.
Genetische manipulatie is een techniek die veel dieren kost: er zijn gemiddeld 150 dieren nodig om één transgene lijn te maken.
Vooral de moederdieren hebben ernstig te lijden van de handelingen die worden uitgevoerd om de zogenaamde 'transgene dieren' te maken, maar ook de nakomelingen die met genetische defecten geboren worden, zijn zelfs voordat er experimenten op hen worden verricht al in hun lichamelijke integriteit aangetast.
Genetische manipulatie heeft de afgelopen jaren bovendien geleid tot een stijging van het totale aantal dierproeven.
De Partij voor de Dieren vindt dat het genetisch veranderen van dieren niet te verenigen is met de lichamelijke integriteit van het dier en wijst dit daarom principieel af.
Zolang er geen verbod op het verrichten van deze experimenten is gerealiseerd, dient het wettelijk verankerde 'Nee, tenzij'principe strikt te worden gehandhaafd.
Er moet een verbod komen op genetische manipulatie en klonen van dieren en genetische manipulatie van planten.
Er dient op ethische gronden een verbod te komen op het patenteren van leven.
Xenotransplantatiewordtverboden.
Zolang er geen verbod op biotechnologie bij dieren gerealiseerd is, dient de procedure rond de vergunningverlening openbaar te blijven.
Er moeten voor deze procedure ethische criteria komen waarin de belangen van het dier nadrukkelijker worden meegewogen.
Het belang van het onderzoek dient steeds in een brede maatschappelijke context te worden beoordeeld.
Alle gegevens die voortkomen uit biotechnologische onderzoeken bij dieren moeten openbaar worden gemaakt.
Resultaten van onderzoek dienen te worden meegenomen in de bespreking van de vervolgaanvraag van voorstellen die voortbouwen op eerder biotechnologisch onderzoek.
Indien de resultaten geen belangrijke informatie opleveren, dient de vervolgaanvraag bij voorbaat afgewezen te worden.
Er dient een centrale databank te worden ingericht waarin alle beschikbare kennis over de gevolgen van genetische manipulatie bij dieren verzameld wordt.
Deze data moeten worden gebruikt bij het besluitvormingsproces rond nieuwe vergunningverleningen.
Ten aanzien van gezelschapsdieren zijn er nog maar weinig wettelijke regels die het welzijn van dieren beschermen.
Wanneer gezelschapsdieren zwervend worden aangetroffen, worden zij op grond van het Burgerlijk wetboek 5, artikel 8 beschouwd als een gevonden voorwerp dat door de gemeente gedurende 14 dagen voor de eigenaar moet worden bewaard.
Verder is er het Hondenen kattenbesluit (HKB) dat regels stelt aan het bedrijfsmatig houden van honden en katten in opvangcentra, aan de handel in deze dieren, en aan fokkerijen en pensions.
De regels hebben onder andere betrekking op de vakbekwaamheidseisen voor fokkers en handelaren en op de normen voor huisvesting, verzorging, vaccinatie, identificatie/registratie en nestfrequentie.
Voor de overige gezelschapsdieren is er niets geregeld.
Dat ligt grotendeels aan de overheid die de laatste jaren veel regels wil afschaffen, helaas ook regels die weerloze dieren moeten beschermen.
Zo wil de overheid zelfs het in 2002 inwerking getreden Hondenen kattenbesluit al weer afschaffen in een heilig vertrouwen in de zelfregulering van de markt.
Alleen de dierenhandel, legaal en illegaal, zal hiervan profiteren.
De toepassing van de wet laat bovendien zeer te wensen over.
De rechterlijke macht toont, waar het dierenmishandeling betreft, een groot gebrek aan bereidheid adequate straffen op te leggen.
Bedrijven die dieren mishandelen/verwaarlozen dienen naast strafrechtelijke vervolging ook op andere wijze gesanctioneerd te kunnen worden door bestuursdwang, dwangsom, bestuurlijke boete en (definitieve of gedeeltelijke) stillegging van het bedrijf/inrichting.
Dierenmishandeling dient meer en zwaarder bestraft te worden.
Het Openbaar Ministerie moet een hogere prioriteit toekennen aan het vaker voor de rechter brengen van verdenkingen van dierenmishandeling.
De rechterlijke macht dient vaker een hogere strafmaat te hanteren en meer (langdurige of definitieve) houden handelsverboden op te leggen.
Opsporing van overtredingen en handhaving van dierenwelzijnswetten dienen meer prioriteit te krijgen bij opsporingsinstanties.
Om dit te kunnen realiseren moet een dierenpolitie, bestaande uit minimaal 50 functionarissen, worden ingevoerd.
Deze dierenpolitie dient voldoende bevoegdheden te krijgen voor inbeslagname van dieren.
Er is een sterk verband aangetoond tussen huiselijk geweld en dierenmishandeling: vaak gaat dierenmishandeling vooraf aan geweldpleging richting mensen.
Er moet een landelijk registratiesysteem worden ingevoerd waarbij gegevens over potentiële geweldsituaties vanuit verschillende instanties aan elkaar gekoppeld worden.
Dierenartsen kunnen dan melding maken van verdachte verwondingen bij een dier en tegelijkertijd kunnen onder andere jeugdzorginstellingen en politie melding maken van verdenkingen van huiselijk geweld zodat probleemgezinnen kunnen worden gelokaliseerd.
Op deze wijze kan veel leed bij zowel mensen als dieren voorkomen worden.
Dieren dienen bij de verkoper en fokker op welzijnsvriendelijke wijze te zijn gehuisvest, die volledig tegemoetkomt aan de gedragsbehoeften van de dieren.
In dat kader dient het Hondenen Kattenbesluit te worden gehandhaafd.
Alle bedrijven die zich met de handel in gezelschapsdieren bezighouden, dienen verplicht gecertificeerd te worden.
Er moet een algehele Identificatie & Registratieplicht komen voor honden en katten, onder andere via het plaatsen van chips.
In de certificatieeisen moet worden opgenomen dat de verkoper uitgebreide, ook schriftelijke informatie over de verzorging van een dier moet geven vóór de aankoop van een dier.
Verder moet worden vastgelegd dat de verkoper van een dier de verantwoordelijkheid heeft om zich ervan te verzekeren dat de beoogde houder een dier welzijnsvriendelijk kan houden.
Het personeel dat dieren verkoopt dient een opleiding te hebben gevolgd die voldoende kennis omtrent de aangeboden dieren garandeert.
Hondenhandelaren moeten in de overdrachtspapieren vermelden wie de eigenaar van de moederhond van de verhandelde pups is en waar deze verblijft.
De verkoop van pups en kittens zonder moeder in dierenwinkels dient verboden te worden.
Er moet een verbod komen op de handel in dieren die in het buitenland onder slechte omstandigheden zijn gefokt.
De Nederlandse, gecertificeerde handelaar dient alleen dieren van volgens de Nederlandse normen werkende buitenlandse bedrijven te verhandelen.
Wanneer een handelaar wordt betrapt op overtreding van de foken/of importregels, is hij aansprakelijk voor de kosten van de medische behandeling van de dieren die daaruit voortvloeien.
De nieuwe eigenaar krijgt deze bovengemiddelde kosten zonder zelf procederen vergoed.
Daarnaast dient de handelaar een houden handelsverbod opgelegd te krijgen.
Selectieve fok kan ertoe leiden dat dieren niet op een natuurlijke wijze ter wereld kunnen komen, continu ademhalingsmoeilijkheden hebben, afwijkingen in hun skelet vertonen of door verschillende oorzaken vroegtijdig zullen sterven.
Er moet een verbod komen op het fokken van dieren die door selectieve fok gezondheids- of welzijnsproblemen ondervinden.
Dit verbod moet vergezeld gaan van een verbod op het tentoonstellen en verhandelen van dergelijke soorten.
Hiertoe dient artikel 55 van de Gezondheidsen welzijnswet voor dieren (1992) te worden ingevuld.
Het is in Nederland verboden om pitbullachtigen te houden en te fokken, tenzij ze van een FCI-stamboom zijn voorzien.
Door buitenlandse en illegale fokkers worden echter toch dergelijke honden gefokt, die in Nederland vervolgens in beslag genomen en gedood worden.
Er moet een eind gemaakt worden aan het rücksichtslos doden van dergelijke dieren.
De overheid moet over het verbod van het houden van pitbulls regelmatig  voorlichting geven.
De fokkers en kopers van illegale pitbullachtigen dienen zwaar te worden bestraft.
Er dient een versnelde evaluatie te komen van de RAD.
Er moet met financiële steun van de overheid een landelijk netwerk van gecertificeerde opvangcentra worden opgezet voor andere dieren dan honden en katten.
Mensen behoren het recht te hebben om hun huisdier mee te nemen en te behouden wanneer zij in een instelling worden opgenomen.
Hierdoor wordt voorkomen dat veel dieren in asielen terechtkomen.
In rampenplannen dient ook aandacht uit te gaan naar het in veiligheid brengen van dieren.
Veel dieren zijn niet geschikt om als huisdier te houden.
Zij blijken te veel problemen te geven in de verzorging en er kan geen geschikte leefomgeving geboden worden.
Daardoor belanden deze dieren vaak in opvangcentra.
Er moet een beperkte positieflijst worden opgesteld waarop alle diersoorten staan die geschikt zijn als huisdier.
Dieren die niet op de positieflijst vermeld staan, mogen niet worden verkocht of verhandeld.
In het wild gevangen dieren zijn in ieder geval niet geschikt als huisdier.
Hoogwaardig vervaardigd voedsel is van grote betekenis voor het welzijn van dieren en behoort tot hun eerste levensbehoefte.
Op de specifieke diersoort afgestemde voeding wordt echter beschouwd als luxe.
Voeding voor huisdieren is tot op heden daarom ondergebracht in het hoge BTWtarief.
Dit in tegenstelling tot voeding voor productiedieren.
Hoogwaardig vervaardigd (biologisch) voedsel dient voor alle gehouden dieren in het lage BTW-tarief te vallen.
Dit geldt echter alleen voor dierenvoeding die niet op dieren getest is.
Dieren worden op vele manieren gebruikt ter vermaak van de mens.
Dit kan variëren van jacht en hengelen tot het gebruik van dieren in circussen, volksspelletjes, reclamespots, t.v.-programma’s en films.
Veel van deze activiteiten kennen een lange traditie, die als argument wordt gehanteerd om ze als cultureel erfgoed in stand te houden.
In het Verdrag van Amsterdam (1997) van de Europese Unie staat dat rekening gehouden moet worden met het welzijn van dieren, ‘onder eerbiediging van de wettelijke en bestuursrechtelijke bepalingen en gebruiken van de lidstaten met betrekking tot met name godsdienstige riten, culturele tradities en regionaal erfgoed’.
De Partij voor de Dieren vindt dat dieren als levende wezens met bewustzijn en gevoel met respect en zorgvuldigheid behandeld moeten worden en heeft er daarom bezwaren tegen om dieren ten koste van hun vrijheid en welzijn ter vermaak van de mens te gebruiken.
Die bezwaren zijn uiteraard het sterkst indien dieren worden gedood en verwond, zoals bij de jacht en het hengelen of indien de dieren angst en stress wordt berokkend.
Bij andere vormen van vermaak richten de bezwaren zich vooral op de ontoereikende huisvesting en de inperking van de bewegingsvrijheid van de betrokken dieren.
De passage in het Verdrag van Amsterdam over het eerbiedigen van culturele en religieuze tradities waarbij dieren worden gebruiktzoals het stierenvechten en het onverdoofd slachtendienttewordengeschrapt.
Hengelen wordt ontmoedigd en ingeperkt door middel van voorlichting, het afschaffen van het tasjesvissen, weerhaken, leefnetten en viswedstrijden.
Op termijn is een verbod op hengelen gewenst.
Het gebruik van dieren in het circus dient verboden te worden.
Het laten uitvoeren van kunstjes door dieren getuigt niet van respect, terwijl hun levenslange opsluiting in kooien onacceptabel is.
Vooral bij wilde dieren doen zich ernstige welzijnsproblemen voor.
Het is onacceptabel om terwille van het vermaak van de mens dieren uit het wild te vangen en in een dierentuin of dolfinarium onder te brengen.
Hun leefgebied is daar drastisch verkleind waardoor zij niet hun natuurlijke gedragingen kunnen uitvoeren.
Het argument dat dierentuinen een educatieve waarde hebben, is onterecht.
Dierentuinen laten de bezoekers niet zien hoe de dieren in hun natuurlijke omgeving leven.
Ze suggereren bovendien dat het moreel gerechtvaardigd is om dieren van hun vrijheid te beroven om ze aan mensen te tonen.
Alleen indien dieren zich niet in hun oorspronkelijke leefgebied kunnen handhaven of daarin niet teruggezet kunnen worden, kan de dierentuin een aanvaardbare, bij voorkeur tijdelijke vorm van huisvesting zijn.
Haar oude doelstelling is dan veranderd in die van opvangcentrum voor in het wild levende, al dan niet bedreigde dieren en diersoorten.
De huisvesting van de dieren dient er in deze gevallen op gericht te zijn de natuurlijke levensomstandigheden zoveel mogelijk te benaderen.
Het fokken met dieren in een dierentuin is in het algemeen ongewenst, omdat de nieuwe dieren hun leven in een dierentuin zullen moeten doorbrengen.
Een uitzondering kan gemaakt worden voor wetenschappelijk gefundeerde en op natuurbehoud gerichte fokprogramma's met als doel de dieren weer in de natuur terug te plaatsen.
Subsidies vanuit de overheid aan dierentuinen dienen gestaakt te worden voorzover die niet exclusief ten doel hebben om met uitsterven bedreigde dieren op te vangen of bedreigde populaties in het wild tijdelijk te voorzien van nieuwe aanwas.
Dieren gehouden in kinderboerderijen dienen te allen tijde conform hun soorteigen gedrag te worden gehuisvest en verzorgd.
Er moet per diersoort gestreefd worden naar de optimale huisvesting.
Sociale dieren mogen niet alleen worden gehuisvest.
Op kinderboerderijen worden geen dieren gefokt.
Om het aantal dieren op peil te houden, moeten overtollige dieren van andere kinderboerderijen en van dierenopvangcentra worden overgenomen.
Oude dieren worden niet vanwege hun leeftijd gedood.
Het probleem van sport met dieren is dat de dieren hierbij vaak in hun gezondheid en welzijn worden aangetast.
Dat geldt in hoge mate voor het hengelen (ten onrechte aangeduid als hengelsport) dat er op gericht is om vissen met een haak te vangen.
Maar ook andere vormen van sport/hobby kunnen dieren in hun welzijn benadelen door dieronvriendelijke trainingsmethoden, overbelasting en door vervroegd doden van dieren die bij het teruglopen van hun prestaties worden afgedankt.
Zo verdwalen ten gevolge van de extreme eisen van de duivensport in Nederland jaarlijks honderdduizenden postduiven tijdens wedvluchten en komen vervolgens in vogelopvangcentra en in steden terecht, waar opvang en verzorging van deze dieren en hun nakomelingen gepaard gaat met veel kosten.
De Partij voor de Dieren staat wel positief tegenover behendigheidstraining en spelvormen voor honden, waarbij geen wedstrijdelement of winstbejag aanwezig is, mits de dieren niet in hun gezondheid en welzijn worden aangetast.
Strenge regelgeving dient het welzijn van dieren die in sport en recreatie worden gebruikt, te waarborgen.
Lange vluchten met duiven, zeker jonge dieren, worden verboden.
Er worden geen overnachtingsvluchten voor postduiven georganiseerd.
Voor de huisvesting van paarden dienen wettelijke regels te worden opgestelddie tegemoetkomen aan de gedragsbehoeften van de dieren.
Dieren worden veelvuldig voor evenementen en mediaopnamen (reclamespots, t.v. programma’s en films) gebruikt.
Het is soms droevig gesteld met de huisvesting en verzorging van de dieren, met de trainingsmethoden en met de kennis van de mensen die met de dieren moeten werken.
Het verhuren van dieren wordt verboden.
Er dienen welzijnseisen gesteld te worden aan het gebruik van dieren ten behoeve van evenementen.
De handelingen mogen niet strijdig zijn met hun aard en natuurlijk gedrag, mogen hun welzijn en gezondheid niet schaden en geen angst en stress veroorzaken.
De dieren mogen geen stimulerende middelen toegediend krijgen en niet worden aangezet tot activiteiten die een gevaar voor hun gezondheid en welzijn opleveren of strijdig zijn met hun eigenwaarde.
Door middel van een positieflijst dient vastgesteld te worden welke dieren wel en welke dieren hiervoor niet geschikt zijn.
Er dient een gedragscode te komen voor de vertoning van realiteitsgetrouwe beelden waarin dieren het slachtoffer worden van mishandeling en vernedering.
Er gaat van zulke beelden een slechte signaalfunctie uit.
In het wild levende dieren moeten zo veel mogelijk met rust gelaten worden, opdat zij hun eigen leven kunnen leven.
In de afgelopen eeuw zijn er al vele diersoorten uitgestorven en wetenschappelijke prognoses geven aan dat dit uitstervingsproces in de komende decennia in een stroomversnelling zal raken.
Ook als het dieren betreft die nog niet met uitsterven bedreigd zijn, dient er ten volle rekening te worden gehouden met hun belangen.
Een zekere mate van overlast van in het wild levende dieren dient hierbij te worden geaccepteerd.
Helaas wordt in veel gevallen uit gebrekkige kennis van de natuurlijke processen of louter om het plezier op in het wild levende dieren gejaagd.
In Nederland wordt de omgang van de mens met de in het wild levende dieren geregeld in de Floraen faunawet.
Hierin staat de bescherming van dieren centraal.
Dat betekent dat dieren in principe met rust moeten worden gelaten.
In deze wet is bepaald dat er pas ontheffingen kunnen worden verleend om dieren te doden wanneer er sprake is van belangrijke schade aan landbouwgewassen of vee of wanneer de openbare veiligheid of de volksgezondheid daadwerkelijk wordt bedreigd.
Tevens is daarbij een voorwaarde dat er geen andere bevredigende oplossing bestaat en dat het doden van de dieren wel tot een bevredigende oplossing leidt.
In de praktijk echter worden ontheffingen voor het doden van dieren routinematig door de provincies verleend.
Dit wordt veroorzaakt door de dominante invloed van de Faunabeheereenheden, bestaande uit grondgebruikers en jagers, die de ontheffingen voor het doden van dieren aanvragen.
Het Faunafonds dat de verzoeken om ontheffing beoordeelt, is eveneens onevenwichtig ten gunste van de grondgebruikers en jagers samengesteld, waardoor de verzoeken om ontheffing niet kritisch worden beoordeeld.
Het Faunafonds dient met het oog op de gewenste onafhankelijkheid te worden samengesteld uit onafhankelijke deskundigen waardoor een kritischer beoordeling van de aanvragen om ontheffingen plaatsvindt.
De Flora- en faunawet dient zodanig te worden bijgesteld dat uit de wettelijke bescherming van dieren die de wet beoogt, ook werkelijke bescherming voortvloeit.
Het doden van dieren moet beperkt worden tot de enkele gevallen waarin door de betreffende diersoort belangrijke landbouwschade wordt veroorzaakt of de volksgezondheid of de openbare veiligheid in gevaar wordt gebracht.
In die gevallen kan op grond van artikel 65 of 68 toestemming worden verleend voor het opzettelijk verontrusten van deze diersoort of, wanneer dat niet tot een oplossing leidt en van het doden van dieren wel een bevredigende oplossing kan worden verwacht, op grond van artikel 68 ontheffing worden verleend om enkele dieren te doden.
Het toestaan van het doden van dieren zonder bovengenoemde redenen is in strijd met de uitgangspunten van de Floraen faunawet.
In de Jachtregeling moet worden bepaald dat de periode waarin de jacht op fazanten, hazen, houtduiven, konijnen en wilde eenden is geopend, wordt beperkt tot 0 dagen.
Daarnaast mag afschot nooit plaatsvinden in rustgebieden en andere niet openbaar toegankelijke gebieden.
Het doden van dieren in het hele land of in delen van het land is een voor de dieren, de natuur en de mensen zeer drastische maatregel.
In geval van schade is het daarom ongewenst om het op grond van artikel 65 aan de beoordeling van iedere individuele grondgebruiker over te laten of het noodzakelijk is om daartoe dieren te doden.
Dit geldt ook voor het huidige gebruik van artikel 75 op grond waarvan een aantal diersoorten ‘vogelvrij’ is verklaard en dus door iedereen gedood mag worden die meent van deze dieren last te hebben.
Om toestemming te verlenen voor het doden van een diersoort dient de mogelijkheid van artikel 68 te worden gebruikt, waarmee veel meer toegesneden op de lokale situatie aan bepaalde personen toestemming kan worden verleend.
Op basis van artikel 65 van de Flora- en faunawet zullen uitsluitend diersoorten worden aangewezen die opzettelijk mogen worden verontrust.
Het gebruik van artikel 75 wordt beperkt tot uitzonderlijke situaties waarbij sprake is van dwingende redenen van groot openbaar belang zoals ernstige bedreiging van de volksgezondheid, zulks ter beoordeling van een onafhankelijke instelling.
In de Flora- en faunawet wordt het begrip ‘belangrijke schade’ gehanteerd als voorwaarde voor het treffen van maatregelen tegen dieren.
Het begrip is niet nader gedefinieerd.
Als definitie voor ‘belangrijke schade’ op basis waarvan een ontheffing ex artikel 68 van de Flora- en faunawet kan worden verleenddient te worden gekozen voor tien procent van de gemiddelde opbrengst van het gewas met als ondergrens € 115per hectare.
Op basis van het ‘Besluit beheer en schadebestrijding dieren’ worden in het kader van ‘noodzakelijk populatiebeheer’ in Nederland jaarlijks 12.000 reeën geschoten.
Ditpopulatiebeheer is onnodig.
De argumenten die voor dit populatiebeheer worden aangevoerd, zijn het beperken van belangrijke schade aan landbouwgewassen en de verkeersveiligheid.
De landbouwschade blijkt echter in de praktijk nauwelijks aanwezig te zijn.
Bovendien zijn er voldoende alternatieven om eventuele schade effectief te voorkomen.
Dit geldt ook voor het verkeer.
Er zijn diverse maatregelen mogelijk om de kans op eventuele aanrijdingen te verkleinen, zoals brede, overzichtelijke bermen.
Aanrijdingen komen het meest voor tijdens de nachtelijke uren en bij hoge snelheid.
De provincies zouden moeten onderzoeken waar de knelpunten liggen om daar gerichte maatregelen te kunnen treffen zoals het ’s nachts afsluiten van wegen voor gemotoriseerd verkeer (m.u.v. aanwonenden), waar dat mogelijk is, het verlagen van de maximumsnelheid of het plaatsen van wildhekken of elektronische wildoversteekwaarschuwingen langs de betreffende wegen.
Verder worden ook wilde zwijnen en herten geschoten in het kader van populatiebeheer.
Het beheren van dergelijke populaties is onnodig omdat deze worden gereguleerd door met name het voedselaanbod.
Wanneer er sprake is van belangrijke schade aan of bedreiging van bepaalde algemeen erkende belangen zoals de landbouw of de volksgezondheid bestaat al de mogelijkheid om dieren van deze soorten te verjagen of te doden op grond van artikel 68, eerste lid onderdeel a, b of c.
Aanvullende afschotmogelijkheden zijn ongewenst en moeten dus niet meer worden geboden.
In het Besluit beheer en schadebestrijding dieren moet ‘het reguleren van de populatieomvang van dieren’ uit artikel 4 worden geschrapt.
Nederland heeft een internationale verantwoordelijkheid als doortreken overwinteringsgebied voor ganzen en smienten.
Aan deze vogelsoorten dienen voldoende foerageermogelijkheden te worden geboden.
Graslanden, waar de schade per definitie gering zal zijn, zijn als gedoogpercelen hiervoor bij uitstek geschikt.
De eventuele schade zal verspreid optreden en nergens zeer hoog kunnen oplopen.
Door de vogels op deze percelen niet te verjagen, maar volledig met rust te laten verbruiken ze niet onnodig veel energie waardoor extra foerageren en schade uitblijven.
Alle ganzen en smienten dienen in de winterperiode (1 november tot 1 april) op graslanden te worden gedoogd.
Eventuele schade aan de graslanden zal na taxatie worden uitgekeerd door de overheid, mits de grondgebruiker de vogels volledig met rust heeft gelaten.
Op schadegevoelige percelen zal de eventuele schade na taxatie eveneens worden uitgekeerd, mits de grondgebruiker alle relevante verjagende en werende middelen, met uitzondering van dodelijke middelen, heeft toegepast.
Voor een onafhankelijke controle op de juiste uitvoering van de Floraen faunawet zijn op dit moment te weinig opsporingsambtenaren beschikbaar.
Doordat de ontheffingen over het algemeen via de particuliere Faunabeheereenhe(i)d(en) worden doorgeschreven naar de grondgebruikers, schiet de wettelijk vereiste directe controle door zowel de provincies als de rijksoverheid tekort.
Veel toezicht ligt in handen van jachtopzieners die in dienst zijn van de jagers zelf.
Dat is een onaanvaardbare situatie, temeer daar uitoefening van de jacht zich veelal afspeelt in afgelegen of zelfs voor het publiek afgesloten gebieden waardoor sociale controle én overheidstoezicht vrijwel ontbreekt.
De wet eist, dat provincies de door hen afgegeven ontheffingen voldoende efficiënt controleren.
De rijksoverheid moet extra onafhankelijke opsporingsambtenaren Flora- en faunawet aanstellen die onder de verantwoordelijkheid van het ministerie van Binnenlandse Zaken vallen.
Stadsduiven kunnen een zekere mate van overlast veroorzaken door hun uitwerpselen, nesten en gekoer.
Gemeenten reageren op klachten hierover vaak met dieronvriendelijke maatregelen zoals een abrupt voerverbod en het vangen en vergassen van soms duizenden duiven.
Deze brute methoden zijn verwerpelijk.
Het is ook in strijd met de Gezondheidsen welzijnswet voor dieren om dieren bij overlast te doden zonder dat eerst een diervriendelijke methode is uitgeprobeerd.
Vangacties schieten hun doel volledig voorbij, omdat de duiven zeer vruchtbaar zijn (vrijwel het hele jaar door) en zich versneld gaan voortplanten om hun verliezen goed te maken.
Het diervriendelijke alternatief is de ‘tillenmethode’.
Hierbij worden duiventillen op panden met platte daken of in zolderverdiepingen geplaatst, waar de duiven kunnen eten, rusten en nestelen.
Verder kunnen duiventorens in plantsoenen of groenvoorzieningen worden neergezet.
Op deze wijze komt 80–90 % van de uitwerpselen terecht in de tillen, wat de overlast daarbuiten evenredig vermindert.
Door het aanbieden van deze nestgelegenheid kan men de meeste gelegde eitjes vervangen door kunsteitjes.
Zo bereikt men een gezonde duivenpopulatie die niet te groot van omvang is.
De overheid dient deze methode te stimuleren.
Onderzocht moet worden hoe de populatie muskusratten in een regio zich zonder bejaging ontwikkelt en wat de gevolgen hiervan zijn voor de dijken.
Het afschieten van dieren in de draag, ruiof zoogtijd dient verboden te worden.
Verwilderde katten dienen niet langer te worden bejaagd, maar dienen te worden gevangen, gesteriliseerd en opnieuw te worden uitgezet op de plaats waar ze gevangen zijn.
Er dient een verbod te komen op het rapen van kievitseieren.
Bouwen in open gebied dient zoveel mogelijk te worden voorkomen.
Bij bouwactiviteiten en andere vormen van aantasting en verandering van de natuurlijke omgeving dienen maatregelen getroffen te worden voor de dieren die hun biotoop daardoor verliezen.
De overheid maakt de opvang van zieke en gewonde in het wild levende dieren weer mogelijk door de vergunningverlening aan opvangcentra te hervatten en deze opvangcentra te financieren.
De overheid financiert de opvang van zieke en gewonde in het wild levende dieren.
Bij olierampen op de Noordzeestranden stelt de overheid zich garant voor de kosten die gemoeid zijn met het redden van de olieslachtoffers.
Er komt een beschermingsprogramma gericht op herstel van de habitat van met uitsterven bedreigde diersoorten zoals korenwolf (veldhamster) en vliegend hert.
Uitzetting van in ons land uitgestorven diersoorten zoals zeearenden, wolven, lynxen, otters, korhoenders etc. dient tot het uiterste beperkt te worden, ervan uitgaande dat de biotoop bepalend is voor hun aanwezigheid.
Slechts wanneer spontane terugkeer uitgesloten is door onnatuurlijke barrières, wanneer de oorzaak van het uitsterven volledig is weggenomen en wanneer de biotoop voldoende ruimte, rust en voedsel biedt, is uitzetting bespreekbaar.
Er komen strengere straffen en meer veldtoezicht om de vervolging van roofdieren, met name roofvogels, te bestrijden en te voorkomen.
CITES (Convention on the International Trade in Endangered Species of Wild Fauna and Flora) is eeninternationaleovereenkomsttussenoverheden.
Het CITES-verdrag bestaat uit afspraken die 164 landen met elkaar hebben gemaakt over de bescherming van dier- en plantensoorten.
Hierin is onder andere opgenomen welke dieren met uitsterven worden bedreigd en daarom bescherming verdienen.
De regels in het verdrag zijn helder maar de handhaving hiervan laat zeer te wensen over.
Zo worden jaarlijks miljoenen dieren illegaal over de wereld getransporteerd.
De handel in bedreigde diersoorten is na drugshandel de meest lucratieve vorm van misdaad.
Er wordt nauwelijks controle op uitgeoefend.
De Nederlandse overheid laat het wat dit betreft opvallend afweten; Nederland is zelfs het kloppend hart van de illegale dierenhandel.
Jaarlijks komen er naar schatting honderdduizenden exotische dieren de Nederlandse grens over.
Dat varieert van ‘gewone’ schildpadden tot uiterst zeldzame papegaaien, zowel legaal als illegaal.
Met de opheffing van een team van gespecialiseerde opsporingsambtenaren eind jaren negentig is de situatie in Nederland snel verslechterd.
Er vindt nauwelijks controle plaats op de invoer van deze dieren.
De signalen van de diverse opvangcentra in ons land zijn alarmerend en illustratief.
Zij geven aan nog maar zelden dieren op te vangen die in beslag zijn genomen, maar blijven een groeiende hoeveelheid exotische dieren opvangen.
Dieren die gekocht zijn op bijvoorbeeld één van de vele grote verkoopbeurzen en na verloop van tijd ‘gedumpt’ worden door hun eigenaar.
Kortom, de handel bloeit en maakt vele slachtoffers.
De enige effectieve manier om bedreigde diersoorten ook daadwerkelijk te beschermen is gerichte en krachtige handhaving en sanctionering.
Er dient een gespecialiseerde taskforce van voldoende omvang en met voldoende mandaat te worden opgezet om de illegale handel in exoten effectief aan te pakken.
Bij overtreding van de wet moeten hogere straffen opgelegd worden aan illegale handelaren.
Aan de opsporing en vervolging moet een hogere prioriteit worden toegekend door het Openbaar Ministerie.
Er dient een centraal registratiesysteem te worden opgezet met betrekking tot de handel van in het wild levende dieren.
Handel in vlees van beschermde diersoorten zoals apen is een grote bedreiging voor deze diersoorten.
Veel van deze dieren mogen worden gedood onder de valse vlag van respect voor de gebruiken van de plaatselijke bevolking.
Gerookte of gestoofde gorilla en chimpansee zijn delicatessen in Afrika.
Maar ook in Europa (Brussel en Parijs) vindt men mensapen op het menu.
Op de bonobo’s wordt bovendien nog altijd gejaagd omdat mensen geloven dat ze medicinale of magische krachten hebben.
Babymensapen worden gevangen en verkocht op de Europese markt als huisdier.
Hun moeder wordt daarbij vrijwel altijd gedood.
Voor elke aap die het eerste levensjaar in gevangenschap haalt, zijn naar schatting tien tot twintig soortgenoten gedood.
Sommige mensapen belanden in stropersklemmen die bedoeld zijn voor ander wild en vrijwel allemaal hebben ze te kampen met menselijke ziekten, burgeroorlogen en jacht door armoede onder de bevolking.
De apen worden steeds kwetsbaarder doordat hun leefomgeving verkleint.
Er blijft steeds minder bos over voor de mensapen door houtkap en bosbranden.
De bloeiende handel in apenvlees zorgt er bovendien voor dat de dieren in vrijwel alle landen een geliefd jachtobject zijn.
Het eten van bedreigde diersoorten is strijdig met de vele afspraken die zijn gemaakt om het uitsterven van dieren te voorkomen.
Nederland en de EU moeten landen dwingen te stoppen met het vangen van dieren en de export van bushmeat.
De invoer van bushmeat in de EU moet verboden worden en de straffen op overtredingen moeten zwaarder worden.
Binnen CITES zijn vrijstellingen opgenomen voor de jacht op bedreigde diersoorten.
Hierdoor wordt het jagers (uit binnen- èn buitenland) mogelijk gemaakt om bedreigde diersoorten als olifanten, tijgers en leeuwen te schieten.
Deze zogenaamde trofeejachten worden mogelijk gemaakt als bepaalde diersoorten om welke reden dan ook ‘beheerd’ moeten worden.
Deze vrijstellingen zijn echter slecht controleerbaar en dienen om deze reden dan ook afgeschaft te worden.
De reizen die worden georganiseerd om bedreigde en beschermde diersoorten dood te schieten moeten verboden worden.
De PvdD vindt dat het justitieel apparaat van de EU lidstaten Europese jachttoeristen moet kunnen vervolgen wanneer deze Europese ingezetenen bedreigde diersoorten buiten Europa bejagen.
Het in Nederland organiseren van jachtreizen waarbij de jacht wordt aangeboden op soorten die in Nederland niet bejaagbaar zijn, moet worden verboden.
De Canadese zeehondenjacht is de omvangrijkste jacht op zeezoogdieren ter wereld.
Ieder voorjaar worden honderdduizenden zeehondenpups van twee weken oud doodgeknuppeld op het ijs.
In de Europese Unie bestaat nog steeds een bloeiende handel in uit Canada afkomstig zeehondenbont, maar ook uit andere landen, waaronder Rusland, Groenland en Noorwegen worden zeehondenpelzen geïmporteerd.
Er moet een nationaal handels- en importverbod komen op zeehondenbont en andere producten die afkomstig zijn van de jacht op zeehonden.
Binnen de EU moet Nederland zich sterk maken voor een soortgelijk Europees verbod.
Nederland dient zich sterk te maken voor een internationaal verbod op de zeehondenjacht.
De commerciële jacht op walvissen is verboden.
Toch weten landen als Japan, Noorwegen en IJsland de jacht op de walvis te ‘rechtvaardigen’ door er het etiket van wetenschappelijk onderzoek op te plakken.
Dit is in strijd met eerdere internationale afspraken.
Nederland dient de walvissen te beschermen.
Het moratorium (verbod) op de commerciële walvisjacht moet daarom gehandhaafd blijven.
Tegen landen die dit verbod schenden, dient Nederland in actie te komen.
Nederland zou zich tevens sterk moeten maken andere landen te overtuigen van het belang van de bescherming van de walvis.
Om het ecosysteem in Nederland en mondiaal in evenwicht te brengen zijn veranderingen op velerlei gebied noodzakelijk, die allemaal gericht moeten zijn op het stoppen van de afbraak van de natuur, van het uitsterven van dieren plantensoorten, van de milieuvervuiling en van het nietduurzame gebruik van eindige grondstoffen.
Gestreefd moet worden naar stimulering van elke vorm van duurzame ontwikkeling.
Het door de mens in gebruik nemen van natuurgebieden dient, gelet op het huidige niveau van exploitatie en vernietiging, niet verder te worden uitgebreid.
De productie van hout en palmolie dienen zo duurzaam mogelijk plaats te vinden, waarbij voor hout minimaal volgens de normen van de Forest Stewardship Council (FSC) wordt gewerkt.
De ontwikkeling van een Europese ecologische hoofdstructuur dient krachtig te worden bevorderd.
Hiertoe dienen de lidstaten van de EU binnen het kader van de Habitatrichtlijn ‘Speciale Beschermingsgebieden’ (Special Protection Areas) aan te wijzen.
Veel lidstaten vertragen de totstandkoming van deze gebieden bewust om zo economische belangen voorrang te kunnen geven.
De aangewezen speciale natuurgebieden worden nauwelijks beschermd.
Er moet een importverbod komen op illegaal gekapt hout.
De EU dient ontwikkelingslanden te steunen bij duurzaam bosbeheer en het tegengaan van illegale houtkap.
Een groeiend deel van de mondiale graanen sojaproductie is bestemd voor de veeteelt.
Nu al is 400 miljoen hectare, een kwart van alle landbouwgrond op de wereld, in gebruik voor de productie van veevoer.
Grote oppervlakten landbouwen bosgrond worden in exploitatie genomen, wat vaak ten koste gaat van de mensen en dieren die daar verblijven.
Om dit proces te stoppen is een meer plantaardig voedingspatroon gewenst, dat minder beslag legt op landbouwgrond dan de veeteelt, zeker de bioindustrie.
Dat verlicht de druk op de schaarser wordende landbouwgronden, die weer aan de natuur teruggegeven kunnen worden of voor de productie van voedsel voor mensen gebruikt kunnen worden.
De conclusies uit het onderzoek ‘Pigs or Peas’ (april 2006) van Profetas, een onderzoeksgroep van 19 wetenschappers van 3 universiteiten zijn helder: vermindering van de vleesconsumptie ten gunste van plantaardige eiwitbronnen is broodnodig en levert een enorme verbetering op met betrekking tot energieverbruik, biodiversiteit, volksgezondheid, diergezondheid en dierenwelzijn.
De onderzoekers concluderen tevens dat een lagere vleesconsumptie ook kan helpen om de door ziektes en crises geteisterde vleeseconomie weer in het gareel te krijgen.
De overheid dient zich in te zetten voor een meer plantaardig georiënteerd voedingspatroon.
De omschakeling van de consumptie van dierlijk eiwit naar plantaardig eiwit wordt gestimuleerd door middel van voorlichting, een BTW nultarief op vleesvervangers en een fiscale vrijstelling voor investeringen in de productie en ontwikkeling van vleesvervangers.
Een essentiële factor in onze huidige cultuur is de beschikbaarheid van energie, voor de opwekking waarvan in toenemende mate fossiele brandstoffen zijn ingezet zoals kolen, gas en olie.
Deze brandstoffen zijn eindig en de verbranding leidt tot ernstige vervuiling op mondiaal niveau.
Het gebruik van biomassa voor de opwekking van elektriciteit biedt onvoldoende soelaas: het legt beslag op (landbouw)grond en gaat ook met de uitstoot van CO2 gepaard.
Een aanzienlijke reductie van het energiegebruik en een omschakeling naar duurzame energiebronnen zoals zon, water en wind zijn noodzakelijk.
Hiervoor dienen geschikte subsidiemogelijkheden te worden ontwikkeld.
Voor het gebruik van energie en water wordt een progressief tarief gehanteerd.
Lichtvervuiling door gebouwen, kassen en verkeerswegen dient vanwege energiebesparing en het welzijn van mens en dier drastisch te worden beperkt.
Alle nieuwe bouwwerken en woningen dienen energiezuinig te worden geconstrueerd, waardoor het gemiddelde energiegebruik meer dan de helft moet dalen.
De bouwmaterialen dienen op een duurzame wijze geproduceerd te worden.
Er dient meer belasting geheven te worden op milieuvervuilende activiteiten en stoffen.
Er komt een accijns op vliegtuigbrandstoffen.
Gebouwen waarvan het casco nog goed is, mogen niet meer afgebroken worden.
Gebruiksvoorwerpen dienen energiezuiniger te worden en het hergebruik van (bouw) materialen moet krachtig bevorderd worden, onder andere door de reparatie van goederen te stimuleren.
In het algemeen dient spaarzaam gedrag te worden bevorderd.
De opwekking van kernenergie bergt onaanvaardbaar grote gevaren in zich, veroorzaakt een enorm afvalen veiligheidsprobleem en dient daarom te worden afgeschaft.
De Nederlander is zeer mobiel.
De afstanden in ons land zijn relatief klein en gemakkelijk te overbruggen.
De mobiliteit vormt echter een steeds groter probleem in de vorm van files en milieubelasting.
De Partij voor de Dieren pleit voor het stimuleren van minder woonwerkverkeer
en het stimuleren van milieuvriendelijker vervoer.
Vermindering van het vervoer
en energiearm vervoer dienen daarom door de overheid bevorderd te worden.
Verkeerswegen voor het gemotoriseerde verkeer worden niet meer aangelegd en verbreed zonder natuuren milieucompensatie in de eigen regio.
Knelpunten in het wegennet dienen in principe opgelost te worden via compenserende maatregelen in de OV infrastructuur.
De verbinding A6 A9 langs het Naardermeer, evenals de verlenging van de A4 MiddenDelfland gaat niet door.
Aanleg van wegen door of langs bestaande natuurgebieden zullen niet worden uitgevoerd.
Het openbaar vervoer moet hoge prioriteit krijgen teneinde het energieverbruik en de luchtvervuiling te verminderen.
Het openbaar vervoer moet tot een zeer klantvriendelijke bedrijfstak worden getransformeerd.
De tarieven dienen aanzienlijk verlaagd te worden en de frequentie en beschikbaarheid moeten worden verhoogd.
Bijna gratis openbaar vervoer dient te worden ingezet, om daarmee de aanleg van wegen te voorkomen, files op te lossen en een aanzienlijke reductie van de uitstoot van gassen te realiseren.
Er komt een snelle OV verbinding tussen het Noorden van ons land en de Randstad.
De toepassing van milieuvriendelijkere automotoren dient verder gestimuleerd te worden door middel van een verlaging van de houderschapsbelasting en fiscaal voordeel bij aankoop van voertuigen met deze motoren.
Inkomsten uit fiscale maatregelen die als doel hebben het autogebruik terug te dringen, dienen direct ten goede te komen aan de verbetering van openbaar vervoer.
Het personenvervoer over water dient gestimuleerd te worden.
Het vervoer per fiets moet gestimuleerd worden door de aanleg van meer fietspaden.
Bestaande fietspaden moeten beter worden onderhouden.
De fiets van de zaak moet weer fiscaal aantrekkelijk worden gemaakt.
Groene spaaren beleggingsregelingen dienen gestimuleerd en uitgebreid te worden met alle vormen van duurzame ontwikkeling.
Het gebruik van milieubelastende middelen, waaronder gevaarlijke impregneermiddelen voor hout, dient verboden te worden.
Er wordt een wegwerptax ingevoerd voor milieuonvriendelijke verpakkingen.
Er dient statiegeld te komen op blik.
De Partij voor de Dieren gaat er in het algemeen vanuit dat mensen ‘zich jegens elkander in een geest van broederschap [behoren] te gedragen’ (Universele Verklaring van de Rechten van de Mens, artikel 1).
De overheid ontwerpt en controleert wetgeving en moet zelf het goede voorbeeld geven.
Daarnaast is zij beheerder van maatschappelijke voorzieningen die essentieel zijn voor een goed functionerende samenleving.
Het ministerie van Landbouw, Natuur en Voedselkwaliteit (LNV) wordt opgeheven.
Dierenwelzijn wordt ondergebracht bij het ministerie van VROM en zal daarom Volkshuisvesting, Dierenwelzijn, Ruimtelijke Ordening en Milieu  (VD ROM) gaan heten.
Er dient, analoog aan de Autoriteit Financiële Markten, de Consumentenautoriteit en de OPTA, een onafhankelijke dierenwelzijnsautoriteit te worden opgericht die een meldpunt vormt voor misstanden en wetsovertredingen.
Zij adviseert de overheid ten aanzien van dierenwelzijn en dierenrechten.
Het Openbaar Vervoer en de energievoorziening komen weer in overheidshanden.
Eventuele privatisering van voorzieningen van algemeen belang gaan niet door.
In alle overheidskantines wordt tenminste 75% biologisch voedsel verstrekt.
Dierlijke producten moeten altijd van biologische oorsprong zijn.
Er komt een overheidskeurmerk op het gebied van maatschappelijk verantwoord ondernemen gekoppeld aan een stimuleringsmaatregel.
De waterschappen worden als overbodig en kostbaar bestuursorgaan opgeheven.
In een goed georganiseerde samenleving moeten de talenten van alle mensen tot hun recht kunnen komen.
Het oprichten van een eigen bedrijf dient gestimuleerd te worden door een vrijstelling van de winstbelasting in de eerste 3 jaar voor startende ondernemers die voldoen aan de door de overheid op te stellen criteria op het gebied van maatschappelijk verantwoord ondernemen.
Het overstappen van een uitkeringssituatie naar een betaalde baan dient gestimuleerd te worden, bijvoorbeeld door loonsuppletie en stageplaatsen
Vrijwilligerswerk moet meer worden gestimuleerd, ook onder werkenden.
Kinderbijslagwordtinkomensafhankelijk.
Arbeidsmarktkansen van werklozen en gehandicapten dienen vergroot te worden door meer gesubsidieerde, arbeidsmarktgerichte opleidingen aan te bieden.
Mensen die langdurig werkloos zijn worden financieel gestimuleerd om maatschappelijke taken te vervullen.
Het gevoel voor arbeidsparticipatie wordt hierdoor in stand gehouden en bevorderd.
Het wordt kleine ondernemers makkelijker gemaakt om uitvallers uit het arbeidsproces te reïntegreren.
Kleine ondernemers mogen niet langer de dupe worden van situaties van heruitval.
De AOW dient in zijn huidige vorm te blijven bestaan.
Het is naar de huidige en aanstaande groep AOW-gerechtigden niet billijk om nu tot wijziging over te gaan.
Scholing en onderwijs vormen de economische en intellectuele basis van onze samenleving.
Beide moeten in hoge mate toegankelijk zijn.
In het onderwijs dient de leerling centraal te staan en niet het budget of het leerplan.
Scholen in het voortgezet onderwijs dienen naast keuzeverantwoordelijkheid ook budgetverantwoordelijkheid te dragen voor schoolboeken.
Verhuursystemen van schoolboeken krijgen de voorkeur boven eigen aanschaf door leerlingen.
Het vakonderwijswordthersteld.
De verplichte brede leerweg voor alle kinderen wordt afgeschaft.
Scholing dient gebaseerd te zijn op aanleg, belangstelling en talenten van het kind.
Het kind staat centraal in het aangeboden leerpakket.
Collegegelddifferentiatie en selectie aan de poort dienen niet doorgevoerd te worden.
Gezondheid, voeding, natuur, dierenwelzijn en milieu moeten een essentieel onderdeel worden van natuuronderwijs en biologielessen.
Sponsoring van het onderwijs en schoolboeken door commerciële partijen wordt verboden om de onafhankelijkheid van onderwijs en wetenschappelijk onderzoek te waarborgen.
Studenten dienen tenminste over eenzelfde budget te kunnen beschikken als leeftijdsgenoten met een bijstandsuitkering.
Dat kan in de vorm van een renteloze lening, die terugbetaald wordt bij het verkrijgen van een zelfstandig inkomen.
De Partij voor de Dieren hecht veel belang aan de individuele vrijheid van burgers,
maar deze mag geen inbreuk maken op de vrijheid en het welzijn van andere levende wezens.
Er dient onderzoek gedaan te worden naar effectievere straffen op gewelddadig gedrag naar mens en dier, waardoor herhaling wordt tegengegaan.
Bij de bestrijding van criminaliteit dient meer prioriteit gegeven te worden aan zaken die het welzijn van mensen en dieren het meest aantasten.
Dit betekent dat voorrang gegeven wordt aan het opsporen van daders van mishandeling, diefstallen en braak boven bijvoorbeeld parkeerovertredingen.
De privacy van burgers dient gegarandeerd te worden.
Het tappen en/of opslaan van telefoon en internetgegevens vormt een elementaire aantasting van burgerlijke vrijheden en dient tot een minimum beperkt te worden, en onder toezicht van een onafhankelijke toezichthouder gesteld te worden, die jaarlijks openbaar verslag doet van zijn aanbevelingen en bevindingen.
De bestrijding van mensenhandel en gedwongen prostitutie van vooral vrouwen en kinderen moet hogere prioriteit krijgen bij politie en justitie.
Eerwraak en vrouwenbesnijdenis dienen actief bestreden te worden.
Er moet een sterkere controle komen op de handel in en doorvoer van wapens.
Er komt een openbaar register met betrekking tot de wapenhandel en de positie van Nederland als wapenleverancier en doorvoerland.
De Partij voor de Dieren hecht groot belang aan een rechtvaardige behandeling van mensen en het tegengaan van schendingen van mensenrechten.
Niet alleen op binnenlands gebied, maar ook internationaal gezien heeft de Nederlandse overheid hier een verantwoordelijkheid.
Ook dienen er onafhankelijk van de eigen economische belangen en politieke samenwerkingsverbanden sancties te worden opgelegd bij schendingen van mensenrechten door andere landen.
Slachtoffers van grove mensenrechtenschendingen moeten asiel krijgen,
tenzij de vluchteling zich schuldig heeft gemaakt aan verwijtbare misdrijven in eigen land.
Op Europees niveau dient Nederland zich sterk te maken voor betere opvang van vluchtelingen in eigen regio.
Daarnaast biedt Nederland eigenstandig hulp bij het organiseren van de opvang van vluchtelingen in eigen regio.
Nederland moet een humaan en rechtvaardig asielbeleid toepassen.
De PvdD vindt dat asielzoekers binnen een redelijke termijn uitsluitsel moeten krijgen over hun verblijfsrecht in Nederland; mensen die langer dan 4 jaar wachten in een opvangcentrum moeten automatisch een verblijfsvergunning verkrijgen.
Asielzoekers dienen, gelijkwaardig aan Nederlandse burgers, alle noodzakelijke medische zorg te krijgen die zij behoeven.
Bij twijfel over de veiligheid van personen bij uitzetting naar het land van herkomst mag hier niet toe worden overgegaan.
De Partij voor de Dieren vindt dat democratie de staatsvorm is die de inwoners van een land het meeste recht doet.
In eigen land moet het democratisch gehalte van de besluitvorming worden versterkt, het moet echter niet doorslaan in een vorm waarbinnen de waan van de dag en het primaat van de markt regeren.
Het kiesstelsel moet de diversiteit van het politieke spectrum blijven waarborgen waarbinnen nieuwe groeperingen een kans krijgen zich te vestigen.
Er dient een kiesstelsel te blijven waarbinnen bestaande en nieuwe partijen een redelijke kans maken op vertegenwoordiging in het parlement.
Subsidies voor politieke partijen worden verdeeld naar ledental waarbij niet vertegenwoordigde (nieuwe) partijen dezelfde rechten krijgen als in het parlement vertegenwoordigde partijen.
Het raadgevend referendum moet een plaats krijgen bij belangrijke besluiten.
Het burgerinitiatief dient gestimuleerd en gemakkelijker gemaakt te worden.
Er komt een einde aan het stelsel van politieke benoemingen op bestuurlijke posities.
De Partij voor de Dieren vindt dat binnen de gezondheidszorg meer verantwoordelijkheid toegekend moet worden aan mensen op de werkvloer en minder aan management.
Dit komt ten goede aan de efficiency binnen de zorg
en zal schrijnende situaties beter helpen voorkomen.
Deze verantwoordelijkheid dient ook in financiële zin te worden erkend en geldt voor vele takken van de sociale sector.
Daarnaast moet er veel meer zorg komen voor ouderen in verpleeghuizen
en moet mantelzorg een belangrijke plaats innemen in onze samenleving en de erkenning krijgen die het verdient.
In de gezondheidszorg dient de patiënt centraal te staan en niet het protocol.
Handen aan het bed dienen meer geld in handen te krijgen; zowel in de vorm van budgetverantwoordelijkheid als in inkomen.
Er wordt gestreefd naar kleinschalige voorzieningen op lokaal en buurtniveau in gezondheidszorg.
Consultatiebureaus moeten voor alle ouders met jonge kinderen goed bereikbaar zijn en dus op buurt of wijkniveau beschikbaar zijn.
De noclaimkorting dient te worden afgeschaft omdat die strijdig is met het solidariteitsbeginsel in de zorg.
Voor mensen die langdurig hoge ziekteuitgaven hebben moet een tegemoetkoming worden ingesteld.
Patiënten die zonder tijdige afmelding niet verschijnen op afspraken dienen de kosten van de consulten zelf te dragen.
Thuiszorgvoorzieningen dienen van zodanige aard te zijn dat ook mensen die niet kunnen terugvallen op mantelzorg zo lang mogelijk zelfstandig kunnen blijven wonen.
Mantelzorg wordt fiscaal aantrekkelijker gemaakt.
Het moet makkelijker gemaakt worden om van een gangbaar bedrijf over te schakelen naar een biologische zorgboerderij.
Dit soort bedrijven zorgt voor leefbaarheid en werkgelegenheid op het platteland
en geven invulling aan de snel toenemende behoeften uit vooral de stedelijke gebieden aan recreatie, natuur en zorg.
De overheid moet een zeer actief preventiebeleid gaan voeren ten aanzien van obesitas.
Voornamelijk bij kinderen is dit een groeiend gezondheidsprobleem.
Bewegingsonderwijs dient te worden uitgebreid en te worden toegepast op de individuele leerling.
Zwemonderwijs dient terug te worden opgenomen in het lespakket.
Veel mensen beschouwen de uitwerking van het huidige rechtssysteem in toenemende mate als onrechtvaardig.
De toegang tot het recht lijkt met name voorbehouden aan welgestelden die zich dure raadslieden kunnen veroorloven.
Rechtspraak is lang niet altijd een bepaling van wie gelijk heeft in een rechtsgeding, maar van wie de langste adem heeft.
Veel slachtoffers van letselschade zien zich genoodzaakt genoegen te nemen met een magere schikking omdat ze niet de mogelijkheid hebben tot een juridische krachtmeting met verzekeringsmaatschappijen.
Klokkenluiders zien hun carrière en persoonlijk leven in veel gevallen geruïneerd, omdat er geen wettelijke bescherming voor ze is.
Om die reden moet de toegang tot het recht hervormd worden.
Er komt een betere wettelijke beschermingsregeling voor ‘klokkenluiders’ die maatschappelijke misstanden aan de kaak stellen.
Maatschappelijke organisaties die met succes overheidsbeleid aanvechten via de rechter, krijgen een reële vergoeding voor de juridische kosten die ze daarvoor maken.
In de huidige regeling komt te vaak voor dat overheden een langere adem hebben dan maatschappelijke organisaties, in personele en financiële zin, waardoor een tegenwettelijk beleid stand kan houden, bijvoorbeeld bij de afgifte van afschot en milieuvergunningen.
Advocaten mogen geen honorarium aannemen uit bronnen met een duidelijke criminele herkomst.
Topadvocaten die enorme bedragen declareren bij topcriminelen weten dat dit geld afkomstig is uit misdaad.
Dit moet als heling worden aangemerkt en dat zal de rechtsgelijkheid ten goede komen.
De toegang tot het recht dient vergroot te worden via betere rechtshulp voor mensen met beperkte inkomens.
De Partij voor de Dieren gaat er van uit dat mensen niet alleen rechten hebben, maar ook plichten jegens elkaar en de samenleving.
Daarbij geldt dat de economie en het sociale leven niet louter beheerst mogen worden door financiële factoren.
Mensen hebben recht op een veilige, schone en zorgvuldig vormgegeven omgeving.
Van de overheid vraagt dit alles een actieve houding
en een beperking van de bureaucratie.
Initiatieven die tot doel hebben de sociale cohesie te bevorderen dienen gestimuleerd en waar mogelijk gesubsidieerd te worden.
Immigranten worden geacht zichzelf de taal en noodzakelijke sociale vaardigheden eigen te maken om in de Nederlandse samenleving te functioneren;
de overheid ziet er op toe dat dit gebeurt
en is hierbij behulpzaam.
Mensen hebben de vrijheid om te leven volgens hun eigen culturele gewoonten voor zover deze niet strijdig zijn met de wet en de vrijheden van anderen.
De overheid dient er zorg voor te dragen dat stadsbuurten, dorpen en het platteland in het algemeen leefbaar worden gehouden en gerevitaliseerd.
Het ouderenbeleid is er op gericht om mensen zolang mogelijk zelfstandig in onze samenleving te laten functioneren.
De overheid is behulpzaam om dat mogelijk te maken en past hierbij maatwerk toe.
Meergeneratiewonen wordt aangemoedigd door een ruimhartig beleid ten aanzien van het bouwen van aanleunwoningen voor jongeren of ouderen op eigen erf.
De oorzaken van massale immigratie moeten aangepakt worden.
Een belangrijke oorzaak van immigratie is armoede elders.
Deze armoede hangt vaak samen met oorlogen, hoge geboortecijfers en te weinig mogelijkheden om in de eigen behoeften te voorzien.
Ontwikkelingshulp dient daarom meer gericht te zijn op geboortebeperking, kennisontwikkeling en preventie van oorlogen.
In een klein land als Nederland dient de groene ruimte beschermd te worden
en moeten op het gebied van ruimtelijke ordening allocatieproblemen worden aangepakt.
Een andere grondpolitiek kan speculatie en scheefgroei in de verdeling van de openbare ruimte uitbannen.
Het op slot doen van het ruimtelijk gebied leidt tot een verpaupering van het platteland, het opdrogen van het voorzieningenniveau, de onmogelijkheid voor jongeren om te blijven wonen in de omgeving waar ze zijn opgegroeid en een schijnbescherming van de groene ruimte.
Immers, na een lange periode van scheefgroei in een omgeving die ruimtelijk op slot zit, zoeken problemen zich een uitweg, waarbij veelal grote stukken van de groene ruimte worden opgeofferd aan de aanleg van Vinex lokaties en andere nieuwbouwwijken in het landelijk gebied, dat daardoor ernstig aangetast kan worden.
Veranderende perspectieven in bijvoorbeeld de landbouw leiden tot het vrijkomen van gebieden, die op zorgvuldige wijze beheerd en bestemd dienen te worden met oog voor de belangen van mens, dier, natuur en milieu.
Om te komen tot een betere benutting van de bestaande mogelijkheden die in de groene ruimte aanwezig zijn moet er een stimuleringsregeling komen om leegstaande gebouwen te benutten voor doelen die meer overeenstemmen met het algemeen belang.
Herallocatie van ruimte kan op vrijwillige basis leiden tot meer woonruimte, vitalisering van dorpsgemeenschappen, aanwas van natuurgebieden en een betere benutting van infrastructuur.
Om die reden komt er een ruimtelijk planbureau dat zich bezig houdt met het ontwikkelen én beschermen van de groene ruimte, waarbij speculatie door commercieel georiënteerde derden wordt uitgesloten.
De overheid streeft ernaar bij uitkoop van grondeigenaren en bij herbestemming van de gronden in alle omstandigheden een verdeling te maken naar één deel natuurbestemming, één deel ecologisch verantwoorde woningbouw en bedrijfshuisvesting en één deel ecologisch verantwoorde agrarische productie met een accent op plantaardige productie.
Via het geven van meer vrijheid tot bouwen in bebouwde gebieden van de groene ruimte wordt een enorme impuls gegeven aan de economie, werkgelegenheid en woonruimteverdeling, zonder dat dat ten koste gaat van overheidsuitgaven.
Inschikken op het eigen erf wordt aantrekkelijk gemaakt, zodat een betere en eerlijker verdeling van de beschikbare groene ruimte mogelijk wordt.
Er komt een een regeling voor mensen die bereid zijn in te schikken op eigen erf.
Kavels groter dan 600m2 mogen bestemd worden voor de bouw van een extra woning, op voorwaarde dat bijgebouwen van gelijk oppervlak worden gesaneerd.
Er komt een heffing op bestemmingswijziging die bouw van een extra woning mogelijk maakt van €200 per m2 geïndexeerd.
De toegenomen bouwmogelijkheden op het platteland zullen zonder overheidsbijdrage leiden tot de bouw van tienduizenden extra woningen, een miljardenimpuls voor economie en werkgelegenheid en een ontlasting van de woningvraag in de steden, doordat de trek van platteland naar stad een halt wordt toegeroepen.
Vrijkomende agrarische gebouwen mogen in principe benut worden voor woningbouw van gelijke omvang, waarbij de inhoud per woning/appartement niet meer mag bedragen dan 500m3.
Grotere agrarische complexen mogen benut worden voor de vorming van appartementencomplexen op het platteland.
De landgoedregeling waarbij agrarische grondeigenaren mogen bouwen op een kavel van tenminste 5 hectaren, wordt gestimuleerd, op voorwaarde dat tenminste 75% van het terrein wordt ingericht voor natuurontwikkeling, dit ter beoordeling van Provinciale landschappen.
Bij de bouw worden naast huizen voor eengezinsgebruik, ook de vorming van appartementencomplexen toegestaan.
De overheid krijgt, om speculatie te voorkomen, de mogelijkheid vrijkomende gronden als eerste aan te kopen tegen onafhankelijk vastgestelde marktwaarde.
De bouw van ‘zichtlokaties’ in de vorm van lintbebouwing voor bedrijventerreinen langs wegen in de groene ruimte dient beperkt te worden.
Splitsing van woningen in kleinere wooneenheden wordt gestimuleerd met een subsidieregeling, zodat meer zelfstandige woonruimte beschikbaar komt op de woningmarkt.
Het omvormen van agrarische percelen van tenminste 5 hectare tot in het bestemmingsplan vastgelegde biologische landbouwtoepassingen of natuur wordt gehonoreerd met een bouwvergunning voor één woning, waarmee de vorming van kleinschalige biologische boerenbedrijven sterk gestimuleerd wordt.
Leegstaande kantoorpanden, die hiervoor geschikt zijn, moeten kunnen worden omgebouwd tot woningruimte, waardoor de woningnood en het bouwen in de huidige natuur en agrarische gebieden kan worden verminderd.
Het cultuur en medialandschap in Nederland is ernstig verschraald.
Omdat kennis van de eigen cultuur één van de grondslagen vormt voor respect voor andere culturen en omdat cultuur en media een belangrijke rol kunnen vervullen om van Nederland weer een aangenamere samenleving te maken, vindt de Partij voor de Dieren dat er veel meer geld en aandacht besteed moet gaan worden aan deze thema’s, inclusief de ruimtelijke vormgeving in ons land.
De vervlakking van het TV en radioaanbod kan gestopt worden door verbetering van de positie van de Publieke Omroep.
Er komt een substantieel budget voor de Nederlandse cultuur.
Onder andere voorruimtelijke vormgeving, het Nationaal Filmfonds, voor het maken van TV documentaires, educatieve TVprogramma’s, ondersteuning aan uitvoerend beeldende kunstenaars en voor orkesten, toneel, ballet en opera’s.
Er komt een opleiding voor kunstenaars om hun werk commercieel uit te dragen.
De publieke omroep wordt versterkt en hervormd.
Er komt een stelsel van promotie en degradatie waarbij de toegewezen zendtijd en programmamiddelen behalve met ledental een directe relatie krijgen met de geleverde prestaties in relatie tot de taakopdracht van de publieke omroep.
Programmamakers krijgen meer invloed, bestuurders minder.
Toetreding van nieuwkomers binnen de publieke omroep wordt bevorderd, de omroepstatus voor bestaande omroepen is niet langer een vanzelfsprekendheid.
Er komt een volledig reclameverbod op alle zenders voor alcoholische dranken.
De Partij voor de Dieren is zich bewust van haar positie en mogelijke rol.
Ze ziet zichzelf met nadruk niet als een oneissue partij.
Waar zelfs oneissue partijen zoals de Boerenpartij en de ouderenpartijen er in het verleden in slaagden hun thema’s ingang te doen vinden bij de zittende politiek, gaat onze missie en taakopvatting verder.
We zien grote analogie met de race van marathonloper Noah Bor die in de marathon van Athene startte als “haas in de marathon” om de andere lopers vaart te geven, maar als eerste finishte.
De Partij voor de Dieren wil in eerste aanleg zo’n haas in de marathon zijn, die zittende partijen herinnert aan hun verantwoordelijkheid voor een diervriendelijker beleid.
Onze hete adem is de wind in de rug voor diervriendelijke fractiespecialisten die in hun eigen partij onvoldoende steun en prioriteit vinden voor het opkomen voor dieren.
Uit tal van politieke partijen ontvangen we steunbetuigingen, zelfs van zittende parlementsleden, voor ons streven dieren serieuze aandacht op de politieke agenda te bezorgen.
Om die reden hebben we er ook alle vertrouwen in dat zelfs het veroveren van slechts enkele Kamerzetels van doorslaggevende invloed zal kunnen zijn op de voorgestane beleidswijziging die dieren eindelijk de rechten zal moeten geven die ze verdienen.
Andere partijen blijken in hun partijprogramma’s én in hun beleid keer op keer gemakkelijk de dieren te ‘vergeten’ omdat er zoveel belangrijke mensenonderwerpen op de agenda staan waardoor dieren nooit aan de beurt komen.
Dat gaat veranderen met de landelijke doorbraak van de Partij voor de Dieren, die ook internationaal van grote betekenis zal kunnen zijn.
Daarnaast zal blijken dat we als partij staan voor een andere manier van denken die de traditionele links/rechtstegenstelling overstijgt.
Een beschavingsoffensief dat niet alleen zal zorgen voor betere leefomstandigheden voor dieren, maar ook voor een meer aangename en duurzame samenleving.
Onze inzet is een ethisch reveil waarin werkelijke waarden die het (over)leven van mens, dier en milieu betreffen, centraal staan en onderdeel gaan worden van het dagelijks leven van steeds meer burgers.
Ons programma heet 220x liever voor mens, dier, natuur en milieu.
Niet uit liefhebberij, maar uit noodzaak om te komen tot een samenleving die de werkelijke waarden van het leven koestert en afziet van kortstondig eigenbelang.
We zullen ons er met alles wat in ons vermogen ligt voor inzetten om zoveel mogelijk van onze 220 verbetervoorstellen voor het huidige beleid doorgevoerd te krijgen.
In het huidige politieke landschap, waarin een patstelling dreigt tussen de traditionele linkse en rechtse kampen, kan de Partij voor de Dieren de wipfunctie vervullen om dieren, natuur en milieu versneld te laten herstellen van de aanslagen die 3 kabinetten Balkenende hebben gepleegd.
We zijn er klaar voor, en bereid tot het sluiten van coalities met iedereen die een betere, duurzame wereld wil helpen realiseren.
Vanuit welke achtergrond dan ook!
De Partij voor de Dieren is de eerste en enige partij ter wereld die de belangen van dieren, natuur en milieu centraal stelt.
De Partij voor de Dieren opereert vanuit een ander perspectief dan gebruikelijk is in de politiek.
Waar de andere politieke partijen hun inspanningen goeddeels richten op het behartigen van de korte-termijn belangen van de mens, probeert de Partij voor de Dieren mensen ertoe te bewegen verder te kijken dan alleen het belang van de eigen soort.
Dit heeft een nieuwe politieke stroming op gang gebracht die uitgaat van het overstijgend belang dat zich niet laat vangen in termen van ‘links’ of ‘rechts’ of van traditionele levensbeschouwelijke stromingen.
De Partij voor de Dieren is een seculiere emancipatiebeweging die plaats biedt aan mensen van uiteenlopende achtergronden die elkaar vinden in het streven de aarde leefbaar te houden voor mensen en voor dieren.
‘Alles van waarde is weerloos’.
Dit gaat vooral op voor alles wat het meeste waard is voor het leven: schone lucht,  schoon water, een schone bodem, een stabiel klimaat en een harmonieuze omgang tussen alle levende wezens.
De Partij voor de Dieren wil het heersende recht van de sterkste doorbreken en opkomen voor de belangen van de zwakste.
Dieren zijn dat in onze samenleving bij uitstek.
Net als natuur- en milieuwaarden.
De vele crises die onze planeet teisteren zijn veroorzaakt door menselijk toedoen.
Ze worden veroorzaakt door een gebrek aan toekomstvisie van de gevestigde politieke partijen.
De invloed van mensen heeft een desastreuze invloed op de toekomstmogelijkheden van onze leefomgeving.
Als we niet snel tot andere beleidskeuzes komen, brengt dit komende generaties in onoverkomelijke problemen.
Het is zagen aan de tak waarop we zitten.
Om serieuze aandacht te vragen voor dieren, natuur en milieu in het belang van alle levende wezens op aarde, heeft de Partij voor de Dieren ervoor gekozen de rechten en het welzijn van dieren tot speerpunten van haar inzet te maken.
Er is een beschavingsoffensief noodzakelijk dat vergelijkbaar is met de strijd van weleer tegen de onderdrukking van vrouwen, kinderen en slaven.
De Partij voor de Dieren kiest ervoor de aandacht te verleggen door niet een menscentraal programma maar een planeetbreed programma te presenteren.
Een programma waarin dieren, natuur en milieu, persoonlijke vrijheid en persoonlijke verantwoordelijkheid centraal staan.
Een programma met Recepten voor Mededogen en Duurzaamheid.
De veehouderij trekt een zware wissel op dier, natuur, milieu en op de mens.
Voedsel wordt zo goedkoop mogelijk geproduceerd en de hele wereld over gesleept.
De maatschappelijke kosten die de intensieve productie van voedsel met zich mee brengt voor natuur en milieu worden afgewenteld op de maatschappij
en in de vee-industrie betalen dieren de echte prijs voor de kiloknallers in de winkel.
Tegelijkertijd kunnen boeren nauwelijks het hoofd boven water houden in de bulkproductie die tot standaard verheven is.
Veel consumenten staan niet meer stil bij waar hun voedsel vandaan komt of hoe het geproduceerd wordt.
We geven steeds minder geld uit aan ons voedsel,
en de boer ziet zich genoodzaakt tot verdere schaalvergroting om zich te handhaven.
De Partij voor de Dieren wil een radicale omslag in het landbouwbeleid.
Ons voedsel moet worden geproduceerd binnen de grenzen van dierenwelzijn en de draagkracht van de aarde.
Schone lucht, water en bodem, gezond voedsel en een vitaal en leefbaar platteland staan te allen tijde voorop.
Boeren ontvangen een goede prijs voor een eerlijk product
en worden beloond voor het in stand houden van het landschap.
Het huidige stelsel van directe en onvoorwaardelijke subsidiëring van boeren moet worden afgeschaft.
Deze gelden moeten ten goede komen aan de omschakeling naar een duurzame en diervriendelijke landbouw,
de productie van plantaardige eiwitten,
ontmoediging van de consumptie van dierlijke eiwitten
en de bescherming van de natuur.
De veehouderij wordt op een natuurlijke, ecologische en regionale wijze gereorganiseerd.
Consumenten betalen voor een goed product,
boeren ontvangen een eerlijke prijs
en de kosten voor goed dierenwelzijn en voor natuur en milieu worden doorberekend aan de consument, niet meer betaald door de belastingbetaler.
De intensieve veehouderij wordt afgeschaft en maakt plaats voor een dier-, natuur-, milieu- en mensvriendelijke vorm van veehouderij.
Nederland is het meest veedichte land ter wereld.
In de afgelopen 50 jaar heeft de Nederlandse veehouderij zich ontwikkeld tot een vee-industrie waarin jaarlijks circa 500 miljoen dieren gedood worden.
De dieren zijn in deze periode steeds intensiever geëxploiteerd.
Ze hebben minder ruimte gekregen, ze zien het daglicht niet meer en groeien als gevolg van fokprogramma’s, voer en medicijnen onnatuurlijk snel.
Slachtkuikens kunnen na enkele weken hun eigen lichaamsgewicht niet meer dragen, koeien produceren vier keer meer melk dan 100 jaar geleden en kippen leggen achtmaal zoveel eieren als vroeger.
In de overvolle stallen is er voor de dieren niets te beleven, waardoor ze aan stress lijden en ernstig gestoord gedrag vertonen.
De vee-industrie heeft ook grote nadelige gevolgen voor het milieu en de natuur.
De afvalstromen zijn enorm.
Nederland heeft een groot mestoverschot, de ammoniakuitstoot is te hoog en de uitstoot van methaan en lachgas is een belangrijke bron van de Nederlandse broeikasgasuitstoot.
Om de dieren te voeren wordt op grote schaal tropisch regenwoud gekapt voor de aanleg van sojaplantages ten behoeve van goedkoop veevoer voor de Nederlandse vee-industrie.
De intensieve en massale veehouderij brengt bovendien grote risico’s met zich mee voor mens en dier in de vorm van ernstige epidemieën en dierziektecrises.
De recente uitbraak van Q-koorts heeft dat andermaal aangetoond.
Door verdergaande schaalvergroting komen landschap en gezinsbedrijven onder druk te staan.
De Partij voor de Dieren wil toe naar een dier-, natuur-, milieu- en mensvriendelijke vorm van veehouderij.
De Nederlandse veestapel wordt vergaand verkleind,
en de dieren worden op een extensieve manier gehouden.
Dieren die gehouden worden, worden goed behandeld.
Huisvesting wordt rond het dier vormgegeven en staat ten dienste van zijn welzijn en gezondheid, waardoor ingrepen niet meer nodig zijn en het antibioticagebruik drastisch vermindert.
Nederlandse veehouders richten zich op de regionale markt, en maken gebruik van lokaal geteeld veevoer, waardoor kringlopen gesloten worden en gesleep met dieren niet meer nodig is.
In de intensieve veehouderij worden dieren behandeld als bulkproducten die voor de laagst mogelijke kostprijs zo snel mogelijk moeten groeien en zoveel mogelijk moeten produceren.
Dit gaat ten koste van het dierenwelzijn.
Krappe huisvesting voor dieren maakt ingrepen zoals snavelkappen noodzakelijk, dieren worden over enorme afstanden getransporteerd om geslacht of vetgemest te worden, en vertonen stress en kannibalistisch gedrag door een verkeerde opfok en de manier waarop ze gehouden worden.
De Partij voor de Dieren wil dat landbouwhuisdieren gehuisvest en verzorgd worden in overeenstemming met hun aard en gedrag.
De opfok en huisvesting van dieren wordt zo afgestemd op hun leefwijze en natuurlijk gedrag dat ingrepen niet meer toegepast worden.
Dan kunnen kippen stofbaden, varkens kunnen wroeten en koeien hebben toegang tot de wei.
De groepsgrootte van dieren wordt afgestemd op de sociale vermogens en behoeften van het specifieke dier.
De fokkerij wordt niet meer gericht op zo hoog mogelijke productie maar op het fokken van gezonde en weerbare dieren.
2.1  De fok, opfok en huisvesting wordt afgestemd op de behoeftes en het natuurlijk gedrag van het dier, en staat ten dienste van hun gezondheid.
Natuurlijk gedrag zoals stofbaden, wroeten, weidegang en het leven in sociale groepen wordt te allen tijde mogelijk gemaakt.
Dieren hebben de keuze om binnen of buiten te verblijven.
2.2  Dieren die buiten verblijven hebben beschutting tegen wind en regen, zon en kou.
In stallen leven de dieren bij daglicht.
2.3  Er komt een einde aan het oormerken van vee.
Chipherkenning vormt voor veel diersoorten een diervriendelijker alternatief.
2.4  Er komt een verbod op het castreren van biggen, het couperen van staarten bij schapen, het knippen van hoektanden, het afbranden van staarten bij varkens, het onthoornen van runderen, het snavelkappen bij kippen en andere pijnlijke ingrepen.
2.5  Er komt een verbod op het houden van productiedieren die ongeschikt zijn om gehouden te worden zoals konijnen, struisvogels en herten.
Voor alle toegestane productiedieren komt wetgeving op het gebied van huisvesting en verzorging.
2.6  Dieren worden zodanig gefokt dat robuuste rassen ontstaan.
In plaats van het productieniveau wordt het welzijn van dieren het uitgangspunt.
Rassen die op enige wijze mankementen vertonen in gedrag, gezondheid of reproductie worden verboden.
2.7  Het seksen en daarna vernietigen van pas uitgekomen mannelijke kuikens uit de legsector wordt uitgebannen.
Dubbeldoelrassen (rassen die zowel voor eieren als voor vlees gehouden kunnen worden) bieden een alternatief.
Gesleep met dieren is een van de grootste problemen in de huidige veehouderij.
Zowel het welzijn als de gezondheid van dieren komt vaak ernstig in het gedrang.
De transportsector is zo gericht op kostprijs dat dierenwelzijn bijzaak is.
De huidige transportregels die dieren zouden moeten beschermen worden veelvuldig overtreden.
Vrachtwagens worden voller geladen dan is toegestaan, veel dieren hebben geen water en voer tot hun beschikking, vervoerde dieren krijgen onvoldoende rust en dieren worden ook bij extreme weersomstandigheden vervoerd.
Regelmatig worden Nederlandse varkenstransporten van de weg gehaald, maar ondanks herhaaldelijke overtredingen worden vergunningen niet ingetrokken.
Bovendien is transport een van de belangrijkste oorzaken van de snelle verspreiding van dierziekten, waaronder die besmettelijk zijn voor mensen.
De Partij voor de Dieren wil het transport van dieren drastisch beperken.
Veehouders moeten hun eigen dieren fokken, zelf afmesten en aan een slachterij in de regio afleveren.
Gescheiden fokken en afmesten mag alleen als er sprake is van een één-op-éénrelatie met een bedrijf in de regio.
De mesterij neemt zijn dieren van slechts één fokkerij af en het transport van de dieren wordt beperkt tot maximaal twee keer; een keer naar de mesterij en een keer naar het slachthuis.
2.8  De transporttijd van levende dieren wordt tot maximaal twee uur beperkt.
2.9  Van transporteurs die welzijnsovertredingen begaan wordt de vergunning ingetrokken.
2.10  De handel in en transport van dieren wordt geplaatst onder toezicht van een inspectiedienst die onafhankelijk opereert van het Ministerie van Landbouw, Natuur en Voedselkwaliteit.
2.11  Veemarkten worden verboden met het oog op dierenwelzijn en de verspreiding van dierziekten.
Het slachten van dieren moet volgens de wet plaats vinden ‘na voorafgaande bedwelming omdat daardoor met de grootste mate van zekerheid wordt voorkomen dat het dier lijdt door pijn of stress’.
Helaas ziet de praktijk in de slachthuizen er anders uit.
In menig slachthuis worden kippen om bedrijfseconomische redenen met te zwakke stroom bedwelmd, waardoor jaarlijks miljoenen dieren onverdoofd geslacht worden.
Ook de slacht van koeien, varkens en andere dieren geschiedt vaak op onzorgvuldige wijze, waardoor de dieren onaanvaardbaar lijden.
Het onverdoofd slachten om religieuze redenen vormt een ander groot probleem.
Op basis van artikel 6 van de grondwet, vrijheid van godsdienst, is bepaald dat dieren ook volgens joodse en islamitische tradities geslacht mogen worden: zonder verdoving en dus met alle pijn en stress van dien.
In 20% van de Nederlandse slachterijen wordt onverdoofd geslacht, ook voor de export.
Onverdoofd geslacht vlees dat niet als halal vlees afgezet kan worden, komt als ‘gewoon’ vlees in de winkels te liggen.
De onwetende vleeseter die denkt dat hij op basis van de Nederlandse wetgeving vlees eet van verdoofd geslachte dieren, wordt bewust misleid.
De Partij voor de Dieren is tegen onverdoofd ritueel slachten.
De vrijheid van godsdienst en het kunnen uitoefenen van rituelen houdt op waar lijden van mensen of dieren begint.
Er zijn bovendien alternatieven voorhanden die in verschillende religieuze gemeenschappen al worden toegepast, zoals bedwelming.
In andere landen is onbedwelmd ritueel slachten al verboden.
In Nederland heeft de Partij voor de Dieren in de Tweede Kamer een initiatiefwetsvoorstel ingediend dat de uitzonderingsbepaling voor het onverdoofd ritueel slachten opheft, zodat alle dieren voor de slacht verdoofd worden.
2.12  De overheid oefent in slachthuizen strenge en intensieve controle uit
en past bij overtreding strenge sancties toe.
Dit geldt in bijzondere mate voor het bedwelmen van dieren voorafgaand aan de slacht.
2.13  Alle slachtmethoden waarbij de dieren niet verdoofd worden, worden verboden.
Er worden daarbij geen uitzonderingen gemaakt voor culturele of religieuze tradities en gewoonten.
Veehouders die hun dieren respectvol en naar de aard van het dier behandelen, die hen de ruimte geven en die milieuvriendelijk veevoer gebruiken, maken extra kosten in vergelijking met de intensieve veehouderij, waarbij de ontstane milieu- en volksgezondheidsschade op de belastingbetaler wordt afgewenteld.
Biologische veehouders hebben bovendien te maken met dure controles en keurmerkverplichtingen.
Hierdoor zijn producten uit de gangbare veehouderij onethisch laag geprijsd in verhouding tot producten uit de biologische(-dynamische) sector.
De Partij voor de Dieren wil het prijsverschil tussen dier- en milieuvriendelijke producten en de kiloknallers omkeren.
De kosten die nu worden afgewenteld op de belastingbetaler worden geïntegreerd in de kostprijs.
Veehouders moeten worden gestimuleerd om over te stappen op een dier- en milieuvriendelijke manier van produceren.
2.14  Voor dierlijke producten uit de vee-industrie gaat het hoge BTW tarief gelden, voor producten uit de biologische landbouw gaat het nultarief gelden.
2.15  Ter ondersteuning van nationale normen die verder gaan dan de Europese regelgeving, komt er een goed etiketteringssysteem.
In dat systeem moet duidelijk herkenbaar worden in welk land een dierlijk product geproduceerd is en volgens welke (dierenwelzijns)normen.
Risico´s voor de gezondheid en het welzijn van dieren en mensen worden teruggedrongen.
Dierziekten zijn van alle tijden en ook in de toekomst kunnen we uitbraken van dierziekten verwachten.
Het huidige veehouderijsysteem, waar niet het dier maar maximale productie voorop staat en dieren in grote aantallen bij elkaar gehouden worden, werkt dierziekten echter in de hand.
In de intensieve veehouderij worden grote aantallen dieren op een zeer beperkte oppervlakte in stallen gehouden.
De dieren lijden een stressvol bestaan.
Ze hebben daardoor een lagere weerstand tegen ziektes.
Bovendien zijn de dieren door het fokbeleid genetisch steeds meer op elkaar gaan lijken en zijn zo kwetsbaarder geworden voor de uitbraak van ziektes.
Hierdoor vormt de intensieve veehouderij een gevaar voor de volksgezondheid.
Veel mensen op het platteland maken zich hier terecht zorgen over.
Q-koorts heeft zich snel verspreid en heeft al duizenden mensen (chronisch) besmet, waarvan een aantal zelfs is overleden.
Omdat er veel te laat werd ingegrepen, werden er meer dan 45.000 dieren gedood, waaronder veel gezonde dieren.
Ook fijnstof uit stallen leidt tot gezondheidsproblemen op het platteland: in veedichte gebieden maken huisartsen zich zorgen over het aantal patiënten met longklachten als gevolg van de uitstoot van fijnstof door de intensieve veehouderij.
Antibiotica resistente bacteriën afkomstig uit de intensieve veehouderij, zoals de MRSAbacterie, vormen een andere ernstige bedreiging voor de volksgezondheid.
Het massale preventief gebruik van antibiotica in de vee-industrie maakt dat bacteriën zich kunnen aanpassen aan de antibiotica, waardoor de antibiotica niet of minder werkzaam worden.
De resistent geworden bacteriën kunnen ook gevaarlijk zijn voor mensen.
Het risico bestaat bovendien dat er door de intensieve veehouderij nieuwe en gevaarlijke virusmutaties ontstaan.
Hierdoor kunnen nieuwe ziektes ontstaan die niet te behandelen zijn.
De Partij voor de Dieren wil dat de dier- en volksgezondheid centraal staan.
Ter voorkoming van dierziekten zullen drastische veranderingen doorgevoerd moeten worden in het veehouderijsysteem.
Door regionalisering, het uitbannen van lange afstandstransporten en het inkrimpen van de bedrijfsgrootte wordt de kans op een dierziekte-uitbraak verkleind en zullen de gevolgen van uitbraken beperkter zijn.
Bij het fokken van dieren moet de nadruk liggen op gezonde, weerbare rassen.
Het huisvestingssysteem dient te worden aangepast aan het dier ten gunste van de algemene gezondheid en weerbaarheid.
Stallen worden niet langer gevestigd nabij woonkernen.
Megastallen en megabedrijven worden verboden, net als gemengde bedrijven waar zowel kippen als varkens gehouden worden.
Het antibioticagebruik in de veehouderij wordt strikt gereguleerd en alleen toegepast als laatste middel.
Preventieve toediening van antibiotica wordt verboden.
Gezonde dieren worden niet langer massaal vernietigd bij uitbraken van besmettelijke ziekten.
Dieren worden ziek, maar kunnen ook weer beter worden.
De Partij voor de Dieren is voor preventieve inenting van dieren, maar wel als laatste middel.
Vaccinatie mag niet als lapmiddel worden gebruikt voor de intensieve veehouderij.
2.16  Gemeentes worden bevoegd om vergunningen te weigeren op gronden van volksgezondheid, dierenwelzijn of natuur.
2.17  Megastallen en megabedrijven worden per direct verboden.
2.18  Er komt een minimale afstand van 1 km tussen beroepsmatige veehouderijen en de dichtstbijzijnde bebouwde kom.
Beroepsmatige veehouderijen binnen 1 km van de dichtstbijzijnde bebouwde kom worden warm weggesaneerd of verplaatst.
2.19  Het stelsel van dierrechten (quotering van het aantal dieren) in de varkens- en pluimveehouderij blijft bestaan.
Er komt een regeling om de dierrechten van stoppende veehouders op te kopen, zodat die ruimte niet weer wordt opgevuld.
2.20  Massale vernietiging van gezonde dieren bij uitbraak van besmettelijke dierziekten wordt niet meer toegepast.
Waar mogelijk worden dieren preventief gevaccineerd.
2.21  Bij uitbraken van niet-dodelijke dierziekten wordt de norm dat dieren kunnen uitzieken en herstellen.
Dieren mogen niet langer om louter economische redenen massaal gedood worden als ’oplossing’ voor een dierziektecrisis.
2.22  Het gebruik van medicijnen als groeibevorderaars en het preventief toedienen van antibiotica in de veehouderij wordt verboden.
2.23  Dierenartsen worden verplicht om het antibioticagebruik centraal te melden, zodat geografisch gezien de vinger aan de pols gehouden wordt, onder andere ter preventie van ziekte-uitbraken.
2.24  Dierenartsen mogen geen belangen hebben in (dieren)farmaceutische bedrijven.
Door slim gebruik te maken van wat de natuur te bieden heeft wordt de aantasting van milieu, natuur en klimaat door de landbouw gestopt.
De Partij voor de Dieren wil een ommezwaai in het landbouwbeleid.
Duurzame landbouw, gestoeld op ecologische principes en onafhankelijk van de input van fossiele brandstoffen, moet de norm worden.
Duurzame landbouw is in staat alle mensen op aarde te voeden, zonder een wissel te trekken op het klimaat, de natuur, het milieu en onze toekomst.
De productie van voedsel is te belangrijk om alleen aan de markt over te laten.
De overheid dient te bewaken dat er duurzaam en diervriendelijk wordt geproduceerd.
Zowel bij wat en hoeveel er geproduceerd wordt, als bij hoe dat gebeurt, moet de overheid kunnen bijsturen.
De Partij voor de Dieren wil inzetten op biodiversiteit op en rond de akkers door geen bestrijdingsmiddelen te gebruiken.
Duurzaam bodembeheer zorgt voor vruchtbare bodems met voldoende organische stof.
Bij duurzame landbouw worden de kosten die door gangbare landbouw op het systeem worden afgewenteld verminderd.
Biologische landbouw laat op dit moment al zien hoe het moet: met onze huidige biologische landbouw, ongeveer 2,5% van het Nederlandse landbouwareaal, besparen we momenteel al 10 miljoen per jaar aan externe kosten die we bij gangbare landbouw wel hadden moeten betalen.
De Partij voor de Dieren wil dat Nederland voorop loopt in duurzame landbouw, zowel in de akkerbouw als in de glastuinbouw.
In plaats van een grootverbruiker van energie vormt de glastuinbouw zich om tot netto-leverancier van energie en voorziet zij hele woonwijken van energie en voedsel.
Nederlandse telers kiezen niet meer voor bulkgewassen maar specialiseren zich op het produceren van duurzame kwaliteitsgewassen.
De nutriënten in het voedselsysteem blijven in een gesloten, regionale kringloop.
De consument weet weer waar zijn voedsel vandaan komt en hoe het geproduceerd is, en kan daar met recht trots op zijn.
2.25  Het gebruik van bestrijdingsmiddelen wordt sterk gereduceerd en streng gecontroleerd.
Sterfte onder bijen wordt tegengegaan door een direct verbod van de neonicotinoiden.
2.26  Er wordt meer geïnvesteerd in biologische landbouw;
het areaal in Nederland wordt vergroot door het geven van omschakelsubsidies,
en de consumentenvraag wordt gestimuleerd door o.a. fiscale maatregelen en consumentenvoorlichting.
2.27  Voor de import van voedsel gaan strenge milieu-en dierenwelzijnsnormen gelden.
Genetische manipulatie van planten en dieren vormt een drastische breuk met de wijze waarop organismen zich normaal voortplanten.
Het tast niet alleen de integriteit van planten en dieren aan, maar vormt ook potentieel grote risico’s voor hun voortbestaan en het ecosysteem.
Genetisch gemanipuleerde dieren en planten kunnen hun natuurlijke soortgenoten verdringen en zo het ecosysteem ontwrichten.
Teelt van gentechgewassen gaat gepaard met een groot gebruik van landbouwgif en kunstmest en werkt monoculturen en ontbossing in de hand.
Ook blijkt dat multinationals die gengewassen op de markt brengen hun macht misbruiken om boeren uit te buiten.
Bijvoorbeeld door het afsluiten van wurgcontracten en de koppelverkoop van pesticiden, en door octrooien.
De Partij voor de Dieren wijst het gebruik van gentechgewassen af.
De Partij voor de Dieren wil dat er op basis van het voorzorgsprincipe een einde komt aan de toelating van gentechgewassen voor teelt en import in Europa,
en wil voorkomen dat er in Nederland gentechgewassen geteeld worden.
Nederlandse burgers staan afwijzend tegenover de teelt en het gebruik van gentechgewassen.
Dit is de reden waarom nog maar heel weinig producten in de supermarkt gentech bevatten.
Maar omdat er niet op het etiket hoeft te staan dat dieren gevoerd zijn met gentech, bevat veel geïmporteerd veevoer gentechsoja en gentechmaïs.
Er wordt door bedrijven veel gelobbyd om meer soorten gentechgewassen toe te laten, zowel voor import als voor teelt.
2.28  Nederland maakt zich in de EU sterk voor een verbod op de import van gentechgewassen.
2.29  Er komt een verbod op de teelt van gentechgewassen in Nederland.
2.30  Zolang er geen Europees totaalverbod op gengewassen is gerealiseerd, moeten individuele lidstaten de vrijheid houden om (producten van) gentechgewassen te weigeren, Nederland maakt zich hier sterk voor.
2.31  Bij alle producten waarbij in het productieproces gentech is gebruikt wordt dit vermeld op het etiket.
Dierlijke producten, kleding en plantaardige grondstoffen zijn hierbij geen uitzondering.
2.32  Het importeren van (producten van) gekloonde dieren wordt niet toegestaan (zie verder hoofdstuk 7, Dierproeven en biotechnologie).
2.33  Octrooien op het leven (erfelijk materiaal, DNA, markers etc.) worden verboden.
Kweekrechten voor rassen gekweekt op basis van natuurlijke voortplantingsmechanismen blijven in stand.
Om in de toekomst alle monden te kunnen voeden is een krimp van de veestapel en een omschakeling naar een meer plantaardig voedselpatroon noodzakelijk.
Landbouw, met de veehouderij op kop, legt een onevenredig zwaar beslag op onze natuurlijke hulpbronnen en het milieu.
Zo wordt volgens de FAO 18% van de wereldwijde broeikasgasuitstoot veroorzaakt door de veehouderij.
Ecosystemen, lucht, bodem en water worden overal ter wereld ernstig uitgebuit en vervuild, een groot deel daarvan ten behoeve van goedkoop vlees voor de westerse consument.
De veehouderij legt wereldwijd beslag op 80% van de landbouwgronden, en is verantwoordelijk voor 30% van de mondiale afname in biodiversiteit.
Om één kilo vlees te produceren is gemiddeld vijf kilo plantaardige eiwitten nodig, en tot wel 40. 000 liter water.
Het veevoer wordt vaak in andere werelddelen geproduceerd, en is daar verantwoordelijk voor de grootschalige kap van tropische regenwouden en bossavannes.
De veehouderij is daarom een zeer inefficiënte vorm van eiwitproductie.
De Partij voor de Dieren pleit voor matiging in de vleesconsumptie.
Vermindering van de consumptie van dierlijke eiwitten komt ten goede aan zowel de volksgezondheid,
kan zorgen voor een eerlijke verdeling van voedsel in de wereld
en vermindert de aantasting van ecosystemen en het milieu.
In het belang van dieren, mensen, natuur en milieu zal de overtollige consumptie van dierlijke eiwitten plaats moeten maken voor een meer plantaardige voedingswijze.
Zo is het mogelijk om binnen de draagkracht van de aarde genoeg voedsel te produceren voor iedereen.
De Partij voor de Dieren wil duurzame keuzes stimuleren en onduurzame keuzes ontmoedigen.
Hiervoor wordt het principe ´de vervuiler betaalt´ gehanteerd: dierlijke eiwitten worden belast naar de mate waarin zij vervuilen,
en plantaardige alternatieven worden financieel aantrekkelijk gemaakt.
Miljoenensubsidies die nu nog worden verstrekt aan de promotie van vlees en zuivel worden per direct afgeschaft.
2.34  Nederland stimuleert de transitie van de consumptie van dierlijke eiwitten naar de consumptie van plantaardige eiwitten, door voorlichting, fiscale maatregelen en regelgeving op het gebied van etikettering.
Nederland zet in op regionale voedselproductie en -consumptie om zo regionale kringlopen weer te herstellen.
2.35  Er wordt eenduidige etikettering ingevoerd voor voedselproducten.
De etiketten geven eerlijke en heldere informatie over de aanwezigheid van dierlijke (hulp) stoffen, dierenwelzijn, gebruik van natuurlijke hulpbronnen, sociale omstandigheden, belasting op natuur en milieu, afgelegde voedselkilometers en bij vissen of visprodukten het gewicht aan bijvangst per kg product.
2.36  Subsidies die nog worden verstrekt aan de promotie van vlees, vis en zuivel worden per direct afgeschaft.
De Nederlandse landbouw en onze voedselvoorziening zijn in grote mate afhankelijk van de wereldmarkt.
Veel landbouwproducten, zoals soja, suiker en maïs maar ook dieren en dierlijke producten, worden op grote schaal geëxporteerd.
Dit creëert veel dierenleed,
een grote uitstoot van broeikasgassen
en scheve economische verhoudingen in de wereld.
De Partij voor de Dieren wil naar een regionale voedselproductie.
Nederland produceert gezond, milieu- en diervriendelijk voedsel en stelt eisen op deze terreinen ten aanzien van de producten die zij importeert.
Hiervoor worden door de overheid regels gesteld en gehandhaafd, bijvoorbeeld in de vorm van non-trade concerns binnen de WTO.
Vrijblijvende afspraken, zoals momenteel gemaakt zijn onder de Round Table for Responsible Soy (RTRS) schieten duidelijk tekort en worden vervangen door bindende regelgeving.
Boeren, in Nederland en in ontwikkelingslanden, krijgen een eerlijke prijs voor hun producten en werken onder gezonde omstandigheden.
Nederlandse boeren kiezen niet meer voor bulkproductie en schaalvergroting, maar voor het produceren van hoogwaardige en duurzame kwaliteitsproducten.
Producten die zijn geproduceerd met kinderarbeid, schuldslavernij of die niet voldoen aan de eisen die in Nederland worden gesteld, zijn wat betreft de Partij voor de Dieren niet meer te vinden in de Nederlandse supermarkten.
2.37  Nederland maakt zich sterk voor het afschaffen van Europese subsidies voor de export van overschotten van landbouwproducten zodat geen dumping meer plaats kan vinden op lokale markten in ontwikkelingslanden.
2.38  De landbouwgelden die Nederland van de EU ontvangt worden ingezet voor het stimuleren van biologische landbouw en de teelt van lokale eiwitgewassen.
2.39  Nederland stelt scherpe randvoorwaarden op het gebied van dierenwelzijn, volksgezondheid, mensenrechten en milieu.
Dit biedt kansen voor marktbescherming tegen onduurzame producten van elders.
2.40 Biologische teelt van snijbloemen wordt bevorderd boven niet-biologische teelt.
Natuur en biodiversiteit zijn het kritisch natuurlijk kapitaal van onze samenleving: letterlijk het waardevolste dat we bezitten.
De diversiteit aan planten, dieren en ecosystemen heeft immers niet alleen een grote waarde in zichzelf, het is de basis voor ons dagelijks leven.
De natuur zorgt voor schone lucht, schoon water, een gezonde bodem en de biodiversiteit die onmisbaar is voor het verbouwen van ons voedsel.
Duurzaamheid is niet alleen zorg voor verminderde CO2 uitstoot en verminderd gebruik van fossiele brandstoffen,
maar ook een zorgvuldige omgang met de natuur, de leefomgeving en het dier.
In eigen land staan natuur en biodiversiteit zwaar onder druk.
De afgelopen 100 jaar zijn de populaties van de inheemse wilde soorten een factor drie kleiner geworden.
Dat heeft niet alleen te maken met het verdwijnen van natuurgebieden, maar ook met de aantasting van de kwaliteit van de leefomgeving.
Veehouderij is een grote boosdoener: driekwart van de Nederlandse natuurgebieden wordt structureel te zwaar belast door ammoniak, en de verdroging van de natuur heeft alles te maken met het afstemmen van het waterpeil op de wensen van de landbouw.
De Partij voor de Dieren is de enige politieke partij die hier voortdurend tegen strijdt.
De Partij voor de Dieren vindt dat in het wild levende dieren zoveel mogelijk met rust moeten worden gelaten en wil een einde aan het afschieten van dieren die schade of overlast zouden veroorzaken.
In plaats daarvan moeten moderne, niet-dodelijke methoden ontwikkeld worden om het leervermogen van de dieren aan te spreken, zo wordt dieren duidelijk gemaakt waar ze wel en waar ze minder gewenst zijn.
Nederland gaat haar natuur met spoed herstellen en beschermen.
De in het wild levende dieren zijn in Nederland hun leven vaak niet zeker.
Voor veel soorten is het leefgebied versnipperd en een groot aantal dieren wordt beschoten of op een andere manier gedood omdat ze overlast zouden veroorzaken.
Voor deze dieren is het van belang dat natuurgebieden op elkaar worden aangesloten zodat zij in staat zijn zich over grotere afstanden te bewegen.
Het op elkaar laten aansluiten van natuurgebieden (Ecologische Hoofdstructuur, EHS) maakt de natuur sterker, bevordert biodiversiteit en vergroot de kansen op het voortbestaan van soorten.
Ook biedt het ruimte voor de spontane terugkeer van dieren die hier van oorsprong voorkwamen.
De realisatie van de EHS verloopt helaas zeer moeizaam en wordt zelfs actief tegengewerkt.
De Partij voor de Dieren wil dit proces juist sterk versnellen.
Zolang natuurgebieden (nog) een relatief beperkte omvang kennen, zoals de Oostvaardersplassen, is het bestaan van populaties van door de mens doelbewust geïntroduceerde dieren, zoals runderen, paarden en schapen, in deze gebieden niet te beschouwen als een natuurlijke situatie.
Net als bij boerderijdieren en gezelschapsdieren, heeft de beheerder dan ook de verantwoordelijkheid om over het welzijn van deze grazers te waken.
De Partij voor de Dieren staat open voor nieuwe inzichten en streeft naar een kritische beoordeling van wat het beste is voor de dieren.
Op basis van de evaluatie van het International Committee on the Management of large herbivores in the Oostvaardersplassen (ICMO) zal de Partij voor de Dieren met haar leden tot een nieuw vast te stellen standpunt komen wat betreft omgang met de wintersterfte in de Oostvaardersplassen.
De kwaliteit van de natuur in Nederland is ernstig in gevaar.
Meer dan 80% van de Speciale Beschermingszones (Natura 2000-gebieden) bevindt zich in een slechte staat.
Natuurbeleid gaat niet alleen over het aankopen van natuurgebieden, maar vooral over het daadwerkelijk beschermen van de natuur tegen schadelijke invloeden van buitenaf.
Verreweg het grootste probleem wordt gevormd door de ammoniakuitstoot van de veehouderij.
Maar ook de kunstmatig lage waterstanden ten behoeve van de landbouw zijn funest voor de natuur.
Onder druk van de landbouwlobby is het natuurbeschermingsbeleid steeds verder ondermijnd.
Als er al maatregelen worden getroffen, gaat het om lapmiddelen als luchtwassers en stalaanpassingen die het dierenwelzijn nog verder verslechteren.
De Partij voor de Dieren wil dat de aantasting van de natuur bij de wortel wordt aangepakt: minder dieren, minder uitstoot, minder problemen.
Via uit- en afspoeling van landbouwgronden wordt het zoete oppervlaktewater ernstig belast met nutriënten (fosfaten en stikstofverbindingen).
De eutrofiëringsverschijnselen, zoals blauwwierbloei en met kroos bedekte sloten, die door de nutriëntenbelasting worden veroorzaakt kunnen we al tientallen jaren om ons heen zien.
De Partij voor de Dieren vindt het van groot belang om vol in te zetten op onderzoek en maatregelen om de uit- en afspoeling drastisch te verminderen.
Een kader voor de bescherming van oppervlaktewater wordt gegeven door de Europese Kaderrichtlijn Water (KRW).
De door de richtlijnen vereiste kwaliteit is de zogenaamde goede watertoestand, die eind 2015 moet zijn gehaald.
De ‘goede watertoestand’ valt uiteen in twee componenten, een goede chemische toestand (schoon water) en een goede ecologische toestand (levend water).
De overheid moet een meetnetwerk en geschikte deskundigen inzetten om die kwaliteiten van alle wateren in beeld te brengen.
Naast de aantasting van natuurwaarden staan natuur en open ruimte voortdurend onder druk van bouwprojecten en infrastructuur.
De Partij voor de Dieren wil geen nieuwe snelwegen door het groen en geen bedrijventerreinen in open polders.
Waardevolle gebieden als het Westerschelde-estuarium moeten met rust gelaten worden.
3.1  De Ecologische Hoofdstructuur (EHS) wordt zo spoedig mogelijk gerealiseerd.
Dat betekent inzet op verwerving van gronden, het tot stand brengen van robuuste verbindingszones en het inrichten van nieuwe gebieden tot natuur.
3.2  Gebieden die zijn aangewezen als onderdeel van de EHS, blijven binnen de EHS.
Er wordt niet gemorreld aan de grenzen van de EHS ten nadele van de natuur.
3.3  De Natura 2000-gebieden worden zo snel mogelijk definitief aangewezen.
De eerder geformuleerde doelen en grenzen mogen daarbij niet naar beneden worden bijgesteld.
3.4  De vergunningsplicht wordt opnieuw ingevoerd: voordat een (economische) activiteit mag plaatsvinden in de buurt van beschermde natuur, moet worden getoetst op mogelijke schadelijke effecten.
Dat geldt ook voor bestaande activiteiten.
3.5  Bij beheer en herstel van natuurkwaliteit wordt ingezet op bronbeleid in plaats van op symptoombestrijding.
De oorzaken van natuurschade moeten zoveel mogelijk worden weggenomen.
3.6  Milieumaatregelen mogen niet ten koste gaan van dierenwelzijn.
Subsidies op luchtwassers en emissiearme stalsystemen, waardoor de dieren steeds slechter af zijn, worden afgeschaft.
Het geld wordt in plaats daarvan gebruikt voor een sanering van de veehouderij en een krimp van de veestapel.
3.7  Het Reconstructiebeleid, dat tot doel had om veehouderijen te verplaatsen, wordt omgezet in een saneringsbeleid.
De gelden die hiervoor zijn gereserveerd, worden ingezet voor een sanering.
De resterende natuur en open ruimte worden gekoesterd en niet verder aangetast; er geldt een zeer strikt ‘nee, tenzij’-principe.
3.8  De Partij voor de Dieren is tegen het uitzetten van dieren in (nieuwe) natuurgebieden.
Het zodanig inrichten van gebieden dat daar bepaalde diersoorten kunnen leven is prima, maar daar moet de menselijke bemoeienis ophouden.
In het wild levende dieren worden zoveel mogelijk met rust gelaten.
In Nederland wordt voor het plezier gejaagd op wilde dieren.
Jaarlijks worden er twee miljoen dieren doodgeschoten en eenzelfde hoeveelheid aangeschoten, door ongeveer 28.000 jagers.
Ondanks het feit dat slechts 3%  van de Nederlanders plezier of hobby een acceptabele reden vindt voor de jacht, en 72% van de bevolking vindt dat jagen als hobby verboden zou moeten worden, krijgen jagers alle medewerking van de overheid om hun hobby te blijven beoefenen.
De Partij voor de Dieren vindt dat in het wild levende dieren zoveel mogelijk met rust moeten worden gelaten.
Het doden van dieren is alleen acceptabel wanneer er dringende redenen voor zijn, bijvoorbeeld omdat het dier lijdt, of omdat het dier gevaarlijk is of voor de volksgezondheid bedreigend is en het doden de enige, effectieve weg is.
De uitvoering gebeurt niet door jagers, maar door professionals in dienst van de overheid.
Volgens de huidige wet mag pas tot het doden van dieren in het wild worden overgegaan wanneer sprake is van belangrijke schade aan landbouwgewassen of vee, of wanneer de openbare veiligheid of volksgezondheid wordt bedreigd –en dan nog alleen wanneer er geen andere bevredigende oplossing is dan de jacht.
De praktijk is heel anders: ontheffingen voor afschot worden routinematig verleend en het plezier van de jager staat centraal.
Twee miljoen zoogdieren en vogels zijn daar ieder jaar het slachtoffer van.
Juridisch gezien kan er binnen de Flora- en faunawet alleen gejaagd worden op konijn, wilde eend, patrijs, haas, fazant en houtduif.
Als voorbeeld de jacht op wilde zwijnen: die jacht bestaat niet in juridische zin.
Toch worden wilde zwijnen massaal gedood, eufemistisch ´populatiebeheer´ genoemd.
De redenen voor dit afschot blijken niet te kloppen: uit onderzoek blijkt dat het intensief afschieten van wilde zwijnen juist heeft geleid tot een verstoorde populatie waarbij ieder jaar méér dieren worden geschoten.
Zogenaamde ‘schadelijke diersoorten’, worden intensief bestreden in ons land, vaak zonder enig ander resultaat dan de dood van talloze dieren.
Zo sterven jaarlijks meer dan 300.000 muskusratten een gruwelijke dood in een klem of een verdrinkingsval.
Nog nooit is enig effect op de veiligheid van dijken aangetoond.
Evengoed wordt ieder jaar maar liefst 31 miljoen euro uitgegeven aan de bestrijding van muskusratten, geld dat beter ingezet zou kunnen worden voor preventie en versterkte dijkbewaking.
Het compenseren van landbouwschade die door in het wild levende dieren is veroorzaakt, is achterhaald.
Het remt de innovatie in schadepreventie, bevordert afschot (omdat het Faunafonds afschot vereist alvorens uit te betalen) en draagt niets bij aan een oplossing voor het probleem dat dieren landbouwgewassen eten.
De Partij voor de Dieren wil dat deze regeling afgebouwd wordt en dat de vrijkomende gelden ter beschikking komen voor de ontwikkeling en inzet van diervriendelijke en duurzame methoden van schadepreventie.
De taakstelling van het Faunafonds gaat zich hiertoe beperken en het bestuur wordt samengesteld met onafhankelijke deskundigen op het gebied van duurzame innovatie, diervriendelijke schadepreventie en populatiebiologie.
De Partij voor de Dieren wil dat er een einde komt aan de subsidieregeling voor het gedogen van overwinterende ganzen en smienten.
Dit gedogen leidt tot onnatuurlijke aanwas van de populatie en tot toenemend afschot.
In plaats hiervan moeten de dieren met moderne, niet-dodelijke middelen uit de productiegras- of wintertarwevelden geweerd worden en gelokt worden naar aantrekkelijk gemaakte niet-productievelden, zoals waterrijke natuurterreinen, dijken en ongebruikte stroken langs onverharde wegen.
3.9  In het wild levende dieren worden zoveel mogelijk met rust gelaten.
Het doden van in het wild levende dieren door hobbyisten (jagers) wordt verboden.
3.10  Het Faunafonds dient met het oog op de gewenste onafhankelijkheid te worden samengesteld uit onafhankelijke deskundigen zodat een kritischer beoordeling van de aanvragen om ontheffingen plaatsvindt.
3.11  De Flora- en faunawet moet zodanig worden bijgesteld dat uit de wettelijke bescherming van dieren die de wet beoogt, ook werkelijke bescherming voortvloeit.
3.12  Er moet meer geld en middelen vrijgemaakt worden voor de ontwikkeling en toepassing van alternatieven voor het voorkomen en bestrijden van schade.
3.13  Via deugdelijke afrastering tussen natuurgebieden en (snel)wegen wordt voorkomen dat dieren op de weg belanden, waarbij de mogelijkheid tot migratie door ondertunneling of viaducten wordt verzekerd.
3.14  Er komt een einde aan de jachtpartijen van het Koninklijk Huis.
De overheid draagt niet langer bij aan het Koninklijk Jachtdepartement en het Kroondomein wordt jaarrond opengesteld voor publiek.
3.15  Verwilderde katten (Felis catus) worden niet langer gedood, maar worden gevangen, gecastreerd of gesteriliseerd, geresocialiseerd en geplaatst in gastgezinnen, of, wanneer dat onmogelijk is, bij voorkeur teruggezet op de plaats waar ze zijn gevangen.
Zeker nu de wilde kat (Felis silvestris) op beperkte schaal terug is in Nederland, dient er een totaal afschotverbod te komen.
3.16  Er komen strengere straffen en meer veldtoezicht om wildvang en vervolging van dieren te bestrijden en te voorkomen.
3.17  Er komt onderzoek en een voorlichtingscampagne ten behoeve van de zelfstandige terugkeer van en co-existentie met de wolf in Nederland.
3.18  Weidevogels krijgen een beter leefgebied door aanscherping van de bemestingsnormen en het maaibeleid.
3.19  Er komt een einde aan de muskusrattenbestrijding.
De vrijkomende middelen worden ingezet voor preventie en herstel van zwakke plekken in de dijken.
Verschillende dieren hebben zich goed aangepast aan het wonen in de omgeving van mensen.
Al te gemakkelijk worden deze dieren aangemerkt als veroorzakers van overlast.
Gemeenten reageren hierop vaak met zeer dieronvriendelijke maatregelen, waarbij soms duizenden dieren worden gevangen en gedood.
De Partij voor de Dieren vindt deze brute methoden verwerpelijk.
Ze zijn bovendien niet effectief en niet nodig.
Veel beter is om te kiezen voor preventief beleid.
Voor duiven en meeuwen moet daarbij gedacht worden aan beperking van het voedselaanbod door een beter afvalbeleid en lokken naar en/of plaatsen van alternatieve nestgelegenheden waar de nesten kunnen worden beheerd.
Zowel in stedelijk als in landelijk gebied kunnen in het wild levende dieren gewond raken – vaak door toedoen van de mens.
De opvangcentra die zich over deze dieren ontfermen, om ze na verzorging weer uit te zetten, draaien grotendeels op vrijwilligers en hebben te kampen met structureel geldgebrek.
De Partij voor de Dieren wil dat de overheid verantwoordelijkheid neemt voor de opvang van zieke en gewonde in het wild levende dieren.
Kwaliteitseisen aan opvangcentra worden gekoppeld aan (financiële) ondersteuning om zowel aan de eisen te kunnen voldoen als het reguliere opvangwerk te kunnen voortzetten.
3.20  Gemeenten worden verplicht de ‘overlast’ van wilde dieren in stedelijk gebied, zoals duiven en meeuwen, via preventieve, diervriendelijke maatregelen te beperken.
3.21  Losgelaten of ontsnapte dieren, zoals kippen en konijnen, die eigen populaties hebben gevormd worden diervriendelijk gevangen en vervolgens herplaatst.
3.22  De overheid garandeert en financiert de opvang en het vervoer van zieke en gewonde in het wild levende dieren.
Het verlies aan biodiversiteit elders in de wereld mede als gevolg van het consumptiegedrag van Nederlanders wordt een halt toegeroepen.
De Westerse bevolking trekt met haar consumptiegedrag een zware wissel op de hulpbronnen die wereldwijd beschikbaar zijn.
Zo is er voor iedere wereldburger gemiddeld 2,1 hectare grond beschikbaar, maar gebruikt de gemiddelde Nederlander ongeveer 4,4 hectare.
Als alle wereldburgers hetzelfde zouden doen, zouden we twee aardbollen nodig hebben.
De vee-industrie is een van de belangrijkste bedreigingen voor de wereldwijde biodiversiteit.
Als een van de grootste soja-importeurs ter wereld zijn we direct verantwoordelijk voor de kap van tropisch regenwoud en verder verlies van biodiversiteit door de verbouw van genetisch gemanipuleerde gewassen en het gebruik van landbouwgif.
Ook op andere terreinen is onze aanslag op de natuurlijke rijkdommen van de aarde veel te groot.
We importeren nog altijd grote hoeveelheden tropisch hardhout en voor goedkope palmolie voor onze levensmiddelenindustrie worden op grote schaal kostbare (mangrove) bossen gekapt.
De Partij voor de Dieren vindt dat Nederland nu maatregelen moet nemen om haar aandeel in het biodiversiteitverlies elders in de wereld een halt toe te roepen.
Daarnaast dient Nederland bestaande programma’s voor de bescherming van natuurgebieden in kwetsbare delen van de wereld te ondersteunen en zelf aanvullende programma’s te initiëren.
3.23  Er komt een verbod op de import en gebruik van producten zoals hout, soja en palmolie waarvan de productie de biodiversiteit aantast.
3.24  De ecologische voetafdruk van Nederlanders wordt aanzienlijk verkleind.
We gaan minder consumeren, vervuiling beprijzen en de producten in de Nederlandse schappen moeten voldoen aan strenge duurzaamheidscriteria.
3.25  Nederland ondersteunt en initieert programma’s voor de bescherming van natuurgebieden in kwetsbare delen van de wereld.
De opwarming van de aarde en de verandering van het klimaat vormen een bedreiging voor miljarden mensen, dieren en planten.
We hebben nu al te maken met ongewone weersomstandigheden als gevolg van klimaatverandering, zoals droogte, overstromingen, orkanen en onberekenbaar geworden regenseizoenen.
Onze lucht, onze bodem en onze watervoorraden raken vervuild met meststoffen, gifstoffen en zware metalen.
De grondstofvoorraden worden uitgeput en onze zeeën en rivieren zijn vervuild met plastics en andere afvalstoffen.
De Partij voor de Dieren wil een dwingend klimaat- en milieubeleid om de opwarming van de aarde te beperken en erger te voorkomen.
Nederland en Europa zullen stevig moeten inzetten op de overgang naar het gebruik van duurzame energie en duurzame grondstoffen.
Fossiele brandstoffen zullen vervangen worden door duurzame energiebronnen als zon, wind en water.
Ook op het gebied van energiebesparing worden grote stappen gezet, door middel van regelgeving.
Landbouw en veeteelt leveren een grote bijdrage aan klimaatverandering en moeten daarom onderdeel worden van het klimaatbeleid.
‘De vervuiler betaalt’ moet het leidende principe worden
en milieuvervuilende subsidies worden afgeschaft.
Nederland zal haar eigen land moeten aanpassen aan de gevolgen van klimaatverandering,
en hierbij ook haar bijdrage leveren in het buitenland.
Klimaat- en milieubeleid kunnen niet aan de markt overgelaten worden.
De overheid is verantwoordelijk voor de kaders waarbinnen de markt opereert, door regels te stellen en ze te handhaven.
Juist omdat Nederland op een van de rijkste continenten in de wereld ligt en een van de hoofdveroorzakers van de massale uitstoot van broeikasgassen is, heeft het een extra verantwoordelijkheid om de klimaatverandering aan te pakken.
Nederland en de Europese Unie nemen een te afwachtende houding aan door ambitieuze reductiedoelstellingen te laten afhangen van nog lopende internationale onderhandelingen.
Dat vindt de Partij voor de Dieren onaanvaardbaar.
De Partij voor de Dieren wil dat Nederland, zowel in als samen met de Europese Unie, een werkelijke voorloper wordt in de wereldwijde opdracht om de opwarming van de aarde te beperken tot 1 tot 2 graden Celsius.
Om deze doelstelling te behalen, is het noodzakelijk om de netto uitstoot van broeikasgassen in 2050 tot nul te reduceren.
Dit betekent dat een massale omschakeling naar hernieuwbare schone energiebronnen zoals wind, waterkracht en zonne-energie noodzakelijk is.
Om te voorkomen dat het beleid achterblijft bij de doelstellingen wil de Partij voor de Dieren dat jaarlijks bindende reductieverplichtingen worden vastgelegd in een klimaatwet.
De veehouderij is een van de grootste veroorzakers van de opwarming van de aarde.
Wereldwijd stoot de veehouderij 18% van de broeikasgassen uit2.
Dat is 40% meer dan alle verkeer en vervoer samen (13%).
Een krimp van de veestapel en een afname van de consumptie van dierlijke eiwitten is alleen al om milieuredenen noodzakelijk.
Ter illustratie: als iedereen in Nederland één dag per week geen vlees eet, levert dat een besparing op die gelijk staat aan het van de weg halen van één miljoen auto’s.
Het huidige milieubeleid kenmerkt zich door convenanten en andere vrijwillige afspraken.
Hiermee wordt maar weinig milieuwinst geboekt, bovendien gaat het erg langzaam.
De Partij voor de Dieren vindt dat de overheid verantwoordelijk is voor het stellen van de kaders waarbinnen verantwoorde productie en consumptie mogelijk is.
Milieuvriendelijk produceren en consumeren is het meest gebaat bij een prijsprikkel.
De hele keten van een product wordt gereguleerd, en het principe dat de vervuiler betaalt, wordt overal toegepast om milieuvriendelijke productie en consumptie te stimuleren en milieuonvriendelijke consumptie en productie te ontmoedigen.
Nederland moet een streng milieubeleid voeren waarbij de adequate bescherming van bodem, lucht en water prevaleert boven economische belangen op de korte termijn.
Het overschakelen naar milieuvriendelijk produceren en consumeren biedt Nederland vooral kansen.
Hiervoor is het nodig dat milieuregelgeving strenger wordt gehandhaafd.
4.1  In het milieubeleid wordt uitgegaan van het voorzorgsprincipe bij het bepalen van normen voor de kwaliteit van bodem, water en lucht.
4.2  De overheid stelt kaders waarbinnen verantwoord geproduceerd en geconsumeerd kan worden.
Milieuregels worden strikt gehandhaafd.
4.3  De uitstoot van broeikasgassen uit de landbouw moet een integraal onderdeel van het klimaatbeleid van Nederland gaan vormen.
4.4  De Nederlandse energievoorziening moet per 2050 klimaatneutraal zijn.
Deze doelstelling en de globale route er naar toe moeten niet elke paar jaar ter discussie staan.
4.5  Er worden duurzaamheids- en diervriendelijkheidseisen gesteld aan import van producten, in het WTO stelsel kan dit afgesproken worden als zogenaamde ‘nontrade concerns’.
4.6  Energie en klimaat komen onder de bevoegdheid van één minister te vallen.
4.7  Er komt een klimaatwet om een drastische reductie van de uitstoot van broeikasgassen te realiseren.
Het energiegebruik van Nederland kan veel lager en veel duurzamer.
Door energie te beprijzen,
door regels te stellen
en door innovatie te stimuleren.
Een essentiële factor in onze huidige cultuur is de beschikbaarheid van energie.
Voor de opwekking van energie worden vooral fossiele brandstoffen gebruikt zoals kolen, gas en olie.
Deze brandstoffen zijn eindig en de verbranding leidt tot ernstige vervuiling op mondiaal niveau.
Het gebruik van biomassa voor de opwekking van elektriciteit biedt onvoldoende soelaas: het legt beslag op (landbouw)grond waardoor concurrentie met de teelt van voedselgewassen ontstaat.
Door de kap van regenwouden voor de productie is de CO2 winst van biobrandstoffen vaak beperkt.
De Partij voor de Dieren wijst het afvangen en ondergronds opslaan van CO2 van fossiele herkomst af als ‘duurzame’ oplossing.
Immers, de vervuiling wordt niet bij de bron aangepakt.
Ook kernenergie is geen duurzaam alternatief.
De opwekking van kernenergie levert radioactief afval op dat tienduizenden jaren gevaarlijk blijft.
Toekomstige generaties worden zo geconfronteerd met een enorm en vooralsnog onoplosbaar afvalprobleem.
Daarbij is het delven en verrijken van uranium, de grondstof voor kernenergie, zeer vervuilend, en ten slotte is uranium ook een eindige grondstof.
De eenvoudigste oplossing voor complexe problemen wordt vaak over het hoofd gezien.
Energiebesparing en het matigen van de energieconsumptie komen onvoldoende van de grond, terwijl het vaak de goedkoopste manier is om het klimaat te sparen.
De Partij voor de Dieren vindt dat een gemiste kans en wil het energiegebruik in Nederland fors verminderen.
Zeer vergaande energiebesparing in de glastuinbouw is mogelijk door toepassing van de ‘gesloten kas’.
Door seizoensopslag van warmte in de bodem kunnen de ramen gesloten blijven.
Dit heeft zeer positieve, bewezen effecten: zeer laag energie- én waterverbruik,
vrijwel geen pesticiden nodig,
sterk verbeterde arbeidsomstandigheden
en aanzienlijk hogere productie.
4.8  Energiebesparende maatregelen met een terugverdientijd van minder dan 5 jaar moeten volgens de wet Milieubeheer worden uitgevoerd.
In de praktijk komt hier zeer weinig van terecht.
De landelijke overheid verplicht de gemeenten tot handhaving en helpt ze hierbij, bijvoorbeeld door middel van omscholing van gemeenteambtenaren.
4.9  Het netto energieverbruik van nieuwbouwwoningen wordt in 10 jaar tot nul terug gebracht.
Vanaf 2020 worden uitsluitend energieneutrale en energiepositieve woningen gebouwd.
4.10  Het tempo van energierenovaties in bestaande bouw wordt opgevoerd naar 4% per jaar.
Alle bestaande woningen zijn gerenoveerd in 2030.
4.11  De glastuinbouw gaat volledig over op de ‘gesloten kas’.
4.12  Grotere bedrijven moeten in hun jaarrekeningen laten zien hoeveel energie zij hebben bespaard ten opzichte van het vorige jaar.
4.13  Onnodige verlichting, zoals in kantoren, etalages en voor reclames, wordt aan banden gelegd.
4.14  Grootgebruikers van energie betalen nu lagere tarieven.
Deze subsidie op energieverspilling moet worden afgeschaft.
4.15  De overheid dient hergebruik van restwarmte (warmtenetwerken) te stimuleren.
De Partij voor de Dieren vindt dat duurzame energiebronnen die nu nog duurder zijn dan andere energiebronnen versneld moeten worden ontwikkeld en ingevoerd.
De markt voor zonnepanelen in Nederland ligt sinds eind 2003 zo goed als stil, terwijl wereldwijd een grote groei plaatsvindt.
De overheid moet de markt voor zonnepanelen weer krachtig stimuleren, zodat er een kritische massa voor R&D en bedrijvigheid in Nederland ontstaat.
Ook voor windmolens zijn er – onder voorwaarde dat deze op diervriendelijke wijze worden gerealiseerd – kansen die nu nog onbenut blijven vanwege hoge ontwikkelingskosten en concurrentie met goedkopere vormen van energieopwekking.
Een werkelijk schone energievoorziening verdient zich echter gemakkelijk terug.
De opwekking van echt schone en duurzame energie via stimulerende maatregelen en financiële prikkels zal dan ook een belangrijke impuls moeten krijgen.
Water is op verschillende manieren te gebruiken om duurzame energie op te wekken, bijvoorbeeld door getijdenenergie en door middel van omgekeerde osmose.
Dieren mogen geen hinder ondervinden van deze technieken en dit moet een expliciet crite rium vormen in het toestaan van deze technieken.
4.16  Het subsidiebeleid op duurzame energie wordt herzien, er komt een stabiel en betrouwbaar systeem gericht op het vergroten van de productie van decentrale duurzame energie, met een feed-in tarief voor duurzame energie, zoals in Duitsland ook toegepast wordt.
4.17  Energieleveranciers die op de Nederlandse markt willen opereren zullen elk jaar een oplopend percentage aan duurzame energieopwekking moeten realiseren.
4.18  Zonnepanelen langs snelwegen, op vliegvelden en op viaducten en kleinschalige windenergie langs sporen worden de norm.
4.19  De bouw van nieuwe kolencentrales in Nederland wordt verboden.
4.20  Er komen geen nieuwe kerncentrales.
4.21  Duurzame stroom moet voorrang hebben op het elektriciteitsnet.
4.22  Voor het gebruik van de bodem, voor het benutten van aardwarmte en voor warmtekoude opslag wordt de bodem gezoneerd om duurzaam gebruik te garanderen.
In de strijd tegen klimaatverandering wordt steeds meer ingezet op de ‘bio-based economy’, waarin fossiele grondstoffen worden vervangen door landbouwgewassen en –afvalstromen om grondstoffen en energie te winnen.
De Partij voor de Dieren ziet de noodzaak om fossiele grondstoffen te vervangen, maar realiseert zich ook de nadelige gevolgen van de productie van biobrandstof en -grondstoffen.
Hiervoor is veel landbouwgrond in andere delen van de wereld nodig.
Momenteel wordt 80% van het landbouwareaal ingezet voor de productie van dierlijke eiwitten.
Wanneer dit drastisch verminderd zou worden, is er wellicht wel ruimte voor de teelt van energiegewassen.
Nu gaat het echter ten koste van natuurlijke ecosystemen zoals regenwouden in Zuid-Amerika voor de aanleg van soja-akkers en veengebieden in Indonesië voor de aanleg van oliepalmplantages.
Ook het gebruik van ´landbouwafval´ is niet zonder problemen.
Doordat de nutriënten samen met het landbouwafval van de akkers worden gehaald, moet deze weer aangevuld worden met kunstmest, dat ook weer geproduceerd wordt uit aardolie.
De Partij voor de Dieren wil dat er strenge duurzaamheidscriteria worden opgesteld die voor (nieuwe vormen van) biobrandstoffen kunnen garanderen dat de productie ervan niet concurreert met de productie van voedsel en geen negatieve gevolgen heeft voor tropische regenwouden, milieu, klimaat, biodiversiteit en de situatie van mensen in ontwikkelingslanden.
Zolang aan deze criteria niet kan worden voldaan, is de productie van biobrandstoffen voor de Partij voor de Dieren ontoelaatbaar.
4.23  Biobrandstoffen die niet voldoen aan strenge integrale duurzaamheidscriteria worden verboden.
Er worden strenge duurzaamheidscriteria opgesteld op basis van een volledige duurzaamheidsanalyse van alle onderdelen van het productieproces.
4.24  Bij de ontwikkeling van brandstoffen en grondstoffen uit landbouwsystemen wordt steeds integraal gekeken naar de hele keten, indirecte verdringingseffecten worden hierbij ook meegenomen.
4.25  Energie welke is opgewekt uit landbouwafval, mest of dierlijke resten is geen groene energie, mag niet gesubsidieerd worden en mag ook niet onder die naam vekocht worden.
Moiliteit in Nederland wordt groen, betrouwbaar en toegankelijk.
De Nederlander is zeer mobiel.
De afstanden in ons land zijn relatief klein en gemakkelijk te overbruggen.
De mobiliteit vormt echter een steeds groter probleem in de vorm van files en milieubelasting.
De Partij voor de Dieren pleit voor het terugdringen van woonwerkverkeer en het stimuleren van milieuvriendelijker vervoer.
Vermindering van het vervoer en energiearm vervoer dienen daarom door de overheid bevorderd te worden.
Er wordt fors geïnvesteerd in elektrische auto´s en de bijbehorende infrastructuur.
Elektrische voertuigen zijn zuiniger en bieden veel meer opties om volledig om te schakelen naar duurzame energie.
Openbaar vervoer, ook op het platteland, moet betrouwbaar en toegankelijk zijn.
De Partij voor de Dieren is voor toepassing van het ‘de vervuiler betaalt’ principe in vervoersbelastingen, zodat de automobilist betaalt voor de werkelijk gereden kilometers.
De privacy van de gebruiker dient in een dergelijk systeem wel gegarandeerd te worden.
4.26  Verkeerswegen voor het gemotoriseerde verkeer worden niet meer aangelegd en verbreed zonder natuur- en milieucompensatie in de eigen regio.
Knelpunten in het wegennet dienen in principe opgelost te worden via compenserende maatregelen in de OV-infrastructuur.
4.27  Het openbaar vervoer moet hoge prioriteit krijgen.
De tarieven dienen aanzienlijk verlaagd te worden en de frequentie en beschikbaarheid moeten worden verhoogd.
4.28  Er komt een betere OV-verbinding van Noord-Nederland met de Randstad en met Noord-Duitsland.
4.29  Door of langs bestaande natuurgebieden zullen geen nieuwe wegen worden aangelegd.
4.30  Inkomsten uit fiscale maatregelen die als doel hebben het autogebruik terug te dringen, komen ten goede aan de verbetering van openbaar vervoer.
4.31  Het personenvervoer over water wordt gestimuleerd.
4.32  Het vervoer per fiets wordt gestimuleerd door de aanleg van meer fietspaden.
Bestaande fietspaden worden beter onderhouden.
4.33  De transportsector krijgt een verplichte reductiedoelstelling van 30% vermindering van de broeikasgasuitstoot in 2020 ten opzichte van 2008.
4.34  Deelautoprojecten worden landelijk gestimuleerd; o.a. door verlaging van het BTW-tarief van 19% naar 6%.
Nederland neemt de verantwoordelijkheid voor de duurzaamheid van de goederen die zij importeert.
Nederland importeert veel grondstoffen, zoals hout, kolen, metalen en landbouwgewassen.
Vaak zijn deze grondstoffen op een niet-duurzame wijze gewonnen, geproduceerd en vervoerd, ten koste van mens, dier en milieu.
De handel in tropisch hardhout leidt tot een groot verlies aan biodiversiteit,
het uitsterven van dier- en plantensoorten
en heeft in veel gevallen nog grotere armoede van de lokale bevolking als gevolg.
Winning van delfstoffen gaat vaak gepaard met enorme vervuilingen
en dubieuze arbeidsomstandigheden.
De Partij voor de Dieren wil dat de Nederlandse overheid haar verantwoordelijkheid neemt voor de producten die zij Nederland invoert.
Bedrijven hebben hierin een grote rol te spelen, maar de overheid kan regels stellen en erop toezien dat deze nageleefd worden.
Nederland zal via wet- en regelgeving de bewijslast bij bedrijven leggen.
Bedrijven moeten zelf aantonen dat het door hen verhandelde en/of gebruikte hout op duurzame manier is verkregen.
Hiervoor worden strenge duurzaamheidscriteria opgesteld waarbij ecologische, sociale en economische voorwaarden zullen gelden.
4.35  Nederland voert een importverbod in voor niet duurzaam geproduceerd hout.
4.36  Voor de top 15 van ingevoerde grondstoffen worden transparante en bindende duurzaamheidscriteria ontwikkeld.
De bewijslast voor het voldoen aan strenge duurzaamheidscriteria ligt bij de importerende bedrijven.
4.37  Nederland ondersteunt de herkomstlanden bij het ontwikkelen van duurzame bosprojecten en de bescherming van tropisch regenwoud.
4.38  Bedrijven moeten over de duurzaamheid van hun geïmporteerde grondstoffen rapporteren in hun jaarverslag.
4.39  Het gebruik van milieubelastende middelen, waaronder gevaarlijke impregneermiddelen voor hout, wordt verboden.
Nederland ondersteunt ontwikkelingslanden om zich aan te passen aan de klimaatverandering.
De geïndustrialiseerde landen zijn primair verantwoordelijk voor de uitstoot van broeikasgassen die leiden tot de opwarming van de aarde.
Daarom zullen zij de zwaarste maatregelen moeten treffen om de uitstoot van broeikasgassen te verminderen.
Daarnaast zullen zij ontwikkelingslanden moeten ondersteunen bij hun aanpassingen aan de gevolgen van klimaatverandering.
De Partij voor de Dieren wil dat Nederland de belangrijkste slachtoffers van klimaatverandering, in het bijzonder in de arme landen, helpt om de klimaatverandering het hoofd te bieden.
Nederlandse bedrijven zijn groot in het aanleggen van dijken en het opspuiten van zeeweringen.
De Nederlandse overheid gaat samen met deze bedrijven kwetsbare ontwikkelingslanden helpen zich te beschermen tegen waterspiegelstijging en overstromingen.
Verder zal Nederland ontwikkelingslanden terzijde moeten staan in kennisontwikkeling om deze landen in staat te stellen zich enerzijds aan te passen aan de gevolgen van klimaatverandering (adaptatie) en anderzijds energiebesparende technieken toe te passen en te ontwikkelen (mitigatie).
4.40  Er komt een klimaatfonds van 0,25% van het BNP voor klimaatmaatregelen in ontwikkelingslanden.
Dit bedrag komt bovenop de ongeveer 0,8% van het BNP voor ontwikkelingssamenwerking.
4.41  Nederland ondersteunt de kennisontwikkeling in ontwikkelingslanden om het hoofd te bieden aan klimaatverandering.
4.42  Er komt een Europees noodfonds voor humanitaire rampen als gevolg van klimaatverandering.
Onze blauwe planeet wemelt van het leven in de zeeën en oceanen.
Althans van oorsprong, want de mens is in toenemende mate bezig dit leefgebied te vervuilen, leeg te trekken en drastisch te verstoren.
De collectieve rijkdom van de mariene natuur is een bezit voor al het leven op aarde en vraagt om scherpe bewaking en bescherming.
Het tot nu toe gevoerde beleid staat daar haaks op.
De vaak opgeroepen idylle en romantiek van het eerlijke vissersberoep maskeert dat de visserijsector de laatste decennia is veranderd in een hightechindustrie die op ongekende schaal jacht maakt op het leven in zee.
Militaire opsporingsapparatuur maakt dat geen school vis nog onopgemerkt blijft, tot op grote diepten.
Enorme netten halen complete scholen tegelijk uit het water.
Zware kettingen en metalen korren slepen op de bodem alles kapot.
Zeebodems verworden tot een levenloze kaalslag.
Vissoorten zijn ernstig overbevist en staan op het punt van uitsterven.
In de Europese zeeën wordt 88 procent van de visbestanden overbevist: 30 procent daarvan kan zich mogelijk niet meer herstellen.
Kleine vissers in Afrika zijn van hun broodwinning beroofd nadat Westerse vissersschepen hun wateren hebben leeggevist.
Armoede, piraterij, stroperij en migratiestromen zijn het gevolg.
De diepzee is de volgende kandidaat voor ontwrichting op een schaal die we niet eens kennen, simpelweg omdat de diepzee-ecologie grotendeels volstrekt onbekend terrein is.
Met bijna 400 schepen is de EU verantwoordelijk voor 60% van de diepzeevisserij met sleepnetten.
Nederland heeft een belangrijk aandeel in de verwoesting van het leven in zeeën en oceanen.
Onze visserijsector is een van de grootste van Europa.
Het grootste trawlerschip ter wereld is in Nederlandse handen.
Nederlandse vissers vissen niet alleen in de eigen en Europese wateren, maar over de hele wereld.
Daarbij heeft Nederland als visvarende EU-lidstaat een belangrijke stem bij de bepaling van het Europees visserijbeleid.
Herstel van het natuurlijk evenwicht op zee is letterlijk van levensbelang voor alle wezens op aarde.
De Partij voor de Dieren wil dat Nederland breekt met het bestaande visserijbeleid en absolute prioriteit geeft aan behoud en herstel van de mariene biodiversiteit.
De visserij zal per direct sterk aan banden moeten worden gelegd om vispopulaties en het bodemleven weer een kans te geven.
De huidige initiatieven op het gebied van verduurzaming, waarbij wordt ingezet op minimale aanpassing van de visserijtechniek, zijn volstrekt onvoldoende.
Het overstappen op het kweken van vissen, een nieuwe en snel groeiende industrie, is geen oplossing voor de schade die in de zeeën wordt aangericht.
Het welzijn van de vissen in de kwekerijen is op geen enkele wijze gegarandeerd en voor veel vissoorten geldt bovendien dat zij gevoed worden met vis(meel) dat afkomstig is van bulkvangsten wildgevangen visjes, die eigenlijk voedsel voor andere dieren in de zee vormen.
Dankzij de inzet van de Partij voor de Dieren in de Tweede Kamer is het welzijn van vissen opnieuw op de politieke agenda gezet.
Vissen, schaal- en schelpdieren verdienen ook wettelijke bescherming.
De Partij voor de Dieren is de enige politieke partij die zich daar sterk voor maakt.
Nederland stelt de draagkracht van zeeën en oceanen centraal.
Er mag niet gevist worden, tenzij onafhankelijke populatiebiologen vaststellen dat een (beperkte) vangst met het oog op behoud van vispopulaties en biodiversiteit verantwoord is.
Europese vissers vangen structureel veel te veel vis.
Quota komen 42 tot 57% hoger uit dan onafhankelijke wetenschappers adviseren voor een duurzaam beheer van de visbestanden.
Het resultaat van 25 jaar Gemeenschappelijk Visserijbeleid is dat 88% van de Europese visbestanden wordt overbevist.
Als we in dit tempo doorgaan, zijn in 2048 de zeeën leeg, voorspellen toonaangevende visserijbiologen.
De Partij voor de Dieren zal er alles aan doen om het niet zover te laten komen.
Allereerst moet Nederland haar eigen verantwoordelijkheid nemen.
Het ‘Duurzame Visserijbeleid’ dat in 2007 door de Nederlandse regering is ingezet, is volgens de Partij voor de Dieren volstrekt onvoldoende om de visbestanden te redden en de mariene biodiversiteit te beschermen.
De capaciteit van de Nederlandse vissersvloot is veel te groot voor een verantwoorde visserij en zal dus flink moeten worden ingekrompen.
De visserijsubsidies kunnen worden benut voor een warme sanering van de sector.
Verder speelt Nederland een rol bij de wijziging van het Europees visserijbeleid.
De onderhandelingen daarover zijn inmiddels gestart en moeten in 2013 zijn afgerond.
De Partij voor de Dieren vindt dat ook hier het voorzorgbeginsel leidend moet zijn.
Gezien de uiterst zorgelijke visstand betekent dit dat er in de EU en dus ook in de Nederlandse wateren in principe niet meer kan worden gevist.
Alleen wanneer kan worden aangetoond dat een (beperkte) vangst verantwoord is en binnen de draagkracht blijft van de mariene ecosystemen, kan visserij nog worden toegestaan.
Het probleem van overbevissing wordt aanzienlijk verergerd door ongewenste bijvangsten.
Vissers vissen doorgaans op één bepaalde vissoort maar vangen in hun netten ook veel andere diersoorten.
Deze dieren hebben ze ‘niet nodig’ en worden in grote hoeveelheden op zee over boord gegooid, in de meeste gevallen dood.
Ook vissen die niet de gewenste maat hebben worden (dood) teruggegooid in zee.
Deze bijvangsten kunnen oplopen tot wel 90% van de totale vangst.
En naast vissen sterven jaarlijks vele zeezoogdieren als dolfijnen en zeehonden op gruwelijke wijze in vissersnetten.
Ook schaal- en schelpdieren zijn veelvuldige bijvangstslachtoffers van de visserij.
De Partij voor de Dieren vindt dat de gehele bijvangst niet overboord mag worden gegooid.
Dit vermindert de laadcapaciteit van de visboot direct en dwingt tot selectieve visserij.
Bovendien kan de bijvangst als eiwitbron nog gebruikt worden.
Dan is de dood van de bijvangstdieren niet nutteloos geweest.
Ook dienen de ondermaatse vissen van de bijvangst mee te tellen in de vangstquota.
Visserijbiologen wijzen erop dat de massale aantasting van de visbestanden en de biodiversiteit in zee alleen kan worden gestopt als er grote gebieden gesloten worden voor visserij.
Alleen dan krijgen ecosystemen de kans zich te herstellen.
Ter illustratie van hun bevindingen hebben wetenschappers laten zien dat het bodemleven in zee inderdaad opbloeit op plekken waar vissersschepen niet meer kunnen komen: rondom windmolens in zee.
De Partij voor de Dieren wil snel zeereservaten op de Noordzee.
Ook de Waddenzee, een uniek en belangrijk gebied voor trekvogels en andere diersoorten, mag niet worden aangetast door menselijke activiteiten als de schelpdiervisserij.
In het kader van de ‘verduurzaming’ van de visserij worden al vele jaren de mogelijkheden onderzocht van minder schadelijke vangsttechnieken.
Het schiet maar niet op.
Zo lopen er al meer dan 10 jaar proeven met de zogenaamde pulskor, waarbij elektrische schokken in het water platvissen op de bodem moeten opschrikken, waarna ze kunnen worden opgevist.
De proeven wijzen uit dat de elektrische schokken tot ernstige beschadigingen en de dood van vissen kan leiden.
De Partij voor de Dieren vindt dat destructieve vormen van visserij zoals de (al of niet elektrische) boomkor en de diepzeevisserij verboden moeten worden.
Eventuele alternatieve vangstmethoden mogen pas worden toegelaten wanneer zij aan strenge duurzaamheidscriteria voldoen.
Het welzijn van dieren vormt daarbij een belangrijk uitgangspunt.
5.1  Nederland moet haar wateren gaan beschermen: meer dan de helft van haar zeeoppervlak wordt aangewezen als zeereservaat.
Visserij is in deze reservaten niet toegestaan.
5.2  De Waddenzee is ook een reservaat en wordt effectief en zorgvuldig beschermd tegen schadelijke activiteiten als schelpdiervisserij en gaswinning.
5.3  De capaciteit van de vissersvloot wordt sterk teruggebracht.
5.4  Boetes voor frauderende vissers worden fors verhoogd en vergunningen kunnen worden afgenomen.
Scheepsbewegingen en activiteiten aan boord worden gemonitord ten behoeve van het toezicht.
5.5  Het voorzorgsbeginsel wordt het leidend beginsel in zowel het Nederlandse als het Europese Visserijbeleid.
Gezien de uiterst lage visstanden, betekent dit dat er in principe niet meer kan worden gevist.
Alleen wanneer onafhankelijke populatiebiologen kunnen aantonen dat (beperkte) vangst met het oog op behoud van vispopulaties en biodiversiteit verantwoord is, kan visserij worden toegestaan.
5.6  Gevangen vissen dienen direct na de vangst zo snel en pijnloos mogelijk te worden gedood, als ze nog niet dood blijken.
5.7  Er komt een verbod op de diepzeevisserij.
5.8  Destructieve vangsttechnieken, zoals de boomkorvisserij, worden verboden.
5.9  Visserijsubsidies worden afgeschaft.
De gelden worden benut voor een warme sanering van de sector.
5.10  Er komt een (tijdelijk) verbod op de vangst, aanlanding en verkoop van kabeljauw en paling.
5.11  Er komt een verbod op het overboord zetten van de bijvangst.
Alle vangst telt mee voor de quota en wordt aangeland.
5.12  Alternatieve vangstmethoden worden verplicht om te voorkomen dat zeezoogdieren komen vast te zitten in de vissersnetten.
5.13  De staand want visserij wordt niet langer toegestaan.
5.14  Er komt een einde aan de subsidiëring van zogenaamde duurzaamheidskeurmerken voor vis, zoals het MSC-keurmerk.
Ook deze gelden kunnen beter worden benut voor een krimp van de sector via een warme sanering.
Viskwekerijen vormen een nieuwe intensieve dierhouderij en worden vooralsnog niet toegestaan.
Nu de zeeën en oceanen zijn overbevist, schieten overal ter wereld viskwekerijen als paddenstoelen uit de grond.
Ook in Europa.
Viskwekerijen zijn verre van duurzaam en verre van diervriendelijk.
De vissen worden in hoge dichtheden gehouden en krijgen hormonen en antibiotica toegediend.
Vissoorten die zich niet goed blijken voort te planten in gevangenschap worden op verschillende manieren gemanipuleerd om voortplanting en groei te bevorderen.
Voor het fokken van palingen wordt zelfs geëxperimenteerd met stamceltherapie, waarbij de dieren worden ingespoten met de stamcellen van zebravissen.
Viskwekerijen hebben zich ontwikkeld tot een nieuwe intensieve dierhouderij, die krachtig wordt gesteund door de Europese Unie.
Een oplossing voor de overbevissing van de zeeën biedt dit niet, omdat veel gefokte vissen uitsluitend of overwegend met (producten van) zeevissen worden gevoed.
De viskwekerij vormt daardoor een extra aanslag op de zeevisbestanden.
Van kwekerijen die hun vissen in afgescheiden stukken open water houden, is inmiddels bekend dat zij een groot gevaar vormen voor de biodiversiteit.
Hoge concentraties voer, uitscheidingen van de vissen, hormonen en antibiotica komen geconcentreerd in de natuur terecht.
Deze zaken kunnen lokaal maar ook benedenstrooms tot allerlei ontwrichtingen aan de lokale natuur leiden.
Bovendien kan een gefokte vis ontsnappen en kruisen met vissen uit het wild, waardoor wilde populaties minder goed overleven.
De Partij voor de Dieren is van mening dat het niet meer van deze tijd is om zich een nieuwe bedrijfstak te laten ontwikkelen zonder strenge randvoorwaarden op het gebied van duurzaamheid en dierenwelzijn.
Het creëren van een nieuwe vorm van intensieve, niet-duurzame dierhouderij is gezien het te verwachten lijden van de dieren en milieueffecten onacceptabel.
5.15  Voor viskwekerij geldt een nee, tenzij-principe: het kweken van vissen is vooralsnog niet toegestaan.
Pas wanneer er integrale duurzaamheidscriteria, waaronder dierenwelzijn, zijn opgesteld en is aangetoond dat bij het kweken van vissen aan deze criteria kan worden voldaan, kan een afweging plaatsvinden over de toelaatbaarheid van het kweken van vissen.
Vissen verdienen bescherming tegen onnodig lijden voorafgaand aan dood of slacht.
De vangst van vissen gaat gepaard met ernstige verwondingen, pijn en stress voor de dieren.
In de grote netten worden veel vissen doodgedrukt of verwond.
In de drijfnetten of staande tuigen staat ze een langdurige doodsstrijd te wachten.
Anders dan veel mensen denken, gaat een vis niet snel dood als hij op het droge wordt gebracht.
Platvissen kunnen wel een uur blijven leven.
Veel vissen worden bovendien levend opengesneden om de organen en het bloed te verwijderen.
Bij palingen wordt nog steeds gebruik gemaakt van een dodingsmethode waarbij grote hoeveelheden zout op de paling worden gestrooid.
Zout op de kieuwen en de huid moet zijn zoals zout in een wond en de paling kronkelt langdurig heftig om het zout te ontvluchten.
De Partij voor de Dieren vindt dat vissen, net als andere dieren, bescherming verdienen tegen pijn en stress voorafgaand aan en gedurende de slacht.
De partij pleit daarom, als enige partij in Nederland, voor regelgeving voor het doden van vissen, zowel voor kweekvissen als voor vissen die in open water worden gevangen.
Alternatieve, bewezen diervriendelijkere dodingsmethoden worden op dit moment nauwelijks toegepast.
Daar zal eindelijk verandering in moeten komen.
5.16  Vissen worden beschermd tegen onnodig lijden voorafgaand aan dood of slacht.
Er komen regels voor het doden en slachten van dieren.
5.17  Ontwikkelde alternatieve dodingsmethoden die pijn en stress voorafgaand aan dood en slacht verminderen, zoals doding door elektrocutie, dienen zo spoedig mogelijk gecertificeerd en verplicht toegepast te worden.
5.18  Het doden van palingen met de zoutbadmethode wordt per direct verboden.
5.19  De omvang van vissersnetten wordt drastisch verkleind.
Het wegvangen van visbestanden buiten de Europese Unie, ten koste van lokale gemeenschappen, is moreel ontoelaatbaar.
Vissers uit Nederland en andere Europese lidstaten vissen niet alleen in de wateren van de Europese Unie.
Nadat de vangsten in de eigen zeeën terugliepen, zijn zij op zoek gegaan naar nieuwe visgronden.
Zo zijn ze uitgeweken naar andere gebieden, zoals de kust van West-Afrika.
Door toedoen van Europese vissers zijn de vispopulaties ook daar inmiddels ernstig overbevist.
De Partij voor de Dieren vindt het moreel ontoelaatbaar dat grote Europese industrieschepen de visbestanden van andere landen wegvangen en de lokale bevolking ernstig benadelen.
5.20  Nederland maakt zich sterk voor een beëindiging van Europese bevissing van bestanden buiten de Europese wateren.
5.21  Alle bestaande EU-contracten voor visserij buiten de eigen wateren worden doorgelicht op mededogen en duurzaamheid.
Contracten die hieraan niet voldoen worden beëindigd.
De jacht op de walvis moet wereldwijd verboden blijven.
Walvissen zijn kwetsbare dieren.
Ze planten zich langzaam voort en als gevolg van de com merciële jacht zijn veel walvissoorten aan de rand van uitsterven gebracht.
De Internationale Walvisvaart Commissie (IWC), opgericht om de walvispopulaties in stand te houden, heeft in 1986 een wereldwijd verbod afgekondigd op de commerciële walvisjacht.
Landen als Japan, Noorwegen en IJsland lappen het moratorium op de walvisjacht aan hun laars en jagen nog steeds op walvissen.
Japan doet dat onder het mom van de wetenschap, Noorwegen heeft het IWC-verbod uit 1986 simpelweg niet ondersteund.
Tot nu toe is de IWC een tandenloze tijger gebleken, omdat ze geen sanctie kan opleggen.
De Partij voor de Dieren vindt dat Nederland en Europa de walvisjacht pertinent moeten afwijzen en onverkort moeten vasthouden aan het moratorium.
Uitzonderingen, zoals die voor Japan, kunnen niet worden getolereerd.
5.22  Nederland wijst de walvisjacht pertinent af.
De regering zet zich in voor een totaalverbod
en treft maatregelen tegen landen die het huidige moratorium niet respecteren.
5.23  De Europese Unie staat niet toe dat walvisvarende landen als Noorwegen of IJsland gebruik maken van Europese wateren voor de jacht op walvissen.
Er leven in Nederland meer dan 30 miljoen gezelschapsdieren: vissen, vogels, katten, honden, konijnen, knaagdieren, reptielen en amfibieën.
De handel in dieren en dierbenodigdheden is bijzonder winstgevend.
Jaarlijks wordt er in de sector meer dan 2,1 miljard euro omgezet.
Hoewel het hier gaat om de handel in levende wezens, houdt de overheid nauwelijks toezicht.
Regels voor de bescherming van het welzijn van gezelschapsdieren zijn er vrijwel niet.
Zo mogen in Nederland zo goed als alle (gefokte) diersoorten gehouden worden door particulieren, ook dieren die naar hun aard en behoefte duidelijk niet geschikt zijn voor een leven in een huiskamer of achtertuin.
Wallaby’s, kaaimannen, wasberen, papegaaien en eekhoorns zijn daar nog maar enkele voorbeelden van.
Er worden nog altijd dieren uit het wild gevangen voor de huisdierenindustrie.
Als er al regels aan verbonden zijn, kunnen die gemakkelijk worden omzeild.
De illegale handel tiert welig, ook in bedreigde diersoorten.
De Partij voor de Dieren vindt dat er dringend moet worden gewerkt aan regels en beleid voor de bescherming van gezelschapsdieren.
Er moet een beperking komen van de diersoorten die door particulieren mogen worden gehouden, en de impulsaankopen van dieren moeten sterk worden afgeremd.
Met deze maatregelen wil de Partij voor de Dieren het aantal gezelschapsdieren beperken dat jaarlijks door verkeerde behandeling omkomt, wordt gedumpt of afgestaan.
Voor dit maatschappelijk probleem draaien in de praktijk de dierenasiels op, terwijl zij vaak geheel afhankelijk zijn van de inzet van vrijwilligers en te kampen hebben met structureel geldgebrek.
De Partij voor de Dieren vindt dat de overheid haar verantwoordelijkheid voor de opvangproblematiek moet nemen en zorg moet dragen voor financiering van het werk van de dierenasielen.
Het aantal diersoorten dat in Nederland mag worden verhandeld moet sterk worden beperkt, waarbij het natuurlijke gedrag, de aard en de behoeften van het dier als uitgangspunten worden genomen.
Op de fok van gezelschapsdieren wordt nauwelijks toezicht gehouden door de overheid.
Alleen Nederlandse bedrijfsmatige fokkers van honden en katten zijn verplicht zich te laten registreren, de rest heeft vrij spel.
Iedereen die daar brood in ziet kan dieren fokken voor de huisdierenhandel, zonder specifieke voorschriften voor het dierenwelzijn.
Ook de handel zelf wordt niet geregistreerd: de overheid heeft zelfs geen gegevens over het aantal honden, katten, konijnen, knaagdieren, vogels, reptielen en andere dieren die jaarlijks in ons land worden verkocht.
Het gebrek aan regels voor de fok van en handel in gezelschapsdieren heeft pijnlijke gevolgen voor de dieren.
Inteelt is gewoon toegestaan, evenals ver doorgevoerde selectie op uiterlijke kenmerken.
Dit zorgt bij de fok van rasdieren voor grote welzijnsproblemen bij feitelijk mismaakte dieren.
De afwezigheid van overheidstoezicht heeft bovendien geleid tot grootschalige malafide handel.
De afgelopen decennia is een hele nieuwe dier-industrie ontstaan waarin teefjes nest na nest moeten werpen, konijnen worden doorgefokt en knaagdieren in krappe onderkomens zoveel mogelijk nakomelingen moeten produceren voor de huisdierenmarkt.
Veel van deze in Nederland verkochte dieren zijn afkomstig uit Oost Europa, waar ze onder erbarmelijke omstandigheden worden gehouden en gefokt.
Er is geen controle op hun welzijn, ook niet in Nederland omdat de handel in deze dieren niet hoeft te worden geregistreerd.
Dieren worden op steeds meer plekken te koop aangeboden.
Niet alleen rechtstreeks bij de fokker of in de dierenwinkel, maar ook op internet en in tuincentra.
Impulsaankopen worden eerder uitgelokt dan afgeremd.
Het ontbreekt aan goede voorlichting over de natuurlijke behoeften van het dier en de noodzakelijke verzorging.
De benodigdheden die bij het dier te koop worden aangeboden, zoals hokken, riemen, speelgoed en trainingsmateriaal zijn vaak niet geschikt of zelfs ronduit dieronvriendelijk.
Het gevolg is dat veel gezelschapsdieren, ondanks de goede bedoelingen van hun eigenaar, ernstig in hun welzijn worden aangetast.
Gevolg is ook dat jaarlijks vele dieren in het asiel belanden of op straat worden gezet.
De Partij voor de Dieren wil een einde aan de vrijhandel in levende dieren.
Fokkers en handelaren moeten voortaan beschikken over een vergunning voordat zij dieren mogen fokken of verkopen.
Voor die vergunning gelden strenge welzijnsvoorschriften.
Zo mogen jonge dieren pas van hun moeder worden gescheiden wanneer zij daar fysiek en sociaal aan toe zijn,
en moeten huisvesting en verzorging voorzien in de natuurlijke behoefte van het dier.
Selectieve fok wordt aangepakt
en het aantal nesten dat een vrouwtje mag werpen wordt gelimiteerd.
Veel dieren zijn vanwege hun aard en behoeften niet geschikt om gehouden te worden als gezelschapsdier.
Vooral aan exotische dieren en vogels kan meestal geen geschikte leefomgeving worden geboden.
De Partij voor de Dieren wil het aantal diersoorten dat in Nederland mag worden verhandeld sterk beperken, waarbij het natuurlijke gedrag, de aard en de behoeften van het dier als uitgangspunten worden genomen.
6.1  Er komt op korte termijn een beperkte positieflijst met dieren die gehouden mogen worden als gezelschapsdier.
Daarbij staan het natuurlijk gedrag, aard en behoeften van het dier centraal als afwegingscriterium.
Van de dieren die niet op deze lijst staan, wordt de handel verboden en het bezit uitgefaseerd.
Niet-gedomesticeerde zoogdieren en vogels mogen in elk geval niet meer gehouden worden in Nederland, evenmin als reptielen en amfibieën.
6.2  Artikel 13 van de Flora- en faunawet, waarin wordt geregeld dat alleen gefokte dieren die geschikt zijn om te houden geïmporteerd mogen worden, wordt volledig in werking gesteld.
6.3  Fok van en handel in gezelschapsdieren wordt vergunningsplichtig.
Vergunning voor de fok of verkoop van dieren wordt alleen afgegeven indien aan strenge welzijnsvoorschriften is voldaan.
6.4  Rasstandaarden moeten worden aangepast zodat dierenwelzijn een niet-inwisselbare randvoorwaarde vormt.
6.5  De in Nederland gefokte, geïmporteerde en verkochte gezelschapsdieren worden voortaan geïdentificeerd en centraal geregistreerd.
6.6  Het verbod op het couperen van honden wordt strikt nageleefd.
Het in bezit hebben van een gecoupeerde hond wordt in principe strafbaar, met ontheffingsmogelijkheden, zoals voor dieren die in de opvang terecht komen en bij particulieren worden herplaatst.
De handel in dieren en dierbenodigdheden is erg winstgevend.
De afgelopen jaren is het aantal verkooppunten sterk gegroeid.
Dieren zijn niet meer alleen te koop bij de dierenwinkel of bij de fokker zelf, maar ook volop op internet.
Konijnen en knaagdieren behoren inmiddels tot het standaardassortiment van tuincentra.
De dieren staan strategisch opgesteld, in glazen kooien op ooghoogte van kinderen, en kosten bijna niets.
Steeds meer dieren worden zo in een opwelling aangeschaft.
De voorlichting over de aard, natuurlijke behoeften en verzorging van dieren laat te wensen over en is vaak zelfs helemaal verkeerd.
Zo worden sociale dieren als cavia’s en konijnen nog altijd solitair verkocht en wordt foutieve informatie gegeven over het hanteren en verzorgen van dieren.
Dierenwinkels en tuincentra staan zelfs vol met dierbenodigdheden zoals hokken, kooien en kommen die helemaal niet geschikt zijn om dieren in te huisvesten.
Dit leidt tot onbedoelde maar ernstige aantasting van het welzijn van het dier.
De Partij voor de Dieren vindt dat de aanschaf van een dier nooit een impulsbeslissing mag zijn en wil daartoe het aantal verkooppunten sterk beperken.
Dierenwinkels verwijzen bij voorkeur door naar een dierenasiel in de buurt.
Voordat een dier wordt verkocht wordt deugdelijke informatie verstrekt over de aard, natuurlijke behoeften en verzorging van het dier.
Pas na kennisname van deze informatie en een bedenktermijn kan het dier daadwerkelijk worden gekocht.
6.7  Het aantal verkooppunten voor gezelschapsdieren wordt flink beperkt.
Er komt in elk geval een verbod op de verkoop van dieren op internet en in tuincentra.
Op de lange termijn wil de Partij voor de Dieren dat dieren niet meer verkocht worden in een dierenwinkel.
6.8  Voordat sprake kan zijn van de koop van een dier, wordt kennisgenomen van deugdelijke informatie over aard, natuurlijke behoeften en verzorging van het betreffende dier.
Deze informatie wordt opgesteld door gedragsdeskundigen en dierenbeschermingsorganisaties.
6.9  Er komt een bedenktermijn voor de verkoop van dieren.
Bij eerste interesse kan het dier worden gereserveerd, na de bedenktermijn kan het daadwerkelijk worden gekocht en meegenomen naar huis.
6.10  Dieren met rasgebonden lichamelijke of gedragsproblemen mogen niet deelnemen aan tentoonstellingen.
6.11  Dierenbeurzen worden verboden.
6.12  Dierbenodigdheden als hokken, kooien, riemen, speelgoed en trainingsmateriaal moeten voldoen aan strikte welzijnsnormen.
De verkoop van aantoonbaar slechte huisvestingssystemen, zoals vissenkommen en krappe konijnenhokken, wordt verboden.
6.13  Er komt een certificeringsplicht voor hondenscholen.
Het volgen van een cursus wordt verplicht voor nieuwe hondeneigenaren.
6.14  Fokkers en andere leveranciers van dieren zijn verplicht de dieren te identificeren en geregistreerd te hebben, zodat de herkomst van het dier te traceren is.
Voor de gezondheid van dieren is periodieke medische controle, en zorg wanneer dat nodig is, van groot belang.
Dierenartskosten zijn onnodig hoog doordat het 19% btwtarief voor luxe goederen en diensten wordt gehanteerd.
De Partij voor de Dieren vindt dat medische zorg voor dieren geen luxeproduct is en betaalbaar moet zijn en wil het btw-tarief verlagen naar 6%.
Het doden van gezelschapsdieren door particuliere eigenaren is nog steeds niet strafbaar.
Malafide handelaren maken gebruik van dit gat in de wetgeving door dieren die niet het gewenste geslacht hebben of niet over de gewenste vachtkleur beschikken te doden.
De Partij voor de Dieren wil hier snel een einde aan maken.
6.15  Het BTW-tarief voor dierenartsen, en de diensten van dierenasielen gaat omlaag van 19% naar 0%.
Het tarief voor huisdiervoeders wordt 6%.
6.16  Er komen klinieken of spreekuren voor minima om ervoor te zorgen dat ook gezelschapsdieren van mensen met een minimuminkomen de medische zorg krijgen die zij nodig hebben.
6.17  Dierenartsen worden verplicht na toediening van een medicijn bij een dier een bijsluiter mee te geven aan de eigenaar.
6.18  Dieren mogen alleen worden gedood door personen die de benodigde, goed omschreven, kennis en vaardigheden bezitten om dit humaan uit te voeren.
De zorg voor dieren die nergens terecht kunnen is een maatschappelijke taak.
De overheid betaalt voor de opvang en verzorging van gevonden of afgestane dieren.
Jaarlijks belanden in Nederland meer dan 75. 000 honden en katten in het asiel.
Daar komen alle knaagdieren, konijnen, reptielen en andere dieren nog bij.
Alleen voor honden en katten bestaan structurele voorzieningen.
Opvangcentra die zich over de andere dieren ontfermen zijn veelal opgericht door particulieren en worden zonder enige vorm van overheidsondersteuning draaiende gehouden door vrijwilligers.
De opvang van gevonden of afgestane dieren is een maatschappelijke taak.
In de praktijk laat de overheid het ernstig afweten.
De enige wettelijke regeling is de bewaarplicht: gemeenten zijn verplicht zwervend aangetroffen dieren veertien dagen te ‘bewaren’ als een gevonden voorwerp.
De huidige, willekeurige invulling van deze gemeentelijke plicht zorgt voor onduidelijkheden en ongelijkheid, met als gevolg dat het merendeel van de dierenasiels die deze belangrijke maatschappelijke taak op zich nemen, structureel te kampen hebben met geldgebrek, capaciteitsproblemen en personeelstekorten.
Ook dierenambulances worden onvoldoende ondersteund en kennen dezelfde problemen als de asielen.
Mensen in acute nood kunnen altijd een beroep op politie en brandweer doen.
Hulp van deze instanties is geen dienstverlening, maar noodzakelijke hulp.
De Brandweerwet spreekt van: beperken en bestrijden van gevaar voor mensen en dieren bij ongevallen anders dan bij brand.
Formeel is hiermee ook de hulpverlening aan dieren geborgd in noodsituaties.
In de praktijk blijkt hulp voor dieren echter veel minder vanzelfsprekend: sommige nooddiensten vinden het redden van een koe uit de sloot geen noodhulp, maar een dienstverlening.
Een dienst die dus ook geweigerd kan worden.
De Partij voor de Dieren vindt dat de overheid verantwoordelijkheid moet nemen voor dieren in nood en dieren die nergens terecht kunnen.
Door dierenbeschermingsorganisaties wordt gewerkt aan een landelijk netwerk van professionele opvangcentra die aan kwaliteitseisen voldoen.
Het is de verantwoordelijkheid van de overheid dit proces financieel te ondersteunen.
6.19  Er komt een landelijk dekkend netwerk van professionele opvangcentra en dierenambulances met door de overheid gegarandeerde financiering voor de opvang en verzorging van gevonden of afgestane dieren.
6.20  Er wordt een Opvangfonds ingericht waarin per verkocht dier een substantiële bijdrage moet worden gestort voor de opvang van gezelschapsdieren.
6.21  Mensen die worden opgenomen in een zorginstelling moeten in meer gevallen hun huisdier mee kunnen nemen.
De regels hiervoor worden versoepeld.
6.22  Dieren die in beslag zijn genomen of in het asiel belanden omdat hun eigenaar is gearresteerd, mogen niet de dupe worden van langlopende juridische processen of gevangenisstraf van hun eigenaar.
Deze dieren moeten binnen een maand in aanmerking komen voor herplaatsing.
6.23  Noodhulpverlenende instanties zoals politie en brandweer zijn verplicht ook noodhulp te verlenen aan dieren.
6.24  Dierenambulances krijgen dezelfde vergunningen als andere nooddiensten om snel ter plaatse te kunnen zijn om (gewonde) dieren uit hun benarde situatie te redden.
Dierenmishandeling en verwaarlozing zijn onacceptabel.
Nederland krijgt een dierenpolitie.
Het bestrijden van dierenmishandeling en verwaarlozing krijgt te weinig prioriteit in Nederland.
Dierenbeulen kunnen vaak jaren hun gang gaan met het mishandelen en verwaarlozen van dieren voordat er wordt ingegrepen.
En zelfs dan zijn de gevolgen zeer mild.
Als de zaak al bij het Openbaar Ministerie komt, wordt in veel gevallen geseponeerd door de officier van justitie.
De enkele dierenbeulen die bij de rechter moeten verschijnen, komen er doorgaans met beschamend lage boetes vanaf.
Onderzoek toont aan dat er een sterk verband bestaat tussen huiselijk geweld en dierenmishandeling: een geweldpleging richting mensen is relatief vaak vooraf gegaan door mishandeling van dieren.
De Partij voor de Dieren wil dat er meer prioriteit wordt gegeven aan het opsporen, vervolgen en bestraffen van dierenmishandeling.
Nederland moet een dierenpolitie invoeren die de bevoegdheid krijgt dierenmishandeling op te sporen en dieren in beslag te nemen.
Verder moet de aandacht voor mogelijke dierenmishandeling en de relatie met huiselijk geweld worden vergroot.
Er komt een landelijk registratiesysteem van dierenmishandeling en –verwaarlozing, die kan worden geraadpleegd door alle opsporingsambtenaren;
het Openbaar Ministerie faciliteert inbeslagname van dieren bij dierenmishandeling en –verwaarlozing en stelt voldoende financiële middelen hiervoor beschikbaar;
de overheid draagt zorg voor een continu goed kennisniveau van opsporingsambtenaren, Openbaar Ministerie en rechters op het gebied van dierenwelzijnswetgeving.
6.25  Nederland krijgt een regionale dierenpolitie die belast wordt met de opsporing van dierenmishandeling.
Mishandeling en verwijtbare verwaarlozing worden zwaarder bestraft.
6.26  Er komt meer prioriteit bij het OM voor het vervolgen van dierenmishandeling en verwaarlozing.
6.27  Een levenslang houdverbod wordt als zelfstandige straf of maatregel ingevoerd in het Wetboek van Strafrecht.
6.28  Bij de opsporingsdiensten komt meer aandacht voor het herkennen van signalen van dierenmishandeling en de relatie met huiselijk geweld.
6.29  Het afsteken van vuurwerk tijdens de jaarwisseling door particulieren wordt verboden.
Door de gemeente georganiseerd vuurwerk blijft wel toegestaan.
Dierproeven worden om verschillende redenen uitgevoerd; om informatie te krijgen over een ziekte, een medicijn, een vaccin of een chemische stof.
De wetenschap maakt gebruik van de vele overeenkomsten tussen dieren en mensen.
Meestal is het uiteindelijke doel van de dierproeven namelijk om iets over de mens te weten te komen.
Hoewel de bescherming van de volksgezondheid het belangrijkste doel is van veel medisch-biologisch onderzoek, staat niet de menselijke biologie centraal, maar die van dieren.
Het gevolg is dat we van veel stoffen wel precies weten wat de effecten van die stoffen zijn op bijvoorbeeld ratten, maar dat we van de gevolgen voor de mens niet meer dan een indicatie kunnen geven.
De gegevens uit het proefdierenonderzoek moeten worden ‘vertaald’ naar de mens.
Om problemen te voorkomen moeten daarbij flinke veiligheidsmarges worden gehanteerd.
Het proefdier wordt gebruikt als een modelsysteem.
Of dierproeven noodzakelijk zijn om die kennis te vergaren, is uiterst discutabel.
Een dierproef is slechts een middel om kennis te vergaren.
Er zijn meer middelen of modelsystemen om onze kennis te vergroten over ziekte en gezondheid.
Veel beter is het om direct de menselijke biologie als uitgangspunt te nemen.
De laatste jaren wordt steeds duidelijker dat dit ook goed kan.
Het is onterecht en uit de tijd dat proefdierenonderzoek als onaantastbare standaard wordt beschouwd in de onderzoekswereld.
Tegen dierproeven bestaat veel maatschappelijke weerstand.
Veel mensen realiseren zich dat dieren ook overeenkomsten met mensen kennen als het gaat om het ervaren van pijn, angst en stress.
De Partij voor de Dieren wil een einde aan alle dierproeven.
Ze wil dit doel bereiken door een systematische beperking van dierproeven in combinatie met een krachtige ontwikkeling van proefdiervrije technieken.
De beëindiging van alle dierproeven zal in fasen moeten worden gerealiseerd.
De Partij voor de Dieren ziet het als haar missie om dit proces sterk te versnellen.
Ethische wetenschap experimenteert niet op levende dieren.
Proefdiervrije technieken worden de norm en er komt een einde aan de dierproef als de ‘gouden standaard’ in de testmethoden.
Jaarlijks worden in Nederlandse laboratoria ongeveer 600. 000 gewervelde dieren gebruikt voor experimenten.
De totale hoeveelheid dieren die wordt ingezet ten behoeve van dierproeven is nog veel groter.
Dieren die worden aangehouden voor fok of toekomstige experimenten slijten hun leven in een laboratorium, maar worden niet meegeteld als proefdier.
Daarnaast zijn er elk jaar honderdduizenden dieren die geboren worden in een proefdierlaboratorium, maar die als overtollige ‘voorraad’ sterven of worden doodgemaakt zonder in een dierproef te zijn gebruikt.
Elk jaar worden er zo in de gezamenlijke laboratoria meer dan een miljoen dieren gefokt en gedood.
Daarbij vallen de ongewervelde dieren, zoals octopussen, buiten de registratie van het aantal proefdieren en worden dus niet meegeteld.
De Partij voor de Dieren wil een einde aan alle dierproeven, maar realiseert zich dat dit in fasen moet worden doorgevoerd.
Om dat proces te versnellen is het van belang om flink te investeren in alternatieven voor proefdieronderzoek.
Er moeten veel meer initiatieven kunnen worden ontplooid om zulke alternatieven te ontwikkelen en te perfectioneren.
Mede dankzij de inzet van de Partij voor de Dieren is het budget voor alternatieven voor dierproeven in Nederland inmiddels verdubbeld.
Dat is niet alleen goed nieuws voor de dieren, maar ook voor de volksgezondheid en onze (kennis)economie.
Er zou echter nog veel meer onderzoek kunnen worden gedaan: op dit moment blijft het grootste deel van het onderzoekspotentieel onbenut.
Van belang is ook dat ontwikkelde alternatieven daadwerkelijk kunnen worden toegepast.
De goedkeuring (validatie) van een alternatief voor een dierproef neemt vaak jaren in beslag.
De Partij voor de Dieren vindt dat dit proces sterk moet worden versneld.
Openbaarheid over dierproeven is noodzakelijk om het doel van dierproeven kritisch te kunnen beoordelen, en zolang er dierproeven worden verricht moet het welzijn van de dieren voorop staan.
De Nederlandse wetgeving die proefdieren zou moeten beschermen is ruim dertig jaar oud en toe aan een ingrijpende herziening.
De Wet op de dierproeven (Wod) stamt uit 1977 en stelt een aantal voorschriften ten aanzien van proefdieronderzoek.
Evaluaties wijzen uit dat de bijdrage van deze wet aan de bescherming van proefdieren verre van optimaal is.
Zo stelt de wet dat Dierexperimentencommissies (DEC’s), die vergunningaanvragen voor proefdieronderzoek beoordelen, de intrinsieke waarde van het dier als een zelfstandig afwegingscriterium moeten meewegen in een ethische toets.
In de praktijk blijkt echter vooral te worden getoetst op de proefdierkundige opzet van de onderzoeksaanvragen en het veronderstelde belang of nut voor de wetenschap en de maatschappij.
De belangen van het dier staan niet centraal en tellen nauwelijks mee.
Informatie over individuele dierproeven is niet openbaar.
De precieze doelen en opzet van de onderzoeksaanvragen van de verschillende dierexperimentele onderzoeken worden niet bekend gemaakt.
De ethische afweging gebeurt achter de gesloten deuren van de Dierexperimentencommissies en gegevens over proefdieronderzoek worden niet gepubliceerd.
Per kalenderjaar rapporteert de Voedsel en Waren Autoriteit in grote lijnen over het totaal aantal proefdieren en de gebruikte diersoorten, het aantal experimenten per instelling en de categorieën waarbinnen de onderzoeken vallen.
Informatie over individuele dierproeven wordt nooit gegeven.
Die verborgenheid verhindert een open maatschappelijk debat over de vraag of dierproeven noodzakelijk zijn of niet.
Burgers of maatschappelijke organisaties kunnen zich hierdoor geen duidelijk beeld vormen van (het belang van) dierproeven.
Er bestaan - ten onrechte - geen mogelijkheden voor het indienen van bezwaren door burgers of maatschappelijke organisaties.
De Partij voor de Dieren vindt dat er stevig moet worden ingezet op een sterke vermindering van het aantal dierproeven.
Dat kan onder meer door het delen van kennis en door de ontwikkeling en toepassing van alternatieve methoden te bevorderen.
Ook de doelen waarvoor proefdieronderzoek is toegestaan, moeten kritisch worden bekeken.
7.1  De overheid stelt zichzelf tot doel het aantal dierproeven jaarlijks met minimaal 10% terug te brengen.
7.2  Wetenschappelijk onderzoek dat door de overheid wordt gesubsidieerd wordt vooraf getoetst op het gebruik van proefdieren.
7.3  Er komt structurele overheidsfinanciering voor de ontwikkeling, validatie en implementatie van alternatieven voor proefdieronderzoek.
Het budget sluit aan bij de onderzoekspotentie en bedraagt minimaal 10 miljoen euro per jaar.
7.4  Er wordt een proefdierheffing ingevoerd: voor ieder proefdier dat met het oog op experimenten wordt ingezet of aangehouden, stort de betreffende onderzoeksin stelling 10 euro in de ontwikkelingskas voor alternatieven.
7.5  Bij investeringen in de Life Sciences wordt steeds een deel van het budget geoormerkt voor het versterken van de kennisinfrastructuur op het gebied van alternatieven voor dierproeven.
7.6  Nederland maakt zich sterk voor versnelde acceptatie van proefdiervrije technieken in Europese regelgeving.
De testprotocollen waarin dierproeven verplicht zijn gesteld, worden geëvalueerd en aangepast.
7.7  De doelen waarvoor proefdieronderzoek is toegestaan, worden aangescherpt.
7.8  Besluitvorming over de (ethische) toelaatbaarheid van dierproeven wordt openbaar en controleerbaar met mogelijkheden tot inspraak, bezwaar en beroep voor burgers en maatschappelijke organisaties.
7.9  Er komt onafhankelijk onderzoek naar de wetenschappelijke waarde van dierproeven.
7.10  Er wordt een openbaar toegankelijke database ingericht, waarin alle gegevens uit dierexperimentele onderzoeken worden opgeslagen, inclusief mislukte experimenten, om zodoende onnodige dierproeven en fok van proefdieren te voorkomen.
7.11  Er komt een complete registratie van proefdieren in Nederland, inclusief de fokdieren en dieren die wel in laboratoria gehouden worden, maar niet zijn ingezet bij een dierproef.
7.12  Er komt een verbod op dierproeven voor de ontwikkeling van levensmiddelen.
7.13  Het testen op dieren van nieuwe medicijnen die nauwelijks afwijken van bestaande medicijnen (zogenaamde ‘me-too’ medicijnen) wordt verboden.
7.14  Onderzoek met primaten wordt verboden.
Het Biomedical Primate Research Center (BPRC) in Rijswijk wordt zo spoedig mogelijk gesloten, evenals apenimporteur Hartelust in Tilburg.
De apen die in deze primatencentra verblijven worden ondergebracht in een deugdelijke opvanginstelling.
7.15  Nederland zet zich in voor een forse aanscherping van de Europese Dierproevenrichtlijn.
De reductie van het aantal dierproeven en de bescherming van proefdieren staat daarbij centraal.
7.16  Bij het collecteren voor goede doelen, waaronder medische fondsen, moet het expliciet worden vermeld als de fondsen deels worden gebruikt voor dierexperimenteel onderzoek.
Het welzijn van proefdieren kan en moet aanzienlijk worden verbeterd.
Zolang er dierproeven worden verricht, dient het welzijn van de proefdieren voorop te staan.
Dat betekent dat de dieren op een voor hen zo natuurlijk mogelijke wijze worden gehuisvest, dat er onafhankelijke controle op hun welzijn plaatsvindt en dat ingrepen die onnodig lijden veroorzaken -dit ter beoordeling van een onafhankelijke ethische commissie - verboden worden.
7.17  De minimale huisvestingseisen voor proefdieren komen tegemoet aan de behoeften van de betreffende diersoort.
Daarbij wordt rekening gehouden met de natuurlijke sociale structuren van de dieren.
7.18  Het welzijn van proefdieren wordt tijdens het experiment dagelijks gecontroleerd door een onafhankelijke dierenarts.
7.19  Overtredingen en nalatigheid van de onderzoekers worden bestraft met bestuurlijke boetes, geldboetes, het intrekken van de vergunning of, in het uiterste geval, gevangenisstraf.
7.20  Het afknippen van een teen of een stuk staart van een (pasgeboren) knaagdier wordt niet langer toegestaan als identificatiemiddel.
Het Ingrepenbesluit wordt hiertoe direct aangepast.
Alternatieve, diervriendelijke vormen van identificatie worden onderzocht en toegepast.
7.21  Ongewervelde soorten worden onder de Wet op de dierproeven gebracht.
Er komt onderzoek naar pijn- en stressbeleving van ongewervelde dieren.
7.22  Proefdieren die na afloop van de experimenten niet meer gebruikt worden, worden – indien hun lichamelijke en geestelijke conditie dat toelaat – op kosten van de dierproefgebruikers via gespecialiseerde opvangcentra bij nieuwe eigenaren herplaatst.
Het genetisch veranderen van dieren druist in tegen het respect voor de lichamelijke integriteit van het dier en is ethisch ontoelaatbaar.
Een aparte categorie dierexperimenten wordt gevormd door de biotechnologie.
Door middel van genetische manipulatie worden (veelal menselijke) afwijkingen in dieren gecreëerd, zoals vetzucht in muizen.
Genetische aanpassing van varkens zodat hun organen mogelijk bruikbaar zijn voor de mens (xenotransplantatie) is een andere toepassing van genetische manipulatie.
In Nederland worden ieder jaar bijna honderdduizend dieren, vooral muizen en ratten, gebruikt in biotechnologische experimenten.
Genetische manipulatie is een verspillende techniek; er zijn gemiddeld 150 dieren nodig om één transgene lijn te maken.
Vooral de moederdieren hebben vaak ernstig te lijden van de handelingen die worden uitgevoerd om transgene dieren te maken, maar ook de nakomelingen kunnen veel pijn en stress ervaren door de genetische afwijking waarmee ze ter wereld komen.
Deze dieren hebben dus al te lijden voordat ze aan daadwerkelijke experimenten worden onderworpen.
Verreweg de meeste dieren die als gevolg van genetische manipulatie in een laboratorium worden geboren, zijn echter ‘niet bruikbaar’ voor experimenten en worden afgemaakt.
Genetische manipulatie heeft geleid tot een stijging van het totale aantal dierproeven.
De grote aantallen dieren die worden gebruikt in genetische experimenten hebben een jarenlange dalende trend in het proefdiergebruik afgeremd.
Dat is een zorgelijke ontwikkeling.
De Partij voor de Dieren vindt dat het genetisch veranderen van dieren niet te verenigen is met de lichamelijke integriteit van het dier en wijst dit daarom principieel af.
Zolang er geen verbod op het verrichten van deze experimenten is gerealiseerd, dient het wettelijk verankerde ‘Nee, tenzij’-principe strikt te worden gehandhaafd.
7.23  Er komt een verbod op genetische manipulatie en klonen van dieren.
7.24  Er komt een verbod op het octrooien van leven.
7.25  Import van genetisch gemanipuleerde dieren en/of de producten die afkomstig zijn van deze dieren (zoals melk en vlees) mag niet worden toegestaan.
7.26  Xenotransplantatie wordt verboden, evenals het kruisen van menselijke en dierlijke cellen voor de productie van hybride embryo’s.
7.27  Zolang biotechnologie bij dieren nog niet verboden is, wordt de vergunningverleningsprocedure weer openbaar.
Er komen ethische criteria voor deze procedure waarin de belangen van het dier nadrukkelijker worden meegewogen.
Het belang van het onderzoek wordt steeds in een brede maatschappelijke context beoordeeld.
7.28  Alle gegevens die voortkomen uit biotechnologische onderzoeken bij dieren worden openbaar gemaakt.
Resultaten van onderzoek worden meegenomen in de bespreking van de vervolgaanvraag van voorstellen, die voortbouwen op eerder biotechnologisch onderzoek.
Indien de resultaten geen belangrijke informatie opleveren, wordt de vervolgaanvraag afgewezen.
7.29  Er komt een centrale databank, waarin alle beschikbare kennis over de gevolgen van genetische manipulatie bij dieren verzameld wordt.
Deze data worden gebruikt bij het besluitvormingsproces rond nieuwe vergunningverleningen.
In Nederland zijn extreem wrede spelletjes met dieren, zoals katknuppelen en palingtrekken, gelukkig niet meer toegestaan.
Maar dieren worden nog steeds op vele manieren gebruikt om mensen te vermaken.
Daarbij zijn de dieren vaak de dupe.
Dit is overduidelijk het geval als dieren worden gedood of verwond, zoals bij de jacht en het hengelen.
Bij andere vormen van vermaak met dieren, bijvoorbeeld in circussen of dierentuinen, wordt dieren angst en stress berokkend, of is er sprake van ontoereikende huisvesting en de inperking van de bewegingsvrijheid.
Ook worden in Nederland dieren gefokt om hun vacht te verwerken tot modeproduct en kennen we culturele tradities waarvan dieren de dupe worden.
De Partij voor de Dieren vindt dat dieren met respect en zorgvuldigheid behandeld moeten worden en is er daarom sterk tegen om dieren ten koste van hun vrijheid en welzijn te gebruiken om mensen te vermaken.
Dierentuinen en dolfinaria zijn toe aan een nieuwe doelstelling.
In plaats van het vermaak van mensen staat voortaan de (tijdelijke) opvang van in het wild levende dieren centraal.
Dierentuinen en dolfinaria beroven dieren van hun vrijheid met als enige doel ze aan mensen te tonen.
De leefruimte is te klein voor natuurlijk gedrag.
Apathisch en stereotiep gedrag, stress, abnormaal moederzorggedrag voor de pasgeborenen en een verlaagde weerstand komen veelvuldig voor.
Veelgehoord is het argument dat dierentuinen en dolfinaria een educatieve waarde zouden hebben.
Wat de Partij voor de Dieren betreft is dit onterecht.
Dierentuinen en dolfinaria laten de bezoekers niet zien hoe de dieren in hun natuurlijke omgeving leven.
Ze suggereren bovendien dat het moreel gerechtvaardigd is om dieren van hun vrijheid te beroven om ze aan mensen te tonen.
Alleen indien dieren zich niet in hun oorspronkelijke leefgebied kunnen handhaven of daarin niet teruggezet kunnen worden, kan de dierentuin een aanvaardbare, bij voorkeur tijdelijke vorm van huisvesting zijn.
Haar oude doelstelling is dan veranderd in die van opvangcentrum voor in het wild levende, al dan niet bedreigde dieren en diersoorten.
De huisvesting van de dieren dient er in deze gevallen op gericht te zijn de natuurlijke leefomstandigheden zoveel mogelijk te benaderen.
Het welzijn van het dier is daarbij belangrijker dan de wens van het publiek om het dier van alle kanten en op ieder moment van de dag te kunnen bekijken.
De Partij voor de Dieren vindt het fokken met dieren in een dierentuin ethisch ontoelaatbaar, omdat de nieuwe dieren op onnatuurlijke wijze worden grootgebracht en hun leven moeten doorbrengen in gevangenschap.
Dierentuinen bieden evenmin een geschikte omgeving voor het opgroeien van in gevangenschap geboren dieren van bedreigde diersoorten, met het oog op herintroductie in de natuur.
Dat is gedoemd te mislukken ten koste van het dier.
Eventuele fokprogramma’s zouden daarom, na zorgvuldige overweging, uitsluitend kunnen plaatsvinden in daarop toegespitste opvangcentra.
8.1  De primaire functie van dierentuinen wordt de opvang van in het wild levende dieren die (nog) niet direct kunnen worden teruggezet in de natuur.
8.2  Dolfinaria worden omgevormd tot opvangcentra voor zeedieren in nood, gericht op het terugzetten van deze dieren in zee.
8.3  Voor de huisvesting van dieren in een dierentuin worden de natuurlijke leefomstandigheden zo dicht mogelijk benaderd.
Het welzijn van de dieren is daarbij belangrijker dan de zichtbaarheid van de dieren voor het bezoekende publiek.
8.4  Het fokken met dieren in dierentuinen en dolfinaria wordt verboden.
Kinderboerderijen zorgen dat hun dieren conform soorteigen gedrag worden gehuisvest en verzorgd.
Kinderboerderijen hebben een educatieve functie doordat kinderen er kunnen leren hoe ze met dieren moeten omgaan.
Maar het welzijn van de gehouden dieren is er vaak beneden de maat.
De huisvesting is meestal te klein en komt onvoldoende tegemoet aan het natuurlijke gedrag van de dieren.
Ook wordt er vaak met de dieren gefokt om in het voorjaar jonge dieren te hebben.
Dat lijkt leuk voor het publiek, maar de overtollige dieren moeten aan het eind van de zomer weg van de kinderboerderij en komen dan in de handel terecht.
De Partij voor de Dieren wil dat kinderboerderijen hun dieren goed, conform soorteigen gedrag huisvesten en verzorgen, waarbij sociale dieren in groepen worden gehouden.
Er moet voor elke gehouden diersoort worden gestreefd naar de optimale huisvesting.
Daarbij is het van belang dat er op kinder- en stadsboerderijen alleen diersoorten worden gehouden die daar naar hun aard geschikt voor zijn.
Exotische dieren als wallaby’s en lama’s horen niet thuis in een kinderboerderij.
8.5  Het fokken van dieren op kinderboerderijen moet drastisch worden beperkt, en worden afgestemd op de huisvestingscapaciteit van de kinderboerderij, waarbij dieren ook oud kunnen worden.
Nieuwe aanwas kan komen door overtollige dieren van andere kinderboerderijen en van dierenopvangcentra over te nemen.
8.6  Er komt een einde aan de vrijstelling om uitheemse diersoorten te houden op kinderboerderijen.
Dieren horen niet thuis in een circus.
In een aantal circussen worden nog steeds (wilde) dieren gebruikt om kunstjes uit te laten voeren.
De trainingsmethoden, de huisvesting en het constante reizen van plaats naar plaats maken dat deze dieren een miserabel leven leiden in gevangenschap.
Diverse landen, waaronder België, Engeland, Oostenrijk, Griekenland, Zweden, en Finland, hebben al nationale of gemeentelijke verboden ingesteld op het gebruik van bepaalde diersoorten in circussen.
In Nederland pleit een aantal gemeenten voor de mogelijkheid om circussen met dieren te kunnen weren van hun grondgebied.
De Partij voor de Dieren vindt het vermaken van mensen geen rechtvaardiging voor het opsluiten van dieren en ze te trainen om diverse vormen van onnatuurlijk gedrag te vertonen.
Het laten uitvoeren van kunstjes door dieren getuigt niet van respect.
Hun levenslange opsluiting in kooien is onacceptabel.
8.7 Het gebruik van dieren in circussen wordt verboden.
Natuurlijk gedrag en welzijn vormen randvoorwaarden voor ieder diergebruik.
Gokwedstrijden met dieren druisen in tegen het welzijn van het dier en worden daarom verboden.
Een aantal vrijetijdsbestedingen waarin dieren een belangrijke rol spelen wordt aangeduid als “sport”, zoals hengelsport, paardensport, hondensport en duivensport.
Sport met dieren is een probleem als de dieren hierbij in hun gezondheid en welzijn worden aangetast.
Dit gebeurt bijvoorbeeld door dieronvriendelijke trainingsmethoden, door overbelasting van het dier en door het doden van dieren die bij het teruglopen van hun prestaties worden afgedankt.
Het steeds verder opvoeren van de prestaties van dieren, ten koste van hun welzijn, wordt verergerd door het gokken op wedstrijden met dieren.
De Partij voor de Dieren wil strenge regelgeving om het welzijn van dieren die in sport en recreatie worden gebruikt te waarborgen.
De aantasting van het dierenwelzijn geldt in hoge mate voor hengelen.
Hengelen is geen sport.
Het is net als jagen een vorm van tijdsverdrijf ten koste van dieren.
Voor de vis beginnen de angst, stress en pijn zodra hij aan de haak geslagen is.
De gevangen vis probeert uit alle macht van de haak los te komen.
Beschadigingen en verwondingen zijn steevast het gevolg.
De Partij voor de Dieren wil dat hengelen wordt verboden.
Mocht een hengelverbod (voorlopig) niet haalbaar zijn, dan moet hengelen sterk worden ontmoedigd en moet het gebruik van de zeer dieronvriendelijke weerhaken en leefnetten worden verboden.
Ook viswedstrijden moeten worden verboden.
Bij duivensport is het geen uitzondering dat veel duiven rond of tijdens een wedstrijd sterven als gevolg van uitputting.
Vooral de éénhoksrace, waarin duizenden duiven verzameld worden die na een trainingsperiode van enkele weken of maanden worden losgelaten voor een race van 400 tot 600 kilometer, is berucht.
Ook de lange vluchten waarvoor duiven per vrachtwagen naar een plek in Europa worden vervoerd om van daaruit tot wel 1200 kilometer terug naar huis te moeten vliegen, geven veel problemen.
Veel dieren raken daarbij verzwakt en gedesoriënteerd.
De verdwaalde duiven belanden in steden of in opvangcentra, waar men zich geconfronteerd ziet met de problemen rond de opvang en verzorging van deze dieren en hun nakomelingen.
De Partij voor de Dieren wil dat er een einde komt aan de extreme praktijken van de duivensport en wil een verbod op de wedvluchten.
Hoewel de meeste ruiters het beste voor hebben met hun dier, gaat het met veel van de paarden en pony’s in ons land niet goed.
Dat begint al met de huisvesting.
Paarden zijn echte kuddedieren met een sterke behoefte aan contact met soortgenoten en veel bewegingsvrijheid.
Een paard brengt van nature meer dan de helft van de dag door met eten en de daarbij behorende beweging.
De manier waarop veel paarden en pony’s worden gehouden in Nederland is het tegenovergestelde daarvan.
De dieren staan het grootste deel van de tijd alleen in een kleine box.
Als ze geluk hebben, zien ze aan de andere kant van de tralies een soortgenootje, maar normaal contact met een ander paard is niet mogelijk.
Die eenzame opsluiting is een straf voor sociale dieren.
Ook het trainen en berijden van paarden is niet probleemloos.
Wanneer het natuurlijke bewegingspatroon van het paard als uitgangspunt wordt gehanteerd, kan paardrijden plezierig en verantwoord zijn voor mens en dier.
Veel paarden worden echter te jong ingezet en te slecht getraind, waardoor ze hun leven lang verkeerd lopen met pijnlijke en chronische blessures tot gevolg.
Voor hun tiende levensjaar zijn deze dieren volledig doorgesleten waarna ze als dank voor bewezen diensten op transport worden gezet naar slachterijen in Italië om als paardenrookvlees te eindigen.
In de sport staat het welzijn van het paard op gespannen voet met ambities en competitie.
Bij military, een raceparcours met vaste hindernissen, lopen paarden vaak ernstige blessures op en moeten ze in sommige gevallen zelfs worden afgemaakt.
Voor dressuur worden paarden met behulp van pijnlijke methodes vaak in houdingen gedwongen die ze van nature nooit zouden aannemen.
Uit angst voor blessures laten de meeste eigenaren hun sportpaarden nooit in de wei.
De Partij voor de Dieren wil dat er wettelijke normen komen voor het huisvesten, trainen en het berijden van paarden en pony’s.
Voorwaarden voor het welzijn van deze sociale dieren zijn bijvoorbeeld de mogelijkheid om contact te maken met een soortgenoot en dagelijkse weidegang.
Verder moeten er regels komen om het welzijn van paarden en pony’s in training en bij berijden te waarborgen, zoals een minimumleeftijd waarop het dier belast mag worden en een verbod op schadelijke trainingsmiddelen.
8.8  Er komt een verbod op het gokken op wedstrijden met dieren.
8.9  Hengelen wordt verboden of anders ontmoedigd door middel van voorlichting en beperkende maatregelen, waaronder een verbod op het gebruik van meerdere hengels, weerhaken, de drietandhaak (dreg) en leefnetten.
8.10  Viswedstrijden worden verboden.
8.11  Er komt een verbod op meerdaagse vluchten en éénhoksraces met duiven.
8.12  Er komt speciale regelgeving voor het welzijn van paarden en pony’s in de vorm van een Paardenbesluit.
Daarin worden onder meer minimumeisen opgenomen voor huisvesting, sociaal contact, bewegingsvrijheid en de leeftijd waarop een dier belast mag worden met training.
Schadelijke trainingsmethoden worden verboden.
8.13  Er komt een verbod op paardenmarkten.
8.14  Het verbod op couperen van paardenstaarten wordt strikt gehandhaafd.
8.15  Er komt een sluitend identificatie- en registratiesysteem voor paarden en pony’s.
8.16 Er komt regelgeving voor gaststalling, watervoorziening en voedering voor paar-den die langer dan 4 uur per dag op wedstrijd gaan.
8.17  Gezien de enorme toename van de paardensport in Nederland en een gebrek aan kennis zorgt de overheid voor adequate voorlichting over het diervriendelijk houden en berijden van paarden.
Bont is een overbodig luxeproduct.
In Nederland is de overgrote meerderheid van de bevolking al sinds decennia tegen het gebruik van bont.
De import van honden-, katten- en zeehondenbont is al verboden, net zoals het fokken van chinchilla’s en vossen ten behoeve van bont.
Maar nertsen worden in Nederland nog massaal voor bont gehouden: bijna 800.000 moederdieren en jaarlijks meer dan 4 miljoen jonge dieren die van hun vel worden gestript.
Met het welzijn van deze nertsen is het slecht gesteld.
Nertsen zijn niet-gedomesticeerde dieren die niet gewend zijn aan mensen en in de natuur een groot territorium hebben om te jagen.
In de kleine kooien vertonen ze door verveling en stress zelfbeschadigend en stereotype gedrag.
Ook de wijze waarop dons gewonnen wordt is in veel gevallen pure dierenmishandeling.
Levende ganzen worden klem gezet om de donsveertjes uit de huid te trekken.
De Partij voor de Dieren wil een totaalverbod op de productie van bont en een verbod op dons afkomstig van levend geplukte dieren en wil dat bij producten duidelijk is of er gebruik gemaakt is van dierlijke producten zodat de consument weet wat hij koopt.
8.18  In navolging van verboden in Engeland, Noord-Ierland, Oostenrijk, deelstaten van Duitsland en Schotland komt er een Nederlands verbod op het fokken van nertsen en andere dieren voor hun vacht.
8.19  De Nederlandse overheid zet zich in voor een Europees verbod op het fokken van dieren voor hun vacht.
8.20  Kleding en andere producten die zijn vervaardigd met behulp van dierlijke producten zoals bont, dons en konijnenhaar worden duidelijk zichtbaar geëtiketteerd.
Dieren worden vaak gebruikt voor evenementen, tradities, kunstuitingen en mediaoptredens, zoals reclamespots, televisieprogramma’s, levende kerststallen en volksspelletjes.
Het welzijn van de dieren die gebruikt worden in media, kunst en (traditioneel) volksvermaak is vaak niet gegarandeerd.
Wilde dieren als olifanten en tijgers hebben bijvoorbeeld ernstig te lijden van een leven in gevangenschap en zouden dus niet ingezet moeten worden voor televisieshows en optredens van artiesten.
Voor de meeste dieren levert het verblijf en optreden in een televisiestudio veel stress op.
In verschillende plaatsen wordt voor het jaarlijkse dorpsfeest een wedstrijd ‘swientje tikken’ georganiseerd, waarbij geblinddoekte deelnemers in een afgesloten ruimte een varken moeten zien aan te raken.
Bij het Limburgse evenement ganstrekken in Grevenbicht wordt in wedstrijdverband de kop van een speciaal daarvoor gedode gans afgerukt door ruiters.
Dergelijke traditionele volksspelletjes getuigen van een respectloze kijk op dieren en horen niet thuis in deze tijd.
Voor sommige tradities worden zelfs internationale verdragen omzeild, zoals het rapen van kievitseieren.
De Partij voor de Dieren vindt het onbestaanbaar dat de eieren van een beschermde diersoort onder het mom van traditie mogen worden weggenomen uit de nesten.
Verder vindt de Partij voor de Dieren dat er welzijnseisen gesteld moeten worden aan het gebruik van dieren voor evenementen.
De handelingen mogen niet strijdig zijn met de aard en natuurlijk gedrag van de dieren en mogen hun welzijn en gezondheid niet schaden of angst en stress veroorzaken.
8.21  Het verhuren van dieren wordt verboden, als dat het dierenwelzijn benadeelt.
8.22  Er komt een einde aan dieronvriendelijke tradities als kerststallen met levende dieren en dieronvriendelijke volksspelletjes als swientje tikken en ganstrekken.
8.23  Het rapen van kievitseieren wordt, net als in de rest van Europa, verboden.
8.24  Er komen gedragscodes voor het gebruik van dieren in kunstuitingen en media, evenals voor het ter vermaak vertonen van realiteitsgetrouwe beelden waarin dieren het slachtoffer worden van mishandeling en vernedering.
Er gaat van zulke beelden een slechte signaalfunctie uit.
De Partij voor de Dieren gaat er in het algemeen vanuit dat mensen ‘zich jegens elkander in een geest van broederschap [behoren te ] gedragen’ (Universele Verklaring van de Rechten van de Mens, artikel 1).
Niet het recht van de sterkste behoort centraal te staan, maar het belang van de zwakke dient serieus te worden gewogen bij elk besluit.
De beperkte blik van veel politieke partijen die zich geheel richten op het korte-termijn belang van de westerse mens en zijn geld, dient doorbroken te worden met een planeetbrede visie waarin mededogen, duurzaamheid, persoonlijke vrijheid en persoonlijke verantwoordelijkheid de leidende thema’s zijn.
De Partij voor de Dieren werkt aan een samenleving waarin een respectvolle en harmonieuze omgang tussen alle levende wezens centraal staat, en voelt zich daarbij geïnspireerd door mensen als Albert Einstein, Mahatma Gandhi en Albert Schweitzer.
De Partij voor de Dieren is een seculiere partij die niet te definiëren valt in de achterhaalde termen ‘links’ of ‘rechts’, maar een overstijgend belang vertegenwoordigt.
Daardoor kan ze in veel gevallen waarin een patstelling dreigt tussen politieke machtsblokken, het beslissende gewicht in de schaal leggen.
Dat gebeurt regelmatig in Eerste en Tweede Kamer en zal ook in coalitievorming een reële mogelijkheid vormen, waarmee een stem op de Partij voor de Dieren een grote kans biedt om mededogen en duurzaamheid hoog op de politieke agenda te krijgen.
Daarnaast staan persoonlijke vrijheid en persoonlijke verantwoordelijkheid centraal in het afwegingskader van de Partij voor de Dieren.
Naast de initiërende rol die de Partij voor de Dieren inneemt op het gebied van dieren, natuur en milieu, heeft zij een visie op andere beleidsterreinen die gestoeld is op duurzaamheid en leefbaarheid voor mens en dier.
De overheid ontwerpt en controleert wetgeving en moet zelf het goede voorbeeld geven bij de naleving daarvan.
Daarnaast is zij beheerder van maatschappelijke voorzieningen die essentieel zijn voor een goed functionerende samenleving, waarin verdergaande privatisering van collectieve voorzieningen wordt tegengegaan.
Er dient een nadrukkelijke scheiding van kerk en staat te zijn, levensbeschouwelijke overtuigingen in bijvoorbeeld moreel ethische kwesties behoren niet van overheidswege aan anderen te worden opgelegd.
Het ministerie van Landbouw, Natuur en Voedselkwaliteit (LNV) moet worden opgeheven.
Er komt een ministerie voor duurzame ontwikkeling, ruimte, energie en dierenwelzijn.
Hiervoor kunnen onderwerpen als milieu, natuur, water en maatschappelijk gewenste  waarden als dierenwelzijn gebundeld worden binnen het huidige ministerie van  VROM.
De minister van dit ministerie krijgt de bevoegdheid om het beleid van de  andere ministers te toetsen op duurzaamheid.
De overheid stelt zich terughoudend op in moreel ethische kwesties die de persoonlijke levenssfeer van burgers raken.
Binnen een via breed maatschappelijk debat vast gesteld kader biedt de overheid maximale ruimte aan het maken van eigen keuzes.
Het aantal rijksambtenaren wordt via natuurlijk verloop met 20% verminderd.
Het budget voor het inhuren van externe adviseurs door de overheid wordt met 20%  beperkt.
Dit levert een besparing van ca. € 500 mln.
De duur van het wachtgeld voor politieke ambtsdragers wordt gehalveerd.
In een goed georganiseerde samenleving moeten de talenten van alle mensen tot hun recht kunnen komen.
Het is niet te verantwoorden dat een samenleving veel onvervulde en onvervulbare taken kent, en tegelijk een groot aantal werklozen.
De overheid zal een sterkere aansturende rol moeten vervullen in dit allocatievraagstuk dan nu het geval is.
Nu krijgen mensen vanaf hun 65ste AOW.
De Partij voor de Dieren kan instemmen met een zeer geleidelijke verhoging van de AOW-leeftijd tot 67 jaar.
Falend overheidsbeleid, zoals het verzuimen van het vullen van het aangekondigde spaarfonds AOW in de jaren ’90, mag echter niet neergelegd worden bij de oudere werknemers, daarom is een ruime overgangstermijn noodzakelijk.
Voor mensen die nu 55 jaar of ouder zijn blijft de AOW-leeftijd 65 jaar.
Daarna stijgt de  AOW-leeftijd jaarlijks met 1 maand.
Op die manier gaat de AOW-leeftijd omhoog naar  67  jaar  in  2044.
Dit levert op termijn een structurele  jaarlijkse besparing van € 3,5 mld.
Mensen  die  langdurig  werkloos  zijn  moeten  financieel  gestimuleerd  worden  om  maatschappelijke taken te vervullen.
Het gevoel voor arbeidsparticipatie wordt hier door in stand gehouden en bevorderd.
Het oprichten van een eigen bedrijf dient gestimuleerd te worden door een vrijstel- ling van de winstbelasting in de startfase van de onderneming indien voldaan wordt  aan de door de overheid op te stellen criteria op het gebied van maatschappelijk ver antwoord ondernemen.
De duur van de werkloosheidsuitkering kan worden ingekort tot maximaal 12 maan- den.
De uitkering wordt in de eerste maanden hoger dan nu het geval is.
Op deze  manier kan € 0,9 mld. worden bespaard op de WW-uitkeringen.
Het overstappen van een uitkeringssituatie naar een betaalde baan moet beter gestimuleerd worden, bijvoorbeeld door loonsuppletie en het faciliteren van stageplaatsen.
Kinderbijslag behoort inkomensafhankelijk te zijn.
Hiermee kan €  250 mln.<U+F020>worden  bespaard.
De voorwaarden voor het van de belasting aftrekken van giften worden verruimd.
Het zou kleine ondernemers makkelijker gemaakt moeten worden om uitvallers uit  het arbeidsproces te re-integreren.
Kleine ondernemers mogen niet langer de dupe  worden van situaties van heruitval.
Scholing en onderwijs vormen de economische en intellectuele basis van onze samenleving.
Beide moeten in hoge mate toegankelijk zijn.
De huidige problemen in het onderwijs zijn het resultaat van opeenvolgende vernieuwingen.
Grootschaligheid en ‘competentiegericht leren’ maken het onderwijs onpersoonlijk en ongestructureerd.
Scholing dient gebaseerd te zijn op aanleg, belangstelling en talenten van het kind.
Het kind behoort centraal te staan in het aangeboden lespakket.
De Partij voor de Dieren vindt dat we niet moeten bezuinigen, maar investeren in onderwijs.
Het platteland moet leefbaar blijven onder meer door kleine basisscholen open te houden.
Scholen  in  het  voortgezet  onderwijs  moeten  naast  keuzeverantwoordelijkheid  ook  budgetverantwoordelijkheid dragen voor schoolboeken.
Het vakonderwijs voor VMBO’s en MBO’s moet worden hersteld.
Collegegelddifferentiatie en selectie aan de poort vormen onnodige belemmeringen  in de toegang tot het onderwijs.
Het collegegeld voor tweede studie gaat niet omhoog.
Het stelsel van studiefinanciering wordt niet gewijzigd.
Gezondheid, voeding, natuur, dierenwelzijn en milieu moeten een essentieel onder- deel worden van het algemene lespakket.
Sponsoring  van  het  onderwijs  en  schoolboeken  door  commerciële  partijen  moet   worden verboden om de onafhankelijkheid van onderwijs en wetenschappelijk on derzoek te waarborgen.
Verlaging van de administratieve druk in het onderwijs.
De Partij voor de Dieren hecht veel belang aan de individuele vrijheid van burgers, maar deze mag geen inbreuk maken op de vrijheid en het welzijn van anderen.
De tolerantie binnen onze samenleving vormt een groot goed, maar het kan niet worden toegestaan dat die tolerantie een vrijbrief vormt om vormen van oprukkende intolerantie te gedogen.
Er moet meer onderzoek gedaan worden naar effectievere straffen op gewelddadig  gedrag naar mens en dier, waardoor herhaling wordt tegengegaan.
Bij de bestrijding van criminaliteit dient meer prioriteit gegeven te worden aan zaken  die het welzijn van mensen en dieren het meest aantasten.
De bestrijding van mensenhandel en gedwongen prostitutie moet hogere prioriteit   krijgen bij politie en justitie.
Eerwraak en vrouwenbesnijdenis moeten actiever bestreden worden.
Er moet een sterkere controle komen op de handel in en doorvoer van wapens.
Er  komt een openbaar register met betrekking tot de wapenhandel en de positie van  Nederland als wapenleverancier en doorvoerland.
De Partij voor de Dieren hecht groot belang aan een rechtvaardige behandeling van mensen en het tegengaan van schendingen van mensenrechten.
Niet alleen in ons eigen land, maar ook internationaal gezien heeft de Nederlandse overheid hier een verantwoordelijkheid.
Onafhankelijk van de eigen economische belangen en politieke samenwerkingsverbanden dienen sancties te worden opgelegd bij schendingen van mensenrechten door andere landen.
Slachtoffers van mensenrechtenschendingen kunnen asiel krijgen in Nederland.
Op Europees niveau moet Nederland zich sterk maken voor betere opvang van vluchtelingen in de eigen regio.
Daarnaast biedt Nederland eigenstandig hulp bij het orga niseren van de opvang van vluchtelingen in de regio van herkomst.
Nederland moet een humaan en rechtvaardig asielbeleid toepassen.
De Partij voor   de Dieren vindt dat asielzoekers binnen een redelijke termijn uitsluitsel moeten krij gen over hun verblijfsrecht in Nederland; mensen die buiten hun eigen schuld langer  dan 2 jaar wachten in een opvangcentrum krijgen een verblijfsvergunning.
In afwachting op uitzetting hebben uitgeprocedeerde asielzoekers recht op medische  zorg en mogen uitgeprocedeerde asielzoekers met kinderen niet meer op straat wor den gezet.
De oorzaken van massale immigratie moeten aangepakt worden.
Een belangrijke oorzaak van immigratie is armoede, honger en klimaatschade elders.
De problemen in herkomstlanden hangen ook vaak samen met oorlogen, hoge geboortecijfers en te weinig mogelijkheden om in de eigen behoeften te voorzien.
Ontwikkelingshulp dient daarom gericht te zijn op kennisontwikkeling, ontwikkeling van een zelfstandige regionale voedselvoorziening, gezondheidzorg en preventie van oorlogen.
Het  budget  voor  ontwikkelingshulp  blijft  gehandhaafd  op  ongeveer  0. 8%  van  het   BNP.
Het toezicht van de overheid op effectieve besteding wordt verbeterd.
Ontwikkelingssamenwerking wordt meer gericht op de noden van ontvangende landen dan op de belangen van het participerende Nederlandse bedrijfsleven.
De Partij voor de Dieren vindt dat democratie de staatsvorm is die de inwoners van een land het meeste recht doet.
In eigen land moet het democratisch gehalte van de besluitvorming worden versterkt.
Het kiesstelsel moet de diversiteit van het politieke spectrum faciliteren.
De Partij voor de Dieren is tegen wijzigingen in het kiesstelsel die een verhoging zou- den betekenen van de drempel voor (nieuwe) politieke partijen om in het parlement  te komen.
Het raadgevend referendum moet een plaats krijgen bij belangrijke besluiten.
Het burgerinitiatief wordt gestimuleerd en vergemakkelijkt.
De Partij voor de Dieren is voor de getrapt gekozen burgemeesters via de gemeenteraad en de getrapt gekozen Commissaris der Koningin door de Provinciale Staten.
De waterschappen zijn een bestuurslaag waar duurzaamheid en verantwoord milieu- beleid een goede invulling kunnen vinden.
De waterschappen moeten worden ontdaan van ‘geborgde zetels’ en geheel op democratische wijze gekozen worden.
De efficiency operatie die reeds is ingezet bij de waterschappen verdient steun.
De kosten van het Koninklijk Huis worden beperkt: staatstoelages worden beperkt tot de koningin en de kroonprins; het koninklijk jachtdepartement wordt opgeheven; het  aantal paleizen dat in gebruik is bij het Koninklijk Huis wordt beperkt tot twee; het  privé-jacht De Groene Draeck komt geheel voor rekening van de Koninklijke familie.
De gezondheidszorg moet toegankelijk zijn voor iedereen.
Marktwerking in de zorg is onwenselijk.
De Partij voor de Dieren vindt dat binnen de gezondheidszorg meer verantwoordelijkheid toegekend moet worden aan mensen op de werkvloer en minder aan managementlagen.
Dit komt ten goede aan de efficiency binnen de zorg en zal schrijnende situaties beter helpen voorkomen.
Deze verantwoordelijkheid hoort ook in financiële zin te worden erkend en geldt voor vele takken van de sociale sector.
Daarnaast moet er veel meer aandacht voor zorg voor ouderen in verpleeghuizen komen
en moet mantelzorg een belangrijke plaats innemen in onze samenleving en de erkenning krijgen die het verdient.
Het eigen risico in de zorg moet niet worden verhoogd en er komt geen eigen bij- drage voor de huisarts.
Er  moet  worden  gestreefd  naar  kleinschalige  voorzieningen  op  lokaal-  en  buurt- niveau in gezondheidszorg.
Patiënten die zonder tijdige afmelding niet verschijnen op afspraken gaan de kosten  van de consulten zelf dragen.
Thuiszorgvoorzieningen moeten van zodanige aard zijn dat ook mensen die niet kunnen terugvallen op mantelzorg zo lang mogelijk zelfstandig kunnen blijven wonen.
Mantelzorg moet fiscaal aantrekkelijker worden gemaakt.
Bewegingsonderwijs wordt uitgebreid en wordt toegepast op de individuele leerling.
Zwemonderwijs wordt opgenomen in het lespakket van basisscholen.
Er dient meer erkenning te komen voor het belang van alternatieve geneeswijzen   en een einde te komen aan het alleenrecht van de reguliere visie en aanpak binnen  de gezondheidszorg.
Veel mensen beschouwen de uitwerking van het huidige rechtssysteem in toenemende mate als onrechtvaardig.
Rechtspraak is lang niet altijd een bepaling van wie gelijk heeft in een rechtsgeding, maar van wie de langste adem heeft.
Veel slachtoffers van letselschade zien zich genoodzaakt genoegen te nemen met een magere schikking omdat ze niet de mogelijkheid hebben tot een juridische krachtmeting met verzekeringsmaatschappijen.
Overheden hebben een langere adem dan maatschappelijke organisaties, in personele en financiële zin, waardoor een tegenwettelijk beleid stand kan houden, bijvoorbeeld bij de afgifte van afschot- en milieuvergunningen.
Klokkenluiders zien hun carrière en persoonlijk leven geruïneerd, omdat er nog steeds onvoldoende wettelijke bescherming voor ze is.
Maatschappelijke  organisaties  die  met  succes  overheidsbeleid  aanvechten  via  de   rechter, moeten een reële vergoeding krijgen voor de juridische kosten die ze daar voor maken.
Er moet een betere wettelijke beschermingsregeling komen voor ‘klokkenluiders’ die  maatschappelijke misstanden aan de kaak stellen.
De toegang tot het recht moet vergroot worden via betere rechtshulp voor mensen  met beperkte inkomens.
Mensen hebben niet alleen rechten, maar ook plichten jegens elkaar en de samenleving.
Daarbij geldt dat de economie en het sociale leven niet louter beheerst mogen worden door financiële factoren.
Mensen hebben de vrijheid om te leven volgens hun eigen culturele gewoonten voor zover deze niet strijdig zijn met de wet en de vrijheden van anderen waaronder de dieren.
Mensen hebben recht op een veilige en schone omgeving.
Van de overheid vraagt dit alles een actieve houding
en een beperking van de bureaucratie.
Initiatieven die tot doel hebben de sociale cohesie te bevorderen moeten gestimu- leerd en waar mogelijk gesubsidieerd worden.
Immigranten worden geacht zichzelf de taal en noodzakelijke sociale vaardigheden eigen te maken om in de Nederlandse samenleving te functioneren; de overheid ziet  er op toe dat dit gebeurt en is hierbij behulpzaam.
Onwil leidt tot sancties.
Het ouderenbeleid moet er op gericht zijn om mensen zolang mogelijk zelfstandig in  onze samenleving te laten functioneren.
De overheid is behulpzaam om dat mogelijk  te maken en past hierbij maatwerk toe.
Meergeneratiewonen moet worden aange moedigd door een ruimhartig beleid ten aanzien van het bouwen van aanleunwonin gen voor jongeren of ouderen op eigen erf.
Iedereen heeft recht op woonruimte.
Burgers moeten de mogelijkheid hebben om tegen een redelijk deel van hun inkomen over een fatsoenlijke woning te beschikken.
Bij het verstrekken van huursubsidie c.q. de aftrek van hypotheekrente moet de overheid toezien op een evenredige verdeling van de overheidssteun.
Onbeperkte aftrek van hoge hypotheken past daar niet bij.
De Partij voor de Dieren wil ook af van fiscale prikkels die stimuleren tot het hebben van schulden en die het aflossen van een hypotheek ‘beboeten’.
Systeemwijzigingen dienen echter geleidelijk te worden ingevoerd om ernstige verstoring van de woningmarkt en het schaden van het vertrouwen van de burger te voorkomen, met behoud van rechtszekerheid van mensen die al een hypotheek hebben afgesloten.
Voor kleine woningen is in Nederland een maximale huurprijs vastgesteld.
Dit zou ook studenten moeten beschermen tegen huisjesmelkers.
Maar in de praktijk werkt het niet, omdat studenten vaak bang zijn hun kamer uitgezet te worden wanneer ze naar de huurcommissie stappen.
Pas na verhuizing hoeven huurders niet meer bang te zijn voor represailles.
Het moet daarom mogelijk gemaakt worden dat de te veel betaalde huur met terugwerkende kracht gevorderd kan worden.
De aftrek van hypotheekrente blijft, maar wordt op korte termijn beperkt tot een hypotheekschuld van maximaal €  750. 000 en geleidelijk verder teruggebracht tot  € 500.000.
Iedereen heeft 30 jaar recht op aftrek van een annuïtair dalend percentage van de hypotheekrente.
Via een geleidelijke invoering wordt het aftrekpercentage af getopt op 42%.
Dit levert uiteindelijk een jaarlijkse besparing van € 4,1 mld.
De overdrachtsbelasting voor woningen wordt gedifferentieerd naar energieverbruik,  waarbij kopers minder overdrachtsbelasting betalen voor een energiezuinige woning  én als ze na aankoop tijdens de verbouwing alsnog forse energiebesparende maat regelen toepassen.
De overdrachtsbelasting voor onzuinige woningen wordt over eenkomstig verhoogd.
Er komt een tijdelijke verlaging van de overdrachtsbelasting om de huizenmarkt een  impuls geven.
Mensen die hun huis in de verkoop hebben staan, terwijl ze al een ander huis hebben gekocht hebben tijdelijk recht op een dubbele hypotheekrenteaftrek.
Leegstaande kantoorpanden, die hiervoor geschikt zijn, moeten kunnen worden omgebouwd tot woonruimte.
Teveel betaalde huur boven de maximaal vastgestelde huurprijs moet tot 1 jaar na   afloop van het huurcontract terug gevorderd kunnen worden van de verhuurder.
Veranderende perspectieven in de landbouw leiden tot het vrijkomen van gebieden.
Deze ruimte moet op zorgvuldige wijze beheerd en bestemd worden met oog voor de belangen van mens, dier, natuur en milieu.
Zo moet er een stimuleringsregeling komen om leegstaande gebouwen te benutten voor doelen die meer overeenstemmen met het algemeen belang.
Deze herallocatie van de ruimte kan op vrijwillige basis leiden tot meer woonruimte,
vitalisering van dorpsgemeenschappen,
aanwas van natuurgebieden
en een betere benutting van infrastructuur.
De toegenomen bouwmogelijkheden op het platteland zullen zonder overheidsbijdrage leiden tot de bouw van tienduizenden extra woningen, een miljardenimpuls voor economie en werkgelegenheid en een ontlasting van de woningvraag in de steden, doordat de trek van het platteland naar de stad een halt wordt toegeroepen.
Het Rijk bevordert dat mensen op eigen erf kunnen bouwen ten behoeve van huis- vesting van ouders of kinderen
en bevordert voor een ieder een plezierige leef omgeving door herallocatie van ruimte ombouw van leegstaande kantoorruimte en  ecologisch verantwoord gebouwde en energiezuinige woningen en bedrijfsgebouwen.
Vrijgekomen agrarische gebouwen mogen in principe benut worden voor woning- bouw van gelijke omvang, waarbij de inhoud per woning/appartement niet meer mag  3bedragen dan 500 m.
Grotere agrarische complexen mogen benut worden voor de  vorming van appartementencomplexen op het platteland.
De ombouw dient aange past te zijn aan het karakter van het landschap, infrastructuur en de regionale archi tectuur.
Er mag geen sprake zijn van bouw hoger dan twee etages.
De landgoedrege ling waarbij agrarische grondeigenaren mogen bouwen op een kavel van ten minste  5 hectaren, moet worden gestimuleerd, op voorwaarde dat minimaal 75% van het  terrein wordt ingericht voor natuurontwikkeling.
De overheid krijgt, om speculatie te voorkomen, de mogelijkheid vrijkomende gron- den als eerste aan te kopen tegen onafhankelijk vastgestelde marktwaarde.
Er komen geen nieuwe regionale luchthavens.
De bouw van ‘zichtlocaties’ in de vorm van lintbebouwing voor bedrijventerreinen  langs wegen in de groene ruimte moet worden beperkt.
Het omvormen van agrarische percelen van ten minste 5 hectare tot in het bestemmingsplan vastgelegde biologische landbouwtoepassingen wordt gehonoreerd met  een bouwvergunning voor één woning, waarmee de vorming van kleinschalige bio logische boerenbedrijven sterk gestimuleerd wordt.
In (gemeentelijke) bestemmingsplannen dient beschreven te zijn dat het plaatsen van een schuilstal ten alle tijde mogelijk is, indien dit noodzakelijk is voor het welzijn van het dier.
Omdat kennis van de eigen cultuur één van de grondslagen vormt voor respect voor andere culturen en omdat cultuur en media een belangrijke rol kunnen vervullen om van Nederland weer een aangenamere samenleving te maken, vindt de Partij voor de Dieren dat er meer geld en aandacht besteed moet worden aan deze thema’s.
De vervlakking van het TV- en radioaanbod kan gestopt worden door verbetering van de positie van de Publieke Omroep.
Er wordt niet bezuinigd op de budgetten voor kunst en cultuur.
De positie van publieke omroep moet worden versterkt.
Er moet een stelsel van promotie en degradatie komen waarbij de toegewezen zendtijd en programmamiddelen  behalve met ledental een directe relatie krijgen met de geleverde prestaties in relatie  tot de taakopdracht van de publieke omroep.
Op alle zenders komt een volledig reclameverbod voor alcoholische dranken.
De zendtijd voor kerkgenootschappen en genootschappen op geestelijke grondslag (de ‘2.42-omroepen’ of voorheen ‘39f-omroepen’) wordt afgeschaft, een besparing van circa €  10 mln.
Levensbeschouwelijke programmering, anders dan via subsidie aan ledenomroepen, is geen taak voor de overheid.
Nederland stelt zich in internationale bondgenootschappen loyaal op naar haar bondgenot
en maar maakt eigen afwegingen waarin niet geopolitieke overwegingen de doorslag vormen, maar mededogen en duurzaamheid.
In dat beleid passen opbouwmissies in het kader van ontwikkelingssamenwerking veel beter dan militaire missies, ook wanneer die een opbouwcomponent kennen.
Nederland kiest voor een meer autonome positie binnen de NAVO.
Nederland trekt zich terug uit Afghanistan en stuurt geen nieuwe militaire missies  naar dat land.
Er moet een parlementair onderzoek komen naar de rol van Nederland bij de militaire inval in Irak.
Er worden geen JSF straaljagers aangeschaft.
Defensie vliegt verder met een afgeslankte en gemoderniseerde vloot F16 straaljagers.
Het defensiebudget kan met 20% omlaag.
Deze budgetkorting levert een besparing  van € 1,4 mld.
De Nederlandse bijdrage aan de EU moet worden heronderhandeld en kan ten minste 10% lager.
Nederland beperkt het aantal ambassades en vervangt die waar mogelijk door consulaten.
Hiermee kan€ 200 mln. bezuinigd worden op de diplomatieke dienst.
Nederland stopt met het bevorderen van de buitenlandse vraag naar in ons land geproduceerde dierlijke eiwitten.
Nederland beschouwt vrijheid van godsdienst als een groot goed dat grondwettelijk verankerd is.
Toch mag vrijheid van godsdienst van de één niet in botsing komen met burgerlijke vrijheden en democratische rechten van anderen.
Er worden om die reden grenzen gesteld aan uitingen van religie die burgerlijke vrijheden schaden.
Er komt een verbod op het onverdoofd ritueel slachten van dieren.
Er komt geen wettelijk vastgelegde (religieuze) rustdag.
Scholen die gebaseerd zijn op levensbeschouwelijke grondslag mogen niet discrimineren in hun aannamebeleid.
Politieke partijen mogen niet discrimineren naar sexe, ook niet waar de overwegingen daartoe ingegeven worden door levensbeschouwelijke opvattingen.
De Partij voor de Dieren hecht zeer aan de privacy van burgers.
Het is onacceptabel dat in Nederland per dag meer telefoontaps worden uitgevoerd dan in de VS in een heel jaar.
In toenemende mate worden burgerlijke vrijheden ingeperkt door de overheid, en daaraan moet met kracht een halt worden toegeroepen tenzij de vrijheid of veiligheid van mens of dier in het geding is.
Via het internet kunnen consumenten muziek en films zelf downloaden en bekijken waar en wanneer ze willen.
De muziek- en filmindustrie heeft zich nog onvoldoende aangepast aan deze situatie en daardoor downloaden veel consumenten zonder te betalen.
In de plannen van de overheid worden internetproviders verplicht om het internetverkeer van hun klanten in de gaten te houden, waarmee het recht op privacy en communicatiegeheim, informatievrijheid en vrijheid van meningsuiting onder druk komt te staan.
Internetproviders mogen geen verlengstuk worden van de opsporingsdiensten.
Het Elektronisch Patiëntendossier en het Elektronisch Kinddossier worden niet door- gevoerd omdat de privacy onvoldoende gewaarborgd is.
Het opnemen van vingerafdrukken in het paspoort en opname in de centrale database moet ongedaan gemaakt worden.
De Wet Identiteitsvaststelling Verdachten, Veroordeelden en  Getuigen moet betere  waarborgen krijgen voor de rechten van burgers.
De bewaarplicht van telecomgegevens en e-mailgegevens dient drastisch te worden  ingeperkt.
In artikel 7 van de Grondwet over de uitingsvrijheid en artikel 13 over het brief- en  telefoongeheim wordt expliciet gemaakt dat deze rechten ook gelden voor hiermee vergelijkbare technologieën, zoals Internet en e-mail.
De Wet Bescherming Persoonsgegevens dient te worden aangescherpt om burger- rechten veilig te stellen.
Privé gegevens van vliegtuigpassagiers en informatie over bankafschriften mag door  de overheden niet gedeeld worden met derde landen zoals de VS.
Kilometerheffing en kentekenregistratie op snelwegen mag niet worden ingevoerd   zonder stringente privacywaarborgen.
Er is in ons land geen ruimte voor een algemene maatregel tot preventief fouilleren.
De overheid mag internetproviders niet dwingen om automatische opsporingssoft- ware in te zetten om de inhoud van het internet- en mailverkeer van klanten te moni toren.
Er komt geen downloadverbod dat door providers gehandhaafd zou moeten worden.
Er mag geen Europese internetcensuur komen via een filter dat delen van het inter- net afsluit.
De Partij voor de Dieren staat voor erkenning van emancipatiebewegingen.
Overal waar sprake is van achterstelling van groepen, zoals vrouwen, homo’s, etnische minderheden, is het een taak van de overheid zorg te dragen voor volwaardige integratie en gelijkberechtiging.
Een gelijke beloning voor mannen en vrouwen wordt wettelijk verplicht.
Er wordt met kracht opgetreden tegen alle uitingsvormen van discriminatie.
De overheid streeft ernaar het ambtenarenapparaat een evenwichtige afspiegeling te  laten zijn van de samenstelling van de bevolking.
Homoseksuele paren krijgen gelijke rechten aan die van heteroseksuele paren.
Bij een echtscheiding hebben mannen en vrouwen dezelfde rechten.
De aanhoudende financiële crisis maakt pijnlijk duidelijk hoezeer wij geld zijn gaan overwaarderen ten opzichte van het waardevolste wat we hebben, schone lucht, schoon water, schone grond en een stabiel klimaat.
Het feit dat banken en financiële instellingen zich vrijwel zonder uitzondering zijn gaan bezig houden met de verkoop van onbegrijpelijke producten, beleggingsproducten met geleend geld en versluierde provisiestelsels waarin consumenten het overgrote deel van hun inleg op voorhand kwijt zijn, vraagt om een totale heroriëntatie van de financiële dienstverlening.
Er moeten banken komen die louter aan traditionele financiële dienstverlening doen, zoals sparen, lenen en betalen.
Financiële instellingen die andere producten aanbieden moeten duidelijk herkenbaar worden en onder streng toezicht gebracht worden van de AFM.
De door de Staat verleende garanties aan banken gaan gepaard met een stevige verduurzamingseis, zowel qua belonings- als investeringsbeleid.
Aan kredietverlening van door de Nederlandse Staat gefinancierde banken worden duurzaamheidscriteria gekoppeld.
Nederland moet bevorderen dat er internationaal een kleine belasting op valutatransacties (Tobintax) komt.
Daarmee wordt een fonds gevormd voor overheidsingrijpen bij bancaire missers.
Duurzaam bankieren wordt aantrekkelijker gemaakt door uitbreiding van het groenfinancieringsstelsel voor alle economische sectoren.
Bankiers die zich schuldig maken aan de verkoop van onverantwoorde financiële producten worden persoonlijk aansprakelijk voor de toegebrachte schade.
Consumenten moeten worden beschermd tegen te hoge (persoonlijke) leningen.
De bestrijding van de financiële crisis moet in samenhang bezien worden met andere crises, zoals de wereldvoedselcrisis, de zoetwatercrisis, de energiecrisis, de biodiversiteitscrisis, de klimaatcrisis en dierziektencrises.
Juist bij de bestrijding van crises mag niet ingezet worden op herstel van de oude situatie, maar wordt ingezet op nieuwe, duurzame doelen.
De huidige vorm van crisisbestrijding via het buiten werking stellen van delen van het democratisch proces en de aanleg van meer wegen en andere infrastructurele werken geeft blijk van een gebrek aan duurzame toekomstvisie.
De crisis- en herstelwet moet volledig worden herzien.
De onteigeningsparagraaf verdwijnt uit de crisis- en herstelwet en wijzigingen in de   onteigeningswet krijgt een zelfstandige parlementaire behandeling.
De transitie naar een meer op plantaardige eiwitten gebaseerd productie- en con- sumptiepatroon wordt een belangrijk onderdeel van de bestrijding van de crisis.
De Partij voor de Dieren wil een gezond en duurzaam economisch systeem.
In dit systeem worden de werkelijke kosten doorberekend in elke stap van de keten, en niet meer afgewenteld op de belastingbetaler.
De prijsprikkel die dan ontstaat, bevordert duurzame productie en consumptie.
Het verschil in koopkracht wordt gecompenseerd door middel van lagere belasting op arbeid.
Alle subsidies die de overheid verstrekt, zullen opnieuw moeten worden bezien met het oog op de effecten op milieu en klimaat.
Subsidies die niet-duurzaam gedrag in de hand werken worden afgeschaft.
Ook het belastingstelsel en de prikkels die hiervan uitgaan, moet op de schop.
Het belastingstelsel wordt vergaand vergroend.
Deze veranderingen zullen een verschil in koopkracht met zich meebrengen.
Dit verschil moet gecompenseerd worden door arbeid minder te gaan belasten.
De externe kosten van de productie- en afvalfase van producten komen tot uiting in  de prijs van het product.
Er komt een accijns op vlees van € 2 per kilo, zodat de werkelijke kosten van productie ook tot uiting komen in de kostprijs van het product.
De opbrengst van deze vleestaks maatregel bedraagt circa € 1,4 mld.<U+F020>per jaar.
Er komt een heffing op de import van veevoer.
Subsidies en kortingen voor milieuvervuilende activiteiten en producten worden af- geschaft.
Nederland voert een flexibele CO2-taks in die lager wordt naarmate de Europese prijs voor CO2-emissierechten hoger wordt.
Dierlijke eiwitten komen onder het hoge BTW tarief te vallen.
Deze beprijzing van  vlees, melk, kaas, boter en eieren levert jaarlijks € 1,1 mld.
Voor biologische producten zal het btw nultarief gaan gelden.
Er komt een accijns op kerosine voor vliegtuigen.
Er wordt een vrachtwagenheffing ingevoerd van 15 cent per kilometer.
De belasting op grijze stroom is hoger dan de belasting op groene stroom, en het  degressieve systeem van energiebelasting wordt afgeschaft.
Dit levert jaarlijks €  600 mln.op.
Groene spaar- en beleggingsregelingen worden gestimuleerd en uitgebreid met alle  vormen van duurzame ontwikkeling.
Alle subsidies die de overheid verstrekt, zullen worden herbezien met het oog op de   effecten op milieu, klimaat en omgang met dieren.
Hiermee valt honderden miljoenen te besparen.
Er wordt een wegwerptaks ingevoerd voor milieuonvriendelijke verpakkingen en statiegeld op blik en kleine drinkflesjes.
de aarde biedt genoeg voor ieders behoefte, maar niet voor ieders hebzucht.
de economie is in de greep geraakt van monetaire vraagstukken.
geld regeert; alles wat werkelijk waarde heeft wordt hieraan ondergeschikt gemaakt.
de dieren en de natuur zijn verworden tot een product met een prijs.
zelfs de verlangens en zorgen van mensen worden uitgedrukt in geld.
deze eenzijdige benadering staat de noodzakelijke koerswijziging in de weg.
de huidige crises kunnen niet worden opgelost met symptoombestrijding — maar vergen radicaal andere keuzes.
de partij voor de dieren is nog niet groot, maar is wél de sterkst groeiende politieke partij van nederland.
we denken fundamenteel anders dan de traditionele politieke partijen.
wij willen af van het single-issuedenken dat de westerse mens en z’n geld centraal stelt bij elke beslissing.
neem onze omgang met dieren: de wijze waarop de mens dieren gebruikt vormt de grootste bedreiging voor de ecologie van de aarde.
de veehouderij is verantwoordelijk voor 30% van het biodiversiteitsverlies.
Bovendien zijn er ernstige problemen met de wereldvoedselverdeling doordat bijna de helft van de wereldgraanoogst wordt opgeslokt door de veehouderij.
of neem de bankensector: banken worden met tientallen miljarden op de been gehouden zonder dat er geëist wordt dat ze op een andere manier met óns geld omgaan.
dit kan zo niet doorgaan.
de partij voor de dieren is voorstander van een sluitende begroting: niet méér uitgeven dan wij hebben, niet méér consumeren dan er is en niet méér beslag op de aarde leggen dan wij ons kunnen veroorloven ten opzichte van andere mensen — nu en in de toekomst.
wij willen dat banken niet meer speculeren op verliezen — maar investeren in duurzame sectoren waardoor banen gecreëerd worden.
dat er niet wordt geïnvesteerd in megastallen, wapens en kernenergie — maar in innovatieve projecten voor hernieuwbare energie.
de partij voor de dieren heeft de groenste en meest hervormingsgezinde ambities.
Hiermee willen wij een gidsfunctie vervullen naar een nieuw en duurzaam beleid waarin mededogen en duurzaamheid centraal staan.
de capaciteit van de aarde is de randvoorwaarde voor elke beleidskeuze.
durf groot te denken, verhef je stem, hou vast aan je idealen.
Laat ze niet wegcijferen door de mensen die de huidige problemen hebben veroorzaakt.
einstein zei al dat we problemen niet kunnen oplossen met de denkwijze die ze veroorzaakte.
dus, geen rekensommetjes in de marge van de crisis — maar hoop en concrete oplossingen voor een duurzame toekomst.
die overweging kan maar tot één keuze leiden: kies Partij voor de Dieren.
Landbouw is geen industrie en dieren zijn geen machines.
gezonde landbouw is gifvrij,
regionaal,
wordt bedreven met respect voor dieren
en levert de boer een goed inkomen op.
een plantaardiger voedingspatroon is de belangrijkste stap naar een duurzame wereld waarin iedereen te eten heeft.
nederland is het meest veedichte land ter wereld.
dat trekt een zware wissel op dieren, mensen, natuur en milieu.
de veehouderij neemt wereldwijd 80% van alle landbouwgronden in beslag.
en nog steeds wordt er tropisch regenwoud gekapt voor de massale teelt van veevoer.
die teelt is vanwege het grootschalige gebruik van kunstmest en gif energieverslindend, sterk vervuilend en put de fosfaatvoorraden van de wereld uit.
de veehouderij stoot wereldwijd meer broeikasgassen uit dan al het verkeer en vervoer samen en is verantwoordelijk voor 30% van het biodiversiteitsverlies.
de dieren betalen de hoogste prijs: na een kort en ellendig leven in stallen zonder daglicht worden in nederland honderden miljoenen dieren per jaar op transport gezet om te eindigen als kiloknaller.
groenten, granen en fruit van eigen bodem zouden een groter onderdeel van ons voedselpakket moeten uitmaken.
dat kan als de nederlandse boer wordt geholpen de omslag te maken naar kwaliteitsproductie, waarbij in plaats van chemische bestrijdingsmiddelen en kunst-mest wordt gebruikgemaakt van de diensten van de natuur.
kunstmest verarmt de bodem
en het gebruik van chemische bestrijdingsmiddelen leidt tot verlies van biodiversiteit, zorgwekkende bijensterfte en steeds moeilijker te zuiveren drinkwater.
de visserij is de afgelopen decennia veranderd in een industrie die op ongekende schaal verwoestingen aanricht aan de ecosystemen in zee.
Verreweg de meeste vissoorten zijn overbevist en bevinden zich in de gevarenzone.
de vangsttechnieken zelf zorgen voor een langdurige en pijnlijke doodsstrijd voor de vissen.
de viskwekerijen, die als alternatief voor wildvang als paddenstoelen uit de grond schieten, vormen een nieuwe bio-industrie met alle gevolgen van dien.
Voedsel is een eerste levensbehoefte, maar wordt meer en meer behandeld als een wegwerpproduct.
gaven we in de jaren zeventig nog 30% van ons inkomen uit aan voedsel, nu is dat nog maar 12%.
de afstand tussen boer en burger is door de voortgaande schaalvergroting en het invliegen van voedsel vanuit de hele wereld ongezond groot geworden.
de partij voor de dieren vecht voor de waarde van voedsel
en een radicale omslag in het landbouwbeleid.
mes en vork zijn de belangrijkste wapens in de strijd tegen dierenleed, klimaatverandering, honger en biodiversiteitsverlies.
klimaatwetenschappers evoedselspecialisten luiden de noodklok over de eetpatronen in westerse landen.
als we voedsel eerlijk willedelen, moeten we minder dierlijke, en meer plantaardigproducten eten.
in het belang van dieren, natuur en milie–
maar óók van onze eigen gezondheid.
Vlees, vis, eieren en zuivel gaan naar het hoge Btw tarief.
de kiloknaller verdwijnt uit het schap
en bedreigde vissoorten mogen niet meer worden verkocht.
de ontwikkeling van plantaardige vlees-, zuivel- en visvervangers wordt ondersteund.
Via duidelijke etiketten krijgen burgers eerlijke informatie over de herkomst van producten en de gevolgen van productie voor mens, dier, natuur en milieu.
er komen campagnes gericht op de promotie van een plantaardig voedingspatroon.
de partij voor de dieren wil de verschraling in de landbouw een halt toeroepen.
meer diversiteit, gesloten kringlopen en kortere ketens tussen boer en consument zijn de bouwstenen voor gezond en duurzaam voedsel.
Biologische, regionale, grondgebonden landbouw moet de norm worden.
Het gemeenschappelijk Landbouwbudget van de europese Unie wordt de komende jaren gebruikt om boeren te helpen omschakelen naar biologische landbouw.
de landbouwsubsidies worden op termijn afgeschaft.
Biologische plantaardige producten worden actief ondersteund en gepromoot,
zodat boeren zonder subsidie een goede boterham kunnen verdienen.
de overheid geeft het goede voorbeeld door alleen nog maar te kiezen voor biologische producten bij haar inkopen.
werkgevers mogen belastingvrij zorgen voor biologische lunch en fruit op het werk.
echte bewustwording over de waarde van voedsel ontstaat alleen als de verbinding tussen burger en voedsel wordt hersteld.
we gaan landbouw in en om de stad stimuleren om kinderen én volwassenen weer te laten zien waar voedsel vandaan komt.
Van de duurzame boerderij net buiten de stad tot de dakakkers: stadslandbouw is een onmisbaar onderdeel van duurzaam voedsel.
dankzij een motie van de tweede kamerfractie van partij voor de dieren komt er al een ambassadeur voor de stadslandbouw die knelpunten opruimt en gemeenten op weg helpt.
de overheid gaat (biologische) stadslandbouw stimuleren.
Voedsel is letterlijk waardeloos geworden en wordt ook zo behandeld.
alleen al in nederland verdwijnt er jaarlijks 2,5 miljoen ton voedsel in de vuilnisbak.
in het belang van mens en milieu moet de voedselverspilling worden aangepakt.
de warenwet wordt aangepast zodat houdbaarheidsdata op producten niet langer verspilling in de hand werken.
nederland neemt het initiatief om europese regels over houdbaarheidsdata aan te passen.
Burgers worden goed voorgelicht over het bewaren en de houdbaarheid van voedsel.
de waarde van duurzaam, eerlijk voedsel zou tot uitdrukking moeten komen in de prijs die we ervoor betalen.
nu wordt de echte prijs van voedsel verhuld door subsidies, waardoor de maatschappelijke kosten uit de schatkist worden betaald.
er is een omslag nodig naar een duurzaam voedselsysteem waarin de boer een goede prijs krijgt voor zijn kwaliteitsproduct.
er komt een eerlijkeprijsbewijs voor tussenhandelaren, supermarkten en andere retailers.
Hiermee moeten zij kunnen aantonen dat de inkoopprijs die zij boeren bieden voldoende is om de productiekosten als gevolg van maatschappelijke eisen op het gebied van dierenwelzijn en milieu te dekken.
Hierdoor creëren we een duurzaamheidsbodem in de markt die steeds verder kan worden opgehoogd.
de intensieve veehouderij laat diepe sporen na in ons land, zoals gezondheidsproblemen, verlies van biodiversiteit en drinkwatervervuiling.
Voor de kiloknaller worden varkens, kippen, koeien, konijnen en geiten in de vee-industrie opgefokt en opgehokt, mishandeld en ziek gemaakt.
nederland is door de emissies van de vee-industrie de grootste ammoniakvervuiler van europa.
de productie van vlees is bovendien zeer inefficiënt: voor één kilo biefstuk is vijfentwintig kilo voer en 15.000 liter water nodig.
de partij voor de dieren is van mening dat er een einde moet komen aan de vee-industrie.
minder dieren betekent minder problemen voor natuur, milieu, mens en dierenwelzijn.
de huidige veehouderij is onhoudbaar.
we houden zoveel dieren voor vlees, zuivel en eieren dat geen maatregel is opgewassen tegen alle problemen die dit met zich meebrengt.
Het aantal gehouden dieren wordt met 70% verlaagd om ruimte te maken voor mens, dier en milieu.
Het huidige systeem dat het aantal kippen en varkens reguleert (dierproductierechten) blijft bestaan en wordt uitgebreid naar runderen, geiten en schapen.
Het melkquotum wordt niet afgeschaft.
de dieren die gehouden worden in de landbouw moeten gehuisvest en verzorgd worden in overeenstemming met hun aard en gedrag.
de systemen moeten worden aangepast aan de behoeften van de dieren in plaats van andersom.
alle dieren krijgen vrije uitloop naar buiten en hebben daar voldoende schuilmogelijkheden.
dan kunnen kippen stofbaden, varkens wroeten en koeien en geiten grazen in de wei.
er komt een einde aan pijnlijke ingrepen zoals het couperen van staarten, het kappen van snavels, het onthoornen van koeien en het oormerken van dieren.
koeien worden gehuisvest in familiekuddes.
kalfjes worden niet langer binnen een dag weggehaald, maar mogen opgroeien bij hun moeder en de melk drinken die voor hen bedoeld is.
de kraamboxen, waarin varkens weken tussen stangen staan, worden verboden.
Het moederdier krijgt de gelegenheid een nest te bouwen en haar biggetjes te verzorgen.
Voor nieuwe houderijsystemen komt een preventieve huisvestingstoets.
toestemming wordt alleen gegeven als kan worden aangetoond dat dieren in overeenstemming met hun natuurlijk gedrag gehouden kunnen worden.
Voor bestaande houderijsystemen wordt de preventieve toets met terugwerkende kracht uitgevoerd.
de partij voor de dieren wil een einde aan de dieronterende transporten en het ernstige dierenleed bij de slacht.
Het transport van dieren wordt drastisch beperkt tot maximaal twee uur.
op zeer warme dagen mogen dieren niet op transport worden gezet.
de aangenomen motie van de tweede kamerfractie van de partij voor de dieren voor aanzienlijke welzijnsverbeteringen in de reguliere slachtpraktijk wordt onverkort uitgevoerd.
Het wettelijke voorschrift dat dieren onnodige pijn, stress en angst moet worden bespaard voorafgaand aan de slacht wordt strikt nageleefd, onder meer door het aantal dieren dat wordt geslacht fors te verlagen.
Uitzonderingen op de verplichte bedwelming voorafgaand aan de slacht worden niet langer toegestaan: er komt een verbod op het onverdoofd ritueel slachten.
er wordt een kilometerheffing voor diertransporten ingevoerd.
Veemarkten worden verboden.
de zelfregulering in de veehouderij laat misstanden voortbestaan.
de partij voor de dieren wil hier een einde aan maken.
de controle op alle schakels in de veehouderij wordt opgevoerd en komt in handen van de overheid in plaats van de sector zelf.
om het toezicht goed te kunnen uitvoeren wordt de nederlandse Voedsel- en warenautoriteit (nVwa) versterkt.
er komt permanent cameratoezicht in stallen en slachterijen.
Veetransportwagens worden voorzien van een gps-volgsysteem.
de controlegegevens worden door de nVwa openbaar gemaakt.
dit geldt ook voor het register voor antibiotica in de veehouderij.
megastallen met duizenden varkens, geiten of koeien en zelfs honderdduizenden kippen zijn de trieste gevolgen van een doorgeslagen veehouderij.
er komt een verbod op megastallen en megabedrijven.
de wettelijke grens voor het maximaal aantal te houden dieren wordt periodiek naar beneden bijgesteld tot de vee houderij als geheel opereert binnen de menselijke maat.
tussen stallen en woningen en tussen twee stallen wordt een afstand van minimaal 2.000 meter aangehouden.
er komen strenge brandveiligheidsvoorschriften voor stallen.
dieren moeten op een verantwoorde manier gehouden worden.
Hierbij staan de dier- en volksgezondheid centraal.
de kans op een dierziekte-uitbraak en de gevolgen daarvan worden beperkt door regionalisering,
het uitbannen van langeafstandstransporten
en het inkrimpen van de bedrijfsgrootte.
Het antibioticagebruik in de veehouderij wordt strikt gereguleerd.
preventief antibioticagebruik, waarbij gezonde dieren deze medicijnen krijgen toegediend, koppelbehandelingen en het gebruik van laatstekeusantibiotica voor mensen wordt verboden in de veehouderij.
grote gemengde veehouderijen met zowel kippen als varkens zijn niet langer toegestaan om de vorming van nieuwe gevaarlijke virussen tegen te gaan.
Het ministerie van Volksgezondheid, welzijn en sport krijgt de regie bij het aanpakken van een uitbraak van voor mensen besmettelijke dierziekten (zoönosen).
Geen plofkip en geen vleeskonijn.
Veel dieren zijn zo ver doorgefokt dat ze in een paar weken klaar zijn voor de slacht.
dit zorgt voor ernstige welzijnsproblemen.
er komt een verbod op dikbilkoeien, plofkippen
en op het vergassen en levend versnipperen van eendagshaantjes.
Bij het fokken van dieren komt de nadruk te liggen op gezonde, weerbare rassen.
Het fokken en houden van onder andere vleeskonijnen, waterbuffels, struisvogels en dromedarissen is ten on rechte gedoogd en wordt alsnog verboden.
in een duurzame landbouw zijn de nutriëntenkringlopen gesloten en is er geen afval meer.
er komt een einde aan de importen van soja en maïs voor veevoer.
in plaats daarvan wordt duurzaam veevoer via regionale teelt geproduceerd.
de mestproductie wordt afgestemd op wat we verantwoord op onze akkers kunnen gebruiken.
Het injecteren van mest wordt verboden.
de europese visserij is verantwoordelijk voor de structurele overbevissing van visbestanden in de europese wateren.
maar liefst 88% van de vissoorten is overbevist en 30% kan zich waarschijnlijk al niet meer herstellen.
ne-derland heeft een belangrijk aandeel in deze verwoesting.
de grootste trawlers zijn in nederlandse handen en onze grote boomkorvloot verandert de zeebodem in een levenloze vlakte.
Viskwekerijen lossen dit probleem niet op: veel gekweekte vissen worden gevoerd met wild gevangen vis.
de partij voor de dieren pleit, in navolging van mariene biologen, voor een moratorium op de visvangst zodat ecosystemen en visbestanden de kans krijgen zich te herstellen.
Het voorzorgsbeginsel wordt leidend in het nederlandse en europese visserijbeleid.
er wordt een vangstverbod ingesteld voor de meest kwetsbare soorten zoals paling en kabeljauw.
de overcapaciteit in de vissersvloot wordt afgebouwd en destructieve visserijtechnieken worden verboden.
de roofcontracten met landen buiten de EU, waardoor de europese vloot ook de wateren buiten europa leegvist, worden beëindigd.
alle vangsten moeten worden aangeland en worden verrekend met de vangstquota, waardoor ‘bijvangsten’ tot het verleden gaan behoren.
gebruik van staandwant (staande netten waarin onder andere bruinvissen vast komen te zitten en verstikken) wordt niet langer toegestaan.
nationale en europese visserijsubsidies worden afgeschaft.
de partij voor de dieren is tegen viskwekerijen.
Viskwekerijen vormen een nieuwe bio-industrie: zij zijn niet duurzaam en verre van diervriendelijk.
er wordt geen toestemming verleend voor nieuwe viskwekerijen.
Voor bestaande viskwekerijen wordt met terugwerken- de kracht een preventieve toets uitgevoerd op dierenwelzijn en duurzaamheid.
als niet kan worden aangetoond dat het kweken en houden van de vissen op duurzame en diervriendelijke wijze gebeurt, wordt de kweek van deze vissoort verboden.
Vissen hebben bewustzijn en gevoel.
zij verdienen net als andere dieren bescherming tegen pijn en stress voorafgaand aan de slacht.
dankzij de partij voor de dieren komt er al een verbod op het onverdoofd slachten van paling in een zoutbad.
we willen dat alle dieren worden beschermd tegen onnodig lijden voorafgaand aan en gedurende de slacht.
Vangst- en dodingsmethoden waarbij de vis bij vol bewustzijn minutenlang in pijn en stress verkeert, zijn onacceptabel.
de huidige vangst- en dodingsmethoden worden onderzocht en beoordeeld op het lijden van de vissen.
Het levend koken van kreeften wordt niet langer toegestaan.
groenten, granen en fruit zijn de basis van een gezonde voeding.
de plantaardige voedselteelt moet de basis worden van de nederlandse landbouw.
de partij voor de dieren is voor het stimuleren van deze sector door de overheid.
maar ook hier is een omslag naar duurzame productiewijzen noodzakelijk.
op dit moment is de teelt van groenten en fruit in ons land nog in grote mate afhankelijk van fossiele grondstoffen (kunstmest) en chemische middelen.
Het hoge gebruik van bestrijdingsmiddelen brengt de biodiversiteit veel schade toe
en vormt een bedreiging voor de winning van ons drinkwater.
Voor insecten en vogels is het in ons land steeds moeilijker om voldoende voedsel te vinden op het platteland, door monoculturen en het gebrek aan akkerranden.
de partij voor de dieren wil daarom naar een duurzame landbouw toe.
Agro-ecologie in plaats van monocultuur.
monoculturen moeten plaatsmaken voor een landbouw met meer agrobiodiversiteit.
wisselteelt en brede akkerranden worden bevorderd.
Het biologische landbouwareaal in nederland wordt vergroot via omschakelsubsidies.
Het gebruik van kunstmest en landbouwgif wordt drastisch verminderd en vervangen door biologische en organische alternatieven.
Het toelatingsbeleid voor chemische bestrijdings- middelen wordt fors aangescherpt.
om de voortgaande bijensterfte tegen te gaan, wordt het gebruik van neonicotinoïden, zoals imidacloprid verboden.
Vergaande energiebesparing in de glastuinbouw is mogelijk door toepassing van de gesloten kas.
door seizoensopslag van warmte in de bodem kunnen de ramen gesloten blijven.
zo wordt de glastuinbouw van een grootverbruiker van energie netto-leverancier van energie.
de glastuinbouw gaat over op de gesloten kas.
nutriënten en water worden hergebruikt.
Het lozen van vervuild water wordt verboden.
genetische manipulatie tast de integriteit aan van planten en dieren.
ook vormt deze techniek een groot risico voor mensen, dieren en de biodiversiteit.
de partij voor de dieren wijst genetische manipulatie af, en maakt zich sterk voor een gentechvrij europa.
Herbicidenresistente gewassen zoals gentechsoja en -maïs hebben geleid tot een toegenomen gebruik van giftige bestrijdingsmiddelen.
gentech vormt bovendien een bedreiging voor de gangbare en biologische teelt omdat de gewassen zich kunnen vermengen.
nederland maakt zich sterk voor een einde aan de toelating van gentechgewassen voor teelt en import in europa.
gewassen niet is gerealiseerd, moeten individuele lidstaten de vrijheid houden om producten en teelt van gentechgewassen te weigeren.
op nederlands grondgebied worden geen gentech gewassen geteeld.
als gemeenten of provincies zich gentechvrij verklaren krijgen ze daarin steun van de rijksoverheid.
er wordt geïnvesteerd in de ontwikkeling van biologische weerbare rassen en gewassen.
Aan dieren wordt niet geknutseld.
Het genetisch manipuleren en klonen van dieren is ethisch onaanvaardbaar en brengt ernstig dierenleed met zich mee.
er komt een verbod op het genetisch manipuleren en klonen van dieren.
nederland maakt zich sterk voor een europees importverbod op gekloonde en genetisch gemanipuleerde dieren, hun nakomelingen en de producten die van deze dieren worden gemaakt.
nederland zet zich actief in voor een wereldwijd traceersysteem om de handel in gekloonde dieren te kunnen controleren.
een grote meerderheid van de burgers wijst genetische manipulatie af.
toch bevatten steeds meer producten genetisch gemanipuleerde ingrediënten.
de partij voor de dieren wil dat burgers niet alleen bij voedsel maar ook bij andere producten, zoals biobrandstoffen en kleding, kunnen kiezen voor gentechvrij.
op producten waarin gentech-ingrediënten zijn verwerkt wordt dit duidelijk vermeld op de voorkant van het product.
de partij voor de dieren vindt dat planten en dieren geen eigendom van bedrijven kunnen zijn.
onze voedselvoorziening mag niet in handen komen van monopolisten.
patenten op alle vormen van leven (zoals erfelijk materiaal, dna, markers) worden verboden.
nederland verzet zich tegen pogingen van bedrijven als monsanto en Basf om genen van planten en dieren te patenteren.
Het kwekersrecht (het recht van boeren en veredelaars om zelf te kweken met zaden van hun eigen planten) wordt versterkt, zowel in europa als in ontwikkelingslanden.
de natuur met haar verscheidenheid aan planten, dieren en ecosystemen is het meest waardevolle dat we hebben.
natuur heeft een eigen waarde en verdient alleen daarom al zorgvuldige bescherming.
de soortenrijkdom in de oceanen en op het land vormt bovendien de basis van ons bestaan.
zonder gezonde oceanen en gezonde wouden is er geen schone lucht om in te ademen.
zonder biodiversiteit hebben we geen gezonde bodem om ons voedsel op te verbouwen.
de natuur is van ons allemaal.
Het is daarom onze plicht om te zorgen voor behoud en herstel van een gezonde leefomgeving.
wetenschappers waarschuwen dat we door het biodiver-siteitsverlies het punt naderen waar veranderingen onom-keerbaar zijn.
ook in nederland staat natuur onder hoge druk.
natuurgebieden zijn opgeofferd voor asfalt, bedrij-venterreinen en stedenbouw.
Vermesting en verdroging, vooral als gevolg van de intensieve landbouw en de veeindustrie, brengen veel schade toe.
Van de oorspronkelijke biodiversiteit is in nederland nog maar 15% over.
en het verlies aan plant- en diersoorten gaat nog altijd door.
de natuur in de nederlandse wateren is er zo mogelijk nog slechter aan toe.
schadelijke visserijtechnieken en overbevissing hebben de ecosystemen in de noord- en waddenzee ernstig aangetast,
de paling staat op de rand van uitsterven
en veel andere vissoorten staan ver in het rood.
de zoet-zoutverbindingen, van oudsher talrijk in onze riviermondingen en belangrijk voor vele vogelsoorten, zijn vrijwel allemaal verdwenen.
de overgebleven estuaria wachten al te lang op bescherming en herstel.
ook uit onze directe woonomgeving is veel natuur verdwenen.
en dat terwijl groene steden en dorpen ons veel opleveren: we besparen energie, hebben minder last van wateroverlast en hoeven in de zomer niet te vluchten voor de hitte van opgewarmd beton.
met groen om ons heen zijn we stukken gezonder.
dat geldt niet alleen voor onszelf, maar ook en vooral voor onze kinderen.
de partij voor de dieren geeft natuur de prioriteit die zij verdient.
we plaatsen het belang van een gezonde aarde boven het belang van economisch gewin op de korte termijn.
we vinden dat iedereen recht heeft op een groene leefomgeving.
de natuur in nederland bestaat uit grotere en kleinere geisoleerde gebieden.
door deze versnippering staan soorten onder druk en kost het beheer om deze soorten en natuurgebieden te behoeden voor hun ondergang steeds meer geld.
toch blijft de vernietiging van natuur doorgaan en kiezen alle andere partijen steeds weer voor het opofferen van natuur aan andere belangen zoals asfalt, kantoren en kolencentrales.
de partij voor de dieren doet daar niet aan mee.
natuur is geen luxe, maar noodzakelijk voor het bestaan.
nederland heeft méér natuur nodig in plaats van minder.
Blauwe en groene infrastructuren waarin planten en dieren kunnen migreren zijn cruciaal om het verlies aan biodiversiteit te stoppen.
door het verbinden van natuurgebieden worden overlevingskansen van plant- en diersoorten vergroot.
alleen door te investeren in het verbinden van gebieden kunnen we terug naar robuuste natuur die weer tegen een stootje kan.
de oorspronkelijke ecologische Hoofdstructuur (eHs), het netwerk van natuurgebieden, wordt in zijn geheel en zonder vertraging aangelegd.
robuuste verbindingszones, waaronder het oostvaarderswold, krijgen prioriteit en worden op korte termijn aangelegd.
natura 2000-gebieden worden definitief aangewezen, zowel op land als op zee.
ecologie staat voorop bij de aanwijzingsbesluiten; eerder geformuleerde doelen en grenzen worden niet naar beneden bijgesteld.
meer dan de helft van het nederlandse zeeoppervlak wordt aangewezen als zeereservaat.
in ieder geval zullen de noordzeekustzone, de Voordelta, de doggersbank, de klaverbank, het Friese Front, Centrale oestergronden, gasfonteinen, noordkromp-gebied, Borkumse stenen, Bruine Bank en zeeuwse Banken onderdeel uitmaken van het zeereservatennetwerk.
we kunnen het ons niet veroorloven nog meer natuurlijk kapitaal op te offeren voor kortetermijngewin.
de natuur die we nog over hebben in nederland, moet natuur blijven.
de partij voor de dieren wil hier alleen in zeer uitzonderlijke gevallen van afwijken.
wanneer er plannen zijn voor een activiteit die of project dat ten koste gaat van bestaande natuur, kan dat alleen doorgang vinden als het een aantoonbare cruciale bijdrage levert aan duurzaamheid op lange termijn.
aantasting van bestaande natuur is onomkeerbaar.
Voor een dergelijk besluit is voortaan een gekwalificeerde meerderheid (2/3) nodig.
Compensatie moet vooraf worden uitgevoerd en door een onafhankelijke partij worden gecontroleerd.
Bouwen in groen mag niet goedkoper zijn dan bouwen in versteend gebied (rood).
als er al gebouwd wordt in het groen komt er op kosten van de projectontwikkelaar natuur voor terug die in omvang driemaal zo groot is en van betere ecologische kwaliteit dan het gebied dat verloren gaat.
mensen met natuur in hun di-recte leefomgeving voelen zich prettiger, zijn minder vaak ziek en hebben meer binding met hun buurt.
we kunnen tot wel 400 miljoen euro aan zorgkosten besparen als we investeren in natuur.
kinderen spelen vaker en langer buiten als zij kunnen ravotten in het groen.
dieren zijn mede afhankelijk van natuurlijk ingerichte tuinen.
de partij voor de dieren vindt het de hoogste tijd om onze steden en dorpen letterlijk te vergroenen.
er komt een landelijk actieplan voor behoud en terugkeer van natuur in stad en dorp.
er komt een wettelijke norm voor stedelijk groen die aansluit bij de norm van de Verenigde naties (48 m2 groen per stads- of dorpsbewoner).
de aanleg van natuurspeelplaatsen, schooltuinen en groene schoolpleinen wordt actief gestimuleerd en ondersteund.
Bomen worden beter beschermd: de criteria voor kapvergunningen worden aangescherpt.
Voor nieuwbouw gaan natuurdoelstellingen gelden, zoals groene daken, nestgelegenheid voor dieren, bomen en struiken in de straat en speelnatuur om de hoek.
Burgers worden gestimuleerd om hun tuin natuurlijk in te richten, onder meer door goede voorlichting over de voordelen hiervan voor mens en dier.
gemeenten schakelen over op gifvrij onderhoud van de openbare ruimte.
er komt een verbod op de verkoop van chemische bestrijdingsmiddelen in tuincentra en andere winkels.
middelen met een hormoonverstorende werking of die gevaarlijk zijn voor bestuivers als de bij gaan per direct uit de schappen.
‘Alles van waarde is weerloos’, schreef Lucebert.
Hoewel veel natuurgebieden op dit moment wettelijk beschermd zouden moeten zijn, wordt de wet nauwelijks nageleefd.
Bestuurders verlenen keer op keer vergunningen voor activiteiten zonder de (verplichte!) toets op natuureffecten uit te voeren.
de enige weg die natuurbeschermers dan nog rest, is de gang naar de rechter.
de partij voor de dieren vindt het treurig dat de overheid zich structureel niet aan haar eigen wetten houdt als het gaat over de bescherming van natuur.
we strijden voor een sterkere wettelijke verankering en strikte naleving van de wet.
Bij beheer en herstel van natuurkwaliteit wordt ingezet op bronbeleid: de oorzaken van schade aan de natuur worden zoveel mogelijk weggenomen, waardoor beheerskosten zullen dalen.
in ons land zijn de intensieve landbouw en de vee-industrie de belangrijkste bedreigers van de natuurkwaliteit.
we willen een integraal beleid voeren, waarbij maatregelen voor natuur of milieu niet ten koste mogen gaan van dierenwelzijn.
rondom natuurgebieden wordt de vee-industrie versneld afgebouwd.
de reconstructiegelden worden gebruikt voor sanering in plaats van voor verplaatsing van de vee-industrie.
er komt een einde aan de financiering van de veeindustrie met middelen die voor natuurherstel bedoeld zijn: geen subsidies voor luchtwassers of emissiearme stalsystemen.
ook voor de vee-industrie gaat gelden dat de vervuiler betaalt.
waterstanden worden niet langer aangepast aan de landbouw, maar aan de behoeften van de natuur.
zo krijgen verdrogingsgevoelige gebieden als Fochtloërveen, dwingelderveld, drents-Friese wold, alde Feanen en peelvenen de kans te herstellen.
Voor herstel en behoud van mariene ecosystemen wordt met spoed het ‘nee, tenzij’-principe toegepast.
er kan niet meer worden gevist, totdat onafhankelijke biologen kunnen aantonen dat de (beperkte) vangst verantwoord is met het oog op biodiversiteit en vispopulaties.
in zeereservaten is geen plaats voor visserij.
ook andere schadelijke activiteiten worden niet toegestaan in beschermde gebieden op zee.
er wordt geen belastinggeld meer gestoken in de ontwikkeling van ‘duurzame’ visserijtechnieken die nog steeds grote schade toebrengen aan de mariene natuur.
de laatste estuaria van nederland, de westerschelde en de eems-dollard, worden niet verder uitgediept.
de kolen-of biogascentrale aan de eems komt er niet, evenmin als de westerschelde Container terminal.
Vispasseerbaarheid wordt een harde voorwaarde voor waterkrachtinstallaties.
in nederland is veel natuur in zo’n slechte staat dat herstelmaatregelen niet langer op zich kunnen laten wachten.
natuurgebieden die het punt van onomkeerbare aantasting naderen worden met voorrang hersteld.
Het estuarium van de westerschelde wordt met spoed hersteld.
de afspraken uit het scheldeverdrag, waaronder het ontpolderen van de Hedwigepolder, worden volledig uitgevoerd.
er komt een plan voor verder herstel van de estuariene natuur in het scheldegebied.
nederland start binnen een jaar met maatregelen voor herstel van het estuarium van de eems-dollard.
de Haringvlietsluizen gaan op een kier om migratie van vissen weer mogelijk te maken.
er komt een actieplan om sluizen en gemalen aan te passen zodat vissen erlangs kunnen zwemmen.
de onterechte boskap in schinveld voor militaire vliegtuigen wordt nog in 2013 gecompenseerd op het grondgebied van schinnen.
onze natuur heeft goede wettelijke bescherming nodig.
de uitholling van de natuurbeschermingswet wordt teruggedraaid.
de vergunningplicht voor activiteiten in en rond be schermde natuur wordt weer volledig verankerd in de wet.
Het rijk en de provincies hebben de afgelopen decennia veel activiteiten, vooral uitbreidingen van veestallen, toegestaan of gedoogd zonder de natuureffecten te toetsen.
daarom wordt de natuurtoets alsnog uitgevoerd voor (bedrijfs)activiteiten die geen deugdelijke vergunning hebben.
staatsbosbeheer en haar natuurgebieden worden niet geprivatiseerd of verzelfstandigd.
om te zorgen voor gezond, schoon en levend water wordt vastgehouden aan de doelen van de kaderrichtlijn water.
Via het mest- en bestrijdingsmiddelenbeleid worden de noodzakelijke maatregelen genomen om hier in 2015 aan te voldoen.
recreatie gaat niet ten koste van natuur en landschappelijke waarden.
alle planten en dieren worden beschermd, ook als zij niet genoemd worden in europese Verdragen.
Hetzelfde geldt voor natuurwaarden als weidsheid en stilte.
er komt een plan voor de aanpak van lichtvervuiling.
ecologisch waardevolle scheepswrakken worden beschermd.
op Bonaire, saba en sint eustatius komen meer dan 10.000 verschillende plant- en diersoorten voor, waaronder flamingo’s, leguanen en orchideeën.
deze bijzondere natuur verdient goede bescherming.
de rijksoverheid draagt via regels, handhaving, kennis en financiële steun bij aan het behoud van de natuur op en rond de Bes-eilanden.
Bescherming van de koraalriffen wordt een prioriteit.
zogenaamde ‘schadelijke diersoorten’, zoals ganzen, vossen en muskusratten, worden intensief bestreden in ons land, vaak zonder enig ander resultaat dan de dood van talloze dieren.
zo worden ganzen op grote schaal vergast en sterven jaarlijks meer dan 300.000 muskusratten een gruwelijke dood in een klem of een verdrinkingsval.
nog nooit is enig effect op de veiligheid aangetoond.
evengoed worden er jaarlijks tientallen miljoenen uitgegeven aan zinloze en wrede bestrijding van in het wild levende dieren, geld dat beter ingezet zou kunnen worden voor effectieve preventie.
de partij voor de dieren wil dat de intrinsieke waarde en bescherming van in het wilde levende dieren het uitgangspunt wordt van beleid.
in de natuur is geen plaats voor jacht.
in het wild levende dieren moeten zoveel mogelijk met rust worden gelaten.
in het wild levende dieren worden niet gedood.
alleen wanneer er dringende redenen zijn, bijvoorbeeld als het dier lijdt of de volksgezondheid wordt bedreigd, kan een uitzondering gemaakt worden.
die beslissing komt in handen van de overheid, evenals de uitvoering.
de dieren in de oostvaardersplassen krijgen meer beschutting en toegang tot de omliggende bossen, zoals door de commissie-gabor is aanbevolen, om onnodig leed te voorkomen.
de verbinding met de Veluwe (oostvaarderswold) wordt snel gerealiseerd.
de Flora- en Faunawet wordt aangescherpt en strikt gehandhaafd om te voorkomen dat dieren worden verstoord tijdens de kwetsbare periodes en om te voorkomen dat jonge dieren in grasmaaiers terecht- komen.
de natuur wordt vrij van prikkeldraad.
Het gebruik van prikkeldraad in natuurgebieden is niet langer toegestaan en het nu aanwezige prikkeldraad wordt verwijderd.
in plaats van het bestrijden van dieren die overlast zouden veroorzaken, kiezen we voor preventief beleid.
de partij voor de dieren is bijvoorbeeld tegen het ‘ganzen-7’-akkoord, waarin is afgesproken dat honderdduizenden ganzen in de zomer worden gevangen en vergast.
de opheffing van het verbod op het vergassen van in het wild levende dieren, waaronder ganzen, wordt teruggedraaid.
de subsidieregeling voor het gedogen van overwinterende ganzen en smienten wordt afgeschaft.
in plaats daarvan worden de dieren met moderne, niet-dodelijke middelen uit de productiegras- of wintertarwevelden geweerd en gelokt naar aantrekkelijk gemaakte niet-productievelden, zoals waterrijke natuurterreinen, dijken en ongebruikte stroken langs onverharde wegen.
met preventief ruimtelijk beleid wordt voorkomen dat ganzen overlast geven op plaatsen waar hun aanwezigheid gevaarlijk zou kunnen zijn.
slaap- en foerageergebieden worden dicht bij elkaar gesitueerd en niet in de nabijheid van vliegvelden.
de regeling voor het compenseren van landbouwschade bevordert afschot en remt de innovatie in schadepreventie.
de regeling wordt afgebouwd en maakt plaats voor een collectieve faunaverzekering zodat boeren zich kunnen laten verzekeren tegen schade aan gewassen.
de vrijgekomen gelden worden gebruikt voor de ontwikkeling en inzet van diervriendelijke en duurzame methoden van schadepreventie.
de bestrijding van muskusratten wordt gestopt.
Het geld dat hierdoor beschikbaar komt (31 miljoen euro per jaar) wordt besteed aan preventie en versterkte dijkbewaking.
er komen deugdelijke afrasteringen van wegen en dorpskernen voor zwijnen en herten.
op wegen door natuurgebieden geldt een nachtelijke snelheids beperking.
Het voedselaanbod in bewoond gebied wordt beperkt door een beter afvalbeleid.
er komen alternatieve nestgelegenheden voor meeuwen en duiven.
door het aantal diersoorten dat als huisdier gehouden mag worden drastisch te beperken middels een positieflijst wordt voorkomen dat dieren die hier van nature niet voorkomen in de natuur terechtkomen.
zowel in stedelijk als landelijk gebied kunnen in het wild levende dieren gewond raken – vaak door toedoen van de mens.
de partij voor de dieren wil dat de overheid verantwoordelijkheid neemt voor noodhulp aan deze dieren.
opvangcentra voor in het wild levende dieren worden geholpen bij de professionalisering
en financieel ondersteund.
onze planeet voorziet de mens in alles wat hij nodig heeft: voedsel, grondstoffen, schoon water en schone lucht.
door hier zuinig mee om te gaan en vervuiling te voorkomen, blijft er ook voldoende over voor generaties na ons.
alleen door het voeren van een krachtig milieubeleid
en ons consumptiegedrag aan te passen, kunnen we binnen de draagkracht van de aarde blijven.
om de risico’s van klimaatverandering en milieuvervui-ling te beperken tot een aanvaardbaar niveau, moet het afwentelen naar toekomstige generaties spoedig gestopt worden.
dit betekent dat we de uitstoot van broeikasgas-sen vergaand moeten terugdringen,
moeten stoppen met het uitputten van natuurlijke hulpbronnen
en het biodiversiteitverlies een halt moeten toeroepen.
de gevolgen van het uit beeld raken van de klimaatdoelstellingen zullen groot zijn: stijging van de zeespiegel, droogtes, overstromingen hier en elders in de wereld, mislukte oogsten, honger en conflicten.
desondanks neemt het gebruik van vervuilende fossiele brandstoffen alleen maar toe.
naast olie en gas worden ook grondstoffen als metalen en fosfaat steeds schaarser.
in plaats van hergebruik en terugwinning gaan ze onherroepelijk verloren.
de partij voor de dieren wil een krachtig klimaat- en milieubeleid om aan deze uitdagingen het hoofd te bieden.
dit biedt ook kansen voor innovatieve en oplossingsgerichte bedrijven.
nederland kan een duurzame koploper worden in de wereld.
die kans moeten we met beide handen aangrijpen.
de partij voor de dieren wil dat de overheid kaders stelt waarbinnen verantwoorde productie en consumptie mogelijk is.
we willen dat nederland, samen met de europese Unie, een werkelijke voorloper wordt in de wereldwijde opdracht om de opwarming van de aarde te beperken tot maximaal 2 graden Celsius.
Een klimaatwet voor de toekomst.
er komt een klimaatwet waarin jaarlijks oplopende en bindende verplichtingen voor het reduceren van broeikasgassen worden vastgelegd.
de netto-uitstoot van broeikasgassen wordt in 2050 tot nul gereduceerd.
Uiterlijk in 2020 wordt 40% van de uitstoot gereduceerd.
de kwaliteitsnormen voor lucht, bodem en water worden op basis van het voorzorgsbeginsel vastgesteld en gehaald.
we hebben alle technologische oplossingen nodig die innovatieve bedrijven en technische universiteiten ons kunnen bieden om de huidige milieuproblemen op te lossen.
maar daarmee zijn we er nog niet.
we moeten de overconsumptie niet aanjagen, maar afremmen.
de werkelijke kosten van producten en diensten worden in de prijs doorberekend en niet meer afgewenteld op de samenleving.
er wordt eerlijke en duidelijke informatie gegeven over de impact van producten en diensten op klimaat en milieu.
de grondstoffen in onze wereld zijn beperkt.
we moeten er zuinig en zorgvuldig mee om-springen.
aan het ontwerp van producten worden in europees verband strenge eisen gesteld, zodat de materialen eenvoudig hergebruikt kunnen worden.
wettelijk wordt geregeld dat nieuwe producten voor een substantieel deel uit gerecyclede materialen moeten bestaan.
Fabrikanten worden gestimuleerd om producten te maken met een lange levensduur.
ondernemingen worden verplicht om een grondstoffenboekhouding bij te houden.
Leaseconstructies, waarbij bedrijven eigenaar blijven van het product en de klant alleen een dienst afneemt, worden gestimuleerd.
zo kan de producent meer grondstoffen recyclen en wordt kringloopdenken gestimuleerd.
Het statiegeld blijft behouden en wordt uitgebreid tot frisdrankblikjes en kleine flesjes.
Het gratis verstrekken van plastic draagtasjes door winkels wordt verboden.
de huis-aan-huisverspreiding van drukwerk wordt vervangen door een opt-in systeem: je ontvangt geen folders of krantjes, tenzij je daar met een sticker op je brievenbus om vraagt.
Het storten en verbranden van afval wordt extra belast.
de partij voor de dieren wil strenge controle en handhaving van de milieuregelgeving.
momenteel is het nagenoeg onmogelijk om bedrijven die de regels stelselmatig overtreden, serieus aan te pakken.
er worden voortaan alleen nog maar tijdelijke milieuvergunningen afgegeven.
de vergunning wordt vervolgens alleen verlengd als het bedrijf kan aantonen dat het werkelijk aan de vergunningsvoorwaarden heeft voldaan.
Bij fabrieken en bedrijven die een risico kunnen vormen voor de volksgezondheid en de leefomgeving worden controles en handhaving geïntensiveerd.
overtredingen worden eerder en zwaarder bestraft.
de partij voor de dieren wil dat de overheid het goede voorbeeld geeft via haar inkoopbeleid.
100% duurzaam inkopen wordt de norm voor de overheid.
Bij aanbestedingen door de overheid worden harde duurzaamheidscriteria gehanteerd.
nieuwe en kleinere bedrijven komen gemakkelijker in aanmerking voor opdrachten van de overheid.
door duurzame innovaties in te kopen jaagt de overheid nieuwe economische bedrijvigheid aan en geeft zo duurzame innovaties de kans om door te breken op de markt.
Voedsel in de bedrijfsrestaurants van overheids gebouwen wordt biologisch en regionaal of fairtrade geproduceerd
en er wordt ten minste één vlees-en visloze dag ingevoerd.
in overheidsgebouwen wordt geen flessenwater meer geschonken, maar kraanwater.
in overheidsgebouwen wordt uitsluitend groene stroom gebruikt.
de partij voor de dieren wil toe naar een decentrale en duurzame energievoorziening waarbij burgers en bedrijven zelf energie opwekken.
zo kunnen we nederland zelfvoorzienend maken en uiterlijk in 2050 stoppen met het verbranden van fossiele brandstoffen in nederland.
energiebesparing is de goedkoopste en eerst in aanmerking komende stap naar een duurzaam energiebeleid.
de partij voor de dieren wil het energiegebruik in nederland fors verminderen.
er komt een wettelijke regeling om bedrijven te verplichten hun energieverbruik te verminderen.
onnodige verlichting, zoals in kantoren, etalages en voor reclames, wordt aan banden gelegd.
Bestaande woningen worden energiezuinig gemaakt.
er worden strenge energie-eisen gesteld aan producten.
waar mogelijk wordt energiegebruik op wijkniveau geminimaliseerd, bijvoorbeeld via systemen voor hergebruik van restwarmte.
er komt een verplicht energielabel voor kantoren, zowel huur als koop.
Het gebruik van fossiele energiebronnen is achterhaald.
kernenergie is hier geen alternatief voor, want ook kernenergie is afhankelijk van eindige grondstoffen.
Bovendien produceren kerncentrales levensgevaarlijk afval.
Het vasthouden aan deze vormen van energie vertraagt of belemmert de overgang naar duurzame energiebronnen.
er komen geen nieuwe kolen- en kerncentrales.
Bestaande kolen- en kerncentrales worden zo snel mogelijk gesloten.
Co2-opslag onder nederlandse bodem wordt niet toegestaan, ook niet onder de noordzee.
Lege gasvelden worden niet gebruikt voor de opslag van (geïmporteerd) aardgas.
er komen geen vergunningen voor de winning van schaliegas in nederland.
er komt een importverbod voor teerzandolie.
elektriciteit en gas die zijn opgewekt door de verbranding of vergassing van restafval, mest en dierlijke resten zijn niet duurzaam en worden daarom niet ondersteund of als ‘groen’ in de markt gezet.
Elke dag weer bieden zon, wind en water voldoende energie.
er is dan ook een omschakeling naar duurzame energiebronnen mogelijk.
Voor de partij voor de dieren heeft dit hoge prioriteit.
Huizen, bedrijven en publieke gebouwen worden netto-energieleveranciers in plaats van energiegebruikers.
energiebedrijven worden verplicht om een jaarlijks oplopend percentage aan duurzaam opgewekte stroom te leveren.
zelf opgewekte energie kan teruggeleverd worden aan het net, tegen saldering van de afgenomen stroom.
energiebedrijven betalen een kostendekkende vergoeding voor de energie die particulieren netto terugleveren aan het elektriciteitsnet.
Bewonerscollectieven mogen opgewekte energie onderling uitwisselen, zonder hiervoor belasting te betalen.
Hierdoor kunnen hele wijken samen energie opwekken en delen.
zonnepanelen op gebouwen, langs snelwegen en rondom vliegvelden worden de norm.
windenergie wordt mogelijk gemaakt op locaties waar dieren en natuur er geen hinder van ondervinden.
windparken op zee mogen geen significante nadelige effecten hebben op het zeeleven.
Bij de bouw van windmolenparken wordt niet geheid.
er komt een gecoördineerde aanpak van het ontwikkelen van een elektriciteitsinfrastructuur op zee.
Biobrandstoffen uit bijvoorbeeld maïs en palmolie bedreigen de voedselvoorziening, zorgen voor ontbossing en dragen zelfs bij aan de opwarming van de aarde.
er worden strenge duurzaamheidscriteria gesteld aan biobrandstoffen.
zolang aan deze criteria niet wordt voldaan, worden er geen biobrandstoffen geïmporteerd naar nederland.
Nederland is een klein en dichtbevolkt land, waarin bebouwing en extra asfalt steeds meer groen en open landschap opslokken.
de partij voor de dieren vindt dat we zuinig moeten zijn op de beperkte open ruimte die we nog hebben.
de leegstand van kantoren en bedrijfsgebouwen in nederland blijft maar toenemen.
in plaats van nieuwbouw moeten leegstaande gebouwen via renovatie en herontwikkeling nieuw leven worden ingeblazen.
Binnenstedelijk bouwen wordt de norm.
Hierdoor wordt de beperkte open, groene ruimte gespaard.
nieuwbouw van kantoren wordt gestopt.
in plaats daarvan wordt ingezet op de herontwikkeling en renovatie van leegstaande panden.
Leegstaande kantoorpanden worden niet langer fiscaal gestimuleerd via verlaagde ozB-belasting.
na een half jaar leegstand wordt een leegstandsheffing opgelegd.
Het wordt makkelijker om lege kantoorpanden een andere functie te geven, zoals wonen.
door de crisis zijn veel bouwprojecten stopgezet en liggen veel voormalige bouwterreinen braak.
deze gronden zijn bij uitstek geschikt voor kleinschalige bewonersinitiatieven om de leefbaarheid in de wijk te vergroten.
Braakliggende terreinen worden actief ter beschikking gesteld voor stadslandbouw, natuurontwikkeling en collectief beheerde parken en natuurspeelplaatsen.
terreinen die nog niet worden benut, worden ingericht als bijenveldjes.
omwonenden worden actief betrokken bij de herontwikkeling van braakliggende terreinen.
ruimte in nederland is schaars.
Verschillende belangen maken vaak aanspraak op hetzelfde gebied.
we willen dat deze belangen zorgvuldig worden ingepast via gedegen ruimtelijke ordeningsplannen.
Bij deze plannen is het van belang dat burgers betrokken worden en inspraak kunnen leveren.
Het belang van een groene, schone leefomgeving voor mens en dier staat in alle ruimtelijke plannen voorop.
er komt een nationaal bestemmingsplan voor de ondergrond.
Via zonering worden locaties toegewezen voor warmte- en koudeopslag.
Co2-opslag en de opslag van kernafval worden nergens toegestaan.
de ruimtelijke regie van provincies wordt versterkt om verrommeling tegen te gaan.
Voor de waddenzee en noordzee komt een nationaal bestemmingsplan, waarbij milieu- en natuurwaarden de kaders bepalen voor overige activiteiten.
de crisis- en herstelwet wordt afgeschaft.
een nieuwe omgevingswet wordt alleen ingevoerd als daarin de bescherming van milieu en natuur
en de rechten van burgers worden verbeterd.
Het omzetten van vergunningprocedures in algemeen geldende regels wordt teruggedraaid.
de partij voor de dieren pleit voor het terugdringen van woon-werkverkeer
en het stimuleren van milieuvriendelijker vervoer.
er worden geen nieuwe snelwegen aangelegd.
Bestaande plannen zoals de rijnlandroute, de Blankenburgtunnel, de verbreding van de a15 en de rotterdamsebaan gaan niet door.
de verhoging van de maximumsnelheid naar 130 km per uur wordt ongedaan gemaakt.
op ringwegen rond steden wordt er maximaal 80 km per uur gereden.
openbaar vervoer, ook op het platteland, wordt betrouwbaar, betaalbaar en toegankelijk,
ook voor mensen met een beperking.
de overheid stimuleert het flex- en thuiswerken.
er wordt extra geïnvesteerd in veilige fietspaden.
Bestaande fietspaden worden beter onderhouden.
nederland investeert niet in de uitbreiding van luchthavens.
schiphol en luchthaven Lelystad worden niet verder uitgebreid,
vliegveld twente wordt niet aangelegd.
nederland investeert in snelle treinverbindingen met het buitenland
en naar de noordelijke provincies.
er komt een einde aan nachtvluchten en vluchten met awaCs boven nederland.
nederlanders leven met dieren.
in bijna de helft van de huishoudens is een kat of hond onderdeel van het gezin.
daar blijft het echter niet bij.
ook kangoeroes, kaaimannen en kerkuilen worden verkocht als huisdier.
in totaal zijn er op dit moment zo´n 28 miljoen huisdieren in ons land.
dit zijn levende wezens; geen hebbeding, speelgoed of accessoire.
Huisdieren verdienen daarom bescherming.
dat begint bij het respecteren van de intrinsieke waarde en de eigen aard en behoeften van het dier.
Het welzijn van veel huisdieren komt in gevaar door de manier waarop ze worden gefokt, verhandeld, gehouden of verzorgd.
er zijn nauwelijks wetten en regels die deze dieren beschermen tegen verwaarlozing en mishandeling
—en de wetten die er zijn worden slecht gehandhaafd.
ondertussen wordt er wel goed verdiend aan de handel in dieren en dierbenodigdheden.
jaarlijks wordt er meer dan twee miljard euro omgezet.
in deze sector zijn al jarenlang grote problemen waar de overheid niets aan doet.
dierenwelzijn is ondergeschikt gemaakt aan de belangen van de sector, zoals wordt aangetoond door de malafide fok van honden, katten, knaagdieren en andere dieren, de handel in wilde diersoorten, de erfelijke afwijkingen in de rasdierfokkerij en het grote aantal dieren dat jaarlijks in asielen en opvangcentra belandt.
ondanks de goede bedoelingen van veel huisdiereigenaren hebben veel dieren te lijden onder commerciële belangen, impulsaankopen, gebrekkige huisvesting en verzorging.
de partij voor de dieren maakt zich daarom sterk voor een deugdelijke bescherming van huisdieren via landelijk beleid.
in nederland mag je bijna iedere diersoort houden die je kunt bedenken.
tropische vogels, de wasbeerhond, de brulkikker, de struisvogel of leguanen; de lijst is eindeloos.
Hoewel iedereen begrijpt dat veel dieren naar hun aard en behoeften niet geschikt zijn om gehouden te worden als huisdier, grijpt de overheid nog steeds niet in.
en de paar regels die er zijn worden op grote schaal omzeild, want de handel in (wilde) dieren levert veel geld op.
de partij voor de dieren wil dat het aantal diersoorten dat gehouden mag worden als huisdier sterk wordt beperkt.
er komt zo spoedig mogelijk een (korte) positieflijst: dieren die op de lijst staan mag je als huisdier houden, dieren die er niet op staan mogen niet meer worden gefokt en verhandeld als huisdier.
Bij het vaststellen van de positieflijst staan het natuur lijk gedrag, de aard en behoeften van het dier centraal.
wij willen dat broodfok en malafide handel hard worden aangepakt.
de overheid moet zicht kunnen houden op de sector en overtreders opsporen en vervolgen.
Voor fokkers en handelaren wordt een vergunningplicht ingevoerd.
er komt een sluitende identificatie en registratie voor alle dieren.
gezondheid en welzijn van de dieren staan voor ons voorop.
er komt een verbod op het fokken op extreme uiterlijke kenmerken
en een verbod op inteelt.
een welzijnskeurmerk wordt de tegenhanger van de stamboom.
de partij voor de dieren wil het aantal verkooppunten voor dieren sterk terugbrengen om impulsaankopen te voorkomen.
Verkoop van dieren via internet en in tuincentra wordt verboden.
dierenbeurzen zijn niet langer toegestaan.
dierenwinkels worden aangemoedigd om te stoppen met de verkoop van dieren.
zij kunnen hun klanten in plaats daarvan doorverwijzen naar een opvangcentrum in de buurt.
Voor de aanschaf van dieren wordt een bedenktermijn ingevoerd.
materialen die voor dieren worden verkocht moeten echt geschikt zijn voor hun doel.
er komen strikte welzijnsnormen voor dierbenodigdheden als hokken, kooien, riemen en trainingsmateriaal.
konijnenhokken waarin een konijn niet eens rechtop kan zitten, vissenkommen waarin vissen een vroege dood wacht en pijnlijke schokbanden voor ‘training’ van honden worden verboden.
de partij voor de dieren vindt dat zorg voor dieren geen luxegoed is.
de Btw voor dierenartsen gaat van het hoge naar het lage tarief.
er komen meer klinieken en spreekuren voor minima zodat ook dieren van mensen met een minimuminkomen de medische zorg kunnen krijgen die zij nodig hebben.
ieder jaar belanden er vele tienduizenden honden en katten in het asiel.
daar komen alle konijnen, knaagdieren, reptielen en andere dieren nog bij.
Hoewel de opvang van gevonden of afgestane dieren een wettelijke taak is van gemeenten, laat de overheid het lelijk afweten.
Het zijn vooral hardwerkende vrijwilligers die de dierenasielen en opvangcentra draaiende houden
en de financiële nood loopt al jaren op.
dierenasielen en dierenambulances moeten ondersteund worden bij hun professionalisering.
Het netwerk van opvangcentra en dierenambulances wordt landelijk dekkend voor alle dieren.
de overheid draagt zorg voor voldoende financiering.
de huisdierensector gaat meebetalen aan de opvang en verzorging van afgestane of gevonden dieren: er wordt een opvangfonds ingericht waarin per verkocht dier een bijdrage wordt gestort.
Het Btw-tarief voor de herplaatsing van dieren gaat van het hoge naar het lage tarief.
de partij voor de dieren wil voorkomen dat mensen die zorg nodig hebben worden gedwongen afstand te doen van hun dieren.
de regels voor het meebrengen van dieren naar zorginstellingen worden waar nodig versoepeld.
als mensen thuis zorg nodig hebben wordt ook voorzien in hulp bij de zorg voor de aanwezige dieren.
dieren krijgen een vaste plaats in de draaiboeken van hulpdiensten en in rampenplannen.
dierenambulances krijgen net als andere hulpdiensten vergunningen om snel ter plaatse te kunnen zijn om noodhulp te verlenen aan dieren, denk hierbij aan een vergunning om over een bus- of trambaan te rijden.
mishandeling en verwaarlozing van dieren is onacceptabel.
Het bestrijden van dierenmishandeling krijgt echter veel te weinig prioriteit in nederland.
de pakkans is bijzonder klein
en de straffen zijn veel te laag.
daarbij biedt de wet nauwelijks mogelijkheden om dierenbeulen te vervolgen.
de partij voor de dieren wil dat er werk wordt gemaakt van de aanpak van dierenmishandeling, temeer omdat er een nauwe relatie bestaat tussen (huiselijk) geweld en de mishandeling van dieren.
nederland houdt een dierenpolitie met voldoende bevoegdheden voor de opsporing en aanhouding van dierenbeulen.
de wet wordt aangepast zodat verwaarloosde en mishandelde dieren veel sneller in beslag kunnen worden genomen dan nu het geval is.
er komt meer prioriteit bij het openbaar ministerie voor het vervolgen van dierenmishandeling en -verwaarlozing.
Bij het Functioneel parket wordt een officier van justitie dierenmishandeling aangesteld.
wie dieren mishandelt, mag geen dieren meer houden: in het wetboek van strafrecht wordt een (levenslang) houdverbod opgenomen als zelfstandige straf of maatregel.
dieren die in beslag zijn genomen wegens verwaar lozing of mishandeling gaan niet meer terug naar de eigenaar.
na een periode van herstel en goede verzorging worden ze herplaatst bij particulieren.
doorverkoop van in beslag genomen dieren aan de handel of de slacht wordt verboden.
dieren zijn levende wezens, geen producten of middelen tot menselijk vermaak.
dieren hebben een waarde in en voor zichzelf.
met het gevoel, bewustzijn en de eigen belangen van dieren moet ten volle rekening worden gehouden.
we vinden kortom dat dieren niet zomaar voor alle doeleinden mogen worden gebruikt.
Het welzijn en de intrinsieke waarde van dieren worden in nederland met grote vanzelfsprekendheid ondergeschikt gemaakt aan menselijke doelen als mode, tijdverdrijf en vermaak.
in proefdierlaboratoria worden dieren opzettelijk ziek gemaakt en gedood, terwijl het belang van het betreffende onderzoek lang niet altijd vaststaat of onafhankelijk te controleren is.
ieder jaar zijn miljoenen dieren de dupe van de onterechte veronderstelling dat zij te allen tijde door mensen mogen worden gebruikt.
soms worden dieren verkeerd behandeld uit onwetendheid of onverschilligheid.
Veel vaker nog vallen ze ten prooi aan kille commerciële belangen.
de partij voor de dieren wil af van het automatisme dat dieren voor alle doelen mogen worden ingezet.
Vermaak, sport en mode zijn geen goede redenen om dieren te verwonden of anderszins aan te tasten in hun welzijn.
dieren zijn geen gebruiksvoorwerpen.
Voordat dieren worden gebruikt moet eerst worden afgewogen of het doel gerechtvaardigd is.
jaarlijks worden in nederlandse laboratoria meer dan een miljoen proefdieren gefokt en uiteindelijk gedood.
Hiervan worden 600.000 gewervelde dieren daadwerkelijk gebruikt in experimenten.
de overige 400.000 dieren worden als overtollige ‘voorraad’ gedood of worden gehouden om nieuwe proefdieren mee te fokken.
de opvatting dat proefdieronderzoek als onaantastbare standaard wordt beschouwd is verouderd.
proefdiervrije technieken zijn veel betere modellen gebleken om onze kennis te vergroten over ziekte en gezondheid bij de mens.
de partij voor de dieren wil een einde aan alle dierproeven.
dat proces moet worden versneld.
ontwikkelde alternatieven worden sneller in de praktijk toegepast.
nederland maakt zich daar sterk voor in europa.
er wordt flink geïnvesteerd in alternatieven voor proef- dieronderzoek.
aanvragen voor dierproeven worden strenger getoetst.
Voordat een aanvraag mag worden ingediend, moet er uitgebreid literatuuronderzoek gedaan zijn (systematic reviews).
nederland verzet zich tegen pogingen om het europese verbod op dierproeven voor cosmetica uit te stellen.
Het handelsverbod op cosmetische producten die op dieren zijn getest wordt strikt nageleefd.
er komt een einde aan het fokken en doden van overtollige proefdieren.
onderzoek met primaten wordt verboden.
informatie over individuele dierproeven is op dit moment geheim.
die geheimzinnigheid verhindert een open debat over dierproeven.
er komt een openbare databank waarin de resultaten van alle dierproeven worden gepubliceerd.
er komen wettelijke mogelijkheden voor burgers en maatschappelijke organisaties om bezwaar te kunnen maken tegen geplande dierproeven.
Het wordt mogelijk gemaakt dat een rechter zich uit spreekt over de naleving van de wet op de dierproeven.
de partij voor de dieren vindt dat het genetisch veranderen van dieren niet te verenigen is met de lichamelijke integriteit van het dier.
er komt een verbod op biotechnologie bij dieren.
dierentuinen en kinderboerderijen laten dieren niet in hun natuurlijke omgeving zien, maar in kooien of op kleine terreinen.
apathisch en stereotiep gedrag is dan ook geen uitzondering in dierentuinen.
zo wordt niet werkelijk bijgedragen aan het vergroten van kennis en waardering voor dieren.
integendeel, bezoekers zien vooral dieren in een onnatuurlijke context en ‘leren’ dat het normaal zou zijn om dieren onder deze omstandigheden te houden.
de partij voor de dieren pleit ervoor om de functie van dierentuinen te wijzigen.
Het welzijn van het dier staat voor ons boven de wens van het publiek om de dieren goed te kunnen zien.
dierentuinen worden omgevormd tot een (tijdelijke) opvang voor dieren die zich niet in hun oorspronkelijke leefgebied kunnen handhaven of daarin niet teruggezet kunnen worden.
de huisvestingseisen voor dierentuinen worden aangescherpt.
deze moeten erop gericht zijn de natuurlijke leefomstandigheden zoveel mogelijk te benaderen.
Meer aandacht voor welzijn in kinderboerderijen.
we vinden dat kinderboerderijen pas een goede educatieve functie hebben als kinderen er kunnen leren hoe ze met dieren om moeten gaan.
Het welzijn van het dier moet centraal staan.
er komen strengere wettelijke eisen voor het welzijn van dieren in kinderboerderijen.
dieren worden in staat gesteld hun natuurlijk gedrag uit te oefenen.
er wordt een strenger fokbeleid ingesteld; dieren die op de kinderboerderij worden geboren worden niet afgevoerd naar de slacht.
er zijn vrijetijdsbestedingen waarin dieren een belangrijke rol spelen die worden aangeduid als ‘sport’ – denk aan hengelsport, paardensport en duivensport.
de partij voor de dieren vindt dat de gezondheid en het welzijn van dieren hierbij niet mogen worden aangetast.
wij willen daarom strenge regelgeving om dieren in sport en recreatie te beschermen
en hun welzijn te garanderen.
als welzijnsgaranties niet haalbaar zijn, moet de ‘sport’ worden verboden.
Hengelen is, net als jagen, een vorm van tijdverdrijf ten koste van dieren.
Bij duivensport is het geen uitzondering dat veel duiven rond of tijdens een wedstrijd sterven als gevolg van uitputting.
zolang een dergelijk hengelverbod niet gerealiseerd is, moet hengelen sterk worden ontmoedigd.
onder andere door te verbieden dat er ‘vislessen’ plaatsvinden op scholen.
er komt een verbod op wedstrijdvluchten met duiven.
Hoewel paarden kuddedieren zijn die veel bewegingsvrijheid nodig hebben, staan veel paarden en pony’s het grootste deel van de tijd alleen in een box.
Vaak worden ze te zwaar belast en verkeerd bereden.
er komt een paardenbesluit.
daarin wordt in elk geval vastgelegd dat bij huisvesting van paarden rekening moet worden gehouden met hun natuurlijke gedrag, zoals de mogelijkheid om contact te maken met soortgenoten en dagelijkse weidegang.
er komen regels om het welzijn van paarden en pony’s in training en bij berijden te waarborgen, zoals een minimumleeftijd waarop het dier belast mag worden en een verbod op schadelijke trainingsmiddelen.
paardenmarkten worden verboden.
Het welzijn van de dieren laat bij volksspelletjes, kunstuitingen, levende kerststallen, circussen en mediaoptredens vaak te wensen over.
dieren worden veel vervoerd, hebben gebrekkige huisvesting, krijgen slechte of onvoldoende voeding en lijden onder stress of te warme studiolampen.
de partij voor de dieren wil af van het respectloze gebruik van dieren omwille van traditie en vermaak.
ernstige gezondheids- en welzijnsaantastingen zijn onlosmakelijk verbonden met het houden van dieren in circussen en dolfinaria.
de partij voor de dieren wil in navolging van veel andere landen hier een einde aan maken.
er komt een verbod op het gebruik van dieren in circussen en het verhuren van dieren voor evenementen.
dolfinaria als dierentuin worden verboden.
dolfinaria dienen alleen nog als tijdelijke opvang voor gestrande zeezoogdieren.
er komt een verbod op dieronvriendelijke gebruiken en tradities zoals levende kerststallen, zwientje tikken, ganstrekken en het rapen van kievitseieren.
er komt een gedragscode voor het gebruik van dieren in kunst en media.
Bont is een overbodig en wreed modeproduct.
in nederland is de overgrote meerderheid van de bevolking al decennia tegen het gebruik van bont.
de import en verkoop van honden-, katten- en zeehondenbont is al verboden, net als het fokken van chinchilla’s en vossen.
jaarlijks worden er in nederland echter nog steeds 9,7 miljoen nertsen vergast en gevild voor hun bont.
nertsen zijn ongedomesticeerde dieren, die in de kleine kooien van de bontfokkerijen vervallen tot stereotiep en zelfbeschadigend gedrag.
de partij voor de dieren vindt dat dieren geen modeaccessoire zijn.
Het fokken en doden van dieren voor hun vacht wordt verboden.
de import en verkoop van alle soorten dierlijk bont wordt verboden.
zolang de verkoop van bont nog doorgaat wordt op kledingetiketten duidelijk aangegeven of er sprake is van echt bont.
in nederland wordt voor het plezier gejaagd op wilde dieren vaak onder het mom van populatiebeheer.
dit gebeurt ondanks dat een ruime meerderheid van de bevolking vindt dat jagen als hobby verboden zou moeten worden.
jaarlijks worden er twee miljoen wilde dieren doodgeschoten en nog eens twee miljoen dieren aangeschoten.
jonge dieren blijven moederloos achter, partnerverbanden worden wreed verstoord en groepshiërarchie en populatiedynamiek worden letterlijk aan flarden geschoten.
de jacht zorgt voor overpopulatie doordat het wegvallen van grote aantallen dieren de reproductie stimuleert.
afschot, het uitzetten en het bijvoederen van dieren verstoren het natuurlijk evenwicht.
de partij voor de dieren wil een einde aan de plezierjacht - inclusief het afschot van dieren in het kader van zogenaamd populatiebeheer.
Het doden van in het wild levende dieren door hobbyisten wordt verboden.
als er dringende redenen zijn om een dier te doden, bijvoorbeeld omdat het dier lijdt, ligt de beslissing en de uitvoering onder regie van de overheid.
afschotvergunningen worden alleen door de landelijke overheid afgegeven en zijn daarmee ook centraal vatbaar voor beroep en bezwaar.
Verwilderde katten (Felis catus) worden niet langer gedood, maar worden gevangen, gecastreerd of gesteriliseerd en teruggezet op de plaats waar ze zijn gevangen.
zo voorkomen we dat verwilderde kattenpopulaties zich uitbreiden.
er komen strengere straffen en meer veldtoezicht om wildvang en illegale jachtpraktijken te bestrijden en te voorkomen.
er komt een verbod op het organiseren en adverteren van jachttoerisme.
Faunabeheereenheden worden afgeschaft.
de aarde biedt genoeg voor ieders behoefte, maar niet voor ieders hebzucht.
ons handelen mag de problemen elders in de wereld niet vergroten.
mededogen en duurzaamheid moeten richtinggevend zijn in het buitenlandbeleid.
Hulp aan de armsten en aan slachtoffers van honger en geweld is voor ons vanzelfsprekend.
mensenrechten zijn er om te worden nageleefd.
nederland is een klein land.
toch hebben we grote invloed op andere gebieden in de wereld.
we leggen beslag op landbouwgronden in ontwikkelingslanden, importeren schaarse grondstoffen en zijn een van de meest vervuilende landen.
we plegen roofbouw op de aarde.
op dit moment gebruiken de inwoners van europese landen zelfs bijna drie keer de gebruiksruimte die per wereldbewoner beschikbaar is.
Volgens de Verenigde naties heeft op korte termijn 70% van de wereldbevolking geen of beperkte toegang tot schoon drinkwater.
experts verwachten dat honderden miljoenen mensen per jaar moeten vluchten voor natuurrampen als we de opwarming van de aarde niet stoppen.
defensiespecialisten waarschuwen dan ook dat de verwoesting van de leefomgeving in de toekomst tot oorlogen zal leiden.
alle inspanningen moeten er op gericht zijn om dat te voorkomen.
de westerse overconsumptie ondermijnt de draagkracht van de aarde en de positie van mensen in arme gebieden in de wereld.
zij worden het eerst en het hardst geraakt door uitputting van natuurlijke hulpbronnen, droogte en overstromingen.
de partij voor de dieren wil dat nederland en europa investeren in effectieve oplossingen.
duurzaamheid, onderwijs, gezondheid, kinderrechten en gelijke behandeling van mannen en vrouwen zijn daarbij de speerpunten.
de wijze waarop nederlanders en andere europeanen consumeren en produceren heeft een directe invloed op het leven van mensen in andere landen.
al het nederlandse en europese beleid moet daarom worden beoordeeld op de gevolgen voor mensen elders in de wereld.
europese landbouw- en visserijsubsidies worden afgebouwd.
nederland stopt met de import van producten die ten koste gaan van de leefomgeving elders
of die gepaard gaan met mensenrechtenschendingen.
Visserijakkoorden tussen de EU en derde landen zijn roofakkoorden en worden stopgezet.
nederland en europa stoppen met het exporteren van afvalproducten en giftige stoffen naar ontwikkelings landen voor verwerking.
dit gaat namelijk ten koste van het leefmilieu en de gezondheid van mensen daar.
de internationale afspraak is om minstens 0,7% van wat we met z’n allen verdienen aan ontwikkelingssamenwerking te besteden.
de partij voor de dieren vindt deze afspraak echt een ondergrens en wil dat nederland ernaar streeft om één procent van het bruto nationaal inkomen te besteden aan ontwikkelingshulp.
de hulp moet worden gericht op de belangen van de mensen daar en niet primair op de belangen van het nederlandse bedrijfsleven.
de ontwikkelingshulp wordt gericht op het versterken van de positie van de arme bevolking in ontwikkelings landen,
vooral die van vrouwen en kinderen.
de prioriteit wordt gelegd bij schoon drinkwater en hygiëne,<U+F020>goede (preventieve) gezondheidszorg,<U+F020>toegang tot essentiële medicijnen en anticonceptie,<U+F020>onderwijs, schone energie en het ondersteunen van emancipatiebewegingen.
op deze wijze wordt bijgedragen aan het remmen van de bevolkingsgroei
en krijgen democratiseringsprocessen een kans.
Duurzaamheid zorgt voor voedselzekerheid.
mensen in ontwikkelingslanden zijn voor hun voedsel direct afhankelijk van de kwaliteit van hun omgeving: een vruchtbare bodem, schoon water, biodiversiteit en de aanwezigheid van andere noodzakelijke hulpbronnen.
om de gevolgen van klimaatverandering te bestrijden en de verwoestijning te stoppen maakt nederland zich sterk voor het herstel van ecosystemen en het beschermen van bestaande natuur.
nederland stopt met het stimuleren en exporteren van systemen voor intensieve landbouw.
in plaats daarvan wordt geïnvesteerd in de regionale, agro-ecologische landbouw.
geweld en structureel onrecht bedreigen een miljard burgers in fragiele staten.
deze mensen zijn voor hun veiligheid en mensenrechten mede afhankelijk van onze hulp.
slachtoffers van oorlog en geweld, onderdrukking en vervolging, honger, klimaatverandering en natuurrampen moeten worden geholpen.
nederland zet zich in voor een menswaardige opvang van vluchtelingen in de eigen regio.
nederland blijft bijdragen aan de (nood)hulp die nodig is om mensen in kwetsbare gebieden uitzicht te bieden op een menswaardig bestaan.
de fiscale aftrekbaarheid van giften aan goede doelen wordt verruimd.
nederland zet zich actief in voor de bescherming, veiligheid, humanitaire hulp en goede leefomstandigheden van vluchtelingen in opvangkampen.
een evacuatie van vluchtelingen tegen hun wil, zoals nu gebeurt met 3.000 iraanse politieke vluchtelingen in het kamp ashraf, is tegen de internationale humanitaire verdragen.
Vluchtelingen die in nederland asiel aanvragen moeten binnen twee jaar uitsluitsel krijgen over hun verblijfsrecht.
kinderen die al lange tijd hier verblijven en hier zijn opgegroeid en geworteld krijgen een verblijfsvergunning.
over verblijfsvergunningen voor minderjarige asielzoekers zonder familie wordt een individuele afweging gemaakt.
nederland stuurt geen mensen terug naar hun land van herkomst als zij daar worden vervolgd vanwege hun geaardheid of religie.
wie buiten zijn schuld nederland niet kan verlaten wordt niet op straat gezet, maar krijgt recht op opvang en zorg.
de huidige internationale verdragen op het gebied van biodiversiteit en klimaat worden niet of nauwelijks nageleefd.
de tijd van vrijblijvendheid is voorbij, vindt de partij voor de dieren.
de gezamenlijke verantwoordelijkheid die landen dragen voor het leefbaar houden van de aarde moet vertaald worden naar harde, afdwingbare afspraken.
Landen die zich niet houden aan afspraken in milieuverdragen moeten internationaal tot de orde worden geroepen.
nederland maakt zich sterk voor de oprichting van een internationaal milieugerechtshof in den Haag.
in toekomstige klimaat-, milieu- en natuurverdragen worden concrete tussendoelen opgenomen, waarover landen verantwoording moeten afleggen.
nederland moet voorop gaan lopen met ambitieuze afspraken in internationale milieuverdragen.
om resultaat te boeken bij internationale conferenties vormt nederland coalities met andere landen voor het stellen van ambitieuze internationale doelen.
deze coalitielanden implementeren de beoogde doelen in ieder geval zelf – los van het resultaat van de conferentie.
nederland zet zich in voor een internationaal systeem van quotering van natuurlijke hulpbronnen.
er worden harde duurzaamheids- en sociale eisen gesteld aan de import en winning van al onze grond stoffen.
Voor de partij voor de dieren is handel ondergeschikt aan moraal.
mensenrechten, dierenwelzijn en duurzaamheid mogen niet wijken voor economische kortetermijnbelangen.
ontwikkelingslanden dragen vaak de lasten, maar niet de lusten van de wereldvrijhandel.
we willen de positie van ontwikkelingslanden in de wereldhandel versterken.
nederland maakt zich sterk voor wijziging van de voorwaarden van de wto zodat maatschappelijke waarden bepalend zijn voor de wereldhandel.
ontwikkelingslanden krijgen de mogelijkheid om hun markten (tijdelijk) af te schermen en om hun producten zelf te bewerken voor export.
Landen moeten zelf kunnen beslissen over het instellen van importbeperkingen van producten die ten koste van mens, dier of milieu zijn geproduceerd.
Vrijhandel mag geen doel op zich zijn, maar moet worden ingezet als middel voor welvaart en welzijn.
Vrijhandelsakkoorden kunnen alleen worden gesloten met democratische rechtsstaten waar de mensen rechten gerespecteerd worden
en producten onder dier-, natuur- en milieuvriendelijke omstandigheden geproduceerd zijn.
kinderarbeid en uitbuiting van werknemers zijn onacceptabel en worden actief bestreden.
ontwikkelingslanden krijgen meer invloed op het beleid van het internationaal monetair Fonds en de wereld bank.
de partij voor de dieren is voor internationale en europese samenwerking.
dit is belangrijk voor de vrede en nodig om mondiale milieu- en klimaatproblemen aan te pakken.
die samenwerking moet wel een goede democratische basis hebben.
door ingewikkelde verdragen en besluitvormingsconstructies schort het daar nu nog aan in de europese Unie.
Hierdoor ontbreekt een deugdelijke, transparante democratische controle.
we moeten de goede volgorde hanteren: eerst de democratisering en transparantie van europese besluitvorming versterken en daarna ver-dere politieke samenwerking.
Het europees parlement krijgt meer bevoegdheden om haar controlerende taak te kunnen uitoefenen.
zij moet kunnen meebeslissen over alle onderwerpen en de macht krijgen het vertrouwen in de europese Commissie op te zeggen.
zolang het democratisch gehalte niet verbeterd is stemt nederland niet in met verdere integratie van de eU:
geen verdere overdracht van bevoegdheden
en geen verdragen die de bevoegdheden van nationale parlementen inperken.
tot de Europese Unie deugdelijk democratisch functioneert, is het verstandig de EU niet uit te breiden.
de partij voor de dieren is in de huidige omstandigheden tegen toetreding van nieuwe lidstaten.
om conflicten te voorkomen moeten we de aarde duurzaam beheren
en zorgen voor een rechtvaardige verdeling van voedsel en hulpbronnen.
militair ingrijpen is zelden een oplossing en leidt vaak tot een verergerd conflict, ten koste van talloze mensenlevens.
de partij voor de dieren steunt vredesoperaties van de Verenigde naties als die legitiem, proportioneel en effectief zijn.
missies moeten gericht zijn op een eerlijker verdeling van de natuurlijke rijkdommen van de aarde.
de partij voor de dieren is tegen de zogeheten politiemissie in kunduz.
nederland werkt niet mee aan navo-gevechtsmissies.
nederland trekt zich terug uit afghanistan
en stuurt er geen nieuwe troepen meer naartoe.
in plaats daarvan helpt ons land mee aan de opbouw van afghanistan door waar mogelijk civiele steun te verlenen.
nederland behoudt de volledige zeggenschap over haar eigen krijgsmacht.
de leeftijd waarop onze militairen uitgezonden mogen worden op missies wordt verhoogd van 18 naar 21 jaar.
nederland zet zich in voor naleving van verdragen tegen landmijnen en clustermunitie
en voor wereldwijde regulering van de wapenhandel.
nederland blijft een grote internationale donor voor het ruimen van landmijnen en clustermunitieresten
en voor hulp aan slachtoffers hiervan.
nederland zet zich in voor de ontwikkeling van een internationaal juridisch kader voor de regulering van het gebruik van bewapende onbemande vliegtuigen (drones).
Het wapenexportbeleid wordt aangescherpt zodat geen wapens geleverd worden aan repressieve en autoritaire staten die mensenrechten schenden.
nederland werkt aan een universeel verbod op het gebruik van elke vorm van uranium in (conventionele) wapens
en zet zich in voor een alomvattend verbod op kernwapens.
nederland koopt geen JSF-straaljagers.
de F16-vloot wordt verkleind en gemoderniseerd.
de nog aanwezige kernwapens worden op korte termijn uit nederland verwijderd.
een goed functionerende overheid is open, transparant en toegankelijk en biedt gelijke kansen voor iedereen.
zij ontwerpt en controleert wetgeving
en geeft zelf het goede voorbeeld bij de naleving daarvan.
daarnaast is zij beheerder van maatschappelijke voorzieningen die essentieel zijn voor een goed functionerende samenleving.
een nadrukkelijke scheiding van kerk en staat zorgt ervoor dat levensbeschouwelijke overtuigingen niet van overheidswege worden opgelegd.
de afgelopen jaren zijn kerntaken van de overheid uit han-den gegeven aan de markt.
delen van het onderwijs, de zorg, de huisvesting, de energievoorziening en het open-baar vervoer zijn overgelaten aan zelfstandige bestuursor-ganen en private partijen.
daardoor is de afstand tussen de beleidsmaker en de uitvoerder steeds groter geworden en is de menselijke maat in zorg- en onderwijsinstellingen zoekgeraakt.
ondanks het streven naar verminderde bu-reaucratie heeft dit in de praktijk geleid tot een toename van de controle-, verantwoordings- en toezichtbureau cratie.
de stelling dat de markt efficiënter werkt dan de overheid blijkt in de praktijk dan ook vaak niet te kloppen.
de partij voor de dieren vindt dat commerciële motieven geen rol mogen spelen bij publieke diensten die voor ie-dereen toegankelijk moeten zijn.
er is een fundamentele herbezinning nodig op de verhouding tussen overheid, markt en toezicht.
Hierbij moeten we ons realiseren dat de overheid geen bedrijf is.
niet de cijfers, maar zorgvuldigheid, zeggenschap, dienstbaarheid, transparantie en effectiviteit moeten centraal staan in de publieke sector.
we hebben een actieve overheid nodig die de publieke zeggenschap herstelt over taken als zorg, onderwijs en huisvesting.
tegelijkertijd moet de overheid ook selectief zijn en ruimte aan mensen geven om zelf actief te zijn.
de overheid heeft een belangrijke kaderstellende taak in het realiseren van een duurzame en solidaire samenleving waar mededogen het uitgangspunt vormt.
Het democratische gehalte van de besluitvorming in nederland is dringend aan versterking toe.
Het kiesstelsel moet recht blijven doen aan de diversiteit van de politieke opvattingen van burgers van ons land.
Verhoging van de zkiesdrempel of verlaging van het aantal kamerzetels past daar niet bij.
de rijksoverheid hevelt steeds meer taken over naar provincies en gemeenten.
de partij voor de dieren vindt het belangrijk dat de regie hierbij niet uit handen wordt gegeven.
in wetten en regels moeten de randvoorwaarden voor decentralisatie stevig worden verankerd.
Het behouden van natuur en het borgen van een goede ruimtelijke ordening en schoon milieu vindt de partij voor de dieren een belangrijke taak van de rijksoverheid.
er komt een ministerie voor duurzame ontwikkeling, ruimte, energie en dierenwelzijn, waar de onderwerpen milieu, natuur, water en dierenwelzijn worden gebundeld.
de minister van dit departement krijgt de bevoegdheid om het beleid van de andere ministers te toetsen op duurzaamheid.
de legitimiteit van bestuurders en volksvertegenwoordigers wordt verzekerd door directe, democratische verkiezingen.
Burgemeesters worden getrapt gekozen via de gemeenteraad en de Commissaris der koningin wordt getrapt gekozen door de provinciale staten.
de waterschappen blijven direct verkozen in plaats van indirect via de gemeenteraden.
ook worden ze ontdaan van de geborgde zetels.
gemeentelijke herindeling gebeurt alleen als daar voldoende draagvlak voor is bij de bevolking.
Het burgerinitiatief wordt gestimuleerd en eenvoudiger gemaakt.
Het raadgevend referendum krijgt een plaats bij belangrijke besluiten.
maken om te spreken met volksvertegenwoordigers, Lobbyisten moeten zich registreren en een afspraak op alle niveaus van vertegenwoordiging.
Het register van lobbyisten wordt openbaar gemaakt.
Bij beleidsontwikkelingen rond Bonaire, saba en sint eustatius wordt meer rekening gehouden met de lokale omstandigheden en de wensen en belangen van de lokale bevolking.
de partij voor de dieren hecht zeer aan de individuele vrijheid van burgers, maar deze mag geen inbreuk maken op de vrijheid en het welzijn van anderen.
alle burgers zijn gelijk en daarom zouden er in de wet geen uitzonderingen gemaakt moeten worden voor gelovigen.
de partij voor de dieren heeft al het initiatief genomen om de nu bestaande uitondering voor onverdoofde rituele slacht, die bovendien onacceptabel dierenleed met zich meebrengt, te schrappen uit de wet.
er komt een verbod op het onverdoofd ritueel slachten van dieren.
de vrijheid van meningsuiting wordt verdedigd.
Vervolging vanwege godslastering wordt geschrapt uit het wetboek.
de koningin vertegenwoordigt nederland, maar heeft volgens de partij voor de dieren geen rol in de politiek.
Het staatshoofd zal geen rol meer spelen in de kabinetsformatie.
Het budget van het koninklijk Huis wordt aanzienlijk verlaagd: staatstoelages worden beperkt tot de koningin en de kroonprins.
Het koninklijk jachtdepartement wordt opgeheven.
de overheid heeft een belangrijke taak in het waarborgen van de veiligheid en gelijkheid van burgers.
te vaak worden nu onder het mom van veiligheid maatregelen ingezet waarbij de rechten van burgers worden ingeperkt, bijvoorbeeld op het gebied van privacy.
de partij voor de dieren vindt dat een inperking van de rechten van burgers alleen in uiterste gevallen mag plaatsvinden, op basis van een deugdelijke risico- en impactanalyse.
noodzaak, proportionaliteit en effectiviteit van inbreuken op grondrechten moeten vooraf aangetoond worden.
Vrije en toegankelijke informatie zijn een essentieel onderdeel van een duurzame en solidaire samenleving.
internet is een vrij en open medium en mag niet onderworpen worden aan censuur.
Het delen van kennis moet centraal staan in onze maatschappij.
Hierdoor worden innovatieve diensten gestimuleerd
en ontstaat een gunstig digitaal vestigingsbeleid.
de partij voor de dieren ziet het als taak van de overheid om overal waar sprake is van achterstelling van groepen - zoals vrouwen, etnische minderheden en lesbiennes, homo- en biseksuelen en transgenders (LHBt) - zorg te dragen voor volwaardige integratie en gelijkberechtiging.
er moet met kracht worden opgetreden tegen alle uitingsvormen van discriminatie:
mannen en vrouwen krijgen een gelijke beloning voor gelijk werk;
homoseksuele paren krijgen gelijke rechten als heteroseksuele paren.
er komt een einde aan het fenomeen weigerambtenaar.
Homoseksuele leerlingen en leraren zijn welkom op iedere school.
de overheid voert een krachtig LHBt-beleid
en investeert in LHBt-emancipatie in multiculturele en religieuze kringen.
de partij voor de dieren hecht zeer aan de privacy van burgers.
mensen moeten ervan uit kunnen gaan dat de overheid hun privacy waarborgt.
de burger moet inzicht en controle krijgen over de gegevens die hij of zij online achterlaat.
privacybescherming wordt altijd gewaarborgd bij het ontwerp van it-systemen.
Bedrijven en overheden worden verplicht om eventuele datalekken te melden.
systemen die de privacy niet kunnen waarborgen worden afgeschaft, zoals de landelijke elektronische dossiers voor patiënten, leerlingen en prostituees.
Het College Bescherming persoonsgegevens (CBp) krijgt de bevoegdheden die nodig zijn om haar taak goed uit te voeren, vergelijkbaar met die van de nederlandse mededingingsautoriteit (nma).
Het communicatiegeheim wordt beschermd.
Het opnemen van vingerafdrukken in het paspoort en de opname daarvan in de centrale database worden ongedaan gemaakt.
privé-gegevens van vliegtuigpassagiers en informatie over bankafschriften worden door de overheid niet gedeeld met andere landen.
er komen strengere normen voor het aftappen van telefoons.
Burgers hebben recht op informatie van overheidsdiensten en bedrijven die publiek geld besteden.
de wet openbaarheid bestuur (wob) wordt aangescherpt zodat informatie sneller toegankelijk wordt.
Het aantal uitzonderingsgronden om informatie te weigeren wordt ingeperkt.
gegevens van onderzoeken die met publiek geld zijn gefinancierd worden voor iedereen toegankelijk.
de partij voor de dieren wil dat het recht op demonstratie een laagdrempelig middel is om invulling te geven aan de vrijheid van meningsuiting.
we zijn tegen verdere uitbreiding van de verschillende orde-, handhavings- en veiligheidsbevoegdheden zonder tussenkomst van de rechter.
de aanmeldingsplicht wordt afgeschaft voor kleine demonstraties.
Voor demonstraties naar aanleiding van actuele gebeurtenissen wordt de aanmeldtermijn verkort.
de identificatieplicht wordt afgeschaft.
de partij voor de dieren vindt dat alle legale informatie op het internet voor iedereen toegankelijk moet zijn.
internetaanbieders mogen de toegang tot websites of het gebruik van diensten niet beperken.
we zijn tegen een downloadverbod, omdat de kans groot is dat de privacy van individuele burgers bij handhaving daarvan geschonden zal worden.
er komt geen europese internetcensuur.
er komt geen filter waarbij delen van het internet afgesloten kunnen worden.
de handelsovereenkomst ter bestrijding van namaak (aCta) wordt niet geratificeerd.
internetaanbieders worden niet gebruikt als verlengstuk van de opsporingsdiensten.
de bewaarplicht van gegevens van burgers wordt afgeschaft.
om het auteursrecht te moderniseren worden er nieuwe betaalmodellen voor films en muziek onderzocht.
de partij voor de dieren vindt dat mensen vrij moeten zijn in de keuze om softdrugs te gebruiken.
daarbij is het wel van belang dat de gebruiker zich bewust is van de gezondheidsrisico’s van softdrugs.
Het gebruik en de productie van softdrugs wordt gelegaliseerd, zodat teelt legaal wordt en er accijns over kan worden geheven.
de overheid draagt zorg voor een goede voorlichting over de gezondheidsrisico’s van het gebruik van softdrugs.
nederland pleit binnen europees verband voor een minder restrictief softdrugsbeleid.
mensen die vanwege medische redenen cannabis willen gebruiken krijgen daar onbelemmerde toegang toe.
de (nationale) invoering van de wietpas wordt teruggedraaid.
de partij voor de dieren wil een samenleving waarin iedereen vrij is om zijn eigen leven te leiden.
maar vrijheid is geen absoluut begrip.
de vrijheid van de één mag niet ten koste gaan van de vrijheid van een ander.
daar waar dit wel het geval is, is het aan politie, justitie en de rechterlijke macht om op te komen voor de belangen van het slachtoffer en van de samenleving.
de partij voor de dieren vindt dat mensen altijd in staat moeten zijn om de rechter om een oordeel te vragen.
Hoge kosten en versnelde procedures mogen geen belemmering vormen.
de toegang tot het recht wordt vergroot via betere rechtshulp voor mensen met een beperkt inkomen.
griffierechten worden niet verhoogd.
de inspraak- en beroepsmogelijkheden worden niet verder ingeperkt.
een constitutioneel hof stelt rechters in staat om wetten te toetsen aan de grondwet.
er moet meer aandacht komen voor goede informatieverstrekking, begeleiding, opvang en nazorg aan slachtoffers en nabestaanden van ernstige delicten.
er komt een uitbreiding van het spreekrecht van slachtoffers en nabestaanden in het strafproces.
dit kan het slachtoffer helpen bij de verwerking van het misdrijf en de dader confronteren met de gevolgen.
slachtoffers en nabestaanden hebben recht op directe psychische hulp.
Het veiligheidsbeleid mag geen vals gevoel van veiligheid oproepen, maar moet nederland werkelijk veiliger maken.
er komen meer agenten op straat.
zij spelen een belangrijke rol in het waarborgen van de veiligheid.
inzet van cameratoezicht mag alleen tijdelijk in een door de rechter aangewezen risicogebied.
ieder jaar lopen honderden mensen ernstig letsel op rond oud en nieuw, waaronder een groot aantal kinderen.
de helft van de slachtoffers zijn omstanders die zelf geen vuurwerk afstaken.
de partij voor de dieren wil dat eenieder veilig kan genieten van mooi vuurwerk, zonder schade aan mens en dier.
er komt een verbod op consumentenvuurwerk.
in plaats daarvan worden professionele vuurwerkshows georganiseerd.
er komt effectievere controle en handhaving op schendingen van mensenrechten, het geven of aanvaarden van steekpenningen, witwassen en andere vormen van fraude.
klokkenluiders krijgen juridische en financiële bescherming.
Voor de klokkenluiders wordt een onafhankelijk orgaan opgericht dat onder de nationale ombudsman moet gaan vallen.
er wordt meer geïnvesteerd in laagdrempelige toegang tot crisisopvang en begeleiding bij huiselijk geweld.
er wordt voldoende en tijdige schuldhulpverlening geboden om huisuitzetting en uithuisplaatsing te voorkomen.
Voedselbanken worden door de overheid ondersteund.
Bij de opsporingsdiensten komt meer aandacht voor het herkennen van signalen van dierenmishandeling in relatie tot huiselijk geweld.
de huidige problemen in het onderwijs zijn het resultaat van opeenvolgende vernieuwingen.
door de vele bezuinigingen en fusies zijn leerfabrieken ontstaan waar persoonlijke aandacht ver te zoeken is.
de partij voor de dieren stelt de menselijke maat voorop: scholing moet toegankelijk zijn en gebaseerd op aanleg, belangstelling en talenten van het kind.
een duurzame en gezonde samenleving begint op school.
er komt dieren-, natuur- en milieuonderwijs voor leer lingen op basis- en middelbare scholen waar ze leren als verantwoordelijke burgers om te gaan met de aarde en al haar bewoners.
onderwijs over gezonde voeding wordt opgenomen in het standaardpakket op basis- en middelbare scholen.
Basisscholen en middelbare scholen bieden lessen in mediawijsheid aan waarin scholieren leren om te gaan met internet en andere media.
er wordt geïnvesteerd in schoolzwemmen en sportlessen.
scholen worden ondersteund bij het inrichten van een schooltuin, zodat kinderen de kans krijgen om zelf voedsel te telen.
op passend onderwijs wordt niet bezuinigd, zodat kinderen die extra aandacht en begeleiding nodig hebben dat krijgen.
ook programma’s en speciaal onderwijs voor hoogbegaafde kinderen wordt ondersteund.
Leraren worden goed opgeleid en krijgen een salaris dat past bij het belangrijke werk dat zij doen.
Leraren, leerlingen en ouders krijgen meer zeggen schap over hun school.
scholen krijgen de vrijheid af te zien van de eindtoets in het basisonderwijs.
Het wordt eenvoudiger voor scholen om zelfstandig te opereren, buiten het groter verband van een scholengemeenschap.
studeren moet voor iedereen betaalbaar zijn.
Fundamenteel wetenschappelijk onderzoek is van essentieel belang voor een goede, vruchtbare en onafhankelijke wetenschap.
Het stelsel van studiefinanciering blijft gehandhaafd en wordt niet omgezet in een leenstelsel.
de boete voor ‘langstudeerders’ wordt teruggedraaid.
alle universiteiten, inclusief de wageningen Ur, vallen voortaan onder verantwoordelijkheid van het ministerie van onderwijs, Cultuur en wetenschap.
Het gebruik van dieren in het middelbaar en hoger onderwijs, in snijpractica, demonstraties en proeven moet worden beëindigd.
zolang dit nog niet gerealiseerd is waarborgt de overheid het recht van studenten om gebruik van dieren voor onderwijsdoeleinden te weigeren, ook in het middelbaar onderwijs.
er komt een campagne om leerlingen en onderwijsinstellingen op de hoogte te brengen van de rechten van dierproefweigeraars en de beschikbare alternatieven.
studenten in (bio)medische opleidingen worden standaard onderwezen in én met gebruik van alternatieven voor dierproeven.
solidariteit in de zorg staat onder druk.
privatisering van de zorg en marktwerking hebben ervoor gezorgd dat veel zorginstellingen draaien om winstmaximalisatie en dat gaat ten koste van de patiënt.
de gezondheidszorg moet toegankelijk zijn voor iedereen.
daarbij past het niet om te bezuinigen op de fundamenten van ons zorgstelsel: de huisarts, de apotheek, de psychiater, thuishulp en het ziekenhuis.
gezonder leven, eten en bewegen spelen een belangrijke rol als het gaat om voorkomen van ziekte en ongemak.
preventieve gezondheidszorg drukt de zorgkosten als geheel.
Vergoeding voor preventie – zoals de diëtist en hulp bij stoppen met roken – blijft in het basispakket.
de overheid stimuleert een gezonde leefwijze
en zet zich in voor een gezonde leefomgeving.
Burgers krijgen eerlijke voorlichting over een gezond leefpatroon.
op alle zenders komt een reclameverbod voor alcoholische dranken.
er komt een verbod voor reclame voor snoep en fastfood die gericht is op kinderen onder 12 jaar.
schoolkantines worden gezond: geen fastfood, snoepautomaten of energiedrankjes.
er komt een leeftijdsgrens van 18 jaar voor het gebruik van alcohol om schadelijk alcoholgebruik onder jongeren aan te pakken.
de negatieve en onomkeerbare effecten van alcohol op de zich ontwikkelende hersenen rechtvaardigen een dergelijke maatregel.
jongeren hebben ruimte nodig in hun eigen omgeving.
er komen meer voorzieningen voor jongeren in de buurt, zoals trapveldjes, speelgelegenheden en jongerencentra.
in ziekenhuizen en verpleeghuizen wordt geïnvesteerd in gezonde, smakelijke en biologische voeding.
gezondheidszorg dient bij voorkeur kleinschalig en regionaal te worden aangeboden
en de zorgkosten moeten eerlijk worden verdeeld.
de premie voor de zorgverzekering en het eigen risico worden inkomensafhankelijk.
er komt geen eigen bijdrage, ook niet voor de huisarts, ambulante jeugdzorg, de psychiater en het ziekenhuis.
persoonsgebonden budgetten (pgb’s) zijn een effectieve manier om invulling te geven aan de persoonlijke zorgbehoefte en blijven bestaan voor wie ze nodig heeft.
de problemen in de jeugdzorg worden met spoed aangepakt.
de geplande bezuiniging die gepaard gaat met de transitie van jeugdzorg van provincies naar gemeentes wordt teruggedraaid.
ouders kunnen terecht bij een jeugdhulpverlener in de buurt; deze kan doorverwijzen naar gespecialiseerde jeugdzorg.
de verhoging van het eigen risico, het uitkleden van het basispakket, en de vrije tarieven voor tandheelkundige zorg worden teruggedraaid.
de pil komt terug in het basispakket.
schaalvergroting en fusies worden alleen toegestaan als die aantoonbare verbeteringen van de kwaliteit van de zorg opleveren.
onnodige medicalisering wordt bestreden.
de regierol van eerstelijns verloskundige zorg blijft bestaan.
de keuzevrijheid voor plaats van bevalling wordt gegarandeerd.
een creatieve samenleving is een samenleving met brede ontplooiingsmogelijkheden.
Cultuur zorgt voor een verrijking van het leven.
Het staat voor de immateriële waarden die de partij voor de dieren belangrijk vindt.
Cultuur zet aan het denken, maakt emoties los, ontroert of ontregelt, cultuur helpt mensen om buiten de gebaande paden te denken; en dat heeft de samenleving hard nodig.
kunst en cultuur vallen onder een laag Btw-tarief van 6%, dus ook de podiumkunsten.
er wordt geïnvesteerd in bibliotheken omdat deze belangrijk zijn in het laagdrempelig aanbieden van kennis.
Het digitaliseren van de archieven van culturele en historische organisaties en instellingen wordt gestimuleerd om dit erfgoed toegankelijk te maken dan wel te houden.
musea geven minstens één dag in de week gratis toegang.
de rijksoverheid bevordert herbestemming van monumenten.
sloop van historisch waardevolle panden dient voorkomen te worden.
de overheid stimuleert gemeenten om cultuurhistorische en archeologische waardekaarten op te stellen.
de overheid bevordert het herstel van cultuurlandschappen, onder meer door renovatie of aanleg van akkerranden en houtwallen.
onafhankelijke onderzoeksjournalistiek is noodzakelijk voor de controle op de macht.
als het gaat om het aan de kaak stellen van misstanden in onze samenleving spelen ook de nieuwe (social) media een niet te onderschatten rol.
oude én nieuwe media kunnen aanspraak maken op het stimuleringsfonds voor de media.
kunstraden opereren onafhankelijk van de politiek.
de toekenning van subsidies wordt transparant.
Levensbeschouwelijke programmering – anders dan via subsidie aan ledenomroepen – is geen taak voor de overheid.
de zendtijd voor kerkgenootschappen en genootschappen op geestelijke grondslag wordt daarom afgeschaft.
economie hoort te gaan over wat we ons kunnen veroorloven.
in financiële zin,
maar ook in termen van milieugebruiksruimte,
tegenover mensen in arme landen,
tegenover de zwakkeren in onze samenleving,
tegenover komende generaties
en tegenover dieren, natuur en milieu.
de ontsporing van het consumentisme, de bankencrisis, de eurocrisis en de doorgeschoten privatisering van nutsfuncties vormen aanleiding voor een herbezinning.
terug naar business as usual is niet langer een optie.
als we door blijven gaan op het huidige economische pad, lopen we grote risico’s op onomkeerbare schade aan klimaat, de voorraad natuurlijke hulpbronnen en de biodiversiteit.
Uit het oogpunt van het voorzorgsbeginsel is dit niet verantwoord.
Bovendien zijn de kosten veel hoger als er niet wordt opgetreden dan wanneer er nú effectief wordt opgetreden.
de partij voor de dieren wil naar een samenleving waar vervuilers betalen voor de maatschappelijke problemen die ze veroorzaken
en waar een duurzame keuze wordt beloond.
een samenleving waar men werkt om te leven, niet andersom.
waar banken en woningcorporaties ten dienste staan van mensen.
de partij voor de dieren pleit voor een duurzame en solidaire economie die voorziet in de behoeften van de huidige generatie, zonder daarmee de mogelijkheden voor toekomstige generaties in gevaar te brengen.
de natuurlijke hulpbronnen moeten eerlijk worden verdeeld,
waarbij we voldoende overlaten voor mensen elders op de wereld
en voor komende generaties.
Het bruto binnenlands product (bbp) is niet geschikt als maatstaf voor het meten van ons welzijn.
in dit cijfer worden geluk, gezondheid, de kwaliteit van het onderwijs en een prettige leefomgeving niet meegenomen, terwijl bijvoorbeeld de kosten van het opruimen van milieuvervuiling worden meegeteld als een positieve bijdrage.
doordat er geen onderscheid wordt gemaakt tussen de kwantiteit en de kwaliteit van welvaart, ontstaat een ongewenste fixatie op geld, inkomensgroei en consumptie.
de partij voor de dieren wil af van deze beperkte focus op economische groei.
wíj zetten welzijn centraal.
Voor het bepalen van het overheidsbeleid en het meten van onze welvaart gaat de overheid indicatoren gebruiken die een andere kijk op de economie bevorderen en waarbij rekening gehouden wordt met menselijk en natuurlijk kapitaal.
als wordt gesproken over het terugbrengen van het begrotingstekort naar drie procent gaat het over de monetaire begroting.
de ecologische staatsschuld die we als maatschappij opbouwen blijft daarbij buiten beeld.
de realiteit is echter dat de wereld bij haar natuurlijk kapitaal ieder jaar een tekort opbouwt van meer dan 30%.
de voorraad natuurlijke hulpbronnen die de aarde weer kan aanvullen, hebben we ieder jaar in september al opgesoupeerd.
de rest van het jaar leven we daardoor op de pof.
de partij voor de dieren wil voor zowel de overheidsfinanciën als de groene staatsbalans een sluitende begroting.
niet de een zonder de ander, maar tegelijkertijd.
zorg voor milieu en natuur is voor ons niet een luxe waar nu even geen geld voor is, maar essentieel voor duurzame economische ontwikkeling, zonder een focus op groei.
we moeten ons gaan voorbereiden op de schaarste van diverse grondstoffen.
Het is aan de overheid om daarin een leidende rol te nemen.
nederland maakt zich sterk voor een europese belasting op de invoer en productie van grondstoffen die een bedreiging vormen voor natuurlijke hulp- bronnen of waarvan de productie grote milieueffecten met zich meebrengt, zoals hout, kolen, veevoeders en fosfaat.
er komt een belasting op grondstoffen en energie op consumentenniveau.
deze belasting op de Bruto onttrokken waarde (Bow) wordt analoog aan de Btw vormgegeven.
op termijn kan de Bow de Btw vervangen.
Veel producten kunnen beter regionaal worden geproduceerd.
denk aan voedsel en energie.
met regionaal economisch beleid kan worden ingezet op het sluiten van kringlopen (afval, materiaalgebruik).
nederland verlaat zijn agressieve exportstrategie en gaat zich in plaats daarvan richten op het produceren van kwaliteit voor de eigen markt.
de partij voor de dieren pleit voor een sterke vergroening van het belastingstelsel.
in plaats van arbeid willen wij milieuvervuilende producten en activiteiten en het gebruik van schaarse grondstoffen belasten.
zo genereren we inkomsten voor de staat
en geeft het belastingsysteem de gewenste prikkels voor een duurzame leefwijze.
door de inkomensbelasting evenredig te verlagen creëren we een goed arbeidsklimaat.
de rest van de opbrengsten van de vergroening van ons belastingsysteem gebruiken we om te investeren in groene innovatie
en om de milieueffecten van onze economie te compenseren.
we kunnen jaarlijks vijf tot tien miljard besparen door in nederland en europa milieuschadelijke subsidies en kortingen af te schaffen.
dit creëert een gelijk speelveld voor duurzame ondernemers
en moedigt groene innovatie aan.
de belastingkortingen voor producenten en (groot-) verbruikers van fossiele energie worden afgeschaft.
de bestaande milieubelastingen worden verhoogd, de belastingen die recent zijn afgeschaft zoals de verpakkingenbelasting worden weer ingevoerd.
er komt een heffing op het bebouwen van eerder onbebouwde grond.
de hoogte van die heffing wordt bepaald door de maatschappelijke waarde van de verloren open ruimte.
de landbouwvrijstelling wordt afgeschaft, behalve voor biologische bedrijven.
er komt een Co2-belasting op producten en diensten.
de energiebelasting wordt gedifferentieerd: kolenstroom wordt duurder dan gas, groene stroom wordt minder belast.
de accijnsvrijstelling voor rode diesel, Lpg en kerosine wordt in zijn geheel afgeschaft.
sierteelt komt onder het hoge Btw-tarief.
de hogere kosten voor grondstoffen worden gecompenseerd door lagere kosten voor arbeid.
de groen- en Cultuurfondsen krijgen een heffingskorting van 1,3% en de vrijstelling van de vermogensrendementsheffing wordt hersteld.
Vlees, vis, zuivel en eieren gaan naar het hoge Btwtarief.
er komt een heffing op die dierlijke eiwitten waarvan de maatschappelijke kosten zoals dierenleed en milieuvervuiling nu nog worden afgewenteld op de samenleving.
groenten en fruit worden op europees niveau vrijgesteld van Btw; nederland maakt zich hier sterk voor.
de belastingvrijstelling voor werkgeversvergoedingen voor reiskosten met het openbaar vervoer blijft bestaan.
de fiscale stimulering van fietsen blijft behouden.
er komt een gerichte kilometerheffing die rekening houdt met het tijdstip en de plaats van het autoverkeer.
de privacy van de gebruiker dient in een dergelijk systeem gegarandeerd te worden.
de belastingvrijstelling voor bestelauto’s en taxi’s blijft alleen gelden voor auto’s met een lage Co2-uitstoot.
de verlaagde vrijstelling van wegenbelasting voor oldtimers maakt plaats voor het kwarttarief, zoals dat nu ook geldt voor beperkt gebruik van campers.
er komt een kilometerheffing voor vrachtverkeer van 15 cent.
in de prijs van vliegtickets worden via een accijns de negatieve milieueffecten van het vliegverkeer in rekening gebracht.
nederland voert deze maatregel zelf in en gaat deze ook bepleiten in de europese Unie.
Het onverantwoorde gedrag van veel banken met hun winstmaximalisatie en torenhoge bonussen, in combinatie met een tekortschietend toezicht, hebben de wereld in een diepe crisis gestort.
de huidige eurocrisis kost ons tientallen miljarden.
de partij voor de dieren wil dat de financiële markten worden hervormd, zodat banken en geld weer ten dienste staan van de samenleving.
de invoering van een gezamenlijke munt, de euro, zonder de voorafgaande basis van een democratische politieke unie is een vergissing geweest.
nu de problemen zich opstapelen wordt door anderen een vergaande politieke eenwording bepleit, ondanks kritiek van onder meer de europese rekenkamers op het democratisch tekort bij de overdracht van bevoegdheden.
de partij voor de dieren vindt dat je politieke samenwerking niet kunt forceren en dat dit dus de verkeerde volgorde is.
Bij belangrijke besluiten over de toekomst van de euro en de inrichting van de europese Unie wordt een raadgevend referendum georganiseerd.
nederland verzet zich tegen en draagt niet bij aan het europese noodfonds esm.
in het esm-verdrag wordt geregeld dat nederland garant staat voor 40 miljard aan het europees noodfonds waar het nederlands parlement geen feitelijke zeggenschap over heeft.
toezicht op gemeenschappelijke fondsen wordt democratisch gelegitimeerd via onafhankelijke controle.
nederland draagt geen ingrijpende bevoegdheden met betrekking tot haar monetair beleid of haar bestuur over aan Brussel zonder volksraadpleging.
er wordt met spoed een exitstrategie ontwikkeld voor landen die wat betreft hun financieel beleid niet passen binnen de eurozone.
Lidstaten die dreigen te bezwijken onder hun schuldenlast worden geholpen bij de wederopbouw van hun economie op een manier die te dragen is voor de bevolking.
Verantwoorde schuldsanering vormt daarbij het uitgangspunt.
de partij voor de dieren wil de speculatieve handel van banken aan banden leggen,
groene investeringen bevorderen
en consumenten beschermen tegen te hoge hypotheken en te hoge rentes op leningen.
diversiteit in de bankensector wordt bevorderd.
een pluriform bankenlandschap geeft risicospreiding en gezonde concurrentie.
de staat houdt zeggenschap over aBn amro.
er komt een groene investeringsbank, in handen van de overheid, om de transitie naar een duurzame economie in samenwerking met private groene banken te bewerkstelligen.
Banken worden gesplitst in nutsbanken (betalingsverkeer, spaargeld en lokale kredietverlening) en zakenbanken, zodat in geval van calamiteiten de publieke functies eenvoudiger gered kunnen worden.
Banken worden verplicht om investeringen transparant te maken voor hun klanten.
er komt een substantiële bankenbelasting om de risico’s die banken vormen voor de maatschappij te beprijzen.
er komt een belasting op financiële transacties.
daarmee worden ook flitskapitaalstransacties ontmoedigd.
Banken mogen geen risico’s nemen die losstaan van het klantbelang.
Handel voor eigen rekening wordt verboden.
geen bonussen bij banken.
er wordt op toegezien dat het schrappen van bonussen niet gecompenseerd wordt met een hoger salaris.
Complexe financiële producten worden verboden.
Voor de meeste mensen wordt het vinden van een betaalbare woning steeds moeilijker.
de onzekerheid over de hypotheekrenteaftrek heeft de woningmarkt op slot gezet.
tegelijkertijd zijn er lange wachtlijsten voor betaalbare huurwoningen.
de partij voor de dieren wil de woningvoorraad verduurzamen
en de woningmarkt geleidelijk hervormen.
Hierdoor krijgen starters de kans een eigen huis te kopen
en huurders de kans om snel een goede woning te vinden.
de partij voor de dieren wil af van fiscale prikkels die stimuleren tot het hebben van schulden en die het aflossen van een hypotheek beboeten.
over een periode van dertig jaar wordt de hypotheekrenteaftrek geleidelijk afgeschaft.
dit kan door het percentage waartegen kan worden afgetrokken per direct te maximeren op 45% en dit maximale aftrekpercentage vervolgens elk jaar met 1,5% te verlagen.
de extra lasten worden deels teruggegeven via een verlaging van de inkomensbelasting en het afschaffen van het eigenwoningforfait.
Bestaande hypotheken worden hetzelfde behandeld als nieuwe hypotheken.
de overdrachtsbelasting wordt afgeschaft.
Banken werken verplicht mee aan een verruimde mogelijkheid voor het boetevrij aflossen van bestaande hypotheken.
woningcorporaties vervullen een belangrijke maatschappelijke taak: het bieden van goede en betaalbare huurwoningen.
deze taak is bij veel woningcorporaties uit beeld geraakt als gevolg van de verzelfstandiging en gebrek aan adequaat toezicht.
de privatisering van woningcorporaties wordt teruggedraaid.
grote woningcorporaties worden opgesplitst.
de bewoners krijgen via versterkte inspraak meer invloed op het beleid van de woningcorporatie.
wie met een goed inkomen een sociale huurwoning bezet houdt gaat meer huur betalen om de doorstroom te bevorderen.
de overheid gaat strenger optreden tegen malafide verhuur van woningruimte en huisjesmelkers.
we willen de woningvoorraad ten minste energieneutraal maken.
Beter nog is het als gebouwen en woningen meer energie opwekken dan ze gebruiken.
dat levert milieuwinst, banen en een lagere energierekening op.
woningcorporaties worden verplicht om jaarlijks een deel van hun woningbestand te isoleren.
gemeenten gaan actief aan de slag met het vergroenen van hun wijken; nationale regels vormen hierbij geen belemmering.
er wordt in elke gemeente een coördinator aangesteld die bewoners met raad en daad ondersteunt wanneer zij hun wijk willen verduurzamen.
de bestaande overheidsgebouwen worden binnen vijf jaar energieneutraal gemaakt en voorzien van zonnepanelen.
alle nieuw gebouwde woningen worden vanaf nu ten minste energieneutraal.
energierenovaties worden aangemoedigd door toepassing van het lage Btw-tarief.
de onroerendezaakbelasting (ozB) wordt gedifferentieerd naar energieverbruik.
de partij voor de dieren vindt het belangrijk dat zorg en ondersteuning van ouderen, mensen met een beperking en kinderen in de eigen wijk kan plaatsvinden.
dit stimuleert de sociale samenhang en gaat eenzaamheid tegen.
tegelijkertijd levert het een besparing in de zorgkosten op.
meergeneratiewonen wordt aangemoedigd door een ruimhartig beleid ten aanzien van het bouwen van aanleunwoningen voor jongeren of ouderen op eigen erf.
woningbouwcorporaties en projectontwikkelaars ontwikkelen woningen waar wonen en zorg met elkaar gecombineerd worden.
de partij voor de dieren wil studenten een goede kans geven om in de buurt van hun studie te wonen.
Huurders van (studenten)kamers krijgen recht op huurtoeslag als de huur voldoet aan het puntensysteem.
waar een tekort aan studentenwoningen is, worden snel duurzame woningen gerealiseerd, bij voorkeur in leegstaande (kantoor)gebouwen.
terwijl veel mensen op zoek zijn naar een betaalbare woning staan veel gebouwen leeg.
Leegstand mag niet worden beloond.
Het kraakverbod wordt teruggedraaid.
de melding van leegstaande kantoorpanden en winkelruimten wordt verplicht.
er komt een onderhoudsplicht voor gebouwen die gebruikt worden voor antikraak.
de werkloosheid in nederland loopt op.
Veel mensen verkeren in onzekerheid en vragen zich af of ze nog wel een baan of ooit een vast contract krijgen.
tegelijkertijd zorgt het toegenomen werktempo en de noodzaak om continu te presteren voor steeds meer stress en haast in onze samenleving, en vallen steeds meer mensen buiten de boot.
door het belastingstelsel te vergroenen kan de belasting op arbeid omlaag.
Hierdoor is het voor bedrijven eenvoudiger om mensen in dienst te nemen
en kan nederland banen behouden en creëren.
kortere werkweken dragen bij aan een betere verdeling van het beschikbare werk
en brengen tegelijkertijd de werkeloosheid
en de milieudruk van onze samenleving omlaag.
een betaalde baan wordt zo ook beter te combineren met mantelzorg of vrijwilligerswerk.
de ontslagbescherming blijft.
de ontslagvergoeding wordt gekoppeld aan de reëel geleden schade door de werknemer en diens positie op de arbeidsmarkt.
de duur van de werkloosheidsuitkering wordt ingekort, terwijl in de eerste maanden de uitkering omhoog gaat.
Bij- en herscholing worden aangemoedigd en gefaciliteerd door de overheid, ook door het aanbieden van stageplaatsen.
mensen die langdurig werkloos zijn moeten financieel gestimuleerd worden om maatschappelijke taken te vervullen.
Het gevoel voor arbeidsparticipatie wordt hierdoor in stand gehouden en bevorderd.
zelfstandigen zonder personeel (zzp’ers) en flexwerkers krijgen toegang tot een (collectieve) arbeidsongeschiktheids- en pensioenverzekering.
de partij voor de dieren wil oud en jong eerlijk behandelen.
Voor iedereen die nu 60 jaar of ouder is blijft de aowleeftijd gehandhaafd op 65 jaar.
Vanaf 2018 gaat de aow-leeftijd stapsgewijs omhoog zodat in 2030 de pensioenleeftijd 67 is.
een uitzondering wordt gemaakt voor mensen met een lang arbeidsverleden.
na 45 jaar werken heb je recht op aow, ongeacht je leeftijd.
werknemers krijgen meer vrijheid en flexibiliteit om keuzes te maken in hun eigen pensioenopbouw.
er komt geen inkomenstoets per huishouden, de bijstandsuitkering blijft gebaseerd op het individu.
de wajong en de wsw blijven een vangnet voor mensen met een beperking.
zij krijgen kansen op een nuttige dagbesteding met doorgroeimogelijkheden naar een betaalde baan.
de regeling voor sociale werkplaatsen blijft behouden en wordt zodanig ingezet dat mensen dichtbij hun huis betekenisvol werk kunnen doen, op hun eigen niveau, met voldoende begeleiding en voor een fatsoenlijk loon.
jongeren zonder baan werken aan betere kansen op de arbeidsmarkt in werkgelegenheidsprojecten in onder meer de zorg en biologische landbouw.
de uitkeringsregels worden aangepast, zodat werklozen vrijwilligerswerk en stages kunnen doen, ook als dat werk niet direct op terugkeer naar de arbeidsmarkt gericht is.
de partij voor de dieren vindt dat het voor je inkomen niet moet uitmaken of je man of vrouw bent, getrouwd, samenwonend of alleenstaand, allochtoon of autochtoon.
de huidige verschillen in het belastingstelsel worden rechtgetrokken.
de kinderbijslag wordt afhankelijk gemaakt van het inkomen van de ouders.
Vaders krijgen in plaats van de huidige twee dagen een week kraamverlof.
kinderopvang is veilig, betaalbaar, dichtbij het werk en flexibel, zodat ouders hun zorgtaken goed kunnen combineren met hun werk.
de bijdrage van de overheid blijft in stand.
de echtscheidingsregels worden aangepast zodat er meer gelijkheid tussen beide ex-partners komt.
A. Uw dienaar
In het verkiezingsprogramma 2002-2006 wil de SGP laten zien waarvoor ze staat.
Kijkend naar de Nederlandse samenleving zien we een aantal ontwikkelingen die zorgelijk zijn.
Of de economie nu floreert, of wat minder, er is te weinig aandacht voor zaken die werkelijk van belang zijn.
De veiligheid
en geborgenheid die mensen nodig hebben
staat nogal eens in schril contrast met criminaliteit
en een gebrek aan zorg en sociaal contact.
Frappant is dat ondanks alle welvaart die we in Nederland bereikt hebben, de Nederlandse bevolking zich ongerust maakt.
En terecht, vinden wij.
Hoewel we dankbaar zijn voor de economische voorspoed, betreuren we dat de Nederlandse bevolking geconfronteerd wordt met allerlei zaken die niet goed zijn.
Mensen worden niet gelukkig van ‘slechts’ een volle portemonnee of luxe vakanties.
Welzijn is net zo belangrijk als welvaart.
De SGP is van mening dat het roer daarom drastisch om moet.
De overheid moet de komende jaren TOT UW DIENST staan.
In deze paragraaf willen we dit uitgangpunt uitwerken in een paar hoofdlijnen die de basis vormen van het verkiezingsprogramma.
Kernwoorden daarbij zijn: God lief te hebben boven alles
Verbondenheid met de naaste
Gerechtigheid
Rentmeesterschap
“Tot Uw dienst” betekent dat God lief te hebben boven alles centraal staat.
