70% van de armen wereldwijd zijn vrouwen.
Mannen en vrouwen hebben recht op een gelijk aandeel in ontwikkeling, op gelijke kansen, gelijke rechten en participatie.
Groen! wil dat gender horizontaal in de verschillende beleidsterreinen zoals handel, landbouw en infrastructuur wordt geïntegreerd.
Zonder gendergelijkheid is er geen ontwikkeling.
Ook de nadruk op holebi- en transgenderrechten zijn een essentieel onderdeel van het buitenlands beleid.
Het inzetten van militairen past alleen binnen een heldere internationale strategie en een lange termijn visie op het conflict of dreiging onder Vn of Eu-vlag.
Een militaire operatie zonder gelijkwaardige civiele inspanningen is uitzichtloos en onverantwoord.
na een voorafgaand publiek debat beslist het parlement over de buitenlandse operaties van ons land.
Groen! vraagt een sterkere parlementaire controle op lopende militaire operaties.
Groen! wil openbaarheid van bestuur, en dat bilaterale verdragen in verband met defensie openbaar worden.
Groen! wil een klein, efficiënt en inzetbaar leger.
De expertise rond onder meer vredeshandhaving en ontmijning wordt verder ontwikkeld en ingezet.
Groen! steunt de objectieven in personeelsafbouw van het leger, maar elke hervorming gebeurt in sociaal overleg
en baseert zich op objectieve criteria zoals een optimale geografische spreiding van de militaire kazernes.
De huidige strategie is te eenzijdig militair en kan nooit tot succes leiden.
Het halsoverkop terugtrekken van onze militairen is echter niet aan de orde.
Dan laten we immers de Afghaanse bevolking in de steek.
Een forse versterking van de civiele opbouw (economie, onderwijs en infrastructuur), een politiek proces van verzoening en regionaal overleg is nodig, onder coördinatie van de Vn.
Enkel een bredere strategie maakt de terugtrekking van militairen mogelijk.
Wij willen dat België zo’n strategiewissel actief bepleit op de internationale fora.
Groen! wil dat België zijn prominente rol in het Congolese vredesproces blijft vervullen.
Een deel van onze ontwikkelingssamenwerking gebeurt onder voorbehoud van vooruitgang op het vlak van mensenrechten, democratie en goed bestuur.
Groen! pleit voor humanitaire interventies waar de bescherming van de burgerbevolking nodig is.
De terugtrekking van de MOnuC kan pas als de Congolese overheid zelf de veiligheid van de burgers en de rechtstaat kan garanderen en het grondgebied kan verdedigen .
We willen dat de winsten uit de onnoemelijke bodemrijkdom ten goede komen van de plaatselijke bevolking.
Groen! pleit er voor dat alle contracten tussen bedrijven en ontwikkelingslanden omtrent bodemrijkdommen gescreend worden, zodat er een eerlijke prijszetting is.
We willen daarnaast dat er een strenge controle komt op de wapenhandel naar de regio, onder coördinatie van de Vn.
Onvoorwaardelijk respect voor het internationaal recht is het basisprincipe.
Alleen het politiek perspectief op een rechtvaardige vredesregeling kan leiden tot meer veiligheid voor alle Israëlische en Palestijnse burgers.
Groen! wil een onmiddellijke stopzetting komen van de blokkade van de Gazastrook, de bezetting en de bouw van Israëlische nederzetting in Palestijns gebied.
Wij willen dat de Eu zich sterker engageert om tot een twee staten oplossing te komen.
Zolang er geen politieke oplossing in het vooruitzicht ligt, is voor Groen! een opwaardering van de handelsrelaties tussen Europa en Israël uitgesloten.
De Europese voorkeurstarieven mogen niet van toepassing zijn op Israëlische producten afkomstig uit de bezette gebieden.
In de huidige omstandigheden willen we dat België zich blijft verzetten tegen de toetreding van Israël tot de OESO.
Een Europees veiligheidsbeleid is niet mogelijk zonder een gemeenschappelijk buitenlands beleid.
Groen! is voorstander van een sterkere Europese vredesmacht, die ingezet kan worden voor vredesopdrachten en is opgebouwd uit nationale snel inzetbare eenheden.
Wij willen dat de focus ligt op crisispreventie, vredesopbouw en humanitaire aspecten.
Groen! pleit voor doorgedreven taakspecialisatie, coördinatie en permanente gestructureerde samenwerking (onder andere door het poolen van militairen, materiaal en investeringen) tussen de Eu-lidstaten.
Met meer coördinatie en taakspecialisatie kan de Eu veel terugkrijgen voor haar enorme (na de Verenigde Staten het grootste ter wereld) samengevoegde defensiebudget.
Groen! wil dat België het voortouw neemt om kernwapens de wereld uit te bannen.
Een eerste stap is de verwijdering van de tactische kernwapens uit België.
Een tweede stap is een Belgisch beleidsplan voor nucleaire ontwapening en non-proliferatie met betrekking tot de inspanningen in diverse internationale fora.
Wij willen dat België binnen de nAVO actieve stappen onderneemt om een snelle verwijdering van kernwapens mogelijk te maken.
Groen! pleit voor een strenge wetgeving omtrent bezit kleine wapens, landmijnen en strenge maatregelen tegen wapensmokkel.
Tijdens de herziening van het statuut van het Internationaal Strafhof willen we dat het gebruik van kernwapens als oorlogsmisdaad wordt bestempeld.
Veel gewapende conflicten worden in stand gehouden dankzij de onderliggende oorlogseconomie.
Het economisch beleid is potentieel een belangrijk instrument voor conflictpreventie en –interventie.
Groen! is tegen overheidssteun aan bedrijven betrokken bij oorlogseconomie.
We willen dat België een actief beleid voert gericht op het naleven van de mensenrechten in de hele wereld.
Groen! verzet zich tegen ongecontroleerde uitwisseling van persoonlijke gegevens en de beperking van bewegingsvrijheid van onschuldige burgers.
Om een betere bescherming van de mensenrechten in België te waarborgen is het nodig dat een aantal belangrijke internationale verdragen worden ondertekend, geratificeerd en geïmplementeerd.
Het gaat daarbij onder meer om: Optioneel Protocol bij het Vn-verdrag tegen Foltering en Andere Wrede, Onmenselijke of Vernederende Behandeling of Bestraffing, Verdrag over de rechten van Personen met een Handicap, Verdrag ter Bestrijding van Mensenhandel, Protocol nr.<U+F020>12 bij het Verdrag tot Bescherming van de rechten van de Mens en de Fundamentele vrijheden, …
Groen! wil dat de Belgische regering de transparantie in verband met het Europese beleid sterk bevordert, door voorafgaand aan de Europese ministerraden en de Europese raad,, de standpunten die ze daar zal verdedigen aan het parlement voor te leggen.
De Belgische regering maakt informatie en documentatie tijdig beschikbaar voor parlementsleden en het middenveld, dat alle werkgroepen van de raad hun agenda en verslagen publiceren en dat een regelmatige gestructureerde dialoog met het maatschappelijk middenveld wordt georganiseerd.
Als Europa aanspraak wil maken op wereldwijd klimaatleiderschap heeft de Eu nood aan een eigen effectief klimaatbeleid.
Groen! wil dat Europa duidelijke en ambitieuze doelstellingen op het vlak van klimaatverandering en de vermindering van broeikasgassen aanneemt.
Het Belgisch voorzitterschap is één van de opportuniteiten om ons land zijn stem te laten horen en gelden.
Groen! schuift een aantal prioriteiten naar voor: De uitstoot van wereldwijde broeikasgassen tegen 2020 met 40% terugdringen tav 1990.
Dat betekent voor de Eu een reductie van 30%.
In het kader van het ter herziene Eu Actieplan voor Energie-Efficiëntie pleiten voor een verplichte energiebesparing met 20% tegen 2020.
Het grondstoffengebruik van onze economie jaarlijks met 3% van het BBP verminderen.
2010 is het jaar voor de strijd tegen armoede en sociale uitsluiting en de voorbereiding van de Europese Sociale agenda 2011-2015.
Met de Lissabon-strategie had Europa de doelstelling om de meest competitieve kenniseconomie van de wereld te worden.
Vandaag echter verkeert 17% van de bevolking onder de armoedegrens.
Dit komt overeen met 79 miljoen Europeanen.
Groen! wil dat de Europese Commissie een aanbeveling doet aan de lidstaten om vervangingsinkomens die zich onder de armoedegrens bevinden (60% van het gemiddelde inkomen van de bevolking) boven de Eu-armoedegrens te brengen en ze welvaartsvast te maken.
De huidige Eu 2020 strategie, de opvolger van de Lissabonstrategie, bevat geen enkele ambitieuze en duidelijke meetbare doelstelling.
We willen dat de Eu 2020 strategie echter een ondubbelzinnige keuze maakt voor een rechtvaardige koolstofarme economie.
Het is cruciaal dat het Belgisch voorzitterschap de ecologische uitdaging gebruikt als element van het antwoord op de crisis.
Er is een geïntegreerd antwoord nodig waarbij kortetermijnmaatregelen worden ingepast in een langetermijnvisie.
De crisis mag zeker geen alibi zijn om doelstellingen op het vlak van energie-efficiëntie, hernieuwbare energie en broeikasgasreductie terug te schroeven, integendeel.
Kiezen voor een koolstofarme economie leidt tot een economische strategie waarin veel ruimte is voor ecoinnovatie.
Groen! wil dat er 4% van het BBP naar Onderzoek en Ontwikkeling gaat, met specifieke aandacht voor de impact op KMO’s.
Militaire en nucleaire onderzoek en ontwikkeling vallen buiten deze 4%-norm.
na de herhaalde staatshervormingen van de voorbije decennia, blijkt het Belgische huis nog steeds niet afgewerkt.
De huidige regeling voor de financiering van de verschillende kamers (federale niveau, gewesten en gemeenschappen) leidt tot structurele tekorten, die zich recent vooral op het federale niveau en bij het Brusselse Gewest manifesteren, en die het sociale beleid hypothekeren.
Verschillende gemeenschappen en gewesten kijken op een andere manier naar het taalgegeven, waardoor het samenleven en de regelgeving in Brussel en de rand er rond tot heel wat maatschappelijk ongenoegen en tot sociale onrechtvaardigheid leidt.
De organisatie van het politiek bestel en het kiessysteem vertonen ook manifeste gebreken, die een goede samenwerking en een efficiënt bestuur in de weg staan.
Politici die samen een federale regering vormen, worden verkozen in aparte kieskringen en moeten geen rekenschap afleggen ten aanzien van een groot deel van de mensen voor wie ze beleid voeren.
De huidige situatie rondde kieskring Brussel-Halle-Vilvoorde is door een van onze hoogste rechtsorganen als ongrondwettelijk bestempeld.
De publieke opinies in alle gemeenschappen van het land verlangen naar institutionele stabiliteit zodat de politieke aandacht en energie kan gaan naar de beleidsdomeinen die er echt toe doen, op socio-economisch en ecologisch vlak.
Ze verlangen naar performante regeringen, die erin slagen om akkoorden te sluiten over de gemeenschappen heen.
De uittredende regering slaagde er niet in om ook maar een kleine stap vooruit te zetten voor de herinrichting van de staatsstructuren.
Bij het begin van de legislatuur werd er maandenlang vergeefs onderhandeld.
Opeenvolgende eerste ministers slaagden er niet in om de meerderheidspartijen tot compromissen te brengen.
Over een beperkt pakket maatregelen raakte men het wel eens, maar dit akkoord verdween vervolgens in de schuif en werd nooit uitgevoerd.
Groen! stelde zich uiterst constructief op door als enige oppositiepartij, samen met Ecolo, deel te nemen aan een nieuwe poging tot het sluiten van een akkoord in 2010, onder leiding van Jean-Luc Dehaene.
Ook toen bleken de meerderheidspartijen elkaar niet te vertrouwen en geen akkoord te durven sluiten.
Groen! vindt de staatsinrichting een belangrijk thema dat in de volgende legislatuur noodzakelijk tot grondige hervormingen leidt.
We willen komaf maken met de situatie waarin de sputterende staatsinrichting en het politiek debat erover het voeren van een toekomstgericht beleid rond het socio-economische en het ecologische in de weg staat.
Een grondige hervorming is ook nodig om de democratie op alle niveaus te versterken.
Grondige hervormingen zijn nodig op het niveau van het federale en de gemeenschappen, maar ook binnen de gewesten en gemeenschappen (met name het vervangen van de provincies door stads- en plattelandsregio’s in Vlaanderen en het vereenvoudigen van de bestuursstructuren in Brussel).
Groen! staat voor een modern en constructief federalisme dat de gewesten en gemeenschappen en het federale niveau in staat stelt om hun bevoegdheden ten volle uit te voeren ten dienste van hun burgers.
Binnen ons federale model wordt structureel overlegd en worden afspraken gemaakt tussen regeringen en administraties van de verschillende niveaus, zodat coherent beleid ontstaat.
Groen! wijst elk scenario af dat leidt naar de splitsing van het land of naar een verder uiteengroeien van gemeenschappen en gewesten.
Wij geloven zowel in ‘Vlaanderen’ als in ‘België’ als noodzakelijke bestuursniveaus voor de eenentwintigste eeuw.
Beide hebben hun eigen waardevolle symbolen en geschiedenis.
Wij staan voor een openVlaanderen en België,niet op zichzelf teruggeplooid maar gericht op goede relaties met hun buren en de rest van de wereld.
We verzetten ons tegen even romantische als onrealistische toekomstbeelden die willen terugkeren naar een gesloten Vlaanderen zonder diversiteit binnen zijn bevolking of naar een Belgique à papa dat de gemeenschappen overvleugelt.
Het Belgische niveau is onder meer nodig om de interpersoonlijke solidariteit te blijven organiseren (sociale zekerheid), het buitenlands beleid en het leger, de vertegenwoordiging in de Europese unie, een justitie van de eenentwintigste eeuw.
aan de bestaande taal- en gewestgrenzen kan niet worden geraakt.
Het nederlands is de officiële bestuurstaal in heel het Vlaams Gewest, dus ook in de Vlaamse rand rond Brussel.
Groen! steunt een beleid dat anderstaligen in Vlaanderen op een positieve manier aanzet om nederlands te leren.
Grondrechten kunnen echter nooit ingeperkt worden door taalvereisten.
Taal is een middel tot communicatie, tot het verbinden van mensen, niet tot het scheiden van mensen.
Daarom is niet alleen kennis van de taal noodzakelijk, maar ook de bereidheid om de taal te hanteren.
respect voor de culturele eigenheid van elke gemeenschap is noodzakelijk om te kunnen samenleven.
net zoals we het meertalige karakter van Brussel willen waarborgen en ontplooien, willen we ook het nederlandstalig karakter van de rand behouden.
groen! ziet geen heil in voorstellen voor de uitbreiding van Brussel.
Op termijn (dus niet in één legislatuur) pleit Groen! voor een staatsstructuur met drie gewesten, Vlaanderen, Wallonië en Brussel, die de huidige gewest- en gemeenschapsbevoegdheden opnemen.
Alleen de Duitstalige gemeenschap blijft als gemeenschap bestaan.
In dit model laten we de nederlandstalige Brusselaars natuurlijk niet vallen.
Aan de huidige verworvenheden van de Vlamingen in Brussel wordt niet geraakt.
Groen! wil de financiering van de bestuursniveaus structureel herzien, om het federale niveau financieel gezonder te maken,
de gewesten meer fiscale autonomie te geven
en de structurele onderfinanciering van Brussel op te lossen.
Groen! wijst het huidige consumptiefederalisme van de hand en pleit voor een responsabilisering van gewesten en gemeenschappen.
We verlangen een financieringsmodel dat een evenwicht houdt tussen regionale solidariteitsmechanismen en een financiële responsabilisering van de gewesten.
Zulk een model voorziet in een meer solide basis voor de financiering van het federale niveau
en een financiering van de gewesten op basis van een groot deel van de inkomsten uit de personenbelasting, geïnd in het betrokken gewest.
De intergewestelijke solidariteit wordt gegarandeerd door twee solidariteitsmechanismen: een basisbedrag dat aan elk gewest toegekend wordt en een nationale solidariteitsbijdrage die de verschillen in gemiddeld geïnde personenbelasting compenseert.
Om haar taak als Vlaamse, Belgische en Europese hoofdstad naar behoren te kunnen vervullen, is een correcte structurele financiering van het Brussels Hoofdstedelijk gewest noodzakelijk.
Dit willen we realiseren door een deel van de inkomstenbelasting van de pendelaar die in Brussel werkt, uit te keren aan het Brussels Hoofdstedelijk Gewest.
De verdeling van bevoegdheden tussen het federale en de andere niveaus is nu niet altijd coherent en logisch.
Groen! pleit voor een coherente verdeling, om de democratie te versterken
en tot een eerlijke financiële verdeling te komen.
Verschuivingen kunnen voor ons in beide richtingen.
Concreet pleiten wij ervoor om de bevoegdheden inzake de huurwetgeving, de vergunningen voor handelsvestingen,… en delen van het werkgelegenheidsbeleid (met uitsluiting van onderdelen die raken aan sociale zekerheid en arbeidsrecht) en het gezondheidsbeleid van het federale niveau weg te halen.
Op federaal vlak zouden we het buitenlandse beleid willen versterken door de bevoegdheden inzake buitenlandse handel en wapenhandel terug federaal te maken.
Voor Groen! blijven de bevoegdheden inzake ontwikkelingssamenwerking best federaal.
Het Grondwettelijk Hof heeft duidelijk gesteld dat de situatie rond het huidige kiesarrondissement Brussel-Halle-Vilvoorde niet grondwettelijk is.
Ook al worden de verkiezingen van 2010 wellicht door het federale parlement voor geldig verklaard, Groen! is toch van mening dat aan de uitspraak van het Grondwettelijk Hof gevolg moet gegeven worden.
Het is immers een essentiële spelregel in de Belgische rechtsstaat dat de wetgevende macht (het parlement) een uitspraak van het Grondwettelijk Hof niet naast zich neerlegt.
Voor de burgers in Brussel-Halle-Vilvoorde is het geen goede zaak dat het gerechtelijk arrondissement waarin zij wonen veruit het grootste aantal inwoners telt in België.
De gerechtelijke problematiek is bovendien heel anders in grootstad Brussel dan in het meer residentiële en centrumstedelijke Halle-Vilvoorde.
Groen! kan zich dan ook vinden in het voorstel Dehaene, dat het parket (openbaar ministerie) en de rechtbank van Brussel in tweeën splitst.
Een eentalig parket in Halle-Vilvoorde kan een eigen vervolgingsbeleid voeren, dat kan verschillen van het vervolgingsbeleid in een tweetalig parket Brussel.
De rechtbank wordt gesplitst in een nederlandstalige en een Franstalige rechtbank, die beiden wel heel BHV blijven bestrijken.
Zowel voor parket als voor rechtbank is er in dat geval nood aan garanties dat verdachten of eisende partijen hun zaak indien nodig naar de andere taalrol kunnen laten verwijzen.
Bij de splitsing wordt er ook over gewaakt dat de 4 eenheden (2 parketten, 2 rechtbanken) van bij aanvang genoeg bemand worden.
De huidige regeling rond het taalgebruik in de Brusselse openbare diensten stelt een reeks problemen die best opgelost worden.
De inwoners van Brussel, pendelaars en bezoekers zijn hiervan het slachtoffer: de administraties zijn onderbemand en soms de taal van de burger die zich tot hen richt niet machtig.
In de gewestelijke administratie is de huidige regeling rond het taalkader niet werkbaar, waardoor vacatures blijven openstaan en voortdurend benoemingen worden vernietigd door de raad van State.
Brandweer en ziekenhuizen blijken in vele gevallen niet in staat om slachtoffers of zieken in het nederlands te helpen.
Groen! pleit daarom voor een aanpassing van de wetgeving.
Voor de gewestelijke administratie willen we een vaste verdeelsleutel met 30% nederlandstaligen; bij de gemeenten houden we vast aan tweetalige ambtenaren.
Bij de brandweer en in de ziekenhuizen is er in de operationele diensten en het onthaal steeds een nederlandskundige aanwezig.
Op het federale niveau functioneren op dit ogenblik geen politici die door alle gemeenschappen samen verkozen zijn.
Dit is een vreemde situatie, want federale ministers en parlementsleden maken beleid en wetten die voor de inwoners van alle gemeenschappen gelden.
Groen! vindt het dan ook normaal dat een deel van de federale parlementsleden (waaruit vaak de ministers worden gekozen) door alle inwoners van het land worden verkozen.
We zien dit als een sluitstuk van een grondige staatshervorming, eenmaal de andere onderdelen (afschaffing Senaat,..) zijn gerealiseerd.
Concreet stellen wij voor om het aantal volksvertegenwoordigers in de Kamer op te trekken van 150 tot 200 en de 50 extra kamerleden te laten verkiezen in een federale kieskring.
Dit betekent dat partijen voor deze zetels lijsten aanbieden waarvoor in heel België kan gekozen worden.
De verdeelsleutel tussen nederlandstaligen en Franstaligen voor deze 50 zetels ligt vast.
De tweede kamer van het federale parlement, de Senaat (71 senatoren), heeft de voorbije jaren sterk aan belang ingeboet.
Het eigenlijke politieke debat en wetgevende werk gebeurt in de Kamer, de rol van de Senaat is beperkt geworden.
Groen! vindt daarom dat we de Senaat beter afschaffen.
Omdat de democratie Groen! heel nauw aan het hart ligt, hebben we moeite met de bevoegdheden die de koning nu heeft om ministers te benoemen en wetten te ondertekenen.
Ter versterking van de democratie in ons land, wil Groen! daarom de rol van de koning protocollair maken.
De Grondwet wordt op dit punt best aangepast.
niet alleen tussen het federale en het gemeenschapsniveau kunnen we een en ander democratischer en efficiënter organiseren, ook binnen de gewesten zijn heel wat verbeteringen mogelijk.
Zo stelt Groen! voor om de dubbele structuur van provincies en intercommunales te vervangen door één bovengemeentelijke structuur: stads- en plattelandsregio’s.
Deze structuren zullen op een betere schaal opereren dan de huidige provincies
en democratischer zijn dan de obscure intercommunale structuren, omdat bestuurders van stads- en plattelandsregio’s via verkiezingen zouden verkozen worden (ter vervanging van de huidige provincieraadsverkiezingen).
Om dit mogelijk te maken, willen we de grondwet laten aanpassen.
Daarnaast willen we in het Brussels Hoofdstedelijk gewest een interne staatshervorming doorvoeren om komaf te maken met de versnippering over 19 gemeenten.
We willen dat het Gewest een sterk en ééngemaakt beleid kan voeren inzake mobiliteit, ruimtelijke ordening, huisvesting en politie.
Groen! pleit voor een ééngemaakte politiezone die het hele Brusselse gewest omvat.
Groen! pleit er ook voor dat het Brussels Hoofdstedelijk Gewest via de Gemeenschappelijke Gemeenschapscommissie zelf op maat van de grootstad een cultuur-, gezondheids-, welzijns-, sport- en onderwijsbeleid kan uitwerken, met behoud met de huidige financieringsmechanismen.
Dit als aanvulling op de bestaande initiatieven die zowel de Vlaamse als de Franse Gemeenschap nu reeds in Brussel ontwikkelen.
nederlandstalige en Franstalige Brusselaars vullen samen deze nieuwe bevoegdheden in op voet van gelijkheid.
We willen dat deze bevoegdheden taaloverschrijdende initiatieven als de Zinnekeparade, KunstenFestivalDesArts, meertalig onderwijs en meertalige media vergemakkelijken en aanmoedigen.
Als burgers van ons land heb je terechte redenen om kwaad te zijn.
Communautaire problemen raken al jaren en jaren niet geregeld.
De organisatie van de fiscale diensten is een ramp.
Justitie heeft zelfs de informatisering gemist.
Jobs verdwijnen met honderden tegelijk.
Het lijkt wel of de politiek niets meer opgelost krijgt.
Waarom kiezen tussen alternatieven als er toch niets gebeurt?
Maar je verandert de politiek niet door ervan weg te blijven.
Je laat het over aan anderen.
neem de politiek weg, en het recht van de sterkste komt binnengewandeld.
De ongecontroleerde markt neemt over, de kapitaalkrachtige beslist, het milieu wordt koopwaar.
Dat is niet wat Groen! wil.
Het vertrouwen in de politiek is diep weggezakt.
En daar zullen we met de politici een antwoord op moeten bieden.
Wat we duidelijk maken, is dat politiek wel een meerwaarde heeft.
Dat de politiek wel oplossingen kan bieden.
En dat wil zeggen dat er één en ander aan onze politiek zelf moet veranderen.
Hiervoor zijn een aantal structurele aanpassingen nodig.
En daarvoor liggen al heel wat intelligente voorstellen op tafel: een federale kieskring, zodat niet elke taalgroep zich in de eigen cocon opsluit,
bevoegdheden groeperen bij de regio’s zodat daar een coherenter beleid kan gevoerd worden,…
Groen! wil alvast werk maken van heldere structuren,
actieve betrokkenheid van burgers,
meer ethiek in de politiek,
een parlement dat zijn tanden laat zien tegen de regering
en meer diversiteit in de politiek.
Het is evenwel niet enkel een kwestie van structuren en regels, het is ook een kwestie van houding en stijl.
Geen enkele structuur kan mensen dwingen om met elkaar te overleggen, dat zullen ze uiteindelijk zelf moeten willen.
Geen enkele regel kan ervoor zorgen dat het taalgebruik een beetje op niveau blijft.
Dus ook op dat vlak is er werk aan de winkel voor de politici die nu de hort op gaan.
Op het federale niveau functioneren op dit ogenblik geen politici die door alle gemeenschappen samen verkozen zijn.
Dit is een vreemde situatie, want federale ministers en parlementsleden maken beleid en wetten die voor de inwoners van alle gemeenschappen gelden.
Groen! vindt het dan ook normaal dat een deel van de federale parlementsleden (waaruit vaak de ministers worden gekozen) door alle gemeenschappen samen worden verkozen.
We zien dit als een sluitstuk van een grondige staatshervorming, eenmaal de andere onderdelen (afschaffing Senaat,..) zijn gerealiseerd.
Concreet stellen wij voor om het aantal volksvertegenwoordigers in de Kamer op te trekken van 150 tot 200 en de 50 extra kamerleden te laten verkiezen in een federale kieskring.
Dit betekent dat partijen voor deze zetels lijsten aanbieden waarvoor in heel België kan gekozen worden.
De verdeelsleutel tussen nederlandstaligen en Franstaligen voor deze 50 zetels is vast.
afschaffing van de senaat, die geen meerwaarde meer biedt.
Beperken van de politieke macht van het koningshuis.
Groen! pleit voor een protocollaire monarchie naar Scandinavisch model, zonder politieke macht voor de koning.
De ingewikkelde staatsstructuur van ons land leidt tot veel diplomatiek overleg tussen de verschillende overheden, onder andere in interministeriële conferenties, waar weinig democratische controle over is.
Groen! pleit voor institutionele vereenvoudiging: afschaffing van al deze structuren en vervanging door een ‘intergouvernementele raad’.
De raad wordt samengesteld uit de verschillende premiers/ministerpresidenten, eventueel aangevuld met vicepremiers/vice-minister-presidenten, komt op regelmatige basis samen en publiceert de agenda’s en beslissingen.
De leden van alle parlementen (en de media) kunnen na elke vergadering de respectievelijke regeringsleiders bevragen over de beslissingen van de raad.
Vaak hoort men de klacht dat participatie beslissingsprocessen vertraagt en bemoeilijkt.
‘Sneller door beter’ dreigt dan een alibi te worden voor minder inspraak.
Groen! wil die houding omkeren: wij kiezen voor open besturen, vanuit de overtuiging dat participatie niet enkel zorgt voor een breder draagvlak, maar ook de kwaliteit van het beleid verbetert.
Het maatschappelijk debat en overleg met het middenveld worden proactief georganiseerd bij het begin van elk project of initiatief.
Een maatschappelijk draagvlak creëer je gaandeweg, niet aan het einde van een proces.
Wie tijdig betrokkenheid organiseert, voorkomt veel problemen aan het einde van de rit.
Om de representatieve democratie te verrijken, wil Groen! ruimte geven aan allerlei vormen van meer participatieve democratie, waar burgers actief bij het maatschappelijk debat betrokken worden, zoals burgerjury’s, participatiebudgetten,…
Daarnaast wil Groen! de betrokkenheid van burgers vergroten via zowel bindende referenda als adviserende volksraadplegingen.
Dergelijke referenda en volksraadplegingen vormen het sluitstuk van een ruim maatschappelijk debat.
Ook vormen van ‘e-democratie’ (inzet van nieuwe nieuwe media) willen we kansen geven, als aanvulling op meer klassieke instrumenten.
Groen! is voorstander van elektronisch stemmen
op voorwaarde dat er voldoende garanties zijn voor transparantie en controleerbaarheid.
geen schijnkandidaturen.
Groen! wil politici verplichten om hun laatste verkozen mandaat op te nemen en dubbele kandidaten bij samenvallende verkiezingen (bijvoorbeeld voor Vlaams en Europees en/of federaal Parlement) verbieden.
Ook de aparte opvolgerslijsten willen we afschaffen.
Cumuls strenger aan banden leggen, om belangenvermenging tegen te gaan.
Zo willen we het cumuleren van een mandaat als parlementslid met een lokaal uitvoerend mandaat (burgemeester, schepen, OCMW-voorzitter) verbieden.
Maar ook de cumulatie van politieke mandaten met mandaten in de privésector willen we strenger aan banden leggen, onder andere door een verbod voor verkozen politici om op te treden als bedrijfsrevisor of om lid te zijn van de raden van bestuur of andere bestuursorganen van overheidsbedrijven of belangrijke bedrijven als Electrabel, Dexia,…
invoering van een deontologische code in het federaal parlement, zoals die al op andere niveaus bestaat.
Duidelijkheid over mandaten en vergoedingen.
Wie zijn mandaat ernstig neemt, verdient een correcte vergoeding.
Maar de overdreven extra vergoedingen voor onder andere de voorzitters en de leden van de bureaus van de parlementen willen we afschaffen.
uittredingsvergoedingen voor parlementsleden worden beperkt in de tijd.
Kabinetsleden en magistraten willen we net als verkozen politici verplichten een mandatenlijst neer te leggen.
De pensioenen van parlementsleden worden herzien.
invoering van het statuut van ‘klokkenluider’ bij de federale overheid.
Zo worden personeelsleden die een wantoestand willen aanklagen beschermd tegen sancties door collega’s of oversten.
Berekening van de kostprijs van de verschillende verkiezingsprogramma’s door het rekenhof, naar het voorbeeld van wat onder andere in nederland gebeurt.
Betere toegang voor parlementsleden tot informatie en documenten van de regering.
sterke bijstand van parlementsleden.
Parlementaire commissies krijgen een structurele ondersteuning van experts.
De oppositie krijgt de mogelijkheid om het rekenhof audits te laten uitvoeren.
goedkeuring van de benoeming van individuele ministers door het parlement, met hoorzittingen zoals in het Europees Parlement.
Een parlementslid dat minister of staatsecretaris wordt, wordt voor de volledige legislatuur opgevolgd als parlementslid.
Het huidige systeem van tijdelijke verhindering zorgt er immers voor dat de opvolgers schatplichtig blijven aan ‘hun’ minister – als die ontslag neemt, verliezen ze hun mandaat – en verzwakt zo de slagkracht van het parlement.
De parlementsvoorzitter wordt gekozen uit de leden van de oppositie.
Al te vaak wordt de agenda van Kamer en Senaat gedicteerd door de regering, en niet door de parlementsleden.
Omdat de Voorzitter door de meerderheid wordt aangesteld, wordt dit effect nog versterkt.
Wij stellen voor dat de oppositie kandidaten mag voorstellen, waarvan er één door een meerderheid van de parlementsleden tot Voorzitter verkozen wordt.
programmawetten mogen nog enkel gebruikt worden voor artikels die rechtstreeks verbonden zijn met de begroting, niet als ‘vuilbakwetten’.
invoering van een ‘reguleringsimpactanalyse’.
Bij een reguleringsimpactanalyse wordt systematisch nagegaan welke effecten de toepassing van een bestaande of voorgenomen regel heeft of zal hebben voor zowel de klant (burger, bedrijven, andere overheidsinstellingen, de natuur) als voor de instanties die de regels moeten toepassen, uitvoeren en handhaven.
Waar we onder andere vanaf willen, is dat de regering maatregelen neemt die op het eerste gezicht populair zijn, want goed voor consument en/of economie, maar waar achteraf blijkt dat bepaalde actoren de factuur doorschuiven (bijvoorbeeld door verhoging van tarieven voor telecommunicatie of energie).
Administratieve vereenvoudiging en verbetering van de kwaliteit van het wetgevend werk gaan daarbij hand in hand: niet meer, maar wel betere wetten, waarbij nutteloze wetten verdwijnen.
Er is nood aan duidelijke, objectieve procedures en beter controlemogelijkheden voor het parlement.
De Kamer richt een ‘Comité Benoemingen’ op, naar analogie met het Comité P en I.
Dat Comité volgt de objectiviteit en professionaliteit van benoemingsprocedures op en publiceert jaarlijks een rapport met vaststellingen en aanbevelingen.
Vrouwen zijn nog altijd sterk ondervertegenwoordigd in de Belgische politiek.
Groen! blijft streven naar een paritaire democratie: een democratie waar vrouwen en mannen gelijk vertegenwoordigd zijn.
Quota kunnen voor een duwtje in de goede richting zorgen – voor ons is het een evidentie dat de overheid ook in al haar raden van bestuur, adviesraden,… minstens een 1/3 vertegenwoordiging van vrouwen garandeert – maar het gaat tegelijk om veel meer.
De politieke cultuur en de formele en informele regels passen zich aan om de diversiteit in onze samenleving (man/vrouw en andere) ook een plaats te geven in de politiek.
Dat komt ook de kwaliteit van het beleid ten goede.
uitbreiding van het stemrecht voor niet-Belgen.
Alle niet-Belgen krijgen na een bepaalde verblijfsduur niet enkel het recht om te kiezen, maar ook om zelf verkozen te worden als gemeente-,districts- of OCMWraadslid.
Bovendien willen we dit stemrecht voor niet-Belgen ook zo snel mogelijk uitbreiden naar andere niveaus.
stemrecht vanaf 16 jaar.
afschaffing van de opkomstplicht.
Groen! hecht veel belang aan participatie en actief burgerschap, maar dat bekom je in een moderne democratie niet door opkomstplicht (die trouwens toch amper gecontroleerd wordt).
Integendeel: zonder opkomstplicht verplicht je politici echt om burgers te motiveren.
Vereenvoudiging van de procedures, zowel voor niet-Belgen als voor Belgen die in het buitenland willen stemmen,
en uitbreiding van het stemrecht voor Belgen in het buitenland naar de regionale verkiezingen.
Een representatieve democratie is pas echt representatief als zij ruimte geeft aan de diversiteit aan standpunten die in de samenleving aanwezig is, en daarbij ook nieuwe stromingen een kans geeft.
Daarom willen we een zo evenredig mogelijk kiesstelsel, waarin rechtstreekse en onrechtstreekse kiesdrempels zoveel mogelijk weggewerkt worden (onder andere door de vervanging bij de gemeenteraadsverkiezingen van het systeem Imperiali – dat kleine partijen erg benadeelt – door het systeem Dhondt, dat voor alle andere verkiezingen toegepast wordt).
Omdat de gelijkheid tussen mannen en vrouwen voor Groen! een belangrijk strijdpunt is, is onze aandacht voor het gendervraagstuk niet samengebracht in één punt of hoofdstuk van het verkiezingsprogramma.
We willen aandacht voor gender doorheen het volledige beleid in rekening nemen.
We zetten 10 punten uit ons verkiezingsprogramma op een rijtje.
P inkomenspositie van vrouwen versterken.
Met ons voorstel om alle minimumuitkeringen boven de Europese armoedegrens te brengen, vragen we speciale aandacht voor de inkomenspositie van eenoudergezinnen.
In de praktijk gaat het dikwijls om vrouwen die het moeilijk hebben om de eindjes aan elkaar te knopen.
P Bijkomend willen we de Dienst Alimentatievorderingen (DAVO) hervormen en versterken.
Omdat partners de vastgelegde alimentatie niet betalen, geraken vooral vrouwen in financiële problemen.
Groen! wil een evaluatie van de werking en een hervorming en versterking waar nodig.
We willen ook dat de inkomensgrens van gerechtigden op voorschotten op alimentatie wordt opgetrokken.
P Armoederisico bij gepensioneerde vrouwen beperken.
Door onvolledige loopbanen vallen vrouwen vaak terug op een minimumpensioen.
naast het verhogen van het minimumpensioen, wil Groen! ook de invloed van echtscheiding op het latere pensioen beperken.
Door de invoering van een ‘gemeenschap van sociale rechten’ willen we een regeling treffen over de verdeling van de opgebouwde pensioenrechten in geval van scheiding, zowel voor het wettelijk pensioen als voor aanvullende pensioenen.
Combinatiemodel voor mannen en vrouwen.
Groen! staat voor een levensloopbaan met meer kansen om arbeid en gezin te verzoenen.
Het gaat om genderblinde maatregelen die roldoorbrekend kunnen werken.
Zo willen we de gelijkgestelde periodes behouden.
Daarmee willen we mensen aanmoedigen meer zorgtaken op te nemen en/of arbeid en gezin duurzamer te combineren, zonder de pensioenopbouw te beperken.
De politiek heeft baat met 50% vrouwelijkheid.
Wij blijven streven naar een democratie waar vrouwen en mannen gelijk vertegenwoordigd zijn.
Quota kunnen voor een duwtje in de goede richting zorgen, maar het gaat tegelijk om veel meer.
De politieke cultuur en de formele en informele regels passen zich best aan om de man-vrouwverhoudingen ook een plaats te geven in de politiek.
Dat komt ook de kwaliteit van het beleid ten goede.
De overheid vervult een voorbeeldfunctie om het glazen plafond te doorbreken.
Groen! pleit voor minder vrijblijvende streefcijfers voor het aantal vrouwen in belangrijke functies.
Twee domeinen waar Groen! de komende legislatuur aan willen werken zijn de magistratuur en de diplomatie.
We streven naar maximaal 60% rechters van hetzelfde geslacht bij de hoogste rechtsorganen (Grondwettelijk Hof, Hof van Cassatie, raad van State).
Voor de diplomatie is er behoefte aan een actieplan om een genderevenwicht na te streven op alle niveaus.
Geweld tegen vrouwen blijft een delicaat thema, dat meer aandacht verdient vanwege de overheid en justitie.
Groen! wil de problematiek van de intrafamiliaal geweld beter in kaart brengen om preventie mogelijk te maken.
Daarnaast krijgen slachtoffers van intrafamiliaal geweld een betere bescherming en de garantie in hun woning te mogen blijven.
Werk de loonkloof tussen mannen en vrouwen weg.
Groen! wil dat de overheid transparante en eenvormige statistieken en analyses over de loonkloof ontwikkelt zodat remedies verder ontworpen en bijgestuurd kunnen worden.
We pleiten ook voor genderneutrale analytische functieclassificaties.
Het bepalen van lonen op sectoraal niveau willen we baseren op de stoel en niet op de persoon die op de stoel zit.
De overheid, de sectoren en de bedrijven kunnen hiervoor gebruik maken van de instrumenten die nu al ontwikkeld zijn door de federale overheid.
zonder gendergelijkheid is er geen ontwikkeling.
70% van de armen wereldwijd zijn vrouwen.
We integreren gender horizontaal in de verschillende beleidsterreinen zoals handel, landbouw en infrastructuur.
Holebi-rechten bestendigen en verder verfijnen.
Een juridische omkadering (zorgouderschap) van de band tussen kind en sociale ouder, meemoeders die hun kind kunnen erkennen bij de burgerlijke stand en vaderschapsverlof geslachtsneutraal maken.
Zowel sp.a als spirit heeft de voorbije weken en maanden programmateksten uitgewerkt die de respectievelijke partijstandpunten in detail weergeven.
In deze koepeltekst geven we meer aandacht aan de onderliggende waarden waarvoor we samen willen opkomen en geven we ook aan waar – naar ons oordeel – de meeste aandacht naartoe moet gaan de komende jaren.
We laten de kiezer dus duidelijk zien waar de prioriteiten liggen voor het kartel.
Een befaamd kinderpsychiater heeft onlangs gezegd dat kinderen nu meer mogelijkheden en meer vrijheid hebben.
Voor de meeste kinderen betekent dit dat hun leven beter en rijker wordt.
Een aantal kinderen heeft problemen met die vrijheid.
Hen moeten we beter begeleiden.
Maar als we ze van bij het begin goed ondersteunen en corrigeren waar nodig komen ze er wel.
De oplossing ligt dus niet in het inperken van de vrijheid en van de mogelijkheden van iedereen,
maar wel in het omkaderen van hen die problemen hebben.
Het is een eenvoudige waarheid, misschien zelfs te eenvoudig om in een politieke koepeltekst te staan.
Maar het blijft wel een waarheid, die ook voor onze visie op de maatschappij als geheel van waarde is.
Inderdaad, de grotere vrijheid en welvaart die we vandaag kennen, geven aan de meesten van ons extra mogelijkheden, materiële en mentale rijkdom, die niemand ooit eerder kende.
We hoeven daar niet flauw over te doen, in vergelijking met vijftig, dertig, tien jaar geleden hebben de meeste mensen nu meer vrijheid, grotere welvaart, meer mogelijkheden, ...
Er is meer ruimte geschapen voor individuele keuzevrijheid, voor diversiteit en autonomie.
Die ruime mogelijkheden en vrijheid koesteren we als kartel heel erg.
Die vrijheid heeft een keerzijde.
Ze verplicht ons tot meer keuzes.
Vandaag wordt van ons verwacht dat we in alle vrijheid en onafhankelijkheid kiezen tussen verschillende identiteiten en levenswijzen.
Alsof we in een supermarkt ons winkelkarretje vullen met idealen, levensopvattingen, waarden en normen.
En dus leiden meer kansen ook tot meer verantwoordelijkheid die we duidelijk moeten durven stellen.
Meer vrijheid en grotere mogelijkheden leiden niet altijd tot gelijkheid van die vele kansen.
Vrijheid en diversiteit leiden alleen tot gelijkheid als ze gepaard gaan met verbondenheid, met samenhang,
met een maatschappelijke omkadering waar iedereen telt en waar gelijke kansen gewaarborgd worden.
‘Marktwaarden’ zoals efficiëntie, competentie, prestatie en concurrentie moeten gecounterd worden door vriendschap, samenwerking, solidariteit ...
Anders vernietigt de vrijheid haar eigen emancipatorische kracht.
En wie het dus moeilijk heeft met de kansen die hij krijgt, moet in een maatschappelijk geheel geholpen worden, zal voor zijn verantwoordelijkheid geplaatst worden, maar als dat niet lukt, nieuwe kansen krijgen, geholpen worden, voor zijn verantwoordelijkheid geplaatst worden, enz, enz.
Samenhang is geen eindig verhaal.
Vrijheid beangstigt mensen, ze gaan er niet altijd goed mee om, ze verkwanselen mogelijkheden.
Meer mogelijkheden leiden ook tot misbruik van keuzes, leidt ook tot afwijkend gedrag en misdrijven.
Sommige politieke stromingen pleiten dan maar voor minder vrijheid, voor minder diversiteit, voor strakkere regels die iedereen beperken.
Deze negatieve, defensieve houding is niet de onze.
Samenhang, verbondenheid en gelijke kansen zijn onze middelen om van vrijheid een positief verhaal voor iedereen te maken.
Samenhang, verbondenheid en gelijke kansen zijn daarom de sleutelwoorden die we in een modern verhaal van gelijke kansen, van vrijheid en diversiteit, van mogelijkheden en verantwoordelijkheden brengen.
Wie samenhang en gelijke kansen als sleutelwoorden beschouwt, moet altijd aangeven wie onder dat begrip valt.
Ook de meest gesloten racist vindt samenhang belangrijk, maar alleen voor zijn eigen “ras”.
Wie niet tot de eigen soort behoort krijgt geen gelijke kansen, zelfs géén kansen.
Met wie voelen we ons verbonden, aan wie geven we gelijke kansen?
Er zijn de – voor ons – evidente keuzes: man<U+F02F>vrouw, ziek<U+F02F>gezond, werkend<U+F02F>werkloos; om maar die te noemen.
Deze keuzes mogen – minstens voor ons – evident zijn, in de feiten blijkt dat niet altijd.
Hebben we echt genoeg gedaan om iedereen kansen te geven op de arbeidsmarkt?
Ook laaggeschoolden?
Ook allochtonen?
We denken het niet.
Hebben we voldoende verbondenheid getoond met mensen die met erg weinig - te weinig - middelen moeten rondkomen en daardoor net wel of net niet in de armoede terechtkomen?
Hebben we in deze drukke wereld genoeg samenhang om tijd voor kinderen te vinden?
We weten allemaal dat we hier tekortschieten, ook al zijn het “evidente” keuzes.
Als we vaak tekortgeschoten zijn, heeft dat al bij al vaak te maken met een achterhaalde visie op ons sociaal model, waar we vrede namen met een te lage activiteitsgraad, lage werkloosheidsuitkeringen, gemiddelde pensioenen, een goede ziekteverzekering en te veel ongelijkheid.
Pleiten voor samenhang en gelijke kansen is noodzakelijkerwijze pleiten voor een nieuw sociaal model dat op alle ambitieuzer vlakken veel ambitieuzer is.
In dit nieuw sociaal model komen ook ruimere verbanden ter discussie.
De eerste verruiming is al een tijdje in opgang en betreft de samenhang tussen de opeenvolgende generaties op sociaal vlak.
Er komt een periode op ons af, waarin heel veel mensen tot de leeftijdsgroep boven de 65 zullen behoren en waarvan het duidelijk is dat we die nu moeten voorbereiden.
Dat uit zich in een zuinig beheer van de hedendaagse middelen, zodat er in de toekomst voldoende ruimte komt voor de onvermijdbare uitgaven.
Dat uit zich ook in een vernieuwd pensioenstelsel dat senioren niet langer als “rustend” of “overlevend” beschouwt, maar als actieve deelnemers aan onze maatschappij.
De samenhang tussen jong en oud ligt niet alleen op het sociale vlak, maar ook op het ecologische: de planeet bewaren in een goeie staat, zodat ook de volgende generaties er kunnen van profiteren.
Deze discussie is wat recenter, maar daarom niet minder sterk.
Het is ten andere opmerkelijk dat de bewustmaking rond deze problematiek zich heel vlug ontwikkelt.
Ook hier willen we ons afzetten tegen elke vorm van doemdenken.
Het is opmerkelijk hoe groot ons vertrouwen in de wetenschap is in heel wat sectoren van onze maatschappij en hoe klein die is als de wetenschappelijke vooruitgang grote belangengroepen zou kunnen schaden.
Kunnen we energie opwekken op een veel meer ecologische manier: ongetwijfeld.
De wetenschappelijke vooruitgang die nodig is om dit te realiseren zou veel verder hebben gestaan als grote industriële groepen er hun profijt in hadden gezien.
Als we ons met de aarde van nu en straks verbonden voelen, moeten we die inertie doorbreken.
De wereld stopt niet aan onze grenzen, ook al zijn die Europees geworden.
Vanuit onze westerse bril hebben veel mensen het over de globalisering en de gevaren die daaraan verbonden zijn.
Ook hier geldt het basisbeginsel dat een angstreactie, die de globalisering wil terugschroeven, geen optie is.
Maar ook hier is onze basisinstelling dat er een gemeenschap moet zijn die deze nieuwe vrijheid en de nieuwe mogelijkheden moet omkaderen
en zo een rechtvaardigere verdeling van de middelen garandeert.
Verbonden zijn met de medemens stopt niet aan de poorten van Europa.
Basisbeginselen omschrijven is belangrijk, maar net zo goed moeten we het aandurven die basisbeginselen om te zetten in concrete voorstellen.
Werk voor iedereen is ons eerste uitgangspunt.
Werk zorgt voor zelfontplooiing
en meer werk zorgt voor meer sociale zekerheid.
Meer werk betekent niet alleen meer jobs, maar ook meer mensen die jobs kunnen invullen.
Dus meer opleiding, meer begeleiding, vlugger ingrijpen.
Bedrijven creëren jobs maar de overheid vormt mensen.
Ons uitgangspunt is eenvoudig: iedereen heeft recht op werk.
Maar ook de plicht zich in te zetten om aan werk te geraken.
De overheid moet ofwel een passende job, ofwel een passende opleiding aanbieden en moet dit vlugger doen dan nu het geval is.
Wie op geen van beide wil ingaan heeft geen recht op een werkloosheidsuitkering.
Ten gronde willen we een Vlaamse versie van ‘flexicurity’: meer zekerheid op werk, dankzij meer bereidheid tot veranderen, meer opleiding, en een aangepaste maar betere sociale bescherming.
Ons stelsel was lange tijd gebaseerd op lage werkloosheidsuitkeringen, een terughoudend arbeidsmarktbeleid en een lakse bestraffing.
Wij willen hogere uitkeringen,
een zeer actief arbeidsmarktbeleid
en een veel rechtlijnigere bestraffing.
Deze benadering is én socialer én rechtvaardiger.
Pensioenen zijn een recht.
Onze pensioenen zijn niet hoog genoeg.
Ze worden aangepast aan de index.
Sinds 2002 werden welvaartsaanpassingen doorgevoerd voor de oudere pensioenen, vanaf 2007 is dit mechanisme wettelijk uitgebreid.
Wij willen nog een extra verhoging en trekken daar geld voor uit.
De drie aanpassingen samen moeten leiden tot een verhoging van 12% op 4 jaar.
Dat geldt ook voor de invaliditeitsuitkeringen.
Samen met een versterking van de tweede pijler evolueren we voor de pensioenen, geleidelijk, naar de 70% vervangingsratio.
Besparen op gezondheid is fout.
Uitgeven aan slechte gezondheidszorg is onverantwoordelijk.
Daarom gaan zuinig beheer en goede gezondheidszorg hand in hand.
Onze eerste prioriteit betreft betere zorgen voor chronisch zieken,
betere toegang tot de huis- en tandarts
en de uitbouw van wijkgezondheidscentra.
De voorbije jaren hebben we de remgelden voor consultaties en geneesmiddelen afgeremd: op vier jaar tijd zijn ze niet toegenomen.
Nu moeten we hetzelfde doen voor de ziekenhuisfactuur (supplementen en implantaten).
Even duidelijk willen we zijn voor het zuinig beheer: forfaits voor medische beeldvorming, gelijke vergoedingen voor ingrepen in de ziekenhuizen van heel België, minder geneesmiddelen voorschrijven, oudere geneesmiddelen goedkoper.
Nieuwe geneesmiddelen moeten goedkoper worden door met ‘prijs-volume’-contracten te werken: als er meer gebruikt wordt dan vooraf afgesproken, daalt de prijs en we overschrijden nooit een vooraf bepaalde enveloppe.
In 2006 besteedden we 1,6 miljard euro aan ontwikkelingshulp of 0,5% van het BBP.
Aan defensie besteedden we 2,8 miljard euro of 0,9% BBP.
Wij willen dat België meer uitgeeft aan ontwikkelingssamenwerking dan aan defensie.
Dat extra geld voor ontwikkelingssamenwerking willen we o.a. besteden aan een wereldziekenfonds: we stoppen een bedrag van 1% van onze ziekteverzekering in een fonds.
Als ontwikkelingslanden 3% van hun BBP aan hun gezondheidszorg besteden, kunnen ze uit dat fonds putten om de gezondheidszorg te verbeteren.
Als alle landen dit doen, kunnen we iedereen basisgezondheidszorg verzekeren.
België moet daarin voorop lopen.
Ook Vlaanderen moet meer geld aan ontwikkelingssamenwerking besteden.
Vlaanderen is bevoegd voor onderwijs.
Onderwijs en ontwikkeling gaan altijd samen.
De extra centen voor ontwikkelingssamenwerking moeten vooral de zorg om de kwaliteit van het onderwijs ten goede komen.
Als we willen dat globalisering overal voor meer welvaart zorgt, is onderwijs van essentieel belang.
Daartoe willen we samenwerken met Unicef, als een soort vakbond van kinderrechten.
Unicef schakelt zich altijd in nationale programma’s in en werkt volgens een geïntegreerde benadering.
De organisatie is met de gezondheid van kinderen bezig, maar tegelijk ook met onderwijs en vorming van leerkrachten.
Zo ontwikkelen we een tegenmacht voor een louter economische en dus eenzijdige globalisering.
Alleen als er geen armen zijn, zijn we rijk.
Mensen die genoeg inkomen hebben, worden arm omdat ze te veel schulden aangaan.
Grote winkelketens geven schaamteloos leningen en kredietkaarten om klanten aan zich te binden.
Op die manier worden in de feiten de strikte wettelijke bepalingen omzeild.
Wij vinden dat dit niet kan en dat striktere bepalingen nodig zijn.
Maar arm word je ook als je geen werk hebt en alleen voor je kinderen moet zorgen.
Alleenstaande ouders willen we daarom helpen werk en gezin te combineren, o.a. door te helpen zoeken naar kinderopvang en er financieel voor tussenbeide te komen.
Arm word je ook als je geen kansen krijgt.
Hogere studietoelagen, vanaf het lager onderwijs, voor 4 keer zoveel kinderen als nu, is een duidelijk engagement.
Wij willen stoppen met kernenergie omdat we gewoon geen oplossing hebben voor het kernafval en omdat het onverantwoord is onze kinderen en kleinkinderen ermee op te zadelen.
Een vijfde van de Europese energie moet daarom tegen 2020 uit hernieuwbare bronnen komen en nog eens een vijfde uit warmtekrachtkoppeling, terwijl de vraag naar energie in diezelfde periode met een vijfde naar omlaag moet.
Tegen 2020 moet de Europese Unie haar uitstoot van broeikasgassen met 30% verlagen en tegen 2050 allicht met 80%.
Daardoor kan de temperatuurstijging wereldwijd onder de 2°C blijven.
De betaalbaarheid van energie wordt een nieuwe sociale kwestie.
Daarom hechten we veel belang aan energiebesparing.
Huurders moeten via een eenvoudige procedure bij de vrederechter het recht krijgen noodzakelijke energiebesparende investeringen te doen en de restwaarde daarvan na de huur op de eigenaar te verhalen.
We willen dat er renteloze leningen komen waardoor iedereen dubbele beglazing kan krijgen én een geïsoleerd dak boven het hoofd.
Alle nieuwe sociale woningen moeten energiezuinig zijn.
Bijna de helft van de nieuw verkochte auto’s is een bedrijfswagen.
We willen vooral dat deze bedrijfswagens minder gaan vervuilen: 5% minder uitstoot per jaar is de doelstelling.
Dit klimaatplan zal geld kosten.
Voor de grote monopolies is energie een lotto: iedereen betaalt, zij winnen.
De oude centrales zijn door de bevolking afbetaald.
Nu verkopen de grote energiebedrijven hun elektriciteit uit deze oude centrales even duur als uit nieuwe installaties.
Hun winsten zijn gigantisch en door hun monopoliesituatie kan de markt dat niet veranderen.
Een motteballentaks, een soort monopolierente, moet zorgen dat de monopolisten en niet de bevolking voor de vernieuwing van onze productie opdraait.
Zolang de concurrentie in de productie niet effectief werkt, moeten we maximumprijzen durven opleggen.
Tijd hebben voor kinderen, werk en gezin combineren, goede opvang, de administratieve praktijk aanpassen aan nieuwe gezinsvormen, zorgen dat kinderen niet in armoede opgroeien: dat zijn, kort samengevat, de uitdagingen die we willen aangaan.
Het zijn geen nieuwe uitdagingen, maar hun belang neemt toe en een adequaat antwoord is nodig.
De zorg voor kinderen en naasten is een prioriteit voor alle gezinnen.
De bestaande mogelijkheden aan thematische verloven, zoals ouderschapsverlof, zijn te beperkt en zijn ook niet flexibel genoeg.
We stellen daarom voor dat elk kind recht heeft op één jaar ouderschapsverlof.
Dat verlof kan opgenomen worden tot het kind 12 jaar is.
De gezinnen kunnen dat jaar verdelen tussen de vader en de moeder van het kind, zoals zij dat zelf willen.
Meteen helpen we zo een stukje onrechtvaardigheid uit de wereld.
Want waarom zou, bijvoorbeeld, een kind van een alleenstaande ouder minder lang recht hebben op de aanwezigheid van een vader of moeder dan een kind in een tweeoudersgezin.
Legale en illegale mensen.
Het zijn afschuwelijke woorden.
Maar het is ook een realiteit.
Niet iedereen kan hier komen, niet iedereen kan hier blijven.
We pleiten niet voor willekeur, we zeggen niet dat er nu geen criteria zijn, maar we willen die criteria veranderen.
Gezinnen met kinderen die hier opgegroeid zijn en die hier geïntegreerd zijn, moeten we niet meer terugsturen.
Vreemde arbeidskrachten aantrekken en geïntegreerde gezinnen terugsturen is onlogisch en vooral onmenselijk.
Dus doen we dat in de toekomst niet meer.
Diversiteit is altijd een gegeven, soms een gevaar, minstens even vaak een kans.
Wie geen kansen krijgt, kan ze niet missen.
Maar de mogelijkheid om kansen te missen is natuurlijk nog geen reden om ze te vrezen.
Discriminatie op de arbeidsvloer is in Vlaanderen een courante praktijk.
Het is een harde, onthutsende vaststelling.
Niet alleen de werknemers hebben rechten en plichten, ook de werkgevers.
De diversiteitsplannen zijn een positief instrument en lijken ook resultaat op te leveren.
Daarin blijvend investeren is dus ook een optie.
In Frankrijk past een groot bedrijf als AXA anoniem solliciteren toe om racisme bij de eigen diensten tegen te gaan.
Waarom zouden we grote bedrijven van bij ons niet met deze en andere experimenten in contact brengen en zo nieuwe ideeën introduceren?
En als het ten slotte om puur racisme gaat, moeten we de antidiscriminatiewet voluit gebruiken.
De wet laat toe dat, op basis van klachten, bijvoorbeeld het Centrum voor Gelijke Kansen en Racismebestrijding strafklachten indient.
De inspectiediensten, de VDAB, de meldpunten en andere moeten met het Centrum een duidelijke strategie afspreken om effectief klachten binnen te krijgen en, als er sprake is van racisme, die klachten in procedures te vertalen.
We moeten ons samenlevingsmodel in vraag stellen.
In de feiten hebben we aanvaard dat we de economie wat stimuleren, geen lage maar ook geen hoge uitkeringen hebben, een degelijke gezondheidszorg hebben, maar toch nog wat geld dat nutteloos wordt uitgegeven, weinig optreden tegen sociale en fiscale fraude.
Op het moment dat, over enkele jaren, de 21ste eeuw echt begint, moeten we op deze vlakken weer ambitieuzer zijn en ook durven geloven in onze daadkracht.
Heel ons project draait rond de overtuiging dat we hefbomen hebben om onze maatschappij te veranderen.
In feite plaatsen we de maakbaarheid van onze samenleving opnieuw op de politieke agenda:
• Ja wij bepalen mee of mensen wel of niet een job hebben
• Ja wij kunnen in een concurrentiële wereld goede sociale voorzieningen uitbouwen
• Ja wij kunnen in een globaliserende wereld voor iedereen gezondheidszorg verzekeren
• Ja wij kunnen tijd maken voor kinderen
• Ja wij kunnen onze planeet vrijwaren voor de toekomst
• Ja wij kunnen de verdeling tussen arm en rijk actief beïnvloeden
• Ja wij kunnen vrijheid voor iedereen en alle culturen mogelijk maken.
De maakbaarheid van de samenleving is groter dan we denken, op voorwaarde dat onze enige doelstelling, de stijging en de gelijke verdeling van het Bruto Nationaal en Internationaal Geluk is.
Daar moeten we taboeloos over denken en handelen.
Dat is dus onze uitdaging en ons engagement.
Het resultaat is dat we effectief onze maatschappij kunnen veranderen.
Wie de toekomst niet lijdzaam wil ondergaan, moet ze zelf vorm geven.
sp. a wil dat doen.
Onze leidraad daarbij is: gelijke kansen voor iedereen.
Op 10 juni kunt u de toekomst mee vorm geven.
Uw keuze is belangrijk.
Ze bepaalt mee de samenleving van morgen.
De samenleving van de 21ste eeuw.
Want die is nu begonnen.
En we moeten duidelijke keuzes maken rond nieuwe uitdagingen, zoals de toenemende economische druk, nieuwe gezinsvormen, de globalisering, de vergrijzing en de klimaatwijziging.
We hebben dan ook 4 ambitieuze plannen neergeschreven: De wereld is van iedereen.
Elk kind schoon kind.
Samen voor een nieuw sociaal model.
Het klimaatplan.
Wie de toekomst niet lijdzaam wil ondergaan, moet ze zelf vorm geven.
sp.a wil dat doen.
Onze leidraad daarbij is: ‘Gelijke kansen voor iedereen’.
Gelijke kansen’ is niet hetzelfde als ‘gelijke rechten’.
In ongelijke situaties leidt ‘gelijke rechten’ zelfs tot discriminatie.
Als een laaggeschoolde slechts evenveel voorbereiding krijgt om een job te vinden als een hooggeschoolde, krijgt hij geen gelijke kans.
Wij willen de samenleving zo organiseren dat elk individu maximaal de kans heeft om keuzes te maken.
Anders gezegd: gelijke vrijheid voor iedereen.
‘Gelijke kansen’ is meer dan ‘gelijke startkansen’.
Iedereen moet bij aanvang de nodige bagage meekrijgen, anders mist hij de start.
Maar ook daarna moet voortdurend elke vorm van discriminatie bestreden worden.
We moeten echter ook de discriminatie wegwerken die het gevolg is van minder talent, financiële beperkingen, ongelijke economische macht of van tegenslag.
Gelijke kansen creëren, kan niet zonder een gezonde en inspirerende omgeving,
een gezin (in welke samenstelling ook),
een gemeenschap waarin men zich herkent,
stimulerend en degelijk onderwijs,
mogelijkheden op het gebied van cultuur en ontspanning...
Het gelijkekansendiscours is een wij-discours.
Het start bij het individu, dat pas in een groter wij-geheel maximale kansen krijgt.
Het bestrijden van armoede en uitsluiting blijft essentieel.
Armoede is een structureel probleem.
Het legt een fundamentele onrechtvaardigheid bloot in ons economisch bestel.
Daarom moet een partij die gelijke kansen nastreeft, de uitroeiing van armoede als haar finale doelstelling vooropstellen.
Gelijke kansen heeft ook betrekking op de solidariteit tussen de verschillende generaties en tussen Noord en Zuid.
De aarde is er niet enkel voor onze generatie.
Er is voldoende voor iedereen, maar niet voor ieders hebzucht.
Het in stand houden van de aarde, haar biodiversiteit, het streven naar duurzaamheid en herverdeling, maken integraal deel uit van onze verantwoordelijkheid.
Duurzaamheid is het herverdelingsverhaal van de 21ste eeuw.
Wie de kans krijgt om zijn levensweg te bepalen, heeft de verantwoordelijkheid om die kansen te grijpen.
sp.a gaat er dus niet van uit dat er alleen rechten zijn en geen plichten.
Maar het is pas sociaal aanvaardbaar om over plichten te spreken, als rechtvaardige rechten gewaarborgd zijn.
Wij mogen, als beweging die zo sterk voor rechtvaardige rechten ijvert, meer dan welke andere beweging plichten opleggen.
Wie aan verkiezingen deelneemt en de ambitie heeft regeringsverantwoordelijkheid te dragen, moet de kiezer duidelijke keuzes aanbieden over de meest uiteenlopende thema’s.
Toch is deze tekst geen zo’n alomvattend geheel.
Integendeel, de bedoeling van deze tekst is juist aan te geven, wat de grootste prioriteiten zijn en hoe we die willen opvullen.
Een eerste aandachtspunt is de uitbouw van een nieuw, dynamischer sociaal model.
Met meer ambitie dan in het verleden: meer werk, geen discriminatie, betere pensioenen en uitkeringen voor mensen die arbeidsongeschikt zijn, een volledige dekking door de ziekteverzekering.
België is geen eiland.
Een betere internationale samenhang, meer ontwikkelingssamenwerking, minder geld voor defensie, rechtvaardigere economische relaties… zijn evidente doelstellingen voor een socialistische partij.
de opwarming van de aarde
en een vernieuwd energiebeleid zijn belangrijke problemen.
Een doortastend milieubeleid zou voor een socialistische partij een evidentie moeten zijn, omdat het juist de bedoeling heeft de economie in functie van de mens te stellen.
Toch hebben we als partij een achterstand in te halen.
Met deze verklaring willen we die inhaalbeweging afronden.
Ten slotte willen we extra aandacht geven aan kinderen die opgroeien in oude en nieuwe gezinsvormen in onze maatschappij.
aandacht voor het leven en de dagelijkse problemen van mensen met kinderen is voor ons geen randfenomeen, maar een essentiële bijdrage tot meer welvaart en geluk voor iedereen.
Arbeid genereert welvaart, biedt de budgettaire garantie voor de toekomst van de sociale zekerheid en zorgt natuurlijk voor een inkomen.
Arbeid is daarom één van de mogelijkheden om zich waar te maken in de maatschappij.
Maar niet om het even welk werk zorgt ervoor dat mensen goed kunnen leven en zich gerespecteerd voelen.
Daarom moet er aandacht worden besteed aan de kwaliteit van de arbeid.
De arbeidsmarkt herstructureert zich helaas niet altijd geleidelijk.
Regelmatig kennen we bruuske veranderingen.
Het zo goed en menselijk mogelijk laten verlopen van die veranderingen zijn essentiële onderdelen van de ‘kwaliteit van arbeid’.
We vinden dat er strikte regels moeten zijn waaraan werkgevers zich moeten houden in crisissituaties en tijdens herstructureringen.
Werknemers moeten de zekerheid hebben dat ze bij ieder ontslag begeleid worden in hun zoektocht naar nieuw werk.
De overheid moet begeleiden, de werkgevers moeten outplacement aanbieden.
Werk wordt ongelijk verdeeld: afkomst, opleiding, geslacht, leeftijd en fysieke problemen geven aanleiding tot discriminatie.
Vooral de achterstand bij ouderen en allochtonen is verontrustend.
Tevens verlaten nog te veel jongeren het onderwijs zonder degelijke startkwalificatie en blijft de participatie aan permanente vorming en opleiding veel te laag, vooral bij laaggeschoolden, ouderen en KMO-werknemers.
Iedereen reële kansen geven op werk en ook werkgevers dit doen respecteren is essentieel voor de politieke acties van sp.a.
Zo willen we bijvoorbeeld dat het voor mensen met een chronische ziekte mogelijk wordt om een ziekte-uitkering te combineren met een flexibele toegelaten arbeid.
Zo kunnen ze zo lang ze dat willen en kunnen aan het werk blijven.
Mensen verwachten meer van een baan dan enkel een goed loon.
Loopbaanplanning, binnen én buiten de job, staat voorop, op maat van elke werknemer.
Dat is een gedeelde verantwoordelijkheid van overheid, werknemers en werkgevers.
De meeste mensen zullen vaak van werk veranderen en veel mensen zullen periodes van arbeid afwisselen met zorg en zelfontplooiing.
Daarom pleit sp.a voor een arbeidsmarkt met stevige bruggen: van één job naar een andere, vanuit werkloosheid naar werk, van onderwijs en vorming naar werk en terug, van gezinsverantwoordelijkheid naar werk en terug...
De twee sleutelbegrippen in ons perspectief op de arbeidsmarkt zijn ‘participatie’ en ‘variatie’.
We willen méér participatie en dus méér mensen die werken.
We willen echter ook meer variatie, want vandaag worden steeds dezelfde groepen uitgesloten (ouderen, personen van allochtone afkomst, personen met een arbeidshandicap, kortgeschoolden, vrouwen in leidinggevende functies…).
We willen ‘méér variatie in de participatie’.
Formules van tijdskrediet, vormingsverlof en dergelijke moeten ademruimte creëren.
sp.a kiest resoluut voor een nieuw levensloopbaanperspectief.
En we willen ook ‘meer participatie in de variatie’.
Dat houdt in dat de mensen ook meer kunnen participeren in de andere levensdomeinen.
Heel wat mensen willen hun loopbaanplanning immers meer vanuit een evenwicht tussen werken, en gezin en vrije tijd invullen.
De overheid moet werknemers actief ondersteunen in de uitbouw van hun loopbaan.
Daarbij moeten elders verworven competenties betrokken worden in de werkportfolio.
De bevoegde overheden moeten zich eveneens inspannen om de arbeidsmobiliteit tussen de gewesten te verhogen.
Dit kan door het uitwisselen van werkaanbiedingen, het aanbieden van opleidingen, maar ook door een betere coördinatie op het vlak van openbaar vervoer.
Het arbeidsmarktbeleid moet zich focussen op het vergroten van de competenties en het valoriseren van de talenten van (werkzoekende) werknemers.
Via opleiding in en buiten de bedrijven, moeten mensen zonder de juiste diploma’s toch aan de bak komen.
Goede arbeid steunt op levenslange ontwikkeling in plaats van op levenslange tewerkstelling.
Iedere burger moet – bij voorkeur via het onderwijs -een gegarandeerd startniveau kunnen behalen.
Jongeren die dat niet halen, moeten het individueel recht krijgen om dit in hun beroepsloopbaan te verwerven.
Verder dient werk te worden gemaakt van het recht op erkenning van verworven competenties (EVC).
Dat betekent dat elk individu een (elektronische) loopbaan-of competentieportefeuille kan bijhouden.
Het arbeidsbestel zou een afspiegeling moeten zijn van de actieve bevolking.
Niet alleen moet discriminatie weggewerkt worden, diversiteit moet een normale zaal worden op de werkvloer.
Via diversiteitsplannen en initiatieven zoals ‘Jobkanaal’ willen we een tastbaar engagement van steeds meer bedrijven krijgen, op basis van concrete streefdoelen.
Ook moet ervoor gezorgd worden dat vooroordelen en discriminaties krachtig en onmiddellijk aangepakt worden met bemiddeling,
maar waar nodig met juridische actie.
We kunnen er niet omheen dat vrouwen nog steeds een zwakkere positie innemen op de arbeidsmarkt.
Zo staat het niet of nauwelijks doorstromen van vrouwen naar hogere functies bekend als het glazen plafond.
Daarnaast stellen we vast dat de oververtegenwoordiging van vrouwen het sterkste is in slecht betaalde beroepen en in lagere functies.
Daarom ook moeten alle arbeidsmarktactoren blijvend inspanningen leveren om de zichtbare en onzichtbare barrières weg te werken om te komen tot een evenredige instroom en doorstroom van vrouwen.
We hebben nood aan bedrijven die maatschappelijke winst nastreven door hun personeelsbeleid af te stemmen op loopbaanontwikkeling<U+F020>of door strategisch bezig te zijn met duurzaamheid.
De overheid moet blijven investeren in partnerschappen met de bedrijfswereld, de sociale partners en het onderwijs om de studenten van morgen en de bedrijfsleiders van vandaag te helpen kiezen voor dit innovatief sociaal ondernemerschap.
We moeten er ook rekening mee houden dat onze arbeidsmarkt beïnvloed wordt door wat er in de rest van Europa en de wereld gebeurt.
sp.a wil er op toezien dat, rekening houdend met deze ontwikkelingen, de Belgische arbeidsmarkt wordt gecontroleerd, gecorrigeerd en gereglementeerd.
Voor nieuwe fenomenen als interimarbeid, pooling, detachering... moeten we nieuwe regels vooropstellen die deze nieuwe arbeidsvormen kansen geven en die tegelijkertijd ook een nieuwe sociale bescherming geven.
Daartoe moet ook de vakbeweging de belangen van de werknemers blijven verdedigen.
In ons model van een modern arbeidsmarktbeleid willen we de burger vatten in één (levens)loopbaanperspectief.
De nadruk ligt dus op het verhogen van de werkkansen (bemiddeling, begeleiding,…)
het bevorderen van de doorgroeimogelijkheden (opleiding, vorming...)
het voorkomen van werkloosheid (outplacement, ontslagbegeleiding,…)
en de bevordering van de kwaliteit van de arbeid (opleiding, werkbaarheid, gezondheid,…).
Ook het beleid inzake onderwijs en vormingsdomein, het welzijns-en zorgbeleid, de persoonlijke ontwikkeling en competentieverwerving dienen hierop te worden afgestemd.
Vandaag bestaan er diverse stelsels die elk bouwstenen bevatten van één loopbaanverzekeringsstelsel: het tijdskrediet en de loopbaanonderbreking, de aanmoedigingspremies ter ondersteuning van opleidings-en zorgverlof, landingsbanen, het betaald educatief verlof, vrijstellingsstelsels om sociale en familiale redenen of ter bevordering van studiehervatting, opleidingscheques, ouderschapsverloven, brugpensioen, tegemoetkomingen vanwege het Herplaatsingsfonds…
Het is logisch dat deze ‘kredietstelsels’ geïntegreerd worden, met als doel de overgangen tussen werk en vorming en tussen werk en gezin te vergemakkelijken.
Iedereen zou via zo’n systeem loopbaanrechten kunnen opbouwen.
Vandaag maakt de werkloosheidsverzekering het soms moeilijk om bruggen te slaan tussen onderwijs én werk of tussen vrijwilligersarbeid en betaald werk.
Werkzoekenden hebben niet automatisch een groen licht om zich bij te scholen, nieuwe studies aan te vatten, zich in te zetten als vrijwilliger...
Iedereen heeft recht op werk, maar ook de plicht om zich in te zetten om aan werk te geraken.
Wie zijn plichten niet nakomt, kan een sanctie oplopen en heeft geen recht op een werkloosheidsuitkering.
De gewestelijke bemiddelingsdiensten (VDAB,… ) en de RVA moeten daartoe samenwerken.
Op nauwelijks tien jaar tijd heeft de sociale economie zich sterk geprofessionaliseerd en geprofileerd als een dynamisch geheel van ondernemingen en organisaties die vorm geven aan een economie met meerwaarden.
In de eerste plaats stelde de sociale economie zich op als middel om kansen te bieden aan werkzoekenden uit de kansengroepen.
Nu stelt ze veeleer de realisatie van waarden voorop binnen een economisch proces.
Het maken van winst wordt hieraan ondergeschikt.
De kringwinkels zijn hiervan een goed voorbeeld.
Het is een economie ten dienste van mens en maatschappij en niet omgekeerd.
Tussen 2000 en 2030 neemt de pensioenkost toe met ruim 30 procent.
Het komt er dus op aan hiervoor voldoende middelen te reserveren.
Maar het debat over de vergrijzing wordt al te vaak gevoerd vanuit de financiële leefbaarheid van de wettelijke pensioenen, zonder aandacht te besteden aan sociale rol en impact van het pensioen.
Hoewel wij in België beschikken over een goed uitgebouwde eerste pijler, stellen we vast dat niet altijd een hoog pensioen kan worden verstrekt aan de ouderen.
Zonder pensioen zou zelfs 90 procent van de 65-plussers een in komen hebben dat onder de armoedegrens ligt.
Het pensioen moet echter niet dienen om niet-arm te zijn, maar er voor zorgen dat gepensioneerden een aanvaardbaar welvaartsniveau bereiken.
Dat is nu niet altijd het geval.
Als je de meerkost van de pensioenen oplegt aan de actieve bevolking riskeer je een generatieconflict te creëren.
Daarom werd het Zilverfonds opgericht.
Het is een budgettair instrument om het hoofd te kunnen bieden aan de stijging van de pensioenuitgaven.
Door de staatsschuld verder af te bouwen en budgettaire marges te gebruiken voor het aanleggen van een financiële reserve, proberen we nu al de toename van de pensioenuitgaven voor te bereiden.
Het pensioen ligt lager dan het loon dat iemand kreeg net voor hij of zij met pensioen ging.
Dat komt omdat het wordt berekend op het gemiddelde loon gedurende de hele loopbaan.
De aanvullende pensioenen (tweede pijler) zorgen er voor dat de levensstandaarden van de gepensioneerden op peil gehouden worden.
Maar niet iedereen kan rekenen op een aanvullend pensioen.
Daarom moet de tweede pijler worden uitgebouwd tot een aanvullende sociale bescherming, zodat de volledige actieve bevolking er mee van kan genieten.
Om die democratisering gestalte te geven, wordt veel verwacht van sectorale pensioenplannen, waardoor ook de werknemers in onze talrijke kleine en middelgrote bedrijven snel een aanvullend pensioen kunnen krijgen.
Het pensioensparen en de individuele levensverzekeringsproducten zijn op hun beurt geen goede formules voor een pensioenbeleid.
Ze zijn immers niet voor iedereen toegankelijk.
In de leeftijdsklasse van 55 tot 64 jaar blijft België, met een activiteitsgraad van 31,9 procent, ruim onder het Europese gemiddelde van 42,6 procent en ver onder de doelstelling (Lissabon) van 50 procent.
De huidige trend omgooien is een voorwaarde om de welvaartsstaat verder uit te bouwen.
Hierdoor verminderen de kosten en worden er inkomsten gegenereerd.
We moeten weer vooruit.
Na drie jaar stilstand in de Wetstraat, is de achteruitgang in de samenleving voelbaar.
Er zijn minder mensen aan het werk, er zijn meer kinderen arm, er is meer onzekerheid over de toekomst van onze pensioenen, lonen zijn minder eerlijk verdeeld tussen top en werknemers, er wordt meer zelf betaald voor gezondheid, er zijn meer mensen met overmatige schulden, er wordt meer winst uit België naar Parijs doorgesluisd, er sterven meer mensen in het verkeer dan 3 jaar geleden.
Uiteraard is de federale regering niet altijd de oorzaak van deze achteruitgang.
Maar ze is er wel voor verantwoordelijk.
Schuilen kan niet meer.
Zonder tussenkomst van de politiek leiden krachten in de samenleving spontaan tot sociale achteruitgang.
De macht van de banken en de multinationals, de grote vraag naar beperkte energiebronnen, de vergrijzing en vergroening, de toenemende concurrentie en kostendruk in een geglobaliseerde economie, wereldwijde migratie.
Het is aan de politiek om ondanks deze krachten sociale vooruitgang te boeken.
Ervoor te zorgen dat morgen wel beter is dan gisteren en vandaag.
De politiek moet die hefbomen opnieuw in handen nemen en de problemen aanpakken.
De politiek moet beslissingen nemen en uitvoeren.
Er moet voldoende geld zijn voor een goed en verzekerd pensioen, ook na 2015.
Ook zonder hospitalisatieverzekering mag ziekte niet tot armoede leiden.
Onze lonen en belastingen moeten eerlijk verdeeld zijn.
Banken moeten opnieuw de economie en de gemeenschap dienen en niet alleen de dubbele winstcijfers.
En we zetten alles op alles voor meer en duurzame jobs.
Dit gaat niet enkel over een materiële lotsverbetering.
Een samenleving waarin de welvaart beter herverdeeld wordt, is er op alle vlakken beter aan toe: er is minder ziekte, armoede, conflict en geweld.
De kloof tussen welvaart en welzijn moet daarom dringend weer gedicht.
Het is aan de politiek om de toekomst van onze kinderen veilig te stellen, te investeren in hun welvaart en hun geluk.
Want de toekomst is geen dreigement, maar een belofte die we kunnen waarmaken.
We moeten weer vooruit.
Politiek kan en moet beter.
Met een duidelijke toekomstvisie en de vaste wil om tot akkoorden te komen.
Vooruitgang is mogelijk.
De Vlaamse regering bewijst het, ondanks de beperkte budgettaire ruimte, met meer investeringen in kinderopvang en onderwijs.
Vooruitgang is ook mogelijk in België.
Als je niet vergeet wat eerlijk is in de Volksstraat.
En als je akkoorden kunt maken in de Wetstraat.
Met dit programma legt sp.a een toekomstvisie op tafel voor een samenleving die er morgen mooier, beter, juister, eerlijker en veiliger uitziet.
We moeten weer vooruit.
Een degelijk pensioenstelsel zorgt ervoor dat ie-dereen na zijn pensioen een behoorlijk inkomen heeft.
Het zorgt ervoor dat we samen ouderen beschermen tegen armoede.
Ons huidige pensi-oenstelsel zorgt daar nu al deels voor, maar meer is nodig en meer is mogelijk.
De vergrijzing plaatst ons pensioenstelsel voor een immense uitdaging.
De babyboomgeneratie gaat met pensioen.
Bo-vendien leven we langer.
Dit plaatst de huidige organisatie van het pensioenstelsel voor grote uitdagingen.
Een hervorming is nodig.
Zowel om de basisdoelstellingen van ons pensioenstelsel ambitieus in te vullen,
als om het vertrouwen in de toekomst ervan bij de jongere generaties te versterken.
1 Werken loont, ook voor je pensioen.
sp.a verhoogt de link tussen wat je bijdraagt en wat je terugkrijgt.
We versterken de eerste pijler.
We voegen er een component aan toe, die de aantrekkelijke aspecten van de huidige tweede pijler koppelt aan het efficiënte, het veilige en het solidaire karakter van een publiek gefinancierd stelsel.
Dat wil zeggen: de nauwere band tussen de bijdrage en de opbouw van rechten.
Zo versterken we voor iedere werknemer, ongeacht zijn inkomen, de link tussen zijn bijdrage en zijn pensioen in het wettelijke stelsel.
En we vermijden, via de publieke organisatie, dat de capriolen van de beurs de koop-kracht van gepensioneerden ondergraven.
Boven-dien kan zo het winstbejag van verzekeringsmaat-schappijen de dromen van onze ouderen niet langer doorprikken.
In de eerste fase richten we een publieke tweede component in onder paritair beheer.
Met een gezamenlijke inspanning door overheid, werkgevers en werknemers in het kader van het sociaal overleg kunnen we de pensioenen op middellange termijn met 5 tot 10 procent laten stijgen.
Ook op korte termijn verbeteren we op die manier de pensioenen gevoelig.
En we zetten een mecha-nisme in de steigers waar de jongere generaties op lange termijn van zullen genieten.
Voor hen wordt deze publieke tweede component een substantiële component van het wettelijk pensioen.
2 We verhogen de wettelijke pensioenleeftijd niet.
Iedereen behoudt het recht om te stoppen met werken op 65.
Om de gemiddelde effectieve uittre-dingsleeftijd gevoelig op te trekken, herorganiseren we de loopbaan.
We zorgen samen voor periodes van minder intensief werk en voor mogelijkheden om andere taken aan te vatten.
Tegelijk stimuleren en ondersteunen we werkgevers om jobs ook in de feiten toegankelijk te maken en te houden voor oudere werknemers.
We schrijven 50-plussers niet af op de arbeidsmarkt.
3 Om tot een ontspannen loopbaan te komen, is het nodig dat je steeds weet welke pensioenrech-ten je al hebt opgebouwd.
Zo kan je een correcte inschatting maken van de impact van loopbaankeu-zes.
Daarom ontwikkelt sp.a een persoonlijke loop-baan-en pensioenrekening, waardoor iedereen toegang heeft tot de informatie over de al opge-bouwde pensioenrechten en van de rechten die je nog kan opbouwen.
Werkende mensen hebben het recht om hun pensioen te kennen, over alle inde-lingen in professionele statuten en administratieve vakjes heen.
Dat is vooruitgang.
4 Vandaag heeft een kwart van de ouderen een pensioen onder de armoededrempel.
Dat is een eerlijke samenleving onwaardig.
Daarom voert sp.a jaarlijks de welvaartsaanpassingen in de sociale ze-kerheid door.
We verhogen de Inkomensgarantie voor Ouderen.
Zo krijgt elke oudere een inkomen boven de armoededrempel.
Bovendien beperken we met een maximumfactuur de hoge uitgaven voor het verblijf in een rusthuis.
De rusthuisfactuur van ouderen mag nooit meer bedragen dan hun in-komen.
5 We handhaven het Zilverfonds, dat de beste garantie biedt om de uitgaven van de federale over-heid onder controle te houden en tegelijk de sociale zekerheid voldoende te financieren.
We stoppen er het geld in dat we van de banken terug krijgen en we gebruiken het om de tweede component een goede startbasis te geven.
Ook op het vlak van gezondheid heeft de vorige regering de toekomst niet goed voorbereid.
De vorige regering heeft wel meer middelen vrijgemaakt, maar die gingen te weinig naar kwaliteit.
Om samen vooruit te gaan, is het nodig dat onze wet-telijke ziekteverzekering de sterke pijler van onze wel-zijnsstaat blijft.
Dat betekent dat sp.a een volwaardige preventieve en eerstelijnsgezondheidszorg wil uitbou-wen,
de gezondheidsgelijkheid verbeteren
en de kwa-liteit van onze gezondheidszorg verhogen en bewaken.
Via steeds hogere bijdragen voor hospitalisatieverze-keringen groeit een ongezonde parallelle zorgfinan-ciering.
Op die manier swingen de kosten voor onze gezondheidszorg de pan uit, maar stijgt de kwaliteit niet mee.
Deze sluipende com- mercialisering van zorg holt onze wettelijke ziekteverzekering uit.
Het is belangrijk dat de middelen van de gezondheidszorg vooral naar een betere gezondheids-zorg gaan.
Nu gaan er nog te veel middelen naar de winsten van ziekenhuizen, verzekeraars, specialisten en farmaceutische bedrijven.
Kwaliteits- en kosten-bewaking staan voor een echte vooruitgang centraal.
6 We garanderen samen dat iedereen in het zie-kenhuis dezelfde medische zorgen krijgt.
Iemand met een hospitalisatieverzekering krijgt geen voorkeurs-behandeling, wel extra comfort.
Wij willen niet dat hospitalisatieverzekeringen invloed hebben op de kwaliteit van de medische zorg, op de wachtlijsten of op de keuzevrijheid van patiënten.
De tarieven van de hospitalisatieverzekeringen brengen we terug tot hun ware proporties, door de medische index te herzien.
De inhoud en de voorwaarden van hospita-lisatieverzekeringen leggen we wettelijk vast via een regulator.
Die regulator stelt goedgekeurde en vast-gestelde typecontracten op.
Zo kan iedereen premies op een eenvoudige wijze vergelijken.
Bij het sluiten van een hospitalisatieverzekering herleiden we de uitsluiting van bepaalde kosten tot een minimum.
7 Via een nieuwe ziekenhuisfinanciering ver-vangt sp.a op middellange termijn de huidige ere-loonsupplementen voor specialisten, door een ver-goeding die het ziekenhuis aan de artsen betaalt.
Zo doorbreken we samen de kostenspiraal tussen de private verzekeringen en de lonen van medi-sche dienstverleners.
Want daarvan is de patiënt de dupe.
We breiden op korte termijn alvast het recht op een eenpersoonskamer uit, zonder dat je daar-voor ereloonsupplementen moet betalen.
Dat recht bestaat nu al bij besmettelijke ziektes.
8 Artsen blijven nog te vaak kiezen voor dure geneesmiddelen van bepaalde merken.
Daarom voeren we een plafondprijsmodel in.
Genees- middelen van dezelfde kwaliteit die, na een in-ternationale vergelijking, substantieel meer blij-ken te kosten dan een vooraf bepaalde prijsvork voorziet, halen we uit de rekken.
Zo zetten we de farmaceutische bedrijven ertoe aan om hun winstmarges te verlagen als ze in de markt willen blijven.
We pakken ook de belangenvermenging tussen farmaceutische bedrijven en het voor-schrijfgedrag van artsen aan.
Daarvoor reguleren we het systeem van artsenbezoekers.
Op termijn evolueert hun functie van vertegenwoordigers van farmaceutische bedrijven naar objectieve informatieverstrekkers over geneesmiddelen.
En dus vooruit.
9 Het geld van de sociale zekerheid gaat naar ge-zondheidszorg, niet naar hogere winsten voor privé- klinieken of specialistenbedrijven.
We verstrengen de regels en de controle, zodat er een duidelijke grens komt tussen de wettelijke gezondheidszorg en commerciële activiteiten.
We beperken het aan-bod van medische prestaties in privéklinieken,
en versterken de inspectie op kwaliteit en patiëntvei-ligheid.
We leggen nog te veel nadruk op genezing, en niet genoeg op gezond blijven.
Bepaalde kosten kunnen we vermijden, met preventie en een sterke eerstelijnsgezondheidszorg.
sp.a werkt aan vooruitgang op het vlak van preventie zodat we het minstens even goed doen als onze buurlanden.
We stimuleren de belangrijke rol van huisartsen, van groepspraktijken van huisartsen en andere zorgverstrekkers en van wijkgezondheidscentra op het vlak van preventie en in de verdere uitbouw van een sterke eerstelijnsgezondheidszorg.
We verbeteren de toegankelijkheid van onze gezondheidszorg voor mensen die het minder breed hebben.
Dit doen we met een veralgemeende derdebetalersregeling.
In zo’n vooruitstrevend systeem betalen de mensen enkel nog het remgeld bij de dokter.
In de eerste plaats mikken we op de groepen die het financieel moeilijk hebben,
op langere termijn maken we dit toegankelijk voor iedereen.
De maximumfactuur hervormen we, zodat ze beter rekening houdt met kostenpieken voor de patiënt.
We kennen ook het omnio-statuut en het recht op verhoogde tegemoetkomingen sneller, correcter en automatisch toe.
Vooruitgang stelt kwaliteit en patiëntveiligheid centraal.
We nemen geen genoegen met middelmatige kwaliteit in onze gezondheidszorg.
Kwaliteit is een zaak van iedereen samen.
Daarom betrekken we zoveel mogelijk betrokkenen bij het uittekenen van een kwaliteitsbeleid voor patiëntveiligheid.
We zetten dus niet alleen artsen en ziekenhuisdirecties samen rond de tafel, maar ook verpleeg-en zorgkundigen, kinesitherapeuten, ergotherapeuten, apothekers, patiëntenverenigingen, ziekenfondsen, het Kenniscentrum en het RIZIV.
Met een incidentenregistratiesysteem brengen we slechte resultaten in kaart.
We beschermen daarbij de melder, maar ook de privacy van patiënten en zorgverstrekkers.
We zoeken samen vooruitstrevende oplossingen, zodat we negatieve resultaten in de toekomst vermijden.
Voor wie herhaaldelijk professionele fouten maakt, is er geen plaats in onze gezondheidszorg.
We tekenen profielen uit voor de ziekenhuizen en artsen en controleren hun prestaties regelmatig.
Een goede werking wordt beloond.
De vooruitgang van onze gezondheidszorg is te belangrijk om niet permanent de kwaliteit van de zorg te bewaken.
Kwaliteit in gezondheidszorg betekent ook begeleiding op maat van de patiënt.
Via zorgnetwerken met duidelijke zorgketens vermijden we dat patienten het allemaal zelf hoeven uit te zoeken, op een moment dat alleen hun gezondheid telt.
Na de diagnose van een ernstig gezondheidsprobleem,zoals hartproblemen of borst- en longkanker, word je eerst opgenomen in een ziekenhuis met een gespecialiseerde eenheid voor die aandoening.
Zodra het mogelijk is, ga je naar een ziekenhuis of een andere voorziening dichter bij huis, waar niet zo’n gespecialiseerde eenheid is.
Zodra het medisch verantwoord is, kan je ten slotte naar huis, waar je verzorging en hulp aan huis krijgt.
Bij het doorlopen van elk van de etappes van deze vooruitstrevende zorgketen krijgt de patiënt begeleiding en bijstand op maat.
Zo kunnen patiënten zich volop bezig houden met hun gezondheid en verliezen ze geen tijd met zoeken naar de juiste zorg.
sp.a heeft samen met progressieve krachten in de maatschappij gestreden voor makkelijke toegang tot voorbehoedsmiddelen en voor veilige abortus.
Verder staan we mondiaal ook helemaal vooraan op het vlak van euthanasie.
We waken over deze verworvenheden
en we zetten verdere stappen vooruit in de kwaliteitsvolle omkadering van abortus en euthanasie.
Onze ziekenhuis- en woonzorginfrastructuur veroudert.
We zetten efficiënt in op de bouw en renovatie van excellente ziekenhuizen en rusthuizen.
Dat betekent vooruitgang, we maken daarbij meteen samen een sprong naar dienstverlening van de 21ste eeuw, met plaats voor revalidatie en integratie van psychosociale dienstverlening.
Wat met publieke middelen gebeurt, willen we zo efficiënt en vooruitstrevend mogelijk en vooral samen organiseren.
Daarom sluit sp.a een evenwichtig nieuw sociaal akkoord af in de gezondheidssector.
Onze prioriteiten daarbij zijn meer arbeidsplaatsen, meer arbeidskwaliteit en meer koopkracht.
Zo creëren we meer arbeidsplaatsen voor verpleeg-en zorgkundigen.
En ook arbeidsplaatsen voor extra administratief en logistiek personeel, zodat de verpleeg-en zorgkundigen zich op hun zorgtaken kunnen toeleggen.
Er komt ook een nieuw medicomut-akkoord, waarbij de nadruk ligt op kwaliteits-en kostenbewaking.
We zorgen ervoor dat het RIZIV beter en sneller werkt, bijvoorbeeld op het vlak van de erkenning van nieuwe geneesmiddelen, implantaten en innovatieve behandelingsmethoden.
We maken ook werk van financiële inspecties van rust-en verzorgingstehuizen.
Stilstand in de Wetstraat betekent dat we samen achteruit gaan in de Volksstraat.
Nergens blijkt dat duidelijker dan op het vlak van fiscaliteit.
De Federale Overheidsdienst Financiën zinkt verder weg in de chaos.
En geen mens vindt zijn weg in de wirwar van regels, zonder een boekhouder te raadplegen.
Hoog tijd voor vooruitgang, voor een eerlijkheidsprogramma in onze fiscaliteit.
sp.a hanteert vier principes voor de hervorming van de fiscaliteit:
De fiscale druk op werkende mensen moet lager;
Gelijke inkomsten worden op een zelfde manier behandeld, ongeacht de bron;
Belastingen die hoger zijn dan in de omringende landen moeten omlaag.
Enkel de belastingen die lager zijn dan in de buurlanden mogen stijgen;
Bij de keuze tussen verlaging en verhoging van fiscale bijdragen zijn onze drie prioriteiten: het aanmoedigen van tewerkstelling,
het verhogen van de koopkracht
en het stimuleren van duurzame productie en consumptie.
Om de werkgelegenheid vooruit te stuwen en de koopkracht te bevorderen, verlaagt sp.a de lasten op arbeid voor in totaal 1 procent van het Bruto Nationaal Product.
We doen dit via een verlaging en vereenvoudiging van de sociale bijdragen
en een verhoging van de belastingvrije som.
Op korte termijn ligt de nadruk op jobcreatie.
Op middellange termijn versterken we de koopkracht.
De totale last op arbeid daalt het meest voor de lage arbeidsinkomens (5 procent minder lasten voor een brutoloon van 2.000 euro).
Deze cruciale steun aan werkende mensen betalen we door de inkomens uit vermogen evenzeer te laten bijdragen als de inkomens uit arbeid.
We vervangen de bestaande roerende en onroerende voorheffing door een vermogenwinstbijdrage van 30 procent op een door de wet bepaald notioneel rendement op het netto vermogen van de belastingplichtige (dit is de marktwaarde van het vermogen, min de schulden die men aangegaan is om het vermogen te verwerven).
De eigen woning en een eerste schijf van het vermogen, a rato van de huidige belastingvrije interest op spaarboekjes, stelt sp.a vrij.
80 procent van de belastingplichtigen zal erop vooruitgaan en minder fiscale bijdragen betalen.
Andere vrijstellingen houden rekening met de draagkracht van elk individu (bijvoorbeeld een vrijstelling voor kinderen)
of dienen om een bepaald gedrag aan te moedigen (bijvoorbeeld een vrijstelling voor investeringen in eigen onderneming of in durfkapitaal).
We zorgen voor een meer eerlijke verdeling van de vennootschapsbelasting.
Zo belonen we de ondernemingen die jobs creëren.
KMO’s steunen we fiscaal door een verlaging van het nominale tarief van de vennootschapsbelasting, en de toepassing van een ‘carry-back’ stelsel voor fiscale verliezen.
Daar tegenover staat dat we speculatieve meerwaarden belasten, zoals in de buurlanden.
Het misbruik van de notionele intrestaftrek gaan we tegen, door strengere controles en door wettelijk verplicht kapitaal uit te sluiten.
We koppelen de toekenning van de notionele intrestaftrek aan het behoud en de creatie van jobs.
Om belastingontwijking via buitenlandse vennootschappen te bestrijden, voert sp.a een vereenvoudiging in van het stelsel van de ‘definitief belaste inkomsten’.
Deze hervorming gaat gepaard met strengere anti-misbruikmaatregelen
en een meer economische benadering van de fiscale regels.
Dit laatste komt in de plaats van een te enge juridische interpretatie, die vaak in het voordeel is van agressieve fiscale constructies.
sp.a voert de aanbevelingen van de parlementaire onderzoekscommissie fiscale fraude,onder andere inzake het bankgeheim, volledig uit.
Met de meeropbrengsten van de strijd tegen de fiscale fraude dringen we het begrotingstekort terug.
De reorganisatie van de Federale Overheidsdienst Financiën is prioriteit: meer controlerende ambtenaren,
een betere samenwerking met de administraties van andere landen
en de versoepeling van het bankgeheim.
Ook de strijd tegen off-shore constructies en schermvennootschappen, om belastingontwijking via belastingsparadijzen tegen te gaan, behoort hiertoe.
Fiscale adviseurs en andere cijferberoepen dienen verantwoordelijk gesteld te worden bij vastgestelde fraudeconstructies.
We stellen paal en perk aan het ongebreideld gebruik van managementvennootschapsstructuren, door ze transparant te maken
en door dezelfde sociale bijdragen te innen als voor loontrekkenden.
Dat is niet meer dan eerlijk.
De complexiteit van de personenbelasting maakt dat de fiscale voordelen voornamelijk ten goede komen aan de hogere inkomens.
sp.a voert de vooringevulde aangifte in, naar het model van onze buurlanden.
De aftrekken voor de verwerving van de gezinswoning, de opbouw van het pensioen en de uitgaven voor dienstencheques en kinderopvang blijven bestaan.
De ecologische aftrekken zetten we om in een rechtstreekse korting op de factuur.
sp.a wil de personenbelasting vereenvoudigen door te complexe en onrechtvaardige aftrekken af te schaffen.
Voorbeelden daarvan zijn de aftrekken voor huisbedienden, voor veiligheidsinvesteringen en kapitaalaflossingen voor een tweede woning.
We herorganiseren de Federale Overheidsdienst Financiën tot een slagkrachtige en dynamische dienst.
sp.a wil onder andere ingrijpen in het slecht functioneren van de douane.
De geautomatiseerde behandeling moet eindelijk gerealiseerd worden zodat de controleurs minder in de papieren zitten en meer controles kunnen doen.
17 procent van de kinderen in België leeft in armoede.
Zij geraken vanaf het prille begin van hun leven achterop.
Alleen met zeer veel ondersteuning kunnen zij nog vooruit.
We laten dit niet gebeuren.
We bannen kinderarmoede.
Voor echte vooruitgang vraagt dit een geïntegreerde, vooruitstrevende aanpak van iedereen samen, op alle aspecten van kinderarmoede.
sp.a vindt dat iedereen recht heeft op een eerlijk inkomen, om een menswaardig leven te leiden.
Voor ons is het onaanvaardbaar dat er vandaag nog uitkeringen zijn die lager liggen dan de armoededrempel.
We brengen alle uitkeringen hoger dan de armoededrempel.
Onze prioriteit gaat naar gezinnen met kinderen, jongeren en naar ouderen.
We verhogen eerst het leefloon voor personen met een gezin ten laste,
de invaliditeitsuitkering van gezinshoofden
en de inkomensgarantie voor ouderen.
Bij het optrekken van de uitkeringen vermijden we inactiviteitsvallen.
We houden rekening met het verschil tussen uitkeringen verworven op basis van arbeidsprestaties en residuaire uitkeringen, en tussen uitkeringen en minimumlonen.
Veel mensen in armoede verliezen een deel van hun inkomen omdat ze geen gebruik maken van hun sociale rechten.
sp.a kent die rechten automatisch toe.
Zo kan iedereen samen vooruit.
Onze belangrijkste prioriteit is de automatische toekenning van sociale tarieven en voordelen voor mensen met het OMNIO-statuut.
Zo zorgen we dat onze inspanningen deze doelgroep ook effectief bereiken.
Het risico op armoede bij kinderen die opgroeien in gezinnen waar niemand werkt, is ontzettend hoog.
We ondersteunen de combinatie werk-kinderen via de extra inkomensgerelateerde plaatsen in de kinderopvang, waartoe de Vlaamse regering heeft beslist.
Voldoende kinderopvangplaatsen voorzien we ook door de uitstroom van (jonge) onthaalouders te beperken en de instroom te vergroten.
Een geleidelijke opstap naar een volwaardig statuut,
verbeterde arbeidscondities
en een verhoging van de sociale bescherming,
gekoppeld aan de erkenning van elders verworven competenties zijn hiervoor de oplossing.
sp.a kent de verhoogde kinderbijslag ook toe aan elk kind dat leeft in een gezin met een laag inkomen.
Op die manier helpen we 200.000 kinderen vooruit die opgroeien in een gezin met een arbeidsinkomen lager dan de inkomensgrens waaronder kinderen van niet-werkenden recht hebben op verhoogde kinderbijslag.
We kennen per 10 aangekochte dienstencheques 3 extra sociale dienstencheques toe aan alleenstaande ouders die een bescheiden inkomen hebben.
We richten een Kansen voor Kinderen-fonds op.
Hiermee helpen we structureel OCMW’s vooruit met investeren in ondersteuning, zorg en begeleiding.
Zo halen we kinderen uit de armoede en zetten we ze op het spoor van een gelukkige toekomst.
Want we willen dat iedereen mee is.
We willen vooruitgang.
We doen dit samen met gelijkaardige initiatieven op gemeenschapsniveau.
We organiseren een totaalaanbod van eerste- en tweedelijnshulp in één netwerk, met Kind en Gezin, de huisarts, de pedagoog, de logopedist, waarin de ouder(s) en het kind de ondersteuning krijgen die ze nodig hebben.
We laten kinderen en ouders in problematische opvoedingssituaties niet in de kou staan omdat er wachtlijsten zijn.
Een gezinscoach begeleidt het kind en zijn gezin wanneer het even niet meer gaat.
Hij of zij volgt en loodst het kind en diens dossier doorheen de verschillende instanties.
Kinderen hebben een veilige, stabiele en beschermende omgeving nodig om zich te kunnen hechten.
Wanneer ouders dit, ondanks ondersteuning en begeleiding, niet meer kunnen bieden, zoeken we binnen de familie of omgeving.
Wanneer ook dit geen optie is, verdient pleegzorg de voorkeur boven een plaats in een instelling.
sp.a trekt het aantal dagen pleegzorgverlof op, en doet dat per pleegkind in plaats van per pleeggezin.
We verhogen de dagvergoeding.
Wij maken werk van een geslachtsneutraal ouderverlof in de plaats van het vaderschapsverlof.
We lossen de problemen rond het adoptieverlof voor holebi’s op en maken het mogelijk voor meemoeders om hun kindje te erkennen, net zoals papa’s dat kunnen.
We richten een interfederale commissie op die de problematiek van geplaatste kinderen onderzoekt en in kaart brengt met de bedoeling te komen tot een coherent beleid.
Het aantal gezinnen dat door ernstige financiële problemen in een collectieve schuldenregeling is gekomen, is fors gestegen.
sp.a gaat de strijd tegen overmatige schuldenlast aan.
Mensen in collectieve schuldenregeling worden beter geïnformeerd over hun situatie
en er wordt specifiek aandacht besteed aan de kinderlast bij het bepalen van het leefgeld.
Een erkenning is vereist voor alle schuldbemiddelaars.
Te snel krediet verlenen leggen we aan banden.
Ook investeren we meer middelen in informatie rond en begeleiding bij overmatige schuldenlast.
Kredietreclame onderwerpen we aan strenge regels.
De toekenning van het onderhoudsgeld wordt geoptimaliseerd door DAVO (Dienst voor alimentatievorderingen) vooruitstrevender en efficiënter te laten werken.
We trekken de inkomensgrens tot het verkrijgen van voorschotten vanwege DAVO drastisch op, en verhogen de voorschotten.
We ondersteunen gezinnen die noodgedwongen moeten huren om vooruit te gaan.
We breiden het aanbod van sociale huurwoningen uit
en begeleiden huurders op de private markt.
We treden streng op tegen discriminatie op de private huurmarkt.
Bij de aanvang van een verhuring betalen huurders vaak in één keer drie maanden aan huur, waaronder twee maanden huurwaarborg.
Daarom richten we een centraal Huurwaarborgfonds op.
Dit Fonds betaalt de huurwaarborg aan de verhuurder en vraagt aan de huurders de betaling van de overeengekomen waarborg.
Afhankelijk van het inkomen van de huurder gebeurt dit in één keer of via een afbetalingsplan.
We werken de laatste werkloosheidsvallen weg, vooral voor de 500.000 Vlamingen met een (arbeids)handicap.
Ook zij willen vooruit gaan.
We pakken die werkloosheidsval aan via ondersteuning bij sollicitaties,
door behoud van uitkeringen en tegemoetkomingen,
door het terugkeerrecht naar een veilig statuut als het misloopt met de stap naar werk,
en door ondersteuning van bedrijven die open staan voor deze doelgroep en voor een vooruitstrevend diversiteitsbeleid.
We geven tewerkstellingsmaatregelen voor werklozen ook aan leefloners.
We stimuleren de uitbouw van samenwerkingsverbanden tussen OCMW’s en de VDAB, zodat elke leefloner een begeleiding op maat krijgt.
Mensen met een handicap hebben ook recht op vakantiegeld.
In 2010 werd een eerste stap van 75 euro gezet voor wie 5 jaar ziek is.
We verhogen dit voor alle invaliden met 100 euro.
We behandelen het enige of eerste kind van een effectief alleenstaande ouder fiscaal als een ‘partner’ zonder eigen inkomen.
Hierdoor krijgt een eenoudergezin, voor de belastingen, het voordeel van het huwelijksquotiënt.
De subsidies van de regering-Leterme ontwrich-ten de arbeidsmarkt.
Ze leiden tot de structurele uitsluiting van jonge laaggeschoolden en oudere werknemers en fnuiken de vooruitgang.
Ze zorgen ook voor een budgettaire ontsporing, aangezien werkgevers quasi gratis iemand kunnen aanwer-ven.
Bovendien worden de poorten voor schijn-zelfstandigheid van werknemers uit nieuwe lidsta-ten wagenwijd opengelaten.
38 Werken moet lonen: wie méér uren werkt,of een loonsverhoging krijgt, moet ook zijn maande-lijks netto inkomen zien stijgen.
De regering-Leter-me heeft voor een lagelonenval gezorgd door de manier waarop zij de maatrege-len die tot doel hebben de overstap naar werk te stimuleren - de inkomensgaran-tie-uitkering en de werkbonus -heeft hervormd.
sp.a werkt deze lagelonenval-len weg.
39 Het zogenaamde ‘Win Win plan’ wordt hervormd.
We zorgen ervoor dat loonkost-subsidies niet leiden tot de verdringing van werk-zoekenden met een zwakker profiel.
sp.a richt ze beter op wie het best een duwtje in de rug kan gebruiken, zoals laaggeschoolde jongeren, laagbe-taalde werknemers, oudere werknemers en langdu-rig inactieven.
Deze subsidies doven uit naarmate het oorspronkelijk productiviteitsnadeel van die werknemers daalt.
Waar dat productiviteitsnadeel blijvend is (bvb. voor gehandicapten), is de subsidie dat ook.
Samen hiermee maakt sp.a de taakverde-ling tussen de federale overheid en de gewesten op het gebied van tewerkstellingsmaatregelen vooruit-strevender en duidelijker.
40 We trekken het officiële tarief van de werkge-versbijdragen (vandaag 32,25 procent) onder de 30 procent, door een herschikking en vereenvoudiging van de tientallen bestaande banenplannen.
Dit is een belangrijk signaal naar buitenlandse investeer-ders.
De zogenaamde ‘lage lonencomponent’ in de structurele bijdragevermindering versterken we verder.
Samen met de sociale partners harmoniseren- en vereenvoudigen we de veelheid aan bestaande doelgroepverminderingen.
We helpen ondernemin-gen vooruit die investeren in de blijvende inzetbaar-heid van hun mensen door de invoering van een doelgroepmaatregel ‘opleiding en vorming’.
Op die manier worden lastenverlagingen en subsidies ge-koppeld aan engagementen inzake werk.
Die doel-groepkorting kan in de plaats treden van een aantal bestaande maatregelen zoals de startbaankorting, de doelgroepvermindering voor laaggeschoolde jonge-ren en de bijkomende doelgroepkorting voor jonge-ren tot 29 jaar met een laag loon.
41<U+FFFD> Jongeren moeten, zodra ze de schoolban-ken verlaten, snel werkervaring kunnen opdoen.
Een langere periode van inactiviteit tekent immers de hele verdere loopbaan.
Daarom geven we loon-subsidies aan werkgevers die laaggeschoolde jonge-ren, of geven we jongeren die dreigen in langdurige werkloosheid te verzeilen, de kans werkervaring op te doen.
Die subsidies zijn groter als ze in de in de arbeidsovereenkomst een opleidingsluik voorzien.
Met de lokale overheden worden werkervarings-plaatsen voor langdurig werkzoekende jongeren gecreëerd.
42 <U+FFFD> Om oudere werknemers aan de slag te hou-den, moedigen we ondernemingen aan om te voor-zien in aangepast werk.
Elke vorm van discriminatie bij ontslag op basis van leeftijd is uit den boze.
Werk-gevers investeren het best in de vooruitgang van hun werknemers door hen verder op te leiden en hen kan-sen te geven om hun jobinhoud aan te passen.
Als zij de overstap maken naar aangepast werk – met veelal een lager loon – compenseren we het inkomensver-lies (gedeeltelijk) met een toeslag van de RVA.
Een dergelijke overstap mag geen negatief effect hebben op hun sociale zekerheidsrechten.
Oudere inactieven terug aan het werk krijgen, vereist dat werkgevers al-lemaal samen hun houding tegenover ouderen wijzi-gen.
Daarbij vooruit geholpen door loonkostverlagin-gen,
het solidariseren van mogelijke latere kosten bij vervroegde uittredingen van die werknemers
en een hogere overheidstussenkomst in de opleidingskosten van oudere werknemers.
Het kan niet dat vrouwen voor de zelfde functie en het zelfde aantal uren werk, nog steeds minder verdienen dan hun mannelijke collega’s.
Om het probleem per onderneming zichtbaar te maken, vermeldt elke onderneming de relevante gegevens in de sociale balans.
Ondernemingen die niet werken met genderneutrale functieclassificaties of discrimineren inzake de toekenning van aanvullende voordelen of opleidingen worden uitgesloten van bepaalde steunmaatregelen.
De combinatie werk en gezin verbeteren we door het recht op ouderschapsverlof uit te breiden (tot zes maanden per ouder en twaalf maanden voor alleenstaande ouders) en overdraagbaar te maken tussen de ouders.
De bestaande anciënniteitsvereiste van 12 maanden bij dezelfde werkgever schrappen we, behalve als het gaat om voltijdse afwezigheden van meer dan 2 maanden.
We stimuleren de sociale partners en werkgevers om samen aandacht te hebben voor de werk-privébalans van de werknemers via aangepaste werktijden (bijvoorbeeld glijdende werkuren), een vooruitstrevende IT-omgeving voor thuiswerkers, en een proactief competentiebeleid met polyvalente werknemers, die werk van collega’s kunnen overnemen.
De loon-en arbeidsvoorwaarden komen in een aantal sectoren steeds meer onder druk te staan.
Dat komt door de moordende concurrentie van enerzijds schijnzelfstandigen en anderzijds buitenlandse arbeidskrachten, die aan ‘dumpingprijzen’ worden aangeboden door schimmige bemiddelaars en uitzendkantoren die de Europese detacheringsregels misbruiken.
sp.a voert daarom een hoofdelijke aansprakelijkheidsregeling in.
Deze maakt opdrachtgevers en hoofdaannemers rechtstreeks aansprakelijk voor de lonen en arbeidsvoorwaarden van de werknemers van hun onderaannemers.
Risicovolle jobs, die vroeger uitgevoerd werden in goed georganiseerde ondernemingen met goede veiligheidsdiensten en arbeidsgeneeskundige diensten, worden meer en meer uitbesteed en in onderaanneming uitgevoerd.
Daarbij wordt geconcurreerd op kosten.
Dit mag uiteraard niet ten koste gaan van de veiligheid en gezondheid van de werknemers.
We actualiseren de Welzijnswet in het licht van nieuwe arbeidsvormen zoals outsourcing, onderaanneming, tijdelijke contracten,…
We laten niet toe dat een duale arbeidsmarkt ontstaat op het vlak van veiligheid en gezondheid op het werk.
We verbeteren op korte termijn het sociaal statuut van de uitzendkrachten.
Daarbij werken we het misbruik van opeenvolgende dagcontracten weg.
Dagcontracten kunnen slechts in zeer uitzonderlijke omstandigheden.
We stoppen de onzekerheid van uitzendkrachten die gevangen zitten in een opeenvolging van tijdelijke overeenkomsten bij eenzelfde gebruiker.
En we laten de prestaties die werden geleverd als uitzendkracht bij een gebruiker als anciënniteit meetellen, indien die gebruiker de uitzendkracht aanwerft.
Het federale werkgelegenheidsbeleid zal de initiatieven, die de gewesten via hun economisch en innovatiebeleid ontwikkelen om de transformatie te maken naar de economie en de industrie van de toekomst, vanuit haar bevoegdheden ondersteunen.
Dit door in overleg met de sociale partners de fiscale en parafiscale tewerkstellingsmaatregelen zo te oriënteren dat ze de creatie van een innovatieve jobs stimuleren.
Er moet volop worden geïnvesteerd in vorming, onderzoek en innovatie.
Onze economie moet de omslag maken naar een groene, milieuvriendelijke economie,
waarin altijd ruimte blijft voor werk voor lageropgeleiden.
Het onderscheid tussen het arbeider- en bediendestatuut dateert uit de 19de eeuw en is compleet achterhaald in de economie van vandaag.
Laat staan in die van morgen.
Zo snel mogelijk wordt een einde gemaakt aan deze ongelijke en onrechtvaardige discriminatie van arbeiders.
De ontslagbescherming van arbeiders verbeteren we aanzienlijk.
Arbeiders en bedienden krijgen bij ziekte een zelfde recht op gewaarborgd maandloon ten laste van de werkgever, en de carensdag schaffen we af.
Iedereen heeft recht op betaalbare en duurzame energie.
De liberalisering heeft tot nog toe vooral de Franse elektriciteits-en gasbedrijven geholpen.
sp.a stelt de consument
en de strijd tegen de klimaatverandering voorop.
Betaalbare en schone energie voor iedereen.
Tegen 2020 zullen alle gezinnen 100 procent groene stroom gebruiken.
De overheid waakt er daarom over dat de juiste investeringen worden gedaan in slimme netten en productie en stelt zo de energievoorziening van de toekomst veilig.
Alleen op die manier worden we onafhankelijk van Russisch gas, Franse kernenergie en olie uit het Midden-Oosten.
Een progressieve energiefactuur voor gezinnen beloont zuinige verbruikers.
Wie minder verbruikt, valt in een lagere belastingschijf en geeft dus minder uit per verbruikte kilowattuur.
Vandaag krijgen grootver bruikers gunstiger tarieven van de elektriciteitsbedrijven.
Dat staat haaks op de nood aan energiebesparing, en het is oneerlijk tegenover iedereen die spaarzaam omspringt met zijn budget.
Een transparante, eenvormige en leesbare factuur verplicht de leveranciers bovendien tot volledige openheid en versterkt de consument.
Mensen mogen precies weten aan wie ze wat betalen.
Iedereen die recht heeft op de sociale maximumprijzen voor elektriciteit en gas, krijgt die automatisch.
Dat doet sp.a door iedereen die het Omnio-statuut geniet, automatisch de sociale maximumprijzen aan te rekenen.
Tegelijk kennen we ook het Omnio-statuut automatisch toe aan wie er recht op heeft.
Zo voorkomen we dat mensen te veel betalen omdat ze verloren lopen in een al te ingewikkelde papierwinkel.
Ook mensen in schuldbemiddeling krijgen automatisch recht op de maximumprijzen.
Naar analogie met de petroleumprijzen leggen we maximumprijzen op voor gas, gebaseerd op de internationale groothandelsprijzen.
Zo voorkomen we onverklaarbare prijsverhogingen die de leveranciers via hun ondoorzichtige indexeringsformules doorvoeren.
De energiewaakhond moet bijten.
De CREG volgt de prijsvormingspraktijken van de energiebedrijven op de voet,
maar zal nu ook verplicht worden om de resultaten bekend te maken.
Vertrouwelijke bedrijfsinformatie is geen argument voor geheimhouding.
Als er niets aan de hand is, zijn er voldoende mogelijkheden om de vertrouwelijke gegevens te beschermen.
Als er wel iets aan de hand is, kan van geheimhouding geen sprake zijn.
Een door de overheid gecontroleerde aankoopcentrale roomt de monsterwinsten af die Electrabel maakt op de kerncentrales.
Die centrales zijn afbetaald door de Belgische consument, maar dienen nu als melkkoe voor GdF Suez.
Parijs verdient er miljarden aan.
Voortaan koopt de aankoopcentrale de nucleaire productie op aan een prijs die de reële productiekost van Electrabel weerspiegelt.
Ze verkoopt die elektriciteit op de markt en zorgt er zo voor dat de nucleaire miljarden in België blijven.
De winst gaat integraal naar investeringen in offshore windmolenparken en naar de Belgische consument.
Door de nucleaire productie eerlijk te verkopen, breken we de almacht van de historische monopolist en dalen de prijzen.
De subsidies voor offshore windenergie rekenen we niet door op de factuur van de consument, aangezien we daarvoor de nucleaire winst gebruiken die we via de aankoopcentrale weghalen bij GdF Suez.
Ook de groenestroomcertificaten voor grote oppervlaktes zonnepanelen kunnen we daarmee betalen.
De regering-Leterme heeft een slecht ‘akkoord’ getekend met Suez.
Dit ‘akkoord’ met Suez is bijzonder nadelig voor de Belgische consument,
maakt het concurrerende bedrijven zo goed als onmogelijk om rendabele investeringen te doen in elektriciteitsproductie,
houdt de kerncentrales langer open
en vertraagt de groei van hernieuwbare energie.
sp.a verwerpt dit akkoord en wendt alle middelen aan om het te breken.
We zetten alle middelen in om nieuwe investeringen in alternatieve productie aan te moedigen
en we zorgen voor duidelijkheid voor investeerders door een kalender van gefazeerde sluiting op basis van de wet op de kernuitstap.
Daartoe stellen we de voordelige leningen uit het Synatom-fonds open voor alle investeerders.
We bakenen een tweede zone voor windmolenparken af in de Noordzee
en maken het gebied volledig vergunningsklaar.
Investeerders krijgen zekerheid, want met de opbrengst van de nucleaire rente biedt de aankoopcentrale ook de elektriciteit van de windmolens een gegarandeerde opbrengst.
Hierdoor daalt de factuur van de consument, want de subsidiëring van de offshore windenergie hoeft niet langer te worden verrekend in de elektriciteitsrekening.
Een ‘stopcontact op zee’ verbindt de windmolens in de Noordzee met het hoogspanningsnet en later ook met de parken van andere Europese landen.
Daarom investeren we in een hoogspanningsnetwerk op de bodem van de Noordzee, waarop we alle windmolens kunnen aansluiten, zodat ze niet elk afzonderlijk de dure verbinding met de kust moeten maken.
De goedkoopste energie is de energie die je niet nodig hebt.
Daarom maakt sp.a energiebesparing een stuk makkelijker door de bestaande belastingvoordelen te vervangen door een rechtstreekse korting op de factuur.
Zo krijgt iedereen zijn bonus voor zonnepanelen of isolatie meteen aan de kassa, en hoeven we geen twee jaar meer te wachten tot de korting is verrekend in onze belastingen.
In dezelfde logica verlagen we het BTW-tarief voor energiezuinige nieuwbouwwoningen tot zes procent.
We kunnen isoleren zoveel we willen, zo lang we samen energieverslindende apparaten gebruiken, is het dweilen met de kraan open.
Daarom maken we via een strenge productnormering beslist komaf met ongewenst gedrag.
Op Europees niveau bepleiten we het vooruitstrevende voorlopersprincipe, waarbij de zuinigste producten en methoden na verloop van tijd automatisch de nieuwe norm worden.
De overheid geeft zelf het goede voorbeeld voor vooruitgang.
Ze bouwt zelf alleen nog gebouwen die aan de strengste energienormen voldoen en koopt alleen nog groene stroom en zuinige wagens.
In het kader van de strijd tegen de klimaatverandering, brengen we alle subsidies en belastingvoordelen voor klimaatonvriendelijke activiteiten in kaart.
Daarna laten we ze tegen 2020 stuk voor stuk uitdoven.
De middelen die vrijkomen worden gebruikt om milieuvriendelijk gedrag te stimuleren.
Dat kan onder meer door gezinnen die via coöperatieven investeren in hernieuwbare energie dezelfde fiscale voordelen te geven als wie in de eigen woning investeert.
Ook fiscale ondersteuning voor de elektrische wagen hoort daarbij.
Het uitblijven van een bindend internationaal klimaatakkoord is geen excuus, integendeel.
We geven het goede voorbeeld en tonen de rest van de wereld dat een vooruitstrevend klimaatbeleid loont, onder meer in de vorm van jobs in de groene economie.
We willen vooruitgang boeken.
Daarom werken de gewesten en de federale overheid samen een doortastende langetermijnstrategie uit, vastgelegd in een klimaatwet.
Op het Europese en internationale toneel nemen we een actieve houding aan en pleiten we voor een ambitieus klimaatbeleid.
We willen een sterk internationaal klimaatakkoord waarbij de geindustrialiseerde wereld zich ertoe verbindt de uitstoot van broeikasgassen tegen 2050 met 95 procent te verminderen in vergelijking met het niveau van 1990.
België blijft niet passief en gebruikt zijn EU-voorzitterschap in de tweede helft van 2010 om hier actief aan bij te dragen.
We dringen er op Europees vlak op aan om de lat hoger te leggen en te streven naar een CO2-reductiedoelstelling van minstens dertig procent in 2020.
We voeren onze lopende Europese engagementen voor het klimaat onverkort uit.
Daarom hakken we op zeer korte termijn knopen door over de interne Belgische verdeling van de inspanningen.
Zowel op het vlak van uitstootreducties en hernieuwbare energie als inzake de verdeling van de veilingopbrengsten en de klimaathulp aan ontwikkelingslanden.
Vanaf 2013 zal het Europese systeem van emissiehandel voor nieuwe inkomsten zorgen.
Die middelen gebruiken we integraal voor klimaatbeleid.
Het geld dient om de CO2-uitstoot in eigen land te beperken, maar ook om het klimaatbeleid in ontwikkelingslanden te steunen.
Ook inzake hernieuwbare energie spelen we een voortrekkersrol in Europa.
Daarom versnellen we de samenwerking met de Noordzeelanden om de plannen voor de Noordzeering op korte termijn concreet te maken.
Die Noordzeering, een grootschalig energiepark met windmolenparken, waterkracht- en getijdencentrales, kan tegen 2050 evenveel energie opwekken als de huidige olieproductie in de Perzische golf.
België neemt actief deel aan investeringsprojecten die erop gericht zijn om tegen 2050 de ambitie van honderd procent hernieuwbare energie te realiseren.
Een andere Europese prioriteit inzake hernieuwbare energie is het vastleggen van gezamenlijke en effectieve milieu- en duurzaamheidscriteria voor biomassa en biobrandstoffen.
Biodiversiteit is van cruciaal belang voor ons overleven en ons welzijn.
Zorg voor ecosystemen en voor alle mogelijke soorten van flora en fauna, is zorgen voor de toekomstige generaties.
In haar handelsbeleid en Noordzeebeleid maakt de federale regering hier een aandachtspunt van.
Tegelijk zorgen we voor een samenwerkingscontract inzake biodiversiteit tussen de federale en gewestregeringen.
De Noordzee is de ‘elfde provincie’ van ons land.
De natuurwaarden en de economische waarden van het Belgisch stuk Noordzee zijn bijzonder groot.
Om België opnieuw een koppositie te geven in het Noordzeebeleid, geven we de verantwoordelijkheid daarover in de volgende regering opnieuw aan één minister van de Noordzee.
Die maakt prioritair werk van mariene reservaten en het realiseren van een masterplan van de Noordzee.
Dieren mogen niet onnodig lijden.
Het fokken van dieren uitsluitend of voornamelijk voor hun pels moet aan banden worden gelegd.
We willen een sterilisatiecampagne van katten om te vermijden dat duizenden katten een spuitje krijgen in een dierenasiel.
sp.a geeft de consumenten weer vertrouwen in een eerlijke marktwerking, dankzij een betere bescherming van de consument.
Naast landbouwers en zelfstandigen hebben ook consumenten recht op eerlijke prijzen.
Ongelijkheid in koopkracht mag niet leiden tot een ongelijke toegang tot kwalitatieve producten en diensten.
Er komt een verscherpt toezicht op de prijzen van basisproducten en –diensten.
Indien de prijzen meer dan normaal stijgen, zoals in 2008, wordt een roodlichtprocedure gevolgd, waarbij de betrokken sector de prijsstijgingen moet kunnen verantwoorden.
Iedereen heeft ook recht op veilig en zeker spaargeld.
Het spaargeld krijgt een veiligheidslabel.
Alle financiële producten worden door de Bankcommissie ondergebracht in 6 duidelijke risicoklassen.
En dit vooraleer ze op de markt komen.
De Bankcommissie ziet erop toe dat de informatie die wordt verspreid over beleggingen volledig, correct en in verstaanbare taal is.
Reclame voor financiële producten onderwerpen we aan strenge regels.
De Bankcommissie controleert de reclame op voorhand en er komen eenvoudige, gestandaardiseerde informatiefiches voor de consumenten.
Iedereen heeft recht op betaalbare bankdiensten.
sp.a ziet er op toe dat de verdere integratie van de verschillende betaalsystemen en -instrumenten binnen het kader van de eengemaakte Europese betaalruimte, geen aanleiding vormt voor een prijsverhoging van bank- en betaaldiensten.
Dit voor zowel de handelaars als de consumenten.
We willen dat de prijs die banken aan hun klanten aanrekenen voor basisdiensten beperkt en transparanter is.
Iedereen heeft recht op kwalitatieve kredieten.
361.572 consumenten kunnen vandaag hun leningen niet meer terugbetalen.
Daarom verstrakken we de regels inzake het toekennen van consumentenkrediet.
Doorlopende kredieten, die zorgen dat consumenten permanent op krediet leven, legt sp.a aan banden.
Consumenten op straat of op plaatsen van het openbaar vervoer aanklampen om kredieten te verkopen, wordt verboden.
Er komen afradende sancties voor kredietgevers en –bemiddelaars die zich niet houden aan de regels.
Ook de regels inzake hypothecaire leningen hervormen we met het oog op een betere bescherming van de consument
en een grotere transparantie van de hypothecaire leningen.
Banken moeten kredieten toekennen op basis van objectieve criteria.
Zo kan het bijvoorbeeld niet zijn dat er discriminatie plaatsvindt op basis van leeftijd.
Iedereen heeft recht op goedkoper telefoneren en internet.
We betalen te veel voor onze gsmgesprekken, sms en internetabonnementen.
Wie vandaag naar een gsm-netwerk belt, betaalt een extra bijdrage voor het gebruik van het netwerk van de gsm-operator.
Deze extra tarieven schaft sp.a af.
De netwerken waarlangs telecommunicatie en internet verlopen, worden gefusioneerd en ondergebracht in één bedrijf waarbij elke operator een deel betaalt.
Het overstappen naar een andere internet- of telefoonoperator maken we eenvoudiger door een opstapregeling in te voeren.
Ook beperken we de vergoedingen bij verbreking van contracten van bepaalde duur.
Iedereen die aan de voorwaarden voldoet, heeft recht op de automatische toekenning van sociale tarieven.
Slechts een beperkt aantal consumenten heeft recht op een sociaal telefoon-en internettarief.
Daarenboven moeten ze dit zelf aanvragen.
De voorwaarden om te genieten van het sociaal telefoontarief vereenvoudigen we, net zoals we hebben gedaan bij de invoering van de maximumfactuur bij gezondheidszorg.
Hierdoor hebben dubbel zoveel mensen (800.000) recht op het sociaal tarief en gaat dit ook automatisch.
Iedereen heeft recht op een betaalbare autoverzekering.
sp.a voert het stelsel van de verplichte bonus malus in de autoverzekering terug in.
Dit maakt het voor de consument makkelijker om de premies van alle aangeboden verzekeringen te vergelijken.
Op die manier wordt het rijgedrag bepalend voor de prijs van de autoverzekering in plaats van de leeftijd of andere criteria waarop de verzekerde weinig of geen invloed heeft, zoals nu het geval is.
Iedereen heeft recht op eerlijke handelspraktijken.
De schade voor de consumenten wegens fraude enkel bij internetaankopen wordt geschat op 30 miljoen euro.
Er komt een versterkte controle op de naleving van de economische reglementering en de consumentenbescherming in het bijzonder.
De economische inspectie versterken we zodat deze uitgroeit tot een algemene consumentenautoriteit waar consumenten terecht kunnen met al hun klachten.
Iedereen heeft recht op correcte informatie.
De recente chaos voor de passagiers naar aanleiding van de aswolk toont aan dat er nog steeds een grote nood is aan correcte informatie over de rechten van de consument.
We maken 1 unieke website met alle overheidsinformatie op consumentenvlak.
Etiketten op voeding mogen de consument niet misleiden.
sp.a richt een bijzondere taskforce binnen de FOD Economie op om ervoor te zorgen dat er geen misleiding via de etikettering van voeding plaatsvindt.
Iedereen heeft recht op transparante energieprijzen.
De manier waarop energieprijzen tot stand komen maken we transparant.
Er komt een eenvormige en transparante manier waarop energieprijzen geïndexeerd worden.
Iedereen heeft recht om met rust te worden gelaten.
Commerciële stalking van de consument via telefoon verbieden we.
Kredietgevers mogen enkel nog aan de persoon gerichte reclame voor kredieten versturen indien de consument daar op voorhand mee instemt.
We schenken bijzondere aandacht aan de bescherming van de privacy van de consumenten in het kader van nieuwe technologieën en sociale netwerken.
Iedereen heeft recht op een kwalitatieve post.
Er komt geen blinde liberalisering van de Post.
Bij de opmaak van het nieuwe wettelijk kader plaatsen we de belangen van de klanten en het personeel centraal.
Ook erkennen we opnieuw de belangrijke sociale en maatschappelijke functie van de postbode.
Iedereen heeft recht op een eerlijke afhandeling van massaschade.
De financiële crisis heeft aangetoond dat er nood is aan een groepsvordering voor de consumenten tegen consumentonvriendelijke ondernemingen.
sp.a maakt een groepsvordering mogelijk, zodat individuele klachten van consumenten met gemeenschappelijke schade gebundeld worden.
Individueel staan we zwak tegen oneerlijke praktijken van ondernemingen, samen 23 sterker.
Topmanagers en bestuurders worden aangezet vooruit te denken op lange termijn en niet om winst op korte termijn na te streven.
sp.a staat voor een volledige transparantie en duurzaamheid in de verloning van topmanagers,
een plafonnering van de riante afscheidspremies
en duurzame criteria voor bonussen.
Daarom verankeren we de volgende regels in de wet: De beperking van de ontslagvergoedingen van het management tot maximaal één vast jaarsalaris;
De maximale transparantie over vast en variabel salaris, aandelen- en optiepakketten, en criteria voor toekenning bonussen en ontslagvergoeding;
De verplichting om de betaling van bonussen en uitoefening van optieplannen te spreiden in de tijd, zodat deze nog kunnen gerecupereerd worden, indien achteraf zou blijken dat de resultaten toch niet duurzaam waren;
Het verbod op de betaling van prestatiegebonden verloning zoals aandelen en opties voor niet-uitvoerende bestuurders, waaronder de onafhankelijke bestuurders;
De bonussen beperken tot een maximale verhouding met het vast salaris.
Consumentenorganisaties hebben spreekrecht op de algemene vergadering van multinationals.
De Belgische overheid kwam tijdens de financiële crisis voor maar liefst 21 miljard tussen bij de ban-ken.
Daarnaast kregen ze nog eens voor 250 miljard staatsgaranties.
Onze economie kromp in 2009 met 3 procent, wat ons nog eens 10 miljard aan welvaart kostte.
We moeten absoluut vermijden dat zoiets opnieuw kan gebeuren.
De regering-Leterme heeft een erge crisis erger gemaakt door onze banken te verkopen aan het buitenland, nieuwe belastingen op te leggen op spaargeld en nieuwe regels ter be-scherming van de spaarders uit te stellen.
We moe-ten ingrijpen, als we opnieuw vooruit willen.
87 De door de regering-Leterme voorbereidewet op het financieel toezicht is een lege doos enkan dan ook naar de prullenbak.
In de plaats daar-van nemen we concrete maatrege-len die het gedrag van de banken en de bankiers reguleren.
88 De taks op spaargeld van de regering-Leterme trekken we terug en vervangen we door een bijdrage van banken op risicofinanciering.
Zo stimuleren we banken om minder risico te nemen en minder schulden aan te gaan
en bevoordelen we spaarbanken die zich volledig veilig met deposito’s financieren.
We vermijden zo dat de banken deze heffing doorreke-nen aan de spaarders.
Het geld dat de banken kregen in de financiele crisis moet voor sp.a terugvloeien naar de mensen.
We storten het in het Zilverfonds.
Met die middelen kunnen we de pensioenen financieren.
Om het spaargeld van gewone spaarders niet in gevaar te brengen wanneer een bank in moeilijkheden komt, leggen we alle banken een bankentestament op.
In dit systeem zijn banken verplicht om jaarlijks een plan voor te leggen aan de Bankcommissie dat aangeeft hoe ze de instelling snel en eenvoudig kan ontmantelen en hoe ze de risicovolle commerciële bank kan splitsen van de veilige spaar- en depositobank.
Bij een crisissituatie of nakende faling van een bank is er dus de mogelijkheid om de bank te ontmantelen.
Het risico blijft bij de bank en het spaargeld bij de spaarder.
Enkel het veilige deel kan dan nog rekenen op tussenkomsten van de belastingbetaler.
91 Om de kredietverlening voor grote projec-ten van maatschappelijk belang (zoals de bouw van scholen of de aanleg van een stopcontact op zee) te vergemakkelijken, schrijven we een volkslening uit.
Een private vennootschap waar de overheid in vertegenwoordigd is, schrijft een lening uit tegen een interest die iets hoger ligt dan het markttarief en met de garantie dat de opbrengst niet belast wordt.
De vennootschap leent de middelen weer uit aan een interest die maximaal 1 procent hoger is dan wat de spaarders krijgen en biedt zo goedkope kredietverlening aan maatschappelijk waardevolle projecten die onze toekomstige groei en werkgele-genheid ondersteunen.
Na tien jaar daling stijgt het aantal verkeersdoden opnieuw sinds 2007.
De treinen waren nooit minder stipt.
Er is een record aantal afgeschafte treinen en de aansluitingen zijn problematisch.
Dat is niet verwonderlijk, aangezien het beleid zich de afgelopen jaren beperkte tot wat aankondigingen en het bedienen van enkele sectorlobby’s.
sp.a wil opnieuw vooruit met het mobiliteitsbeleid.
Het aantal verkeersdoden moet opnieuw dalen.
Vandaag maken vrachtwagens dubbel zoveel dodelijke slachtoffers als personenwagens.
In afwachting van de ver dere regionalisering van het verkeersveiligheidsbeleid plannen we meer controles op overtredingen door vrachtwagens.
We hebben bijzondere aandacht voor overtredingen als het negeren van het inhaalverbod, onvol doende afstand houden, het niet dragen van de gordel, foutieve belading en overdreven snelheid.
We trekken ook de aangekondigde besluiten in die het inhaalverbod voor vrachtwagens afschaffen.
We organiseren meer controles op snelheid, alcohol- en druggebruik
en verdelen de middelen uit het verkeersveiligheidfonds eerlijker.
We herintroduceren de actieplannen verkeersveiligheid waarbij we kwantitatieve en kwalitatieve prestatiedoelstellingen bepalen inzake het aantal uit te voeren controles.
In het verlengde hiervan publiceren we de verkeersveiligheidbarometer opnieuw maandelijks en het observatorium voor de verkeersveiligheid jaarlijks, ook als de cijfers tegenvallen.
We brengen vooruitgang in een diepgaande ongevallenanalyse.
Voor de aanpak van recidivisten en zware overtreders betreffende het rijden onder invloed van alcohol, realiseren we het alcoholslot.
Een strenge aanpak vinden we verantwoord.
Verantwoordelijkheid willen we ook belonen.
We realiseren het rijbewijs op punten bij de realisatie van de aangekondigde databanken.
Voor het goederenvervoer bewerkstellingen we een modal shift naar de binnenvaart en het spoor.
We voeren, op initiatief van de gewesten, een slimme kilometerheffing voor vrachtwagens in, ter vervanging van het Eurovignet.
We werken de missing links in het spoornet weg ten behoeve van een multi-modale bereikbaarheid van onze steden, havens en bedrijventerreinen.
Om meer werknemers aan te zetten tot het samen maken van duurzame verplaatsingen met of zonder bedrijfswagen, voeren we het mobiliteitsbudget in.
Een fiscaal interessant budget dat de werkgever ter beschikking stelt van zijn werknemers en dat deze kunnen besteden aan een waaier van vervoersmodi.
Zij bepalen zelf van dag tot dag op welke wijze ze hun mobiliteit duurzaam invullen.
sp.a behoudt de doelstellingen van groei van het aantal reizigers per spoor en verbetering van de kwaliteit.
Minstens 95 procent van de treinen moet opnieuw stipt rijden.
We voorzien een beheerscontract met een groei- en kwaliteitsgerichte financiering.
De kwaliteit verhogen we evenzeer door te starten met een spoornachtnet.
We blijven veiligheid centraal stellen.
De geplande versnelde uitvoering van de automatische remsystemen voor treinen voeren we onverkort uit.
Hierdoor mag tegen 2014 geen enkele trein nog door een rood stoplicht rijden.
We verbeteren het reiscomfort.
We garanderen voldoende zitplaatsen.
We nemen nieuw rollend materieel in gebruik.
We geven de oudere rijtuigen een opknapbeurt en moderniseren de stations als ontmoetingsplaats voor reizigers en passanten.
De aantrekkelijkheid en vooruitgang van het openbaar vervoer moeten beter.
Moderne informatie- en communicatietechnologieën zorgen voor een betere informatiedoorstroming en bieden de reiziger oplossingen over de hele reisweg.
We integreren de informatie over reismogelijkheden en tarieven in de gps- en pda-toestellen.
We verwezenlijken een geïntegreerd openbaar vervoersnetwerk door het enig ticket dat toegang biedt tot alle vervoersnetten.
In het nieuw beheerscontract van NMBS spreekt sp.a af dat gebrekkige operationele resultaten op het vlak van stiptheid, veiligheid, frequentie en kwaliteit worden gesanctioneerd.
Ook ten aanzien van managementverantwoordelijken.
Een gezonde, efficiënte en vooruitstrevende openbare dienstverlening is prioritair.
We laten niet langer toe dat de overheidsmiddelen die ter beschikking worden gesteld voor het binnenlands reizigersvervoer gebruikt worden om de commerciële verliezen van cargo en internationale treinen te dekken.
We evalueren de gehanteerde kostenverdeelsleutels en werken de verdoken subsidiëring van cargo en internationaal reizigersvervoer weg.
De strategie en het beleid van de spoorwegen en het mobiliteitsbeleid van de gewesten stemmen we beter op elkaar af.
We betrekken de gewesten nauwer bij het samen opstellen en evalueren van de beheersovereenkomsten en de investeringsprogramma’s van de NMBS-groep.
Het aanbod en de investeringen in Vlaanderen en in Brussel moeten afgestemd worden op het Mobiliteitsplan Vlaanderen, de Visie 2020-plannen van De Lijn en de plannen voor bijkomende spoorontsluiting van onze havens.
Het wetenschapsbeleid van sp.a vertrekt van twee uitgangspunten.
Zo komen we via beleidsondersteunend onderzoek maximaal tegemoet aan de kennisbehoeften van de federale overheid.
Daarnaast is het nodig dat het wetenschapsbeleid de gewesten en de gemeenschappen maximaal ondersteunt in hun innovatie- en onderzoeksbeleid, door al haar instrumenten hiervoor te mobiliseren.
We breiden de bestaande overlegstructuren tussen de verschillende overheden inzake wetenschapsbeleid over onderzoek én innovatie uit.
Een sterkere vertegenwoordiging van de gewesten in de federale raad voor wetenschapsbeleid is onontbeerlijk voor een goede afstemming tussen de beleidsniveaus.
De interuniversitaire attractiepolen zorgen voor samenwerking tussen wetenschappers uit de gewesten.
Ze zorgen voor een verhoging van de kans op deelname aan grote projecten in het kader van Europese onderzoeksprogramma’s.
Met een gelijkaardig instrument sporen we bedrijven aan om over de gewesten heen samen te werken op vlak van onderzoek.
Zo kunnen die bedrijven ook makkelijker de stap vooruit zetten naar Europese onderzoeksprojecten.
We optimaliseren het systeem van gedeeltelijke vrijstelling van bedrijfsvoorheffing voor onderzoek.
Dit doet sp.a met een gedifferentieerd regime voor de verschillende doelgroepen.
We denken hierbij aan universiteiten, Young Innovative Companies, de grote ondernemingen en de kennisinstellingen.
De controle zal gebeuren door een speciaal op te richten cel.
Die cel zal alle fiscale gunstmaatregelen voor onderzoeksprojecten screenen.
Begunstigde bedrijven verbinden zich er toe om het vrijgestelde bedrag te herinvesteren in het onderzoek.
Daartegenover staat dat we het huidige percentage van de vrijstelling uitbreiden tot 90 procent.
De federale en (bi)culturele instellingen spelen een belangrijke rol bij culturele, wetenschappelijke en educatieve innovatie.
Ze vervullen samen een belangrijke economische rol in de vooruitgang van de creatieve industrie en als hefboom voor onderzoek en ontwikkeling.
We pleiten daarom voor een herfinanciering die gepaard gaat met structurele maatregelen.
Nieuwe, transparante beheersstructuren met voldoende werkingsautonomie én verantwoordelijkheid voor het management staan -naar het voorbeeld van Bozar -garant voor een efficiëntere werking en een groter bereik.
Dit kan enkel maar als er een beheersovereenkomst met duidelijke resultaatsverbintenissen komt,
waarop de overheid streng toezicht houdt.
Iedereen heeft recht op veiligheid.
Het recht om vrij te wandelen op straat zonder telkens achterom te hoeven kijken.
Het recht om rustig te kunnen slapen in zijn eigen huis, zonder te moeten vrezen voor in-brekers.
sp.a past voor een veiligheidsbeleid waar-bij veiligheid wordt voorbehouden voor diegenen die het zich kunnen permitteren.
Alle overheden moeten samen bijdragen aan een betere veiligheid.
Instanties als politie, parket en rechtbank moeten die veiligheid daadwerkelijk realiseren.
sp.a wil alle veiligheidsinstanties responsabiliseren door met concrete doelstellingen te werken.
Zoals we ook doen voor verkeersveiligheid.
We streven naar 50 procent minder inbraken en een halvering van alle straatcriminaliteit tegen 2015.
Een maandelijkse veiligheidsbarometer kan dit vooruit helpen.
Een integrale aanpak, met een performante preventie, repressie en nazorg, is ons uitgangspunt.
De sterke aanpak van de burgemeesters in de grote steden (zoals Gent en Antwerpen) met één politiezone voor één grote stad werkt.
Deze aanpak is een voorbeeld voor de rest van het land.
Burgemeesters die, in tegenstelling tot procureurs, politieke verantwoording verschuldigd zijn en afgerekend worden op een falend veiligheidsbeleid, willen we inspraak geven bij de evaluatie van de procureur die bevoegd is voor hun politiezone.
De afspraken in de schoot van de zonale Veiligheidsraden onder het voorzitterschap van de burgemeester krijgen een bindend karakter.
De nabijheidpolitie wordt versterkt met de wijkagent in de hoofdrol.
Er is nood aan meer wijkagenten die begaan en vertrouwd zijn met de problemen van hun wijk.
Daarom voert sp.a een vast percentage in van wijkagenten die wonen in de gemeente waar ze werken.
Dit percentage trekken we stelselmatig op en brengen we in rekening voor de federale toelage aan de betrokken politiezone.
Met het oog op een strenge en kordate aanpak van overlast en kleine criminaliteit breiden we de toepassingsmogelijkheden van de gemeentelijke administratieve sancties uit.
Om jongeren zo snel mogelijk aan te spreken op ontoelaatbaar gedrag, verlagen we de leeftijd om gemeentelijke administratieve sancties toe te passen.
De bemiddeling tussen de jongere en het slachtoffer staat centraal.
Zonder een voorafgaandelijke bemiddelingspoging kan nooit een gemeentelijke administratieve sanctie aan jongeren worden opgelegd.
De middelen van het federaal grootstedenbeleid zetten we onder andere in ter ondersteuning van het preventie- en bemiddelingswerk.
Specifiek voor Brussel, onze hoofdstad en die van Europa, streven we naar een eenvormig en eenstemmig veiligheidsbeleid.
Het Brussels Gewest is de facto één grote stad die nood heeft aan een resultaatsgebonden integrale veiligheid onder de verantwoordelijkheid van de Minister-President.
Er komt één Brusselse politiezone met dwingende afspraken tussen de politie, het parket en de rechters, met één veiligheidsplan en meer middelen voor politie op straat.
We willen een wijkgerichte nabijheidspolitie en een hogere inzet van beschikbare agenten in functie van de noden op het terrein.
De grootstedelijke criminaliteitsfenomenen zoals illegale economie, sacjacking, wapenhandel, georganiseerde bendes, inbraken worden prioritair aangepakt.
Dit vereist een gecoördineerde, gezamenlijke actie van politie, parket en justitie samen met alle inspectiediensten (bv.<U+F020>economische, sociale en fiscale).
Een bijzondere eenheid van de federale politie staat paraat om bij voorrang deze gecoördineerde aanpak te ondersteunen en bij te springen waar nodig.
We organiseren de procureurs -zoals de politie - in één structuur met twee niveaus, een federaal en een lokaal niveau.
Federaal parket en arrondissementsparketten vormen één structuur.
Procureurs, ambtenaren van het openbaar ministerie, zijn bevoegd voor het hele land.
Het parket kan zelf afzonderlijke afdelingen oprichten.
Een doorgedreven specialisatie en efficiënte inzet van middelen worden mogelijk.
Hierdoor wint het openbaar ministerie aan slagkracht.
Het vervolgingsbeleid brengen we in overeenstemming met de gewijzigde staatstructuur.
In afwachting van een Vlaamse minister van Justitie maken we afspraken die een Vlaams strafrechtelijk beleid inzake Vlaamse materies mogelijk maken.
Hiervoor wordt een permanent overleg georganiseerd tussen de federale regering en de deelregeringen en binnen het College van Procureurs-generaal.
De verschillende beleidsdomeinen worden maximaal op elkaar afgestemd.
Op die manier maken we echte vooruitgang.
Fiscale fraude verhoogt de belastingen van wie ze wel betaalt.
Bestrijding van de fiscale fraude leidt tot belastingsvermindering voor iedereen.
België vervult een pioniersrol inzake het door Europa in het vooruitzicht gesteld Europees parket, dat belast wordt met de opsporing en de vervolging van financiële misdrijven die indruisen tegen de EU-belangen.
Familiaal geweld en seksuele misdrijven zijn een absolute prioriteit in het strafbeleid.
Uitgangspunt is dat zoveel mogelijk rekening wordt gehouden met de belangen van het slachtoffer.
Vrouwe Justitia mag haar ogen niet sluiten voor het misbruik van kinderen.
Pedofielen mogen hun straf niet ontlopen.
Hetzelfde geldt voor degenen die hen de hand boven het hoofd houden.
Het automatisme dat als magistraten in de fout gaan de daders vrijuit gaan, is voor sp.a onaanvaardbaar.
De sanctiemogelijkheden bij de nietnaleving van vormvoorschriften worden geëxpliciteerd in de wet.
Als regel geldt dat geen nietigheid kan worden uitgesproken zonder dat de schending van de belangen van de verdachte concreet wordt aangetoond.
sp.a stapt af van de holle woorden van het masterplan gevangenissen
en zet daadwerkelijke stappen naar een daadkrachtig en humaan strafuitvoeringsbeleid.
De gevangeniscapaciteit wordt uitgebreid.
De bestaande gevangeniscapaciteit wordt waar mogelijk behouden, zo niet vervangen.
Er wordt werk gemaakt van een aangepaste opvang voor geïnterneerden.
sp.a is akkoord met de bijkomende gevangenissen
maar niet met de afgelopen aanpak van de bouw van luchtkastelen op drijfzand.
Daarom is er nood aan een gevangenisagentschap.
De huidige bevoegdheden van de Regie der Gebouwen inzake de gebouwen van de FOD Justitie worden haar onttrokken en in het gevangenisagentschap ondergebracht.
Dit agentschap staat in voor de bouw en de aankoop van gebouwen noodzakelijk voor het justitiebeleid (waaronder niet alleen gevangenissen, maar ook rechtbanken) en staat onder voogdij van de minister van Justitie.
Het huidige straffenarsenaal wordt aangepast en uitgebreid.
Uitgangspunt is dat een straf effectief en constructief moet zijn.
We breiden de toepassing van het elektronisch toezicht en het aantal elektronische enkelbanden drastisch uit.
Het elektronisch toezicht kan voortaan als alternatief voor de voorlopige hechtenis of als autonome straf worden opgelegd.
Een bijzondere aandacht gaat uit naar de belangen van het slachtoffer.
De rechter kan seksdelinquenten met minderjarige slachtoffers een woonverbod opleggen dat uitwerking krijgt nadat de straf werd uitgezeten.
sp.a herstelt het evenwicht tussen de door de rechter uitgesproken straf en de uit te voeren straf.
Op die manier wordt de vicieuze cirkel van strafverzwaring doorbroken.
We stroomlijnen het strafuitvoeringsbeleid.
Er komen dwingende richtlijnen.
Elke straf moet worden uitgevoerd.
sp.a gaat ervan uit dat vanaf de straftoemeting een nieuwe periode begint waarbij de terugkeer in de samenleving van een individu – enkele uitzonderingen tegen wie de samenleving permanent dient beschermd te worden niet te na gesproken – actief wordt voorbereid.
Daarom komen er voor de gedetineerden individuele detentieplannen die hen daadwerkelijk voorbereiden op hun terugkeer naar de samenleving.
Hierbij wordt in een structurele samenwerking met de gemeenschappen voorzien.
De over deze overheden verdeelde beleidsdomeinen worden op elkaar afgestemd.
Enkel de strafuitvoeringsrechtbanken oordelen over alle vormen van vervroegde vrijlating.
Idealiter bestaat iedere veroordeling tot effectieve gevangenisstraf uit een vaste termijn (de gevangenisstraf) en een periode van terbeschikkingstelling van de strafuitvoeringsrechtbank.
Voor de uitvoering van straffen (boetes, gevangenisstraf, werkstraffen, enzovoort) moet er een geplande uitvoering komen in plaats van de huidige lotto.
Het gerecht is er om het leven van de mensen vooruit te helpen en niet moeilijker te maken.
Toch geeft het recht niet altijd hedendaagse antwoorden op maatschappelijke problemen.
Denken we maar aan het feit dat in nieuw samengestelde gezinnen de nieuwe partner rechteloos staat, dat de (niet) naleving van het omgangsrecht nog steeds heel wat problemen opwerpt en er soms zelfs toe leidt dat kinderen geen contact meer (willen) hebben met een van de ouders, enzovoort.
Het recht passen we aan deze gewijzigde en wijzigende sociologische context aan.
De invoering van een “co-ouderschapspas” laat toe dat elke ouder zich kan beroepen op de grote en kleine voordelen verbonden aan kinderlast, zoals de korting op (school)abonnementen (wat de Lijn reeds toepast), de huur van een sociale woning, maar ook het bekomen van een grabbelpas of bibliotheekkaart.
De eerlijke aanpassing van het erfrecht aan de hedendaagse samenleving ziet sp.a als een prioriteit.
De toegang tot het gerecht verbeteren we.
Streefdoel is iedereen een gelijke toegang tot de rechter te garanderen.
Diverse initiatieven worden genomen: groepsvorderingen voor consumenten,
een verruiming van het recht op juridische bijstand
en een collectief vorderingsrecht voor verenigingen.
Het pleitmonopolie van de advocaten wordt verder afgebouwd.
Naast vakbonden kunnen ook andere belangenverenigingen, zoals de huurdersbond, in rechte optreden ter behartiging van de belangen van hun leden.
Dit moet onder andere leiden tot meer verzoeningsprocedures voor Vrederechters in plaats van uithuiszettingen.
De regels inzake rechtsplegingsvergoeding passen we aan.
Iemand die niet door een advocaat maar bijvoorbeeld door zijn vakbond wordt verdedigd en de zaak verliest, betaalt steeds een hoge rechtsplegingsvergoeding aan degene die zich wel door een advocaat laat verdedigen.
Als hij wint kan deze persoon echter nooit aanspraak maken op een rechtsplegingsvergoeding.
Aan die anomalie, die een heuse wapenongelijkheid inhoudt, moet een einde worden gesteld.
Daarom worden de bedragen die nu gelden voor de socialezekerheidsinstellingen algemeen van toepassing gemaakt in alle zaken die voor de arbeidsrechtbanken en -hoven worden behandeld.
De gerechtelijke achterstand wordt teruggedrongen.
Er komt een rendementsbarometer per rechter.
Er worden provinciale entiteiten opgericht die belast worden met het beheer van de rechtbanken.
De rechters concentreren zich op hun kerntaak: recht spreken.
Elke provinciale beheersentiteit sluit een beheersovereenkomst af met de FOD Justitie en is verantwoordelijk voor de verdeling en de inzet van de (materiële en personele) middelen.
Deze verdeling gebeurt op basis van objectieve criteria.
Rechters worden benoemd per provincie en worden in de verschillende arrondissementen ingezet in functie van de noden.
De bestaande zittingsplaatsen worden zoveel mogelijk behouden en waar mogelijk nog uitgebreid, dit om de nabijheid voor de rechtzoekende maximaal te garanderen.
Aan de eigenheid (die in het verlengde ligt van de sociale overlegstructuur in ons land) en de specialisatie van de arbeidsrechtbanken raken we niet.
De arbeidsrechtbanken behouden we.
Het takenpakket van de notarissen wordt herzien.
Enerzijds dragen we minder complexe taken over aan de administratie, anderzijds belasten we de notarissen met technisch-juridische taken die voorheen bij de rechtbanken lagen.
De honoraria van de notarissen worden in overeenstemming gebracht met de kwaliteit en de omvang van het geleverde werk.
sp.a scherpt de interne controle op de rechters en de ambtenaren van het openbaar ministerie aan.
Het onderscheid tussen lichte en zware tuchtstraffen heffen we op.
De waarschuwing schaffen we af.
Bij twee opeenvolgende negatieve evaluaties kan een tuchtsanctie worden opgelegd.
De ultieme sanctie is de afzetting.
Er komen onafhankelijke tuchtinstanties samengesteld uit magistraten en niet-magistraten die worden belast met de interne controle.
Naar analogie van de bestaande Vaste Comités I en P, richten we een Vast Comité J op dat belast is met de externe controle op de werking van het gerecht en hierover verslag uitbrengt aan het parlement.
Op elke rechtbank komt er een meldpunt voor klachten.
De klachten centraliseren we in de schoot van het Vast Comité J.
Over de opvolging van de klachten wordt verslag uitgebracht aan het parlement.
De uitvoerende macht waakt over de eerbiediging van het principe van de scheiding der machten.
Procureurs weren we uit de ministeriële kabinetten.
Hoogstens komt er één verbindingsmagistraat bij het Kabinet justitie.
De bevoegdheden van de Hoge Raad voor de Justitie worden bijgestuurd.
De Hoge Raad voor de Justitie staat in voor de benoeming van de leden van de rechterlijke macht en krijgt in het kader van zijn benoemingsopdracht inzage in de tuchtdossiers.
Onder de regering-Leterme is het jarenlang zorgvul-dig opgebouwde asielbeleid met een beperkt aantal aanvragen en een zwak aanzuigeffect volledig on-deruit gehaald.
De besluiteloosheid rond de regula-risatie, het gebrekkig opvangbeleid, de afwezigheid van een uitwijzingsbeleid hebben opnieuw geleid tot een record stijging van het aantal aanvragen en een ontwrichting van het asielsysteem.
138 We voeren de strijd tegen uitbuiting, men-senhandel en mensensmokkel op.
Hoewel illegale migranten en asielzoekers vaak dezelfde manieren gebruiken om de EU binnen te komen, hebben asiel-zoekers een specifieke nood aan bescherming.
In afwachting van een volwaardig Gemeenschappelijk Europees asielbeleid, pleiten we op nati-onaal niveau voor een kordaat en humaan asielbeleid.
Echte asielzoekers kunnen rekenen op onze steun.
Afgewezen asielzoekers en illegale migran-ten keren terug naar hun land van herkomst.
Om de nood aan opvangplaatsen in te dijken, maken we werk van een daadwerkelijk en conse-quent uitwijzingsbeleid.
De uitwijzing gebeurt bij voorkeur vrijwillig maar gedwongen als het moet.
Bij een negatieve beslissing van de commissaris-generaal worden afgewezen asielzoekers geholpen zich voor te bereiden op de herintegratie in eigen land.
In het belang van de rechtszekerheid van de asielzoeker en om de nood aan opvang te beperken dringen we de doorlooptijd van de asielaanvragen terug.
Daartoe worden meervoudige asielaanvra-gen afgeblokt
en trekken we meer middelen uit voor het Commissariaat-Generaal voor de Vluchte-lingen en Staatslozen (CGVS), dat instaat voor het onderzoek van de asielaanvragen.
Tegelijkertijd zet-ten we de lopende projecten inzake ontwikkelings-samenwerking in de landen van herkomst voort en versterken we ze.
139 sp.a eist dat de Europese Unie strenger op-treedt tegen lidstaten die minderheden in eigen land discrimineren en mensonwaardig behandelen (zoals bijvoorbeeld de Roma-gemeenschappen in diverse Oost-Europese landen) en effectief sancties oplegt.
140 Er komt één minister die bevoegd is voor alle domeinen gelinkt aan het vreemdelingenrecht.
Om een proactief opvangbeleid en een effectief uit-wijzingsbeleid mogelijk te maken, realiseren we een vlotte informatiedoorstroming en samenwerking tussen de Dienst Vreemdelingenzaken en Fedasil.
De Dienst Vreemdelingenzaken belasten we met de permanente monitoring van de in- en uitstroom.
Ze brengt hierover halfjaarlijks verslag uit aan de be-voegde minister en aan het parlement.
Meer dan 60 procent van de buitenlandse immi-granten zijn van Europese origine.
Marokkanen, Amerikanen en Turken zijn het talrijkst onder de migranten uit niet-EU-landen.
Kwantitatief is volg-migratie, waaronder huwelijksmigratie, één van de belangrijkste kanalen voor legale migratie van bui-ten de EU naar België.
141 Om ons systeem van sociale bescherming op peil te houden, scherpen we de regels over volgmigratie aan.
We voeren de strijd tegen schijn-huwelijken en schijnsamenwoning verder op.
Aan-gezien België geen controle heeft op huwelijken die in het buitenland worden afgesloten, voorzien we in een structurele samenwerking met de lan-den die hoog scoren in de statistieken op schijnhu-welijken.
We heronderhandelen de bilaterale ak-koorden met Turkije, Marokko, Tunesië, Algerije en het voormalige Joegoslavië, die werden afgesloten in het kader van arbeidsmigratie.
142 In samenwerking met de Gemeenschap-pen koppelen we aan gezinshereniging met derde-landers een uitdrukkelijk engagement tot integratie.
Om de versnippering van de Belgische ontwikkelingssamenwerking tegen te gaan komt minstens één maal per jaar een officieel overlegorgaan samen, dat bindende afspraken maakt.
Ze zorgt voor een betere coördinatie en coherentie tussen de verschillende beleidsniveaus..
De verschillende actoren in onze partnerlanden overleggen op regelmatige basis over lopende projecten.
We passen de Wet Internationale Samenwerking aan, aan het huidige ontwikkelingsdenken.
We werken een lange termijn toekomstvisie uit op de Belgische ontwikkelingssamenwerking.
Daarbij houden we rekening met de aangegane internationale engagementen en de grote uitdagingen van vandaag zoals migratie, klimaat en waardig werk.
Ook na 2010 besteden we 0,7 procent van het Bruto Nationaal Inkomen aan ontwikkelingssamenwerking.
We besteden het ontwikkelingsgeld op een doeltreffende manier, zodat onze hulp effectief ten goede komt aan armoedebestrijding en duurzame menselijke ontwikkeling.
We willen vooruitgang boeken.
We blijven streven naar een effectieve realisatie van alle Millenniumdoelstellingen.
Op de VN High Level Plenary Meeting onder het Belgische EU voorzitterschap zetten we breed in op extra engagementen.
Toegang tot basisgezondheidszorg is een essentiële voorwaarde om recht op gezondheid te realiseren.
We stellen voor om een wereldgezondheidsfonds op te richten.
België engageert zich om 15 procent van zijn hulp te investeren in gezondheidszorg.
Als tegenprestatie vragen we aan de ontwikkelingslanden om minimum 3 procent van hun BNP aan gezondheidszorg te besteden.
We geven een wettelijke omschrijving aan het begrip ‘eerlijke handel’, zodat aanbestedende overheden een referentie hebben.
Consumenten moeten hun weg vinden in het doolhof van labels.
Via een expertencommissie ondersteunen we onze partnerlanden, waaronder Congo, in hun strijd tegen de illegale kapitaalvlucht, zodat er niet langer meer geld uit het land verdwijnt, dan er aan ontwikkelingshulp arriveert.
Sociale en milieunormen in het algemeen, en waardig werk in het bijzonder, geven we een centrale plaats binnen het Belgisch buitenlands- en ontwikkelingsbeleid.
Ook bij het sluiten van bilaterale en multilaterale akkoorden nemen we deze normen op afdwingbare wijze mee.
In het bijzonder vragen we de naleving van de internationale arbeidsnormen en de ratificering van alle verdragen van de Internationale Arbeidsorganisatie.
We ijveren voor bindende OESO-richtlijnen, die bedrijven aanzet tot maatschappelijk verantwoord ondernemen.
De armste en meest kwetsbare delen van de wereld, die in het verleden het minst bijgedragen hebben tot de klimaatverandering, worden vandaag al door die gevolgen getroffen.
Zij zijn gedwongen om nu al maatregelen te nemen om zich te wapenen tegen extreme weersomstandigheden, nieuwe migratiegolven en sociaaleconomische veranderingen.
We vinden het vanzelfsprekend dat de ontwikkelde landen een substantieel deel van deze kosten op zich nemen.
België zal hier in een Europees kader een bijdrage toe leveren.
We gaan de dialoog aan om andere landen te overtuigen de universele mensenrechtenverdragen te ratificeren en effectief te implementeren..
We maken werk van de ratificatie van optionele protocollen
en houden rekening met de aanbevelingen van de bevoegde VN comités.
We hebben in eigen land goede wetten die een gelijke behandeling van holebi’s garanderen.
We werken actief mee om deze gelijke behandeling ook ingang te doen vinden in landen waar gelijke rechten in verdrukking komen.
We stemmen beslissingen over de operatie in Afghanistan af op het welzijn van de Afghanen zelf, niet op vraag van anderen.
De enige duurzame lange termijnoplossing is een in VN-kader bedongen brede politieke regeling.
Ons land bepleit deze strategiewissel actief op diverse internationale fora.
sp.a wil een geleidelijke en overlegde terugtrekking van de Westerse troepen als onderdeel van deze politieke regeling.
Op korte termijn vragen we een terugtrekking van de F16’s in Kandahar, de afbouw van de militaire operatie in Kunduz en de concentratie van alle militaire inspanningen in Kaboel, het centrum van alle humanitaire hulp in Afghanistan.
De militaire aanwezigheid wordt niet langer verlengd na 2011.
Er is nood aan een meer gecoördineerde hulpverlening onder VN structuur.
We pleiten voor een versterkte rol van de VN missie UNAMA op het gebied van donorcoördinatie.
We gebruiken onze financiële en politieke hefbomen in Congo om tegelijk ontwikkelingssteun te leveren en goed democratisch bestuur en vooruitgang te stimuleren.
De bilaterale ontwikkelingshulp koppelen we aan concrete en meetbare resultaatsverbintenissen op vlak van democratisch bestuur, naleving van de mensenrechten en corruptiebestrijding.
Er is vooruitgang nodig op vlak van democratisering en transparantie van het Congolese bestuur vooraleer we beslissen over extra hulp en schuldkwijtschelding.
Het democratisch en transparant verloop van de volgende verkiezingen is hiervoor een geschikte parameter.
We ondernemen meer diplomatieke initiatieven opdat oorlogsmisdadigers correct bestraft worden conform het internationale recht.
De koning vertolkt tijdens zijn bezoek aan Congo in juni een krachtige boodschap, verwijzend naar bovenstaande voorwaarden.
sp.a pleit voor een verlengd en verstrekt MONUC mandaat.
Ook de hervorming van de Congolese veiligheidsdiensten is broodnodig.
Ons land levert een substantiële bijdrage aan de EUSEC missie, die de belangrijke Europese inspanningen hier rond groepeert.
We investeren in Congolese middenveldorganisaties, die lokale wantoestanden aan het licht brengen en samen een democratische tegenkracht vormen.
Ons land moet blijven investeren in mechanismen waardoor de opbrengst van natuurlijk rijkdommen ten goede komt aan de lokale bevolking.
We vragen op Europees en internationaal vlak blijvend aandacht voor de schrijnende situatie van de Congolese bevolking en de noodzaak van een gecoördineerde strategie.
Deelnemen aan buitenlandse operaties is de kerntaak van ons leger.
Onze prioriteit ligt bij opdrachten waar we als klein leger bewezen degelijkheid in hebben, en operaties onder VN- of EUleiding.
Op die manier kunnen we solidair zijn met onze internationale partners en de lokale bevolking.
We behouden een ambitieniveau van 1.200 militairen in buitenlandse operaties.
Civiel-militaire samenwerkingsprojecten en duurzame humanitaire opdrachten die niet door NGO’s kunnen vervuld worden, zien we niet als minderwaardige opdrachten voor het leger.
We sluiten gevechtsoperaties niet uit,
maar enkel onder VN-mandaat en met duidelijke afspraken, zoals een concrete einddatum en gewenst eindresultaat.
Het parlement beslist over deelname en verlenging van buitenlandse operaties..
De budgettaire realiteit vraagt efficiënte maatregelen om de kernopdrachten te kunnen blijven invullen.
We brengen eindelijk vooruitgang in de verkoop van het overtollige materiaal.
We evalueren de verschillende aankoopprogramma’s in functie van de opdrachten en capaciteiten van de krijgsmacht en de internationale samenwerking.
Aanpassingen aan het herstructureringsplan zijn nodig.
De noodzakelijke vooruitgang gebeurt op basis van overleg en beargumenteerde beslissingen.
Met het oog op een optimale geografische spreiding van de kazernes en een efficiënte en doeltreffende werking.
Besparingen mogen niet doorgevoerd worden ten koste van de militair op het terrein.
Een degelijk sociaal begeleidingsplan met welomschreven maatregelen is nodig.
We gaan voor een verregaande specialisatie in het kader van een Europees veiligheids- en defensiebeleid.
Investeringen in mensen en materiaal gebeuren in functie hiervan.
Met het verdrag van Lissabon is er de mogelijkheid om deel te nemen aan permanent gestructureerde samenwerking.
Ons land mag deze boot niet missen en participeert hieraan op basis van realistische criteria.
Sinds de val van de Berlijnse Muur is de NAVO op zoek naar een nieuwe rol.
Het bondgenootschap dient zich te focussen op haar kerntaak: het collectief verdedigen van haar leden tegen bepaalde dreigingen.
NAVO operaties kunnen enkel onder VN mandaat, met duidelijke criteria onder welke omstandigheden een operatie kan opgezet worden buiten het NAVO grondgebied.
168 In de onderhandelingen over een nieuw strategisch concept van de NAVO vraagt sp.a een fundamentele herziening van de nucleaire strate-gie.
Met als uitdrukkelijke doelstellingen non proli-feratie, ontwapening en het uiteindelijk schrappen van elke rol voor kernwapens.
We pleiten voor de terugtrekking van de tactische kernwapens van het Europese grondgebeid.
Naar het voorbeeld van Duitsland willen we de terugtrekking van de in Bel-gië gestationeerde kernwapens opnemen in het re-geerakkoord.
We ontwikkelen een strategie voor de Belgische bijdrage op internationale fora.
Ons land zet hierbij in op een vooruitstrevend tijdschema naar een kernwapenvrije wereld,
de opvolging van de VN conferentie over ontwapening en de herzieningsconferentie van het non-proliferatieverdrag,
het streven naar kernwapenvrije zones en in het bijzonder in het Midden Oosten,
het verbeteren van de veiligheid van nucleair materiaal
en de versterking van de rol van het Internationaal Atoomenergie Agentschap.
Op de herzieningsconferentie van het statuut van het Internationaal Strafhof steunen we het voorstel om het gebruik van kernwapens in te schrijven als oorlogsmisdaden.
Nieuwe toekomststrategieën voor de EU zijn gericht op de verdere uitbouw van ons Europees sociaal model, dat het welzijn van de mensen centraal stelt.
Werkgelegenheid, armoedebestrijding en de overgang naar een duurzame economie die gebouwd is op een eerlijk financieel en economisch systeem zijn voor ons prioritair.
Een meer evenwichtige verdeling tussen de drie pijlers van de EU2020-strategie is nodig, met prioriteit voor directe investeringen in de sociale pijler.
We zijn voorstander van sterke, coherente en geïntegreerde doelstellingen inzake economie, milieu en sociaal beleid die bindend zijn, met de Europese Commissie als krachtige scheidsrechter.
In december 2009 waren 5,5 miljoen -25 jarigen in de EU werkloos.
Opdat onze jongeren van vandaag geen verloren generatie worden zetten we ons in voor degelijke jobs voor jongeren in Europa en dit door middel van jobcreatie, begeleiding en regelgeving inzake precaire jobs zoals slechtbetaalde stages en tijdelijke contracten.
We willen werk voor jongeren, maar zijn niet blind voor het probleem van werk hebben en toch arm zijn.
Tijdens het jaar van de armoede zal een richtlijn minimuminkomen voorbereid worden.
Ons land schuift het recht op een relatief minimuminkomen naar voor en maakt dit binnen de Raad bespreekbaar.
We zetten de sociale diensten van algemeen economische belang op de politieke agenda.
Om gemeenschapsvoorzieningen betaalbaar, toegankelijk en kwaliteitsvol te houden kunnen we ze niet overlaten aan de regels van de interne markt.
De hervorming van het financiële systeem mag niet worden afgezwakt.
We voeren de druk op om tot sterke Europese financiële toezichthouders te komen.
We pleiten voor de invoering van de ‘Volcker regel’ die stelt dat banken niet voor eigen rekening mogen handelen op de beurs, of risicokapitaal investeren in bedrijven of in risicovolle hefboomfondsen.
Banken die via fiscale paradijzen ons fiscaal systeem ondergraven worden strenger aangepakt.
We pleiten voor een duidelijke Europese regeling voor bonussen en toplonen en voor de invoering van een heffing op kapitaaltransacties.
We zetten het dossier van de harmonisatie en coordinatie van de vennootschapsbelasting binnen de Europese lidstaten opnieuw op het voorplan.
De hervorming van het Europese budget moet leiden tot meer middelen voor de uitbouw van ons Europees sociaal model, innovatie en duurzaamheid.
De systematische verbetering van de federale overheidsdiensten is stilgevallen.
Er is geen vooruitgang meer merkbaar.
Het steriel debat over het aantal ambtenaren heeft de aandacht weggetrokken van de echte inzet: de kwaliteit van de dienstverlening.
We maken werk van een publieke dienstverlening op maat.
We verbeteren de dienstverlening aan en achter de loketten van de federale overheid.
We kunnen op dat terrein nog veel vooruitgang boeken door maximaal gebruik te maken van door de overheid gekende data, door digitale contactname mogelijk te maken en door één infolijn op te zetten.
De Vlaamse infolijn kan hier als voorbeeld dienst doen.
We meten systematisch de kwaliteit van de dienstverlening.
Wij willen geen nieuw groot plan voor de verbetering van de overheidsdiensten, maar een systematische toepassing van de beste praktijken in alle overheidsdiensten.
Voor elk van de functies gaan we na wat de beste praktijk is.
Daarna vragen we aan de verantwoordelijken om in hun managementplan aan te geven op welke manier ze die in hun dienst gaan toepassen.
De efficiëntie van de overheid meten we niet aan het aantal ambtenaren, maar aan het aantal tevreden klanten per ambtenaar.
Daartoe veralgemenen we de het gebruik van boordtabellen, klantenonderzoeken en bepalen we meetbare strategische doelstellingen.
We besteden niet alleen aandacht aan processen en projecten, maar werken ook actief aan een dienstverleningscultuur binnen de overheid die gericht is op tevredenheid van de “klanten”
én de voldoening van de ambtenaren die de dienst leveren.
De overheid ontpopt zich als een voorbeeldige werkgever.
sp.a gaat voor een grote staatshervorming.
Daarbij staan wij voor een constructieve benadering.
De staatshervorming die we nodig hebben, is een ‘new deal’ tussen gemeenschappen, gewesten en de federale overheid samen, waarbij alle overheden versterkt worden en vooruit gaan.
Sterke overheden beschikken over duidelijke kerntaken en de nodige middelen om deze kerntaken te realiseren.
Een correcte staatshervorming kent geen verliezers.
De gehele bevolking gaat erbij vooruit.
Daar gaan we voor.
De hamvraag is of we ervoor kunnen zorgen dat de federale overheid haar onvermijdelijk groeiende beschermingsagenda ook kan financieren, dankzij een duurzaam ‘dividend’, dat voortvloeit uit het sociale investeringsbeleid van gewesten en gemeenschappen.
Bij een nieuwe ronde in de staatshervorming is het financiële hoofdstuk van cru ciaal belang.
We onderhandelen een sociale staatshervorming, die de so ciale en financiële slagkracht van alle overheden versterkt.
Een staatshervorming met een duidelijke sociale doelstelling: meer middelen voor de federale overheid die garant staat voor een degelijke sociale bescherming
en meer bevoegdheden voor de gemeenschappen en gewesten om beter te kunnen investeren in mensen, kennis en duurzame ontwikkeling.
Daarom is bij een staatshervorming voor sp.a het arbeidsmarktbeleid een prioriteit.
Een versterking van het regionale arbeidsmarktbeleid levert extra federale middelen op (minder werkloosheidsuitgaven en meer sociale bijdragen), waardoor er meer slagkracht ontstaat om vooruitgang te boeken op het vlak van pensioenen en gezondheidszorg.
De gewesten en gemeenschappen willen we daarbij meer aanzetten tot effectiviteit en efficiëntie door een resultaatgebonden impulsfinanciering.
sp.a streeft ook naar akkoorden inzake grootstedenbeleid, de fiscale aftrekken voor onder ander milieu-, energie- en wooninvesteringen, justitie, verkeersveiligheid en aspecten van het gezondheidsbeleid.
Ons pleidooi voor sterke overheden met duidelijke kerntaken is a fortiori van toepassing op Brussel.
De complexe Brusselse bestuurlijke organisatie is al te vaak een rem op een doortastend stedelijk beleid.
Er moet een vereenvoudiging komen van het bestuur in Brussel om op een efficiënte manier de grote uitdagingen waar het Gewest voor staat aan te pakken.
Extra geld voor Brussel is noodzakelijk om de demografische explosie op te vangen, om het opleidingsniveau, de werkgelegenheid, de veiligheid te versterken maar kan enkel op voorwaarde dat Brussel effectief resultaten behaalt en de interne bestuurlijke organisatie vereenvoudigt.
Vanaf 2014 organiseren we om de vijf jaar samenvallende Vlaamse, Europese en federale verkiezingen.
Ons land heeft nood aan politieke stabiliteit en aan een regering die de problemen van de mensen kan aanpakken.
Bij samenvallende verkiezingen staan kandidaten ook nog slechts op één lijst, en komt er dus een einde aan het regelmatig veranderen van parlement door de verkozenen.
Voor de noodzakelijke politieke stabiliteit is ook een oplossing voor Brussel-Halle-Vilvoorde een must.
De kieskring splitsen we op een onderhandelde manier in een kieskring Vlaams-Brabant en een kieskring Brussel.
We pleiten voor de afschaffing van de Senaat als permanente instelling en vervangen haar door een paritaire assemblee, die de gewesten en gemeenschappen vertegenwoordigt en die samenkomt voor bijzondere aangelegenheden zoals een grondwetswijziging of een bijzondere wet.
We schaffen de positie van staatssecretaris af.
Vijftien federale ministers moeten volstaan.
We leven in een harde, snelle wereld die aan een duizelingwekkende vaart werkt aan vooruitgang.
Met vooruitgang is niets mis, integendeel, maar een samenleving moet heel attent blijven voor zij die achterop geraken.
De burger wordt geconfronteerd met machtige actoren, van bedrijven tot ziekenhuizen, waartegen hij vaak te weinig verhaal heeft.
De kloof tussen arm en rijk wordt breder, wat bewijst dat de economische groei niet iedereen ten goede komt.
Het aantal armen en mensen met overmatige schulden neemt toe.
Maar ook andere bevolkingsgroepen hebben het soms moeilijk, omwille van discriminatie of omdat de maatschappij te weinig aandacht voor hen heeft: vrouwen, mensen met een handicap, allochtonen, holebi’s, jongeren.
spirit heeft zich altijd het lot van deze groepen aangetrokken, maar niet vanuit een puur paternalistische invalshoek.
Wij willen deze mensen in bescherming nemen en vooruit helpen,
maar meer nog ervoor zorgen dat ze zichzelf kunnen beschermen en vooruit helpen.
Dat ze anders gezegd weerbaar worden, de nodige veerkracht vinden om hun plaats in de maatschappij op te eisen.
Geluk en welzijn beginnen met een goeie gezondheid.
Het is een cliché zo hoog als een huis, maar helaas geen evidentie.
De gezondheidszorg in ons land geniet op we-reldvlak van een zeer goede reputatie.
Maar alles kan beter.
Niet alleen is er nood aan verdere verfijning van de medische dienstver-lening en een proactief gezondheidsbeleid,
de gezondheidszorg moet ook maximaal toegankelijk blijven voor iedereen.
Daarbij is het belangrijk dat de patiënt niet als een object of melkkoe wordt aanzien.
De medische sector moet er zijn voor de patiënt, niet omgekeerd.
De medische vooruitgang staat niet stil, maar samen met de complexiteit van behandelin-gen en medicijnen stijgt ook de prijs ervan.
Medische verzorging dreigt daardoor voor velen onbetaalbaar te worden en te verglij-den tot een privilege van de rijken.
Voor de laagste inkomens is het zelfs steevast een eerste besparingspost, met nefaste gevolgen op de langere termijn.
Voor spirit moet de financiële drempel tot de gezondheidszorg zo laag mogelijk blijven.
Het is belangrijk dat mensen gemakkelijk de weg vinden naar de eerstelijnsgezondheids-zorg.
Er is dan ook nood aan meer financiële ondersteuning voor wijkgezondheidscentra.
Via opstartpremies voor groepspraktijken, kunnen zorgverstrekkers ook aangemoedigd worden om in sociaal achtergestelde buur-ten te gaan werken.
Om uitstelgedrag te vermijden en preventief te werken, pleit spirit voor meer forfaitair betaalde geneeskunde in de eerstelijnszorg.
In het licht van de toenemende privatisering in de gezondheidszorg, pleit spirit voor een betere dekking door de verplichte ziekteverzekering.
Het pakket van terugbetaalbare zorgen dient uitgebreid te worden.
Een aantal medische kosten zoals brillen, tandverzorging en pijnstillers worden immers niet of onvoldoende terugbetaald.
De maximumfactuur is een uitermate belangrijk vangnet uit onze gezondheidszorg, maar ze corrigeert pas achteraf.
Mensen in armoede kunnen de voorschotten soms niet betalen, met alle gevolgen van dien.
Daarom wensen wij de derdebetalersregeling te veralgemenen.
De factuur gaat dan rechtstreeks naar de ziektekostenverzekering.
Als patiënt moet je enkel het remgeld betalen.
Mensen weten vaak niet wat hun opname in het ziekenhuis zal kosten, met alle gevolgen van dien.
Ze ontvangen wel een opnameverklaring, maar deze verklaring geeft enkel een aantal kostenfactoren van het ziekenhuisverblijf aan en is dus zeker geen raming van de uiteindelijke rekening.
Daarom stelt spirit voor om ziekenhuizen te verplichten een medisch bestek op te stellen bij de opname van een patiënt.
Het kiwi-model, waarbij de overheid voor bepaalde geneesmiddelen een aanbesteding organiseert en alleen het goedkoopste middel nog volwaardig terugbetaalt, is oorspronkelijk afkomstig uit Nieuw-Zeeland en werd in een ‘light’ versie door Demotte ingevoerd in België.
In de praktijk blijkt deze light versie echter niet te werken.
spirit pleit voor de invoering van de originele versie.
Ons land loopt achter wat het gebruik van generische geneesmiddelen betreft.
Artsen en apothekers moeten nog meer gestimuleerd worden om deze producten voor te schrijven.
Patiënten moeten daarnaast beter geïnformeerd worden over het bestaan van deze producten.
Op 22 augustus 2002 keurde het parlement de patiëntenrechtenwet goed.
In deze wet werden de rechten vastgelegd die een patiënt kan laten gelden ten opzichte van een beroepsbeoefenaar in de gezondheidszorg.
Voor spirit is deze wet van groot belang.
Wel kunnen er nog enkele bedenkingen gemaakt worden bij de wet en bij de praktische uitvoering ervan.
Ook op andere gebieden kunnen de rechten van de patiënt nog beter gerespecteerd worden.
Voor een efficiënte klachtenbemiddeling is de onafhankelijkheid van de ombudsfunctie tegenover beroepsbeoefenaars en andere benoemende instanties onontbeerlijk.
Daarom wil spirit de afhankelijkheidsrelatie doorbreken door enerzijds de invoering van een ontslagbescherming en anderzijds een verbod op gecombineerde functies.
Uit studies en jaarverslagen blijkt dat heel wat patiënten, maar ook heel wat beroepsbeoefenaars, nog altijd niet weten welke de patiëntenrechten zijn of zelfs dat ze bestaan.
Wij willen dat patiënten automatisch in contact komen met informatie i.v.m. hun rechten.
De patiënt dient bij opname in het ziekenhuis een document te krijgen met uitleg over de patiëntenrechten en de ombudspersoon in het ziekenhuis.
Ook bij dokters, apothekers, kinesisten, … moet deze informatie in de spreekkamer hangen.
In ieder ziekenhuis is een ombudspersoon aanwezig.
Daarnaast is er in de meeste ziekenhuizen ook een sociale dienst.
spirit wil deze diensten, samen met andere niet-medische diensten in een ziekenhuis, onderbrengen in één overkoepelende structuur, zijnde een “patiëntenservicebureau”.
Hier moeten patiënten in de toekomst ook terecht kunnen voor alle soorten van vragen in verband met het ziekenhuis, voor bijkomende informatie over hun aandoening of onderzoeken.
Binnen deze bureaus moet ook een link gelegd worden naar structurele psychosociale opvang van patiënten.
In theorie kunnen patiënten met hun klacht terecht bij de Franstalige of Nederlandstalige ombudspersoon van de Federale Commissie “Rechten van de Patiënt”.
In de praktijk echter is de drempel veel te hoog.
spirit wil de patiënten dan ook de mogelijkheid verlenen hun klachten ook in te dienen bij de lokale ombudsdiensten in de ziekenhuizen.
Gezonde en begoede mensen kunnen gemakkelijk een polis afsluiten.
Patiënten en hun gezin kunnen daarentegen vaak geen goede polis afsluiten of betalen, of vergoedingen worden niet of onvoldoende uitbetaald.
Wij pleiten voor een recht op verzekering aan redelijke premies en voorwaarden voor iedereen.
Voor spirit moet er specifieke aandacht uitgaan naar kinderen in een ziekenhuis.
Wij vragen dat het Europees handvest voor zieke kinderen wordt toegepast.
Zo moeten ouders o.a. aanwezig kunnen zijn als hun kind onder narcose wordt gebracht en als het eruit ontwaakt, moeten er flexibele be-zoekuren zijn voor de ouders en moet één van de ouders zonder meerkost naast het bed van hun kind kunnen overnachten.
Het is voor de geestelijke gezondheid van individu én samenleving van belang dat aan mensen met psychologische, seksuologische en orthopedagogische problemen deskundige hulp wordt geboden door mensen die met dat doel zijn opgeleid.
Klinische gezondheidsberoepen maken werk van preventie, diagnose en behandeling van die gezondheidsproblemen waar ze zijn voor opgeleid.
Daarom wil spirit de erkenning van de klinisch psycholoog, de seksuoloog en de orthopedagoog in de volgende legislatuur geregeld zien.
Voor vrouwen is het van groot belang dat ze gemakkelijk over de anticonceptiepil kunnen beschikken.
Dit heeft echter financiële consequenties.
Een fundamentele, goedkope en laagdrempelige maatregel is het voorzien van anticonceptie zonder doktersvoorschrift.
De huidige wetgeving verbiedt het roken al in restaurants.
Jeugdhuizen, eetcafés en sportkantines vallen ook onder deze maatregel.
Hierdoor verliezen ze bezoekers en inkomsten aan cafés waar wel nog mag gerookt worden.
De lat moet zo snel mogelijk voor iedereen gelijk gelegd worden door de volledige horeca rookvrij te maken.
spirit houdt vast aan het spreidingsprincipe voor Zaventem, waarbij de vluchten overdag maar vooral ook ‘s nachts billijk gespreid worden over alle omwoners.
Ook het Brus-sels Gewest moet dus haar deel van de nachtvluchten op zich nemen.
Gedeelde lus-ten, gedeelde lasten.
Alleen zo kan men de impact op de gezondheid beperkt houden.
België stond in 00 op de de plaats in de lijst van de rijkste landen ter wereld.
Toch blijft één van de meest prangende vaststellingen het grote aantal mensen in ons land die in armoede leven.
Maar liefst 1,% van de Belgische bevolking (bijna 1 op personen) behoorde in 00 tot de groep met een verhoogd armoederisico.
In absolute cijfers komt dit overeen met ongeveer 1.0.000 personen.
Voor spirit is iedere arme er een te veel.
Het armoedeverhaal is immers een verhaal van gelijke kansen.
Mensen die in armoede leven merken dagelijks dat ze geen toegang hebben tot kansen en mogelijkheden die anderen wél krijgen.
Armoede heeft vele gedaanten en nuances die met elkaar verweven zijn.
De armoedeproblematiek vereist dan ook een multidisciplinair en structureel antwoord.
Dit is zeker geen eenvoudige onderneming.
Iedereen zal eraan moeten meewerken.
Omdat het voortdurend en actief creëren van gelijke kansen in alle levensdomeinen behoort tot de kern van ons politieke handelen, wil spirit ervoor zorgen dat armoede een beleidsprioriteit blijft.
Niemand in onze samenleving hoeft vrede te nemen met een situatie van afhankelijkheid of met een minderwaardige positie.
We mogen hierin ambitieus zijn.
Het gaat immers over het respect voor de menselijke waardigheid en de grondrechten.
Armoede heeft vele gedaanten en mag niet herleid worden tot een inkomensprobleem.
Toch vormt inkomensgebrek een belangrijk element in de armoedeproblematiek.
Een menswaardig inkomen is immers onontbeerlijk om een toekomst uit te bouwen en zichzelf te ontplooien.
Heel wat minimumuitkeringen zoals het leefloon, minimum invaliditeitsuitkeringen en het minimumpensioen situeren zich beneden de armoederisicodrempel.
Deze uitkeringen moeten dan ook opgetrokken worden.
Voor spirit moeten deze uitkeringen ook structureel welvaartsvast gemaakt worden.
Het is hoog tijd om komaf te maken met de verschillende mechanismen die samenwonen bestraffen.
De individualisering van de rechten dient in het geheel van de sociale zekerheid opnieuw ingevoerd te worden.
Maar al te vaak wordt in ons sociaal beleid een cadeautjespolitiek gehanteerd.
Stookoliecheques, schoolpremies, gratis vuilniszakken, … Het zijn interessante oplossingen om op korte termijn in te grijpen op gewijzigde maatschappelijke omstandigheden.
Op lange termijn verkiest spirit echter structurele maatregelen, zoals de optrekking van de minimumuitkeringen.
Armoede wordt vaak van generatie op generatie doorgegeven.
Daarom willen wij de kinderbijslagen sterk verhogen
en tegelijk belastbaar maken.
Lage en middeninkomens houden zo meer over, hoge inkomens minder.
Om het Mattheuseffect (sociaal bestemde middelen die mensen uit de middenklasse en niet de kansarmen bereiken) in zoveel mogelijk sociale beleidsdomeinen af te remmen, meent spirit dat de sociale rechten automatisch toegekend moeten worden.
De fiscaliteit moet, meer dan nu het geval is, een politiek instrument zijn voor sociale rechtvaardigheid.
Forfaitaire belastingen en heffingen zijn sociaal onrechtvaardig.
Ze moeten dan ook vervangen worden door belastingen gekoppeld aan het inkomen.
Er zijn heel wat gezinnen die niet belastingplichtig zijn omdat ze een te laag inkomen hebben.
Deze gezinnen kunnen dan ook niet genieten van alle voordelen die via de belastingaftrek toegekend worden.
Belastingaftrek is sowieso geen ideaal systeem, omdat het voordeel pas twee jaar na de uitgaven toegekend wordt via de verrekening van de belasting.
spirit wil daarom deze belastingsaftrek compenseren door een vorm van prefinanciering.
Waar dit niet kan of niet wenselijk is, opteren wij voor andere mechanismen, zoals het terugbetaalbaar belastingkrediet.
Een procentenindex zoals vandaag komt vooral de hoge lonen ten goede en doet de loonkloof stijgen.
Een eerlijker manier om de stijging van de levensduurte op te vangen, is een absolute stijging van het loon: geen procentuele toename, maar een vast bedrag.
spirit pleit daarom voor een centenindex in plaats van een procentenindex.
In 2006 waren er 337.755 personen in de Centrale voor Kredieten aan Particulieren geregistreerd met een betalingsachterstand.
Dat is 4,1% van de meerderjarige bevolking.
De overmatige schuldenlast is echter nog veel groter dan dat.
Het zijn immers enkel de krediet-en hypotheekovereenkomsten die geregistreerd worden.
Schulden die verband houden met huur, gezondheidszorgen, telecommunicatie, energie, ... zijn hierin niet opgenomen.
Deze schulden worden alsmaar aanzienlijker.
spirit wil tijdens de volgende legislatuur de strijd tegen de overmatige schuldenlast opdrijven en intensifiëren.
De overheden kunnen immers een onmiskenbare rol spelen in de bestrijding van de overmatige schuldenlast.
Momenteel is er zo goed als geen samenwerking inzake de overmatige schuldenlast.
Bevoegdheden liggen verdeeld over verschillende beleidsniveaus en verschillende domeinen.
Spelers uit verschillende velden zijn bij de problematiek betrokken.
spirit roept dan ook iedereen (regeringen, scholen, armoedeverenigingen, deurwaarders, banken, academici, …) op de krachten te bundelen in een Staten-Generaal ter bestrijding van overmatige schuldenlast.
Een kredietopening, verstrekt door nietbancaire kredietverstrekkers, zoals grootwarenhuizen, postorderbedrijven en zelfs speelgoedwinkels, wordt te gemakkelijk en soms zelfs automatisch toegekend.
De verschuldigde intresten bij het gebruik van dit krediet liggen erg hoog.
Het systeem van winkelkredietkaarten kent erg veel wanbetalers.
Kredieten die terugbetaalbaar zijn binnen een termijn van ten hoogste drie maanden en die betrekking hebben op een bedrag dat lager ligt dan 1.250 euro, ontsnappen bovendien aan het waakzame oog van de Kredietcentrale.
spirit pleit daarom voor een verbod op dergelijke kaarten.
spirit wenst voldoende middelen voor het Fonds ter Bestrijding van de Overmatige Schuldenlast.
Het Fonds, dat op touw is ge-zet om de erelonen van schuldbemiddelaars te betalen en waarmee ook preventiecam-pagnes gefinancierd worden, kampt immers al geruime tijd met een tekort.
De bijko-mende middelen kunnen gezocht worden bij bepaalde schuldeisers die momenteel nog geen bijdrage leveren.
Wij dringen eveneens aan op een uitbreiding van de Positieve Centrale voor Kredieten aan Particulieren.
Momenteel worden immers al-leen consumentenkredieten en hypothecaire kredieten geregistreerd.
Ook andere schul-den, bijvoorbeeld die verband houden met huur, gezondheidszorgen, telecommunicatie, energie… moeten in de Centrale opgenomen worden.
Bij vertragingen in de betaling van een geld-som mogen in geen geval intresten aange-rekend worden op reeds vervallen intresten.
Dit mechanisme heeft immers alleen maar tot gevolg dat iemands schuldenlast nog toeneemt.
Waar de afbetalingen die een wanbetaler doet, momenteel eerst toegerekend worden op de verschuldigde intresten en dan pas op het initiële bedrag, pleit spirit ervoor de afbetalingen eerst toe te rekenen op het oorspronkelijke schuldsaldo.
De huidige re-geling heeft immers tot gevolg dat er onder-tussen intresten blijven aangerekend worden op de hoofdsom die nog niet verder afge-bouwd werd.
De schuldenaar komt op die manier in een vicieuze cirkel terecht.
De middelen van de verschillende energie-fondsen moeten worden samengevoegd en verdeeld over twee nieuwe fondsen:
één voor de begeleiding en de financiële steun-verlening aan de meest hulpbehoevenden inzake energielevering, te verdelen via de OCMW’s,
en één voor ten gronde preventief werk inzake energiebesparing.
In Nederland is het mogelijk om een krediet aan te gaan, waarmee dan dadelijk alle andere schuldeisers afbetaald worden.
Dit verhoogt de transparantie voor de schulde-naar.
Het saneringskrediet wordt verstrekt door organisaties die met lokale overheden verbonden zijn.
De intresten liggen dan ook laag.
Bovendien kan de schuldenaar tijdens het hele proces begeleid worden.
spirit pleit voor een onderzoek naar de toepassings-mogelijkheden van dit systeem in België.
Door het aanleggen van zwarte lijsten willen steeds meer handelaars zich wapenen tegen wanbetalers.
Zij worden vaak uitgewisseld en te pas en te onpas aangewend om klanten te weigeren of zelfs om bepaalde klanten basisdiensten te ontzeggen.
Wij wensen dan ook een verbod op zogenaamde “zwarte lijsten”, aangemaakt en beheerd door privé-bedrijven.
De laatste jaren is huisvesting steeds meer een factor van sociale uitsluiting en onze-kerheid geworden.
Nochtans heeft volgens artikel 23 van de Grondwet iedereen recht op behoorlijke huisvesting.
Er dienen drin-gend maatregelen genomen te worden om de toegang tot dit recht voor mensen met een zwakke inkomenspositie te verzekeren.
De opvang voor daklozen dient uitgebreid te worden, vooral in grote steden.
Daar-naast kan er volgens spirit geen sprake zijn van uitdrijving, zonder een engagement voor herhuisvesting.
OCMW’s dienen daarvoor de nodige middelen te ontvangen.
Tenslotte dient de toepassing van de wetgeving op het referentieadres geëvalueerd en gecon-troleerd te worden.
Zelfs een drastische verhoging van de so-ciale huurwoningvoorraad zal op korte ter-mijn de behoeften niet dekken.
De overheid moet daarom tussenkomen op de private huurmarkt.
In de eerste plaats pleit spirit voor het invoeren van niet-dwingende richt-huurprijzen die als referentie dienen bij het zoeken naar een huurwoning.
Deze worden opgesteld door paritaire huurcommissies.
Daarnaast willen we door het invoeren van een hogere renovatiepremie, een verhoogde fiscale aftrekbaarheid van verbouwingskos-ten en een huurfonds ter compensatie van wanbetalers, eigenaars overtuigen om in een systeem van maximumhuurprijzen te stap-pen.
Op voorwaarde dat de woning onder het systeem van de huurprijsmaxima valt, én de huurder aan bepaalde sociale voor-waarden voldoet, krijgt de verhuurder ook een verhuursubsidie.
Om dit te financieren, dienen de fiscale voordelen verbonden aan het verwerven van een tweede eigendom afgeschaft te worden.
Maatregelen en theoretische concepten die worden ontwikkeld om de armoedeproble-matiek aan te pakken zijn niet altijd (vol-doende) getoetst aan de ervaringen van armen.
Er is de laatste jaren gelukkig al een grote vooruitgang geboekt op dit ter-rein, maar armen nemen nog steeds on-voldoende deel aan de gesprekken en het beleid inzake armoedebestrijding.
Daar moet verandering in komen.
De inspraak van mensen in armoede mag niet enkel beperkt worden tot de evaluatie van maatregelen.
Ook vooraf kan overleg een belangrijke meerwaarde betekenen om bij te sturen.
Binnen elk beleidsdomein zou een armoedeoverleg opgestart moeten wor-den.
Elke minister brengt daartoe actoren uit het middenveld en armen rond de tafel.
Naast dit verticaal overleg moet op federaal niveau ook een horizontaal permanent ar-moedeoverleg georganiseerd worden.
Wij wensen de rol en inschakeling van er-varingsdeskundigen in organisaties en dien-sten verder uit te breiden.
De federale tussenkomst in de kosten van het leefloon dient verhoogd te worden tot 90% voor alle OCMW’s.
Vandaag betaalt de federale overheid de kosten verbonden aan het toekennen van het leefloon aan de OCMW’s in principe slechts terug aan 50%.
Deze beperkte terugbetaling is zeer onbil-lijk en ondergraaft de solidariteit.
Vandaag betalen de armsten voor de armsten.
De gemeenten met een welvarende bevolking hebben immers minder sociale dossiers en dus minder sociale uitgaven.
Iedere meerderjarige persoon heeft, binnen de voorwaarden van de leefloonwet, recht op maatschappelijke integratie.
Hulpvragers jonger dan 25 kunnen daarbij aanspraak maken op tewerkstelling aangepast aan hun persoonlijke situatie en capaciteiten binnen drie maanden na de aanvraag.
spirit wil deze leeftijdsgrens optrekken naar 30 jaar.
Consumptie door particulieren maakt onge-veer % uit van ons bruto binnenlands product.
Bovendien blijft zij in vergelijking met de andere componenten van het BBP in zekere mate stabiel doorheen de tijd.
De particuliere consumptie kan dus als schokdemper fungeren.
Juist omwille van dit economisch gewicht dient er in belangrijke mate aandacht besteed te worden aan de consument, zijn verwachtingen en zijn bekommernissen.
Hoewel er de laatste jaren al heel wat verwezenlijkt werd op het gebied van de voorlichting en de bescherming van de consumenten, bestaat er op heel wat vlakken nog steeds een belangrijk onevenwicht tussen de positie van de verkoper en die van de consument.
Bovendien evolueren handelspraktijken heel snel, zeker door de vrijmaking van heel wat sectoren.
We moeten dan ook voortdurend alert blijven voor inbreuken op de rechten van de consument en de bescherming ervan continu aanpassen aan nieuwe evoluties en trends terzake.
Daarbij wil spirit extra aandacht besteden aan de meest kwetsbare mensen, aan diegenen die geconfronteerd worden met uitsluiting, met conflicten met verkopers die gebruik maken van onrechtmatige methodes en die de goedgelovigheid uitbuiten of het gebrek aan informatie of van opleiding van die personen.
De laatste jaren is er heel wat vooruitgang geboekt op het gebied van de consumenten-bescherming, maar wanneer de bepalingen niet nageleefd worden door de betrokken sectoren (zoals in de energie-, telecom- of kredietsector), blijft de doeltreffendheid van de wetgeving theoretisch.
Extra middelen voor controles zijn noodzakelijk.
Daarnaast zijn reële en efficiënte sancties nodig ten-einde de toepassing van de wetgeving te kunnen afdwingen.
In meer en meer sectoren bestaat een ten-dens richting zelfregulering en vrijwillige ge-dragscodes.
spirit vindt dit een goede zaak en wenst dit nog verder aan te moedigen.
Soms blijkt deze zelfregulering echter niet te volstaan of niet nageleefd te worden.
In dat geval mag de overheid niet aarzelen om zelf een regulerend initiatief te nemen.
Zowel beroepsverenigingen als verbruikers-organisaties dienen betrokken te worden bij de uitwerking van deze regulering.
Er zijn steeds meer systemen van geschil-lenregeling.
Deze versnippering leidt tot verwarring en inefficiëntie.
spirit wil naar het voorbeeld van de Nederlandse Stichting Geschillencommissies een structuur in het leven roepen die de verschillende commis-sies en ombudsdiensten overkoepelt.
In bepaalde materies wordt op Europees niveau een harmonisatie doorgevoerd die voor Belgische consumenten zware gevol-gen kan hebben.
De nieuwe richtlijn inzake consumentenkrediet is bijvoorbeeld soepeler dan de Belgische wetgeving en maakt een strenger Belgisch beleid onmogelijk.
spirit zal er continu op toezien dat de Europese harmonisering geen gevaar betekent voor de bescherming die de consument op grond van het nationaal recht geniet.
Er moet opnieuw een beter evenwicht ko- men in de consumentencontracten
en op-getreden worden tegen de praktijken die de rechten van de consument schenden, zoals de afwezigheid van prijstransparantie, onrechtmatige bedingen, onleesbaarheid van de contracten, agressieve verkoopstechnie-ken, gebrekkige klachtenbehandeling, ondui-delijke facturatie, …
Heel wat sectoren zijn nog altijd te ondoor-zichtig, waardoor het moeilijk wordt om ver-schillende diensten en producten met elkaar te vergelijken.
Daarom moeten facturen ge-standaardiseerd worden en calculatoren om vergelijkingen te maken in zo veel mogelijk sectoren publiek toegankelijk gemaakt.
Op facturen van diensten of producten waarbij verschillende formules mogelijk zijn, moet tenslotte de voor de consument voordelig-ste formule vermeld worden.
De digitalisering van woord, beeld, geluid en handelingen mag niet leiden tot nieuwe mo-nopolies, of het nu gaat om de verstikkende dominantie van de Microsoft-software of de mp3-bestanden van iTunes die enkel op de eigen iPod afgespeeld kunnen worden.
De overheid moet daarom het gebruik van open standaarden en de interoperabiliteit van bestanden zoveel mogelijk promoten en afdwingen.
Door langlopende leningen, zoals die op 40 jaar, fiscaal te stimuleren veroorzaakt de overheid een explosie van de vastgoed-markt.
Dit belastingvoordeel werkt de stij-ging van de woningprijzen in de hand.
De fiscale aftrek dient daarom tot 30 jaar te worden beperkt.
Financiële instellingen moeten aan elke kan-didaat-lener het exacte en gepersonaliseer-de kostenpercentage van de lening bezor-gen.
In dit globaal kostenpercentage worden alle kosten, dus ook die van de eventuele nevenproducten opgenomen.
Jonge chauffeurs vinden nog amper een be-taalbare autoverzekering.
Dat leidt in vele gevallen tot verzekeringsfraude of – erger nog – talloze jonge automobilisten die on-verzekerd op de baan zijn.
Wanneer het fout loopt, zijn de gevolgen nefast.
spirit stelt voor dat de verzekeraars een deel van de premie terugbetalen na een jaar zonder ongevallen.
Ook wie een cursus defensief rijden volgt, moet op een lagere premie kunnen rekenen.
De verkoop van onroerende goederen valt buiten de toepassing van de wet betref-fende de handelspraktijken en de voorlich-ting en bescherming van de consument (WHPC).
Daardoor is koppelverkoop, waarbij de bouwer zich verplicht ziet om dit te la-ten doen door de bouwfirma die de grond verkocht heeft, nog steeds mogelijk.
spirit wil daarom dat ook onroerende goederen onder het toepassingsgebied van de WHPC zouden vallen.
Op alle beleidsdomeinen, in alle sectoren, moeten gelijke kansen bevorderd en bewaakt worden.
Een gelijke kansenbeleid is met andere woorden hoofdzakelijk een horizontaal i.p.v. een verticaal beleid.
Toch willen we een aantal maatregelen extra in de verf zetten om onze beleidsaccenten in deze materie naar voren te schuiven.
spirit ijvert voor de rechten, de participatie en de erkenning van alle kansengroepen.
Gelijke rechten bestaan immers vaak op papier, maar in de praktijk is er nog heel wat werk aan de winkel.
Informeren en sensibiliseren m.b.t. die rechten blijft alvast een belangrijke overheidsopdracht.
De participatie van kansengroepen is nog steeds een uitdaging.
Nog altijd slagen we er niet in kwetsbare groepen en mensen in een achterstandspositie volwaardig te laten deelnemen aan het beleid en de samenleving, hoewel dit precies een belangrijke motor zou kunnen zijn om hun rechten meer af te dwingen.
Erkenning tenslotte, benadrukt de meerwaarde die diversiteit onze samenleving biedt.
spirit geeft zijn volle steun aan maatregelen en initiatieven die dit in de verf zetten.
Mensen moeten in staat zijn om tot een betere dosering van het werk over de ver-schillende levensfasen te komen.
Ze moeten de meest geschikte tijdsverdeling kunnen kiezen binnen de ruimte en de condities die verbonden zijn met hun specifieke ach-tergrond en hun leeftijd.
Dan pas zullen mensen ‘langer werken’ effectief aankunnen.
Het is dus een taak van de overheid om te zorgen voor voldoende middelen zodat de werknemer kan kiezen om de loopbaan op maat te maken, naargelang van de persoon-lijke behoeften van het moment.
Essentieel is dat we met de middelen die we ontwikke-len langdurige en volledige onderbrekingen willen beperken.
Enkel als laatste noodop-lossing, wanneer de andere instrumenten of voorzieningen geen soelaas brengen, kan een dergelijke onderbreking mogelijk zijn.
De duur van de thematische verloven, zijnde het ouderschapsverlof, het verlof voor palli-atieve verzorging en het verlof voor bijstand of verzorging van een zwaar ziek gezins- of familielid, moet verdubbelen.
Dit geldt ook voor het rouwverlof.
Deze verloven moeten bovendien op flexibele wijze opgenomen kunnen worden.
Om ze voor iedereen toe-gankelijk te maken, willen wij een verhoging van de vergoeding.
Ouderschapsverlof beschouwt spirit als een recht van het kind.
Ieder kind, ongeacht de gezinsvorm waarin het opgroeit, heeft dan ook recht op een gelijk aantal maanden verzorging door de ouder/ouders.
Ingeval van twee ouders, wordt dit recht opgesplitst over beide ouders.
Het ouderschapsverlof kan opgenomen worden totdat het kind de leeftijd van 18 jaar bereikt.
Naast biologi-sche ouders en adoptieouders moeten ook zorgouders en pleegouders een beroep kun-nen doen op het ouderschapsverlof.
In het kader van een evenwichtige taakver-deling tussen mannen en vrouwen wil spirivaders aansporen hun zorgverantwoordelijk-heden op te nemen.
Een permanente inves-tering in de bekendmaking van het combi-natiemodel en de betekenis ervan voor hetdagelijkse leven, via het onderwijs en demedia, is daarvoor vereist.
Wij willen een verplicht vaderschapsverlof van 10 dagen invoeren bij de geboorte van ieder kind van de werknemer.
Bovendien wil spirit de ouders de mogelijkheid bieden om de overgebleven dagen van het zwanger-schapsverlof, die de moeder niet opgeno-men heeft voor de bevalling en die ze kan opnemen na de verplichte negen weken rust na de bevalling, volledig of gedeeltelijk op te laten nemen door de vader.
Om te voorkomen dat het opnemen van tijdskrediet een negatief effect zou sorteren op de pensioenvorming, moeten personen in tijdskrediet of loopbaanonderbreking de mogelijkheid krijgen om hun sociale rechten te behouden door zelf een bijdrage te stor-ten of mits afhoudingen op de toegekende premies.
De overheid moet beroepsverenigingen van zelfstandigen aanmoedigen en ondersteunen bij de uitbouw van vervangingspools voor zelfstandigen.
In afwachting van de uitbouw hiervan of indien ook dit geen oplossing biedt voor bepaalde zelfstandigen kunnen zij ter vervanging van de verlofregeling en in ziekteperiode een beroep doen op dien-stencheques.
Werk en zorg combineren mag er niet toe leiden dat enkel vrouwen deeltijds gaan wer-ken.
Wij ijveren voor grote deeltijdse banen (4/5) in alle sectoren van de arbeidsmarkt en voor zo veel mogelijk functieniveaus.
Mensen die er gebruik van willen maken, moeten dit ook kunnen.
Bedrijven moeten aangezet worden tot het voeren van een gezinsvriendelijke bedrijfs-cultuur.
De overheid heeft hier een taak te vervullen door juridische leemtes en wet-telijke belemmeringen voor het invoeren van gezinsvriendelijke maatregelen aan te pak-ken.
Zij kan bedrijven ook fiscaal stimule-ren tot het uitvoeren van een gezins- en bedrijfsaudit.
Zelf heeft de overheid een be-langrijke voorbeeldfunctie te vervullen.
spirit gaat voluit voor de interculturele sa-menleving waarin ieder participeert en kan-sen krijgt én neemt.
Een belangrijk probleem dat de integratie van allochtonen op een ernstige manier hindert, speelt zich af in het professionele leven, of beter gezegd in de onmogelijkheid tot de uitbouw daarvan.
Discriminatie op de werkvloer is voor veel allochtonen een bittere realiteit.
Wij formu-leren enkele concrete voorstellen om hier tegen in te gaan.
Maar ook buiten de werk-vloer moet er getracht worden discriminatie en racisme zoveel mogelijk te voorkomen enerzijds,
en de slachtoffers op te vangen anderzijds.
spirit pleit voor de invoering van het ano-niem solliciteren, zodat werkgevers enkel op de kwaliteiten van de sollicitant kunnen afgaan, en niet langer op naam, afkomst, geslacht, …
In de eerste selectiefase moe-ten deze elementen onbekend blijven daar ze niets zeggen over de capaciteit van de sollicitant.
Wij vragen concrete afspraken en resultaats-verbintenissen m.b.t. evenredige arbeidsdeel-name van etnisch-culturele minderheden.
Dit moet ertoe leiden dat er op een meer actieve en minder vrijblijvende manier posi-tieve actie ondernomen wordt.
Het invoeren van quota is hier alvast een mogelijkheid die de overheid als voortrekker zou kunnen opnemen.
Tenslotte kan de overheid ook bijdragen tot een betere afspiegeling van de maatschappij binnen haar eigen personeels-bestand door de afschaffing van de natio-naliteitsvereiste voor openbare functies.
Hulp voor slachtoffers van discriminatie en racisme moet zo laagdrempelig mogelijk zijn, dit bijvoorbeeld door samenwerkingsverbanden met lokale organisaties die als antenne kunnen functioneren.
Het bestaande groene nummer, dat drempelverlagend kan werken, heeft betere bekendmaking nodig.
spirit wil trouwens voor elke klacht een verplichte feedback naar de slachtoffers.
Op juridisch vlak is er vooral nood aan ken-nis van de wetgeving.
Gelet op de complexi-teit van de materie is het nodig specifieke juridische bijstand over vreemdelingenrecht voor zowel de advocaten, het middenveld als de rechtshorigen aan te bieden.
Dat kan in de justitiehuizen georganiseerd worden.
De incompatibiliteit van de familiewet van het land van oorsprong met de Belgische familiewet heeft aanzienlijke gevolgen voor allochtone vrouwen in België.
Die gevolgen worden niet altijd correct in-geschat.
Vrouwen, hulpverleners en juristen moeten daarover dringend gesensibiliseerd worden.
Een inventaris van de concrete ju-ridische problemen in het dagelijkse leven van allochtone vrouwen kan hierbij helpen.
Uit respect voor de grote diversiteit aan levensbeschouwingen die ons land inmid-dels kent, stelt spirit voor om drie wettelijke feestdagen te annuleren, en in plaats daar-van drie extra facultatieve vakantiedagen toe te kennen.
Zo kan wie dat wil toch de klassieke katholieke feestdagen vieren, ter-wijl joden of moslims op Jom Kippoer of het Offerfeest vrijaf kunnen nemen.
Dit gebeurt met respect voor de taak als werknemer
en het neutraliteitsprincipe.
Om de loonkloof (en zo ook de pensioenkloof) tussen mannen en vrouwen te dichten, moeten we de krachten bundelen
en het debat durven voeren met de sociale partners.
Ondernemingen die werk willen maken van een grotere gelijkheid tussen man en vrouw binnen hun structuren, moeten hierbij voldoende ondersteuning krijgen.
Aansluitend moeten er ook meer stimulansen voor vorming en opleiding van vrouwelijke werknemers komen aangezien bedrijven tot op heden vooral investeren in de opleiding van mannelijke werknemers.
spirit wil voor de familierechtbank in proce-dures die het kind aanbelangen meer spreek-recht voor kinderen invoeren.
Wij wensen tevens dat kinderen en jongeren gehoord worden bij de beoordeling en de uitwerking van het omgangsrecht wanneer hun groot-ouders en/of derden waarmee ze een af-fectieve band vertonen, hiertoe een verzoek hebben ingediend.
Tegelijkertijd moet het ook mogelijk zijn dat kinderen zelfstandige rechtsingang krijgen om zo omgangsrecht te vragen met diegenen waarmee ze een affectieve band uitgebouwd hebben.
Minder-jarigen kunnen daarbij een beroep doen op jeugdadvocaten.
Ook bij scheidingsbemidde-ling dienen kinderen die dit wensen onder deskundige begeleiding van de bemiddelaar betrokken te worden.
Wij willen de arbeidsparticipatie van personen met een handicap verhogen.
Ook hier kan de overheid een voorbeeld voor de bedrijfswereld stellen.
Net als voor de tewerkstelling van allochtonen, kunnen concrete afspraken en resultaatsverbintenissen hier de aanzet geven tot een hogere participatiegraad van personen met een handicap op de arbeidsmarkt.
Ook selectietesten moeten bekeken worden en indien nodig aangepast zodat zij door hun opzet geen extra hindernis zouden vormen en op die manier andersvaliden zouden benadelen t.o.v. andere sollicitanten.
spirit pleit in de eerste plaats voor een be-tere toegankelijkheid van openbare gebou-wen en plaatsen.
In tweede instantie is het belangrijk dat mensen goed geïnformeerd zijn over de toegankelijkheid van een ge-bouw of plaats voor zij zich ernaar begeven.
Wij vragen daarom de oprichting van een toegankelijkheidsdatabank.
Zo kan men thuis vooraf informatie opvragen m.b.t. de toegan-kelijkheid van het station, de winkel, … waar men naartoe wil.
Het aanvragen van een parkeerkaart voor personen met een handicap duurt al gauw enkele maanden tot een jaar.
In tussentijd zijn deze personen dus erg gehinderd in hun mobiliteit, enkel maar omwille van een omstandige bureaucratische procedure.
Wij stellen daarom voor om personen met een handicap die een aanvraag indienen en daarbij het vereiste medische attest bezorgen, reeds onmiddellijk een voorlopige parkeerkaart af te leveren.
Wat de rechten van holebi’s betreft, werden recent enkele belangrijke stappen gezet.
Een laatste ongelijkheid heeft betrekking op het ouderschapsverlof.
Momenteel is het namelijk zo dat enkel wie vader wordt, een beroep kan doen op vaderschapsverlof.
Op die manier worden koppels van hetzelfde geslacht gediscrimineerd t.o.v. heteroseksuele koppels.
De lesbische partner van de natuurlijke moeder heeft immers dit recht nog niet wanneer haar partner een kind krijgt.
Het wegwerken van deze discriminatie kan door het vaderschapsverlof geslachtsneutraal te maken.
De sociale economie staat voor tewerkstelling en inschakeling.
Ze creëert werk voor mensen die het moeilijk hebben op de klassieke arbeidsmarkt en zorgt er voor dat een aantal van hen terug kan worden ingeschakeld in de reguliere markt.
Sociale economie levert ook diensten in wijken waaraan echt nood bestaat, en dit aan een aanvaardbare prijs.
Het is een milieuvriendelijke economie, die verder kijkt dan de eigen neus lang is.
De sociale economie staat met andere woorden ook voor een aantal belangrijke maatschappelijke waarden.
Waarden die overigens ook reguliere bedrijven steeds meer en meer inspireren.
spirit wil dan ook dat de overheid blijft investeren in deze sector
Tijdens de komende legislatuur moet gestreefd worden naar eenduidigheid in de regelgeving voor de sociale economie, namelijk één bevoegdheidsniveau waar deze sector terecht kan om zijn beloftevolle toekomst waar te maken.
Planeet aarde is een boeiende en mooie plaats om op te leven, maar er gaan ook grondig wat zaken fout.
De rijkdom is erg ongelijk verdeeld,
wapenhandel destabiliseert gevoelige regio’s,
bloedige conflicten kosten handenvol mensenlevens,
het broeikaseffect bruuskeert fauna en flora, met ook zware gevolgen voor de mens.
Als we aan onze kinderen een betere wereld willen nalaten, dan moeten we nu onze verantwoordelijkheid opnemen.
Ons landje mag dan maar een kleine speler zijn, onze rol is daarom niet minder belangrijk.
De wereld is anno 00 meer dan ooit één groot dorp.
Wellicht meer dan welke andere partij besteedt spirit aandacht aan de internationale omgeving.
En dat is nodig ook want haast elk aspect van ons dagelijks leven wordt rechtstreeks of onrechtstreeks beïnvloed door buitenlandse factoren.
Welk effect onze samenleving en manier van leven heeft op de rest van de wereld is vaak minder duidelijk.
Of toch niet?
Het buitenlands beleid van ons land moet steevast uitgaan van een aantal duidelijke principes, namelijk het belang van multilaterale betrekkingen en dus van de Verenigde Naties,
het respect voor de mensenrechten
en het bevorderen van het zelfbeschikkingsrecht voor volkeren en regio’s.
Ons land moet van zijn mandaat in de VN-Veiligheidsraad gebruik maken om de hervorming van deze Raad te bepleiten.
Wij willen de afschaffing van het vetorecht en een meer eerlijke vertegenwoordiging van de diverse continenten.
Ook moeten de bestraffingsmogelijkheden van de Raad uitgebreid worden, zodat onder meer strenger kan opgetreden worden tegen de schending van wapenembargo’s die door de Raad werden opgelegd.
Het parlement moet verslag én zeggenschap krijgen in de diplomatieke demarches die ons land doet en zal doen binnen de VN en de Veiligheidsraad.
België moet zijn prominente rol in het Congolese vredesproces blijven vervullen.
Nu de verkiezingen voorbij zijn mag het land niet in de vergeethoek terechtkomen.
Wij vragen de vernieuwing van het MONUC-mandaat.
De winsten uit de onnoemelijke bodemrijkdom moeten ten goede komen van de plaatselijke bevolking.
spirit pleit er trouwens voor dat alle contracten tussen bedrijven en ontwikkelingslanden omtrent bodemrijkdommen gescreend worden, zodat er een eerlijke prijszetting is.
Er is nood aan een duurzame oplossing voor Kosovo.
De eindbeslissing over het statuut mag niet langer uitgesteld worden.
Voor spirit betekent dat definitieve statuut de onafhankelijkheid van Kosovo, met duidelijke afspraken over een terugkeer van vluchtelingen, over de onschendbaarheid van de grenzen en over de bescherming van de minderheden.
Wij wensen een Internationale Vredesconferentie met als doel een totaaloplossing voor het Midden-Oosten.
De reeds goedgekeurde resoluties van de VN dienen hierbij als leidraad.
Ons land moet er mee voor ijveren dat de staat Israël en de Palestijnse staat elkaar erkennen.
België moet ook zelf de Palestijnse staat erkennen.
spirit was opgetogen over het Belgische verzet tegen de oorlog in Irak.
Maar inmid-dels is Irak een land in complete chaos.
De bezetting heeft meer schade berokkend dan goeds opgeleverd.
De regionale instabi-liteit is groter dan ooit.
Talloze mensen zijn op de vlucht voor het geweld.
Wij blijven voorstander van de onmiddellijke en on- voorwaardelijke terugtrekking van alle bezet-tingstroepen uit Irak.
We roepen de Belgische regering op om zich binnen de EU en de NAVO te verzetten tegen elke mogelijke militaire actie tegen Iran.
Via diplomatieke weg moet er alles aan gedaan worden om van een kernwapenvrije zone in heel het Midden-Oosten het einddoel te maken.
Ons land moet deze piste op alle internationale fora verdedigen.
Een verdere bewapeningswedloop en militarisering van de regio zal immers desastreuze gevolgen hebben.
De schendingen van de mensenrechten in Darfur zijn hallucinant.
Een humanitaire ramp voltrekt zich voor de ogen van de hele wereld.
spirit vraagt in eerste instantie dat alle betrokken internationale actoren de gepleegde wandaden sanctioneren.
De VN moet ingrijpen en de bevolking de bescherming geven die nodig is.
spirit wil blijvende aandacht voor de men-sen- en volkerenrechten in China.
De nieuwe economische mogelijkheden bieden onge-kende kansen om de arbeidsomstandighe-den en de mensenrechten te verbeteren.
We vragen dat ons land in zijn contacten met China voortdurend aandringt op een duurzame ontwikkeling, zowel op ecologisch als op humaan vlak.
China moet ook de authenticiteit van Tibet respecteren.
De Europese eenmaking heeft ons continent vrede en stabiliteit gegeven en mede daardoor ook economische voorspoed gebracht.
Maar dat de Unie en haar politieke leiders stilaan voeling begonnen te verliezen met de bevolking bleek al ten tijde van de referenda over Maastricht.
Burgers willen vandaag de dag, meer dan ooit, een verantwoording voor de genomen beslissingen.
Men wil het verhaal kunnen begrijpen.
Technocratisch Brussel moet aanvaarden dat het democratisch begrijpen vaak een trager verloop kent dan het technocratisch verstaan.
De Europese besluitvormers zullen vooral oog moeten hebben voor het feit dat niemand zich vervreemd wil zien van zijn eigen achtergrond, dat niemand ontworteld wil worden.
Voor spirit is het subsidiariteitsbeginsel al-tijd bijzonder belangrijk geweest: we vinden dat er moet gezocht worden naar het meest aangewezen niveau om de diverse beleids-domeinen te organiseren.
De Europese Unie zou zich enkel mogen inlaten met die za-ken die een duidelijke Europese meerwaarde opleveren en scheeftrekkingen binnen een Europa zonder grenzen tegengaan.
De Euro-pese Unie en haar Grondwet mogen daarbij het Europese sociale model,
de noodzaak van duurzame ontwikkeling
en het meer-laagse bestuur niet loochenen.
Rond de Europese Grondwet moet weer een dynamiek op gang gebracht worden die leidt tot algemene goedkeuring, desnoods in een afgeslankte vorm.
Dit moet zorgen voor een hervorming en verdieping van de EU, met verdere Europese politieke integra-tie op vlak van defensie, buitenlands beleid en migratie, afschaffing van de unanimiteits-regel, een afgeslankte rechtstreeks verko-zen Europese Regering, een rechtstreekse stem voor de constitutionele regio’s in de Ministerraden, wetgevend initiatiefrecht voor het EP, de hervorming van het comité van de regio’s tot volwaardige tweede kamer en directe toegang voor de regio’s tot het Hof van Justitie.
De culturele diversiteit van Europa is een absolute troef en die moet gehonoreerd worden.
De regionale talen moeten daarom als officiële talen erkend worden, zodat minstens elke burger met de Europese instellingen kan communiceren.
Het Europese verhaal is nog lang niet af.
spirit pleit voor een verdere uitbreiding van de EU met o.a. de resterende voormalige staten van Joegoslavië.
Belangrijk hierbij is dat de criteria van Kopenhagen strikt worden toegepast.
Gelijktijdig dringt zich ook het debat op over het vastleggen van de grenzen van de EU, zeker nu de Unie steeds meer uitzwermt in de richting van Rusland en Azië.
Turkije kan geen lid worden van de EU zolang het niet aan de strikte voorwaarden van Kopenhagen voldoet.
spirit legt hierbij extra de nadruk op de naleving van de mensenrechten en volkerenrechten, onder meer voor de Koerdische minderheid van het land.
De cijfers en feiten tonen de schrijnende kloof tussen het Noorden en het Zuiden.
Deze ongelijkheid ligt aan de basis van heel wat problemen waarmee de wereld worstelt.
De internationale gemeenschap zit niet stil.
In september 2000 engageerden de regeringen van 191 lidstaten van de VN zich om acht doelstellingen te realiseren tegen 2015, de zogenaamde Millennium Ontwikkelingsdoelstellingen.
Halfweg deze termijn is er echter nog veel werk voor de boeg.
De analyses zijn gemaakt, het is tijd voor daden.
spirit wil de internationale ongelijkheid dan ook prominent op de binnenlandse agenda plaatsen.
Voor spirit is de 0,7% norm een absolute minimumnorm, met een grote symboolwaar-de.
Deze 0,7% dient bovendien zuiver te zijn.
Er heerst heel wat discussie over wat nu wel of niet mag meegeteld worden.
De Belgische regering heeft de afgelopen jaren veelvuldig gebruik gemaakt van het kwijt-schelden van schulden.
Nochtans komt er door deze schuldkwijtschelding geen extra geld vrij voor het betrokken land want in de meeste gevallen werd er al jaren niets meer afbetaald.
De kwijtschelding van schulden is voor spirit een ethische evidentie en hoort niet thuis tussen de uitgaven voor ontwik-kelingssamenwerking en de 0,7% norm.
Ook bijdragen voor buitenlandse studenten en de opvang van asielzoekers, laat staan mili-taire uitgaven, horen daar niet bij.
De effecten van goede beslissingen rond ontwikkelingssamenwerking kunnen verloren gaan door de gevolgen van beslissingen op andere beleidsdomeinen.
Er is daarom coherentie nodig tussen buitenlands beleid, financiën, defensie en ontwikkelingssamen-werking.
Een horizontale begroting is enkel te verdedigen als die tot doel heeft de coherentie en de transparantie te vergroten van alle ontwikkelingsrelevante uitgaven van België.
Van de middelen die moeten worden vrijge-maakt om tot de 0,7% van het BNP voor ontwikkelingssamenwerking te komen moet minstens de helft besteed worden aan ‘duurzame ontwikkelingssamenwerking’.
Dit betekent o.a. ondersteuning van onze part-nerlanden bij de uitvoering van Multilaterale Milieuverdragen (klimaat, biodiversiteit, ver-woestijning, PIC, …) met bijzondere aandacht voor de overdracht van milieuvriendelijke technologieën naar ontwikkelingslanden.
Een goed ontwikkelingsbeleid dient ook een gendergevoelig beleid te zijn.
70% van de armen wereldwijd is namelijk een vrouw.
Mannen en vrouwen hebben echter recht op een gelijk aandeel in ontwikkeling, op ge-lijke kansen, gelijke rechten en participatie.
Daarom dient bij de opmaak en evaluatie van het ontwikkelingsbeleid telkens gekeken te worden naar de effecten van maatregelen op mannen en vrouwen.
Gender mag geen apart hoofdstuk zijn maar moet doorheen het volledige beleid in rekening genomen worden.
De ontwikkeling van goede indicato-ren is hierbij een eerste cruciale stap.
spirit pleit voor formele en doorzichtige internationale beslissingsniveaus
en voor een maximale representativiteit en demo-cratische legitimiteit van internationale be-slissingen.
De vertegenwoordiger binnen de Wereldbank moet aangeduid worden uit het departement ontwikkelingssamenwerking.
De Belgische vertegenwoordigers bij de Verenig-de Naties en de Europese Unie dienen er over te waken dat besluiten van de Wereld-handelsorganisatie, het IMF, de Wereldbank of de G8 ondergeschikt gemaakt worden aan besluiten die tot stand kwamen bin-nen de Verenigde Naties.
De diplomatieke besluitvorming moet transparanter
en vormt met regelmaat voorwerp van parlementair debat.
Wij verkiezen een partnerrelatie waarbij geen strakke politieke of economische voor-waarden worden opgelegd maar waar geza-menlijk geformuleerde doelstellingen worden uitgewerkt.
Openheid, vertrouwen en dialoog zijn dan ook vereisten die toelaten hulpstro-men vast te leggen en bij te sturen indien nodig.
Internationale handel heeft misschien wel het meeste kans op slagen om de ongelijkheid in de wereld aan te pakken.
spirit vindt dat internationale handel in het voordeel moet zijn van iedereen die eraan deelneemt.
Landbouwsubsidies, inkomenssteun en an- dere protectionistische maatregelen vallen niet te rijmen met een mondiale vraag naar vrijhandel.
Het Noorden moet daarnaast ook andere landen en regio’s de tijd en moge-lijkheid bieden om zich stap voor stap voor te bereiden op vrijhandel.
Arme mensen uit het Zuiden hebben vaak geen toegang tot krediet via traditionele banken.
Via kredieten kunnen ze nochtans kleinschalige economische activiteiten uit-bouwen om hun inkomen te verhogen en zich te beschermen tegen risico’s.
Het sy-steem van microkredieten biedt hier een op-lossing voor.
Het ontwikkelen en promoten van programma’s rond microkredieten moet dan ook een prioriteit zijn.
België heeft in de voorbije legislatuur een variant op de Tobintaks ingevoerd.
Dit is een kleine belasting op wisseltransacties, waarvan de opbrengst ten goede komt aan de ontwikkeling van het Zuiden.
spirit wil dat ook de Europese Unie een gelijkaardig initiatief neemt.
Al te lang werd het migratiethema in België hoofdzakelijk beheerst door het asieldebat en door de lijnen van het asielbeleid.
Stilaan groeit echter het besef dat migratie zoveel ruimer is dan asiel en dat migratiebeleid niet enkel draait rond het beheersen van de instroom van asielzoekers/migranten, maar ook heel wat andere facetten beslaat.
spirit wil ten volle aandacht besteden aan de verschillende elementen m.b.t. asiel en mi-gratie.
Belangrijk hierbij is een realistische, positieve en humane benadering
binnen de Europese context
en binnen het kader van mondialisering en globalisering.
De nieuwe asielprocedure wil een aantal knelpunten uit het verleden verhelpen.
Zo zal de asielprocedure veel korter zijn, waar-door mensen sneller duidelijkheid hebben over hun situatie.
spirit is zeker voorstan-der maar zal er ook op toezien dat dit niet betekent dat de rechtszekerheid van de betrokkene in het gedrang komt.
Ook de overgang naar de nieuwe procedure, die nu volop bezig is, zullen we van nabij volgen en mee waken over een vlot verloop.
Ook wat de opvang van asielzoekers be-treft, is er zopas een nieuw wetgevend ka-der gecreëerd.
Diversiteit is voor ons het sleutelwoord voor een kwaliteitsvolle opvang op maat van de asielzoeker.
Een gezin met kinderen heeft immers nood aan een an-dersoortige opvang dan bijvoorbeeld niet-begeleide minderjarige vreemdelingen.
Voor wat deze laatste groep betreft, moet er met de gemeenschappen samen gezeten worden en goede afspraken gemaakt omtrent hun opvang zodat er steeds voldoende en ge-schikte opvang voorhanden is.
Eén van de meest kwetsbare groepen zijn de niet-begeleide minderjarige vreemdelingen.
Voor hen blijft voldoende begeleiding en ondersteuning een eerste en meest fundamentele noodzakelijkheid.
Extra aandacht is nodig voor zij die de grens van meerderjarigheid bereiken.
Van een situatie met steun van een voogd en met bescherming als minderjarige gaan zij immers over naar een statuut waarin zij een deel bescherming verliezen en een deel meer verantwoordelijkheid voor zichzelf krijgen.
Dit is voor heel wat jongeren geen evidentie.
De stress die gepaard gaat met de vlucht en de procedure, traumatische ervaringen uit het verleden, … zorgen ervoor dat heel wat asielzoekers te kampen hebben met psy-chosomatische klachten.
Een hulpaanbod is niet altijd makkelijk te vinden en men wordt vaak geconfronteerd met lange wachtlijsten.
De opvang van zwaar psychiatrische asiel-zoekers verloopt begrijpelijkerwijze moeilijk in een collectieve opvangstructuur.
De op-richting van een gespecialiseerde opvang-structuur zou volgens spirit een oplossing kunnen bieden.
Ook voor asielzoekers met een mentale handicap moet voldoende op-vang voorzien zijn.
Ook hier is overleg met de gemeenschappen aangewezen.
Kwetsbare groepen (zieken, kinderen, zwan-gere vrouwen, …) horen niet thuis in een gesloten centrum.
Bij de beslissing tot op-sluiting moet dan ook niet louter de admi-nistratieve toestand in overweging genomen worden, maar moet ook gekeken worden naar de medische en psychologische toe-stand van de persoon in kwestie.
Maar ook voor anderen die opgesloten worden is dit een traumatische ervaring.
De opslui-ting moet dan ook zo kort mogelijk zijn.
Daarnaast moeten de gesloten centra uiter- aard aan de kwalitatieve normen voldoen en moet er jaarlijks gerapporteerd worden m.b.t. hun werking.
Een strikte controle op de gesloten centra is dus noodzakelijk.
spirit pleit er voor om het terugkeerbeleid beter te ondersteunen met onderzoek en opvolging.
Momenteel is er te weinig infor-matie omtrent de situatie van mensen die teruggekeerd zijn.
Samen met de betrokken doelgroepen, zelforganisaties en de her-komstlanden moet er werk gemaakt worden van terugkeer als een volwaardige optie.
Go and see-visits, waarbij migranten (ver-tegenwoordigers) naar het herkomstland reizen en er tijdelijk verblijven om er de mogelijkheden van terugkeer en reïntegratie te onderzoeken, kunnen hierin alvast een belangrijke rol spelen.
Vaak is het immers een gebrek aan informatie of het gebrek aan een tastbaar perspectief dat mensen weerhoudt om terug te keren.
Terugkeerpro-jecten moeten steeds voldoende omkaderd worden.
Heel wat uitgeprocedeerden of mensen zonder papieren belanden op de zwarte arbeidsmarkt.
Zo ontstaat een duale arbeidsmarkt en samenleving met rechthebbenden en rechtlozen.
Dit is onaanvaardbaar.
We moeten zoeken naar een systeem om de aantrekkingskracht die de informele arbeidsmarkt uitoefent, meer te beheersen en op die manier ook een aantal socio-economische basisrechten toe te kennen aan mi-granten die hoofdzakelijk uit economische motieven in België verblijven.
spirit pleit dus voor een verhaal van economische migratie in Europees verband en in partnerschap met de herkomstlanden.
Dit kan via quota, maar dan zonder een braindrain in de herkomstlanden te veroorzaken.
Maar ook in eigen land moet het evenwicht bewaard blijven.
Economische migratie ontslaat ons niet van onze plicht om (allochtone) werklozen hier aan werk te helpen.
Uiteraard moeten ook alle huidige EU-inwoners in ons land een beroepsactiviteit kunnen uitoefenen.
De huidige beperkingen en overgangsmaatregelen moeten dus zo snel mogelijk afgeschaft worden.
Het kan natuurlijk niet dat we nieuwe mensen aantrekken om hier te komen werken, terwijl er zoveel mensen die hier reeds jaren verblijven, goed ingeburgerd zijn, hier eventueel zelfs opleiding genoten hebben, niet mogen werken en zelfs teruggestuurd worden.
Daarom moeten we het debat aangaan omtrent de regularisatie van mensen zonder papieren.
Voor spirit is de tijd rijp om een algemene regularisatieronde door te voeren voor mensen die hier al geruime tijd verblijven en kunnen aantonen dat ze inspanningen leveren om zich te integreren en voldoende de streektaal te kennen.
Wie veroordeeld is voor strafbare feiten, komt uiteraard niet in aanmerking.
De strijd tegen mensensmokkel en mensenhandel moet onverminderd doorgaan, dit in samenwerking met de transit- en de herkomstlanden, en binnen een Europees verband.
Het is positief dat slachtoffers van deze praktijken beroep kunnen doen op een beschermingsstatuut.
Toch blijkt dat zij nog te weinig hun weg vinden naar deze procedure en naar de hulpverlening die eraan vast hangt.
spirit pleit er dan ook voor deze procedure beter bekend te maken en ervoor te zorgen dat de slachtoffers kunnen rekenen op de nodige juridische ondersteuning hierbij.
Een land dat ooit het slagveld was voor twee uiterst bloedige wereldoorlogen kan niet anders dan vurig elke vorm van geweld afwijzen.
spirit trekt daarom steevast de kaart van conflictpreventie en geweldbestrijding.
Als pacifistische partij zien wij militaire strijdkrachten als een noodzakelijk kwaad.
Niet om oliebelangen veilig te stellen, want oorlog om olie is verspilde energie.
Wel om actief bij te dragen aan het voorkomen van gewelddadige conflicten en schendingen van de mensenrechten.
Dit is bij uitstek een gezamenlijke, internationale verantwoordelijkheid.
Omdat wapens uiteindelijk vroeg of laat gebruikt worden, wensen we ook een zeer sterke beperking van wapenproductie en –handel.
Wij kiezen voor een Europese defensiemacht die de diverse nationale legers vervangt.
In een Europees leger kunnen de beperkte middelen beter ingezet en de effectiviteit van het leger verhoogd worden.
Dit Europees initiatief mag niet leiden tot een zelfde Amerikaanse militaire logica of een wapenwedloop tussen de beide continenten.
Wij wensen geen stijging van de militaire investeringen, alleen een heroriëntering.
Wij wensen ook geen militaire supermacht uit te bouwen.
Wel een modern, efficiënt en snel inzetbaar leger dat zich richt op conflictpreventie en -beheersing.
Militaire macht kan niet zonder politieke macht.
Een Europees leger heeft dus pas nut als er ook een Europees buitenlands beleid wordt ontwikkeld.
De EU is voor spirit het eerste kanaal voor conflictpreventie.
Het voorkomen en in het slechtste geval beheersen van conflicten moet centraal staan in het Europese Veiligheids- en Defensiebeleid.
Het inzetten van Belgische troepen kan niet zomaar, maar slechts onder mandaat van de Verenigde Naties en na goedkeuring door het parlement.
Wij wensen meer parlementaire controle op het leger.
In dat kader bepleiten we, naar analogie van het Comité P, de oprichting van een Comité M in de schoot van de Kamercommissie Defensie.
Het deel van het belastingsgeld van gewetensbezwaarde belastingsbetalers dat anders naar militaire verdediging zou gaan, moet een organiek begrotingsfonds worden stort.
Dit Fonds krijgt specifieke niet-militaire taken.
spirit vraagt de oprichting van een nati-onale commissie voor de Rechten van de Mens.
In tegenstelling tot vele Europese landen heeft België hier nog steeds geen werk van gemaakt.
Ons land heeft in 1999 het VN-verdrag tegen foltering geratificeerd, maar het optioneel protocol bij dat verdrag nog niet.
Dit protocol voorziet de oprichting van een systeem van regelmatige inspecties van plaatsen waar personen van hun vrijheid zijn beroofd.
De rapporteringsverplichtingen door de re-gering aan het parlement moeten beter nageleefd worden.
De rapporten komen nu vaak te laat en zijn vaak erg summier.
Meer nog, wij vragen een maandelijkse en meer transparante verslaggeving, bijvoorbeeld door middel van publicatie van de rappor-ten op de website van de Kamer en Senaat.
De huidige commissie Legeraankopen krijgt ook de bevoegdheid voor de legerverkopen.
Het verouderde legermateriaal wordt niet verkocht maar ontmanteld.
spirit eist de afschaffing van economische compensaties bij legeraankopen.
De besluitvorming wat aankopen betreft mag niet afwijken van het marktmechanisme.
Een responsabilisering van kredietverzekeraars, met als uiteindelijk doel het afschaffen van exportkredieten voor wapenleveringen, is dringend noodzakelijk.
De Delcrederedienst mag geen kredieten verlenen voor wapenleveringen.
spirit wenst niet langer dat er federale steun voor onderzoek en ontwikkeling in wa-pentechnologie gegeven wordt.
Op Vlaams niveau zijn wat dit betreft de regels strikter.
De federale overheid moet volgen.
Wij vragen reconversieplannen om van de wapenindustrie over te stappen naar een vredesindustrie.
We wensen geen sociaal bloedbad,
maar een heroriëntering van de marktprioriteiten van de wapenindustrie moet het uitgangspunt vormen.
De overheid kan desgevallend steun verlenen indien de reconversieplannen ontwikkeld worden.
Non-proliferatie en de uiteindelijke eliminatie van alle nucleaire wapens blijft voor spirit de doelstelling.
Ons land moet alle inspanningen doen om het non-proliferatieverdrag te behouden
en de naleving ervan te verzekeren.
Wij vragen de uitvoering van de resolutie die in dit verband werd goedgekeurd in Kamer en Senaat.
De regering moet een beleidsplan opstellen voor nucleaire ontwapening en non-proliferatie met betrekking tot de inspanningen in de diverse internationale fora.
Meer transparantie binnen de NAVO over de nucleaire strategie is wenselijk.
Wij vragen tevens het opzetten van een kernwapenvrije zone, bestaande uit alle niet-kernwapenstaten in Europa.
Op internationaal vlak moet ons land een wereldwijd verbod op clusterbommen en munitie met verarmd uranium blijven bepleiten.
Het Ottawa-verdrag tegen landmijnen toont aan dat op diplomatiek vlak veel kan worden bereikt.
België moet van zijn mandaat in de Veiligheidsraad ook gebruik maken om de staten die dat nog niet deden, aan te moedigen om het Verdrag inzake het verbod van antipersoonsmijnen te ondertekenen en te bekrachtigen.
Wij willen een halt toeroepen aan de ontwikkeling van rakettenschildsystemen.
Deze ontwikkeling staat immers haaks op onze wens tot verdere nucleaire ontwapening en verstoort het mondiale evenwicht.
De VS onderhandelt echter concreet met enkele Europese landen.
België moet binnen de NAVO stelling innemen tegen rakettenschildsystemen en de ontplooiing van deze installaties in Europa.
Geen wapenwedloop in de ruimte: de ruimte moet uitgeroepen worden tot gedemilitariseerde zone.
spirit wil blijvende internationale druk op landen die kinderen inzetten bij gewapende conflicten.
Wij vragen ons land dan ook om binnen de Veiligheidsraad te pleiten voor de snelle ratificatie en uitvoering van het Fa-cultatief Protocol bij het Verdrag inzake de rechten van het kind, inzake de betrokken-heid van kinderen in gewapende conflicten.
spirit gaat voor een “civilisering” van bui-tenlandse missies en dit ondermeer door de verdere uitbouw van de Organisatie voor Veiligheid en Samenwerking in Europa.
We denken hierbij op de eerste plaats aan de opdrachten inzake vredeshandhaving.
Tijdens de Koude Oorlog werden tussen België en de VS in NAVO-verband diverse geheime akkoorden gesloten, ondermeer betreffende wapentransporten en het opstellen van kernwapens in Europa.
spirit herinnert eraan dat de herziening van de akkoorden reeds in 2003 in het federale regeerakkoord werd opgenomen.
In tegenstelling tot de NAVO-bazen zien wij geen noodzaak om de rol van de NAVO als politiek forum uit te breiden.
Deze rol is weggelegd voor de EU, die zelf en onafhankelijk van de VS haar verantwoordelijkheid in de wereld moet kunnen nemen.
Indien men de NAVO een politieke rol wil toedichten, zullen sommige landen op Europees vlak niet meer strijden voor een gemeenschappelijk Europees buitenlands, veiligheids- en defensiebeleid.
spirit wil in NAVO-verband ook niet weten van een gemeenschappelijke financiering van operaties.
Dit lijkt ons immers vooral bedoeld om een deel van de Amerikaanse defensiefactuur door te schuiven richting Europa.
Landen dreigen ook de controle over hun defensiebudget te verliezen, wat voor ons onaanvaardbaar is.
De democratische controle op het gevoerde NAVO-beleid moet meer in handen komen van de nationale parlementen.
Deze laatsten moeten beslissen over het leveren van troepen voor NAVO-missies.
Duurzame ontwikkeling moet het streefdoel zijn van iedere maatschappij.
Ruimer dan een ecologische bekommernis, moet duurzaamheid eveneens rekening houden met de sociale en economische component van het beleid.
Iedereen heeft het recht en misschien zelfs de plicht om van zijn leven op aarde het beste te maken.
Maar ook de generaties na ons moeten diezelfde mogelijkheden bezitten.
Zorgen voor een harmonieuze samenleving, een goed draaiende economie of een gezond milieu is niet tegenstrijdig, maar een essentiële randvoorwaarde voor de overheid.
Eén van de grote uitdagingen waar de wereld vandaag voor staat, is uiteraard het terugdringen van de opwarming van de aarde.
Die strijd moet op verschillende fronten tegelijk gevochten worden.
Zo moet België niet alleen de eigen uitstoot van broeikasgassen inperken
maar moet er ook aandacht besteed worden aan investeringen en capaciteitsopbouw in het Zuiden rond het opvangen van de nu al voelbare gevolgen van klimaatverandering.
De economische en sociale ontwikkeling van landen uit het Zuiden wordt immers sterk bedreigd door de gevolgen van klimaatverandering, onder andere voor landbouw, water, biodiversiteit, gezondheid en infrastructuur.
spirit pleit voor de Oprichting van een Com-missie Energie voor de Toekomst, met le-den van alle maatschappelijke stakeholders.
Deze commissie stelt een globaal plan op gericht op beheersing van de energievraag en verduurzaming van de energieproductie.
De sluiting, zoals voorzien in de wet op de kernuitstap, dient onverwijld uitgevoerd te worden.
De overmachtsregel kan men enkel inroepen indienen bewezen is dat er geen alternatieven zijn en dat een ernstig bevoorradingsrisico zich opdringt.
Twijfel zaaien over de kernuitstap is nefast voor de investeringszekerheid die nodig is om het aandeel aan hernieuwbare energie in het energiepakket, zoals door de EU naar voor geschoven, naar 20% te brengen.
De investeringen in onderzoek naar kernenergie zijn momenteel ongeveer dertig keer groter dan de investeringen in onderzoek naar hernieuwbare energiebronnen.
Op die manier krijgt hernieuwbare energie geen faire kans.
Het blijft belangrijk om onderzoek naar kernfusie en naar het probleem van het huidige kernafval te voeren, maar ook het onderzoek naar hernieuwbare energie moet minstens op eenzelfde budget kunnen rekenen.
Alleen zo kan België zijn koploperspositie op vlak van energietechnologie behouden, wat gelijktijdig bijdraagt tot de export en jobcreatie.
Naar analogie met de EGKS en vooral EURATOM, vragen wij de oprichting van een Europees verdrag ter bevordering van hernieuwbare energie, EURENEW.
Zo’n verdrag moet onder impuls, gezag en toezicht van de Europese Unie zorgen voor een structurele bundeling van publieke en private inspanningen en knowhow rond duurzame energie.
In de voorbije legislatuur zijn reeds enkele belangrijke initiatieven genomen.
Zo is er de oprichting van Fedesco, dat projecten met het derdebetalerssysteem opzet binnen de federale overheidssector.
Daarnaast werd ook een Fonds voor de Reductie van de Globale Energiekost opgestart.
Dit fonds prefinanciert energiebesparende maatregelen voor de sociaal zwaksten.
spirit vraagt de verdere uitbouw van deze initiatieven, en als flankerende maatregel de invoering van rentesubsidies aan banken voor leningen voor energiebesparende maatregelen.
Wij vragen een versnelde implementatie van milieuzorgsystemen in de administraties en een versterking van de Cellen Duurzame Ontwikkeling in de overheidsdepartementen.
De overheid moet ook zelf ambitieuze doelstellingen hebben.
Zo moet het energieverbruik met de helft lager kunnen, wat op langere termijn een serieuze financiële winst zal opleveren.
Het plaatsen van fotovoltaïsche zonnepanelen op overheidsgebouwen dient te worden uitgebreid.
Bij het opleggen van heffingen moet een gunstige behandeling van groene stroom voorzien worden waardoor de prijszetting duidelijk in het voordeel van hernieuwbare energie is.
spirit stelt voor om lokale en laagdrem-pelige loketten voor energiebesparing in te voeren waar iedereen terecht kan voor technisch en financieel advies over duur-zaam bouwen.
Wij vragen een fiscaal voordeel bij de aankoop van passiefhuizen, betere samenwerking met gewesten opdat Duurzaam Bouwen gecoördineerd wordt opgepikt en flankerende sensibiliseringsacties.
De oprichting van een centrum labeling zal belangrijke impulsen geven voor duurzame producten, o.a. via het sociaal label en het Europees ecolabel.
Andere labels, zoals het FSC-label, worden gepromoot en er wordt ook gekeken of strengere richtlijnen of labels door de overheid als voorbeeld kunnen worden geïntroduceerd en/of gepromoot.
Het vervoersbeleid is in België geregionaliseerd, behalve de spoorwegen.
Heel wat kansen op een beter openbaar vervoer gaan op deze wijze verloren, onder meer om tot een betere afstemming van trein, tram en bus te komen en tot een geïntegreerde ticketverkoop.
Wij willen dat de gewesten ook de mogelijkheid hebben om rechtstreeks opdrachten te geven voor de uitbating van intergemeentelijke trajecten.
Dit treinverkeer maakt het best gebruik van lichter treinmateriaal (Light Rail).
spirit vraagt ook de uitbouw van een nachtnet per spoor, in hoofdzaak tijdens het weekend.
De gewesten horen eigenaar te worden van de spoorinfrastructuur, net zoals dit al het geval is voor de auto- en waterwegen.
Via het zogenaamde ISA, Intelligente Snelheidsbegrenzer, kan de snelheid van de wagen aangepast worden aan het type weg waarop de wagen zich bevindt.
Ook aanpassingen in functie van variabele factoren zoals gezondheidsrisico’s (ozon, fijn stof), weersomstandigheden, files of wegenwerken zijn mogelijk.
spirit pleit voor het half open ISA-systeem waarbij de automobilist die te hard rijdt langzaam tegendruk ondervindt op het gaspedaal.
Het verhogen van de bezetting van de auto is een makkelijke manier om het aantal auto’s in het woon-werkverkeer te reduceren.
Het inrichten en stimuleren van carpoolparkings vormt voor de éénmansbezetting in de wagen en de daaruit volgende files een alternatief.
Ook autodelen verdient verdere promotie, bijvoorbeeld door aansluitend op de trein auto’s voor een korte periode te verhuren.
Alternatieve energie is een instrument om de uitstoot van wagens te verlagen.
De auto van de toekomst wordt een elektrische wagen zonder batterijen, want die rol wordt overgenomen door waterstof.
spirit wil deze innovatie ondersteunen en versnellen.
De accijnzen op waterstof moeten de eerste 10 jaar verlaagd worden zodat de waterstofmotor even concurrentieel wordt als benzine of diesel.
Strikte duurzaamheidscriteria voor de winning van grondstoffen voor biodiesel zijn essentieel, vooral bij invoer in de EU.
Biocrops winnen op grote schaal is immers een bedreiging voor het landbouwareaal en tropische bossen, en zelfs voor de voedselzekerheid en -prijzen.
De huidige belasting op inverkeerstelling (BIV) houdt geen rekening met de ecologische afdruk van de wagen.
Door bij de BIV een CO2-toets in te voegen zal de chauffeur van een wagen die het milieu meer belast, ook meer betalen.
Sinds begin 2005 kan men 3% of 15% korting krijgen bij aankoop van een milieuvriendelijke wagen.
Deze fiscale aftrek moet uitgebreid worden naar meer categorieën van wagens zodat ook gezinnen bij aankoop van een milieuvriendelijke auto zo’n korting krijgen.
Een verbod op vluchten van minder dan 150km is een stap in de goede richting, maar we kunnen nog verder gaan.
spirit wil elke vlucht waarvoor een volwaardig hstalternatief bestaat, verbieden.
Concreet gaat het over vluchten tussen enerzijds Brussel en anderzijds Londen, Parijs of Amsterdam.
Eeuwenlang bedroeg het aandeel van de 0-plussers in de bevolking niet meer dan procent.
Vandaag bedraagt het percentage ouderen in de geïndustrialiseerde landen 0 procent, over 0 jaar zal dit procent zijn.
Deze tendens is het gevolg van een daling in het aantal geboorten en de stijging van de gemiddelde levensduur.
De ontgroening en vergrijzing zorgt voor heel wat uitdagingen: hoe zorgen we dat de zilveren generatie, de gepensioneerden van morgen, nog over een gouden levenskwaliteit beschikt?
Hoe garanderen we dat dit niet ten koste gaat van de jongeren vandaag, met een eventuele clash tussen de generaties als gevolg?
Het antwoord ligt in een doordacht budgettair beleid,
een goed draaiende economie
met maximale tewerkstelling,
en een hervormd pensioenstelsel.
De economische groei van de 1ste eeuw ligt meer en meer vervat in immateriële waardedrijvers, zoals kennis, informatie, opleiding en vooral creativiteit.
Wat vruchtbare land was voor een agrarische samenleving en wat ruwe grondstoffen waren voor industriële samenlevingen, dat is creativiteit voor de samenleving vandaag.
spirit kiest resoluut voor de creatieve economie en wil zich engageren om Vlaanderen en België te ontwikkelen tot een creatieve sleutelregio in Europa, op een manier die economische, ecologische en maatschappelijke meerwaarde oplevert.
Wij ijveren voor drempelverlagende maatregelen voor startende ondernemingen.
Enerzijds door een vermindering van de administratieve tijdsimpact op bedrijven door een efficiënte regelgeving,
correcte opvolging van dossiers met respect voor vastgelegde redelijke termijnen en grondige motivering bij negatief advies,
en een gepaste interventie indien nodig.
Anderzijds door de betere beschikbaarheid van risico- en startkapitaal.
Om homogene bevoegdheden en dus een efficiënt beleid mogelijk te maken, vragen wij de overheveling van de bevoegdheid rond octrooibescherming en andere intellectuele eigendomsrechten naar het gewestelijk niveau, evenals de bevoegdheden met betrekking tot wetenschappelijk onderzoek.
Een belangrijke taak voor de overheid is het aanpakken van overregulering, aange-zien overbodige regels de bedrijvigheid sterk afremmen.
Het is daarbij de uitdaging om wetgeving niet te elimineren, maar juist te stroomlijnen, vereenvoudigen, coördineren en transparant te maken.
De overheid dient ook de opvolging en afdwingbaarheid van de regelgeving te garanderen.
Verder is het absoluut noodzakelijk dat de regels beter aansluiten bij de praktijk.
Een uniek (virtueel) loket zou bijvoorbeeld kunnen instaan voor zowel verstrekking van eerstelijnsadvies als begeleiding en doorverwijzing van bedrijven.
Er is nood aan een structureel en sturend beleid rond duurzaam, maatschappelijk ver-antwoord ondernemen.
Voor spirit zijn het trouwens niet alleen de bedrijven die aan deugdelijk bestuur en maatschappelijk ver-antwoord ondernemen moeten doen.
Ook werkgevers- en werknemersorganisaties die-nen in deze het voortouw te nemen.
Het hebben van rechtspersoonlijkheid sui generis (inclusief een democratisch verkozen afvaar-diging) en een transparante boekhouding lij-ken ons daarbij belangrijke voorwaarden.
spirit pleit voor een minder complexe regel-geving voor uitzendarbeid en tijdelijke con- tracten.
Dit soort arbeid moet echter gezien worden als opstap naar voltijds werk.
Het mag niet leiden tot een duale arbeidsmarkt waar mensen jarenlang als wegwerparbeider gebruikt worden.
Wij bepleiten een getrapte looncurve die de productiviteitsval vermijdt en tegemoet komt aan de eisen die gezinsuitbreiding voor de meerderheid van de jongere werknemers met zich meebrengt.
Aan het begin van je carrière verdien je iets minder dan in het huidige systeem, om daarna snel zeer sterk te stijgen.
Je bereikt dan sneller je maxi-mumloon, dat je vervolgens ook lang aan-houdt.
Naar het einde van de loopbaan is er vervolgens een tweede kleinere trap die oudere werknemers moet aanmoedigen te blijven werken.
Het loon op het einde van de carrière zal echter niet zo hoog zijn als het maximum in de huidige regeling.
Elke gezinssituatie is uniek, dus moet elk werkschema dat ook kunnen zijn.
spirit pleit er voor om de uurroosters uit de verplichte vermelding in het arbeidsreglement te ha-len en dit deel te laten uitmaken van de individuele arbeidsovereenkomst binnen de wettelijke regeling van de arbeidstijden en van het loon.
Wij willen werk maken van een wettelijk ka-der voor flexibele beloningsvormen zoals het Cafetariaplan.
Dit is een wijze van be-lonen waarbij de werknemer zijn arbeids-voorwaardenpakket zelf kan aanpassen aan zijn eigen noden.
De werknemer kan kiezen uit verschillende mogelijkheden: een hoger loon, meer vrije tijd, aanvulling van het pen-sioen, kinderopvang, … Overuren kun je om-zetten in vakantiedagen, in plaats van meer loon kan je kiezen voor een bedrijfswagen.
De vrijheid hebben om de vorm van ver-loning zelf deels te kunnen bepalen geeft werknemers de mogelijkheid om privé- en werkleven beter op elkaar af te stemmen.
Tijdskrediet kan geen absoluut recht zijn.
In uitzonderlijke en gemotiveerde omstandig-heden moeten werkgevers de mogelijkheid hebben om het tijdskrediet te weigeren.
En-kel 55-plussers krijgen een onbeperkt recht op 4/5de tijdskrediet.
spirit stelt voor om de financiering van het tijdskrediet door de overheid te beperken tot de zorgverloven.
Als aanvulling kiezen wij voor een royale levensloopregeling: mensen kunnen, fiscaal gesubsidieerd, sparen om inkomensderving tijdens bepaalde periodes (sabbatjaar, stu-diejaar, …) in hun leven op te vangen.
Wat de mensen tijdens dat verlof doen, is hun eigen verantwoordelijkheid.
Er moet eindelijk echt werk gemaakt wor-den van de gelijkstelling van de statuten voor arbeider, bediende en ambtenaar.
Bij deze hervorming moet prioritaire aandacht gegeven worden aan de opzegtermijnen en opzegvergoedingen.
spirit ziet heel wat aantrekkelijke punten in het Zweeds werkloosheidsmodel.
Het ont-vangen van een werkloosheidsuitkering moet een uitzondering zijn en betekenen: druk om op zoek te gaan naar werk.
Wij pleiten voor een persoonlijke begeleiding van bij het be-gin van de werkloosheid.
Maar ook voor hogere maar belastbare uitkeringen, zodat de financiële schok tussen werken, je werk verliezen en een uitkering ontvangen niet te groot is.
Deze uitkeringen zijn beperkt in tijd
waarbij na een bepaalde termijn de begeleiding dwingender wordt om tenslotte te eindigen in intensieve individueel aangepaste activeringsprogramma’s.
Mensen die kunnen werken maar waarvan, na een intensieve begeleiding, objectief kan aangetoond worden dat ze echt niet willen werken, hebben geen recht op een werk-loosheidsuitkering.
Jongeren tot 23 jaar die niet voltijds be-taald worden of vrijwilligerswerk doen terwijl ze geen startkwalificaties hebben, moeten worden opgenomen in een leer/werktraject gekoppeld aan stageplaatsen bij de over-heid en in het bedrijfsleven.
Tijdens het ver-vullen van zo’n opleiding of stage ontvangen ze een volwaardige uitkering.
Bedrijven die weten dat een werknemer op korte termijn op pensioen gaat of van job zal veranderen, moeten tot zes maanden voor diens vertrek een jonge werkloze in dienst kunnen nemen.
Bij dergelijke ‘inloop-banen’ geniet de jongere zijn werkloosheids- uitkering, een extra onkostenvergoeding van het bedrijf en een opleiding door de jobverlater.
Na de opleiding en een positieve evaluatie neemt de jongere de functie van de vertrekkende werknemer over.
Zo wordt het gebrek aan ervaring letterlijk weggewerkt en versterkt de jongere zijn positie op de arbeidsmarkt.
Wij willen de talenten van oudere werkne-mers gunstig aanwenden door hen een op-leiding aan te bieden,
door hen te laten werken zolang ze willen,
door de ervaring van oudere werknemers te gebruiken bij de opleiding van jongeren,
en door voldoende flexibiliteit te voorzien in de werktijden.
spirit wil daarom meer mogelijkheden om deel-tijds werken te combineren met deeltijdse pensionering.
Wij zijn voorstander van een meer ‘compe-tentiegericht’ denken in de arbeidsmarkt.
In het bijzonder bij de overheid dient hieraan meer aandacht besteed te worden.
Er moet niet alleen gekeken worden naar het behaal-de diploma, maar ook naar de kwaliteiten en vaardigheden van de persoon.
spirit kiest voor een verdere verlaging van de lasten op arbeid (zowel werkgevers- als werknemersbijdragen), in het bijzonder van deze op de laagste lonen en voor 50-plus-sers.
Wij bepleiten een volledige regionalisering van het werkgelegenheidsbeleid zodat zowel Vlaanderen als de andere deelgebieden de ruimte en autonomie hebben om in te spelen op de lokale noden en opportuniteiten.
spirit wil het actief ouder worden bevorderen.
Langer werken ziet spirit in principe als iets positiefs, als een sociale wenselijkheid en niet als een gevolg van noodzakelijke besparingen of andere rampspoed.
Het is een teken van solidariteit, van eenieders inspanning om het sociaal vangnet te behouden.
De sociale zekerheid marcheert niet zonder werkende mensen: jong en oud.
spirit is een voorstander van een grondige hervorming van het wettelijk pensioen naar Zweeds model, met een individuele rekening in een repartitiesysteem, waarbij op een ge-nuanceerde wijze rekening gehouden wordt met de levensverwachting en de duur van de loopbaan, met inbegrip van de gelijkge-stelde perioden.
Wij wensen een doorgedreven communicatie vanwege de overheid over pensioenen, waarbij eenieder tijdens zijn/haar loopbaan jaarlijks geïnformeerd wordt over zijn/haar pensioenrechten.
Alle systemen van vervroegde volledige uitstap uit de arbeidsloopbaan worden geïntegreerd tot een ééngemaakt systeem van vervroegd pensioen.
Dit systeem kan enkel een laatste toevlucht zijn.
Het huidig onderscheid tussen werknemers, overheidspersoneel en zelfstandigen is achterhaald en dient weggewerkt.
Hiervoor moet overheidspersoneel dezelfde rechten krijgen op vlak van aanvullend pensioen
en moeten de lonen van het overheidspersoneel marktconform worden.
spirit wil een verdere uitbouw van de twee-de pensioenpijler voor alle werknemers, ook die in dienst van de overheid.
In het kader van de derde pensioenpijler dient maatschappelijk verantwoord investeren te worden gestimuleerd.
Daarbij dient het MVI-pensioensparen te genieten van een verhoogde aftrek ten opzichte van het bestaande pensioensparen.
Een belangrijke uitdaging voor de vergrijzing is uiteraard de betaalbaarheid van de gezondheidszorg en de pensioenen.
Die moet je op twee terreinen afdwingen: enerzijds door de kosten binnen de sociale zekerheid in bedwang te houden, zonder evenwel aan kwaliteit in te boeten,
en anderzijds door de inkomsten te verhogen.
Dit kan door een correcte inning van de belastingen,
maar ook door versnelde schuldafbouw, zodat er financiële ademruimte gecreëerd wordt voor toekomstige uitgaven.
Wij streven naar een structureel financieringsevenwicht of financieringsoverschot.
Inkomstenmeevallers moeten niet automatisch leiden tot verlaging van belastingen, maar dienen in de eerste plaats gebruikt te worden om de tekorten en schulden in te lossen.
spirit is voorstander van een begrotings-strategie waarbij meeruitgaven op begro-tingsposten niet automatisch worden ver-rekend in de volgende begroting en waarbij de groei van begrotingsposten op basis van groeinormen niet als vanzelfsprekend kan worden beschouwd.
De diverse overheden (lokaal, regionaal, federaal) moeten – via sensibilisering en standaardclausules – worden aangemoedigd om bij het beheer van hun financiële middelen rekening te houden met criteria van maatschappelijk verantwoord investeren.
Wij pleiten voor één enkel financieringssysteem voor het gehele stelsel van de basisbescherming binnen de sociale zekerheid.
Een financieringssysteem dat een onderscheid maakt naargelang de professionele situatie (bediende, ambtenaar of zelfstandige) is niet langer van deze tijd.
De sociale zekerheid mag niet enkel gefinancierd worden door arbeidsinkomens, maar ook door een heffing op andere productiefactoren en door een belasting op inkomsten uit kapitaal.
De efficiëntie in uitgaven moet drastisch omhoog.
Bij het opmaken van het gezondheidszorgbudget moeten we veel meer vertrekken vanuit de vraagzijde, in plaats van de aanbodzijde.
Dat betekent dat we uitgaan van de aandoeningen die behandeld moeten worden, en niet van de wensen en bestaande posities van de verschillende aanbieders.
Op basis van de vraag dient dan te worden gekeken welke zorgverleners erbij betrokken moeten worden (artsen, apothekers, kinesisten, specialisten, …) en wat de bijbehorende budgetten vervolgens moeten zijn.
Momenteel is er een groei van de gezondheidszorg met 4,5% per jaar.
Deze groei wordt bepaald aan de hand van de gezondheidsindex en de afspraken die in het kader van de begroting binnen de regering worden gemaakt.
Deze groei kan voor spirit echter niet als vanzelfsprekend beschouwd worden zolang de uitgaven binnen de gezondheidszorg niet gerationaliseerd zijn.
Een rationalisering houdt een betere aanwending van de beschikbare middelen in.
Er moet een audit gemaakt worden voor alle kostencategorieën.
Deze audit zal bepalen waar de efficiëntie nog kan verbeterd worden.
Het bepalen van objectieve normencriteria is noodzakelijk om de gezondheidszorg betaalbaar te houden.
Deze normen moeten na grondig onderzoek rationeel opgesteld worden.
Nu worden ze vaak aangepast aan bestaande situaties, zodat niemand voor het hoofd wordt gestoten.
Dit soort wafelijzerpolitiek zal de gezondheidszorg ten gronde richten.
Een belangrijke oorzaak van de hoge uitgaven in de sociale zekerheid is de overconsumptie van geneesmiddelen.
spirit pleit voor een veel doortastender beleid op dit vlak.
De voortdurende overschrijding van de budgetten van de gezondheidszorg in de afgelopen jaren heeft geleid tot een sterke focus op het budget en tot een kortetermijnvisie.
Er is dus een totaal gebrek aan een langetermijnvisie.
Hier moet dringend een einde aan komen.
spirit gelooft in een stabiele, goed georganiseerde economie, die is gebaseerd op eerlijke belastingen
en oprechte keuzes in de openbare uitgaven.
Wij zijn niet tégen belastingen, op voorwaarde dat ze geïnd worden volgens een aantal basisprincipes: eenvoud, efficiëntie, rechtvaardigheid en eerlijkheid.
Belastingsinkomsten zorgen er immers voor dat we kunnen voorzien in voldoende uitgebouwde gemeenschapsvoorzieningen voor iedereen.
Belastingen zijn dus noodzakelijk, ze worden pas een kwaad als de opbrengsten slecht aangewend worden.
spirit wil het progressief proportionaliteits-beginsel behouden in het belastingsysteem.
Mensen moeten naar draagkracht belast worden.
We moeten voorkomen dat alle las-ten terechtkomen op de schouders van de middenklasse.
Wij verzetten ons tegen de invoering van een vlaktaks omdat een der-gelijk belastingsysteem onrechtvaardig is.
Je belastingbrief invullen is door het kluwen van regels en aftrekken geen makkelijke taak.
Wij zijn daarom voorstander van een vereenvoudiging van de aftrekposten.
De aftrekposten moeten duidelijk het beleid van de regering weerspiegelen.
Door de onduidelijkheid van de aftrekposten weten mensen vaak niet dat ze er gebruik van kunnen maken.
Om fiscale attesten te bekomen moet vaak een lange weg worden afgelegd langs de administraties.
Deze fiscale attesten zouden eigenlijk automatisch moeten worden opgestuurd naar de burgers.
Op deze manier weet iedereen ook waar hij recht op heeft.
De overheid heeft hier een brede informatieplicht.
Ons belastingsysteem en de financiering van de sociale zekerheid spelen onvoldoende in op aspecten van duurzaamheid.
Hiernaast moeten de fiscale maatregelen ook getoetst worden op hun impact op lange termijn.
Hierbij past de vergroening van het belastingstelsel.
Milieu- en energiebelastingen die tot een relatieve toename van de belastingdruk op arbeid leiden, moeten via een belastingsverlaging op arbeid worden teruggegeven.
Een voorbeeld hiervan is de invoering van een CO2-taks, waarbij bedrijven die milieuvriendelijke productieprocessen hanteren van een substantiële vermindering genieten.
België moet dringend werk maken van een degelijk statistisch instrumentarium om fraude te meten, zodat het resultaat van de talrijke maatregelen op de omvang van de fraude daadwerkelijk zichtbaar wordt.
Er moet meer geïnvesteerd worden in controle, pakkans, strafbeleid en het vereenvoudigen van de regels.
Systematische informatie-uitwisseling tussen de verschillende overheidsdiensten en een optimaal gebruik van informatica zijn cruciale elementen in de strijd tegen de fiscale fraude.
Door informatie-uitwisseling tussen de verschillende diensten van de FOD Financiën kunnen burgers een belastingbrief krijgen waarin reeds een maximum aan gegevens is ingevuld.
spirit vindt dat gegevens die een burger al op een of andere manier aan de overheid heeft moeten bezorgen, vermeld moeten staan op het belastingsformulier.
Indien dit niet het geval is, vervalt de plicht van de burger om ze in te vullen.
spirit gelooft zeer sterk in de kracht van het individu, in zijn vermogen om zichzelf te ontplooien en grenzen te verleggen.
Wij willen daarvoor de nodige vrijheid en kansen garanderen.
Maar een individu kan niet functioneren zonder de geborgenheid van een groep, zonder een referentiekader, zonder een afgelijnd speelveld, zonder ondersteunende diensten.
Hier ligt een zeer belangrijke taak voor de overheid weggelegd.
Geen staatsapparaat dat naar goede Sovjettraditie de burger domineert en diens persoonlijkheid ontneemt, maar wel een moderne, fitte overheid die helpt waar het kan
en grenzen trekt waar het moet.
Een overheid ook wiens democratische instellingen optimaal functioneren en de beslissingsmacht legt op het politieke niveau dat daarvoor het best geschikt is.
De overheid moet objectief durven nagaan of bepaalde taken niet kunnen worden uit-besteed, of afgestoten.
De vraag is ook of het ambtenarenapparaat niet té uitgebreid is.
Wij willen de inzetbaarheid van de amb-tenaren herbekijken en bestaand menselijk kapitaal beter aanwenden.
Een interne audit per administratie zou hier een beter licht kunnen op werpen.
Door een betere inter-ne rekrutering en betere opleiding voor de ambtenaren kunnen ambtenaren ook door-groeien.
Om een efficiëntere overheid te bekomen, is er ook nood aan een betere informatisering van de overheid.
Minstens even belangrijk is dat de mensen die met het computersy-steem werken ook weten hoe het werkt.
Er moet dus voldoende geïnvesteerd worden in de opleiding van de ambtenaren.
De overheid is er voor de burger en niet an-dersom.
Dit houdt in dat ze overzichtelijk en transparant moet werken.
Er moet één tele-foonnummer en een overzichtelijke website van de federale overheid komen.
De over-heid zou ook mechanismen voor zichzelf moeten creëren, waardoor ‘goede’ dienstver-lening concreet en meetbaar wordt.
De overheid moet zorgen voor een helde-re en doorzichtige wetgeving, voorwaarden scheppen voor ontplooiing en ontwikkeling in een minder bureaucratische omgeving.
Er is in de vorige legislatuur al werk gemaakt van de vereenvoudiging.
Er moet echter blij- vende aandacht naar uit gaan.
Afstemming van alle beleidsniveaus is hierbij noodza-kelijk.
spirit wil dat er nagedacht wordt over een algemene wetsevaluatie, waarbij de admi-nistratieve rompslomp aan de bron wordt aangepakt.
Het is een uitdaging om wet-geving niet te elimineren, maar juist te stroomlijnen, vereenvoudigen, coördineren en transparant te maken.
Op dit ogenblik heeft niemand een volledig zicht op de regelgeving die op een bepaald ogenblik in de maak is.
Dat gebrek aan pro-grammering beperkt de mogelijkheden voor afstemming en samenwerking, en zorgt voor flessenhalzen bij de opmaak, advisering en besluitvorming van de regelgeving.
Een re-gelgevingsagenda kan dit probleem verhel-pen.
Witboeken zijn dan weer wenselijk bij be-langrijke nieuwe regelgeving.
Op het eerste zicht zal dat meer werk inhouden en zorgen voor een langere doorlooptijd.
Die tijd wordt echter teruggewonnen bij het ontwerp en de goedkeuring van de regelgeving.
Momenteel is er een groot verschil tussen contractuele ambtenaren en vastbenoemde ambtenaren.
spirit pleit voor een eenvor-mig pensioensysteem dat het huidig onder-scheid tussen de ambtenaren op termijn wegwerkt.
Het overheidspersoneel dient ook dezelfde rechten te krijgen op het vlak van aanvullend pensioen
en de lonen van het overheidspersoneel moeten marktconform worden.
Topbenoemingen binnen de over-heid dienen op een sociaal verantwoorde en flexibele manier te gebeuren.
In een steeds meer geliberaliseerde wereld dienen overheidsbedrijven zo efficiënt moge-lijk te werken.
Onheldere structuren in ge-deeltelijk geprivatiseerde ondernemingen met publieke taken moeten worden hervormd, zodanig dat de democratische controle en publieke verantwoordingsplicht gewaarborgd zijn.
Het overheidsaandeel wordt behouden in de bedrijven die instaan voor collectieve goederen.
De overheid streeft daarbij niet naar een maximaal aandeelhoudersrende-ment maar naar duurzame vermogensgroei ten behoeve van de publieke taken en naar maximaal maatschappelijk nut.
Voor topver-dieners in de publieke en semi-publieke sec-tor wordt de ontslagvergoeding beperkt tot één jaarsalaris.
De overheid moet onder democratische con-trole staan.
Daarom kan ook niet aanvaard worden dat vakbonden, ziekenfondsen of werkgeversorganisaties bestuursverantwoor-delijkheid opnemen in de sociale zekerheid of andere sectoren.
Uitkeringen worden uit-betaald door klantvriendelijke en neutrale overheidsinstanties, bij voorkeur het Sociaal Huis.
Het corporatisme van beroepsfedera-ties wordt ingedijkt ten voordele van vrije toegang tot beroepen.
Vakbonden, zieken-fondsen of werkgeversorganisaties mogen als adviserend orgaan dienen.
spirit zal blijven ijveren voor een grotere betrokkenheid van de burger bij het beleid.
Wij zijn voorstander van verregaande decu-mulatie van politieke mandaten en andere vormen van cumulatie die belangenvermen-ging kunnen veroorzaken.
Stemrecht moet toegekend worden vanaf 16 jaar.
Erfelijke monarchie past ook niet binnen de democratie waar wij voor staan.
Wij pleiten daarom voor een ceremonieel koningshuis, dat geen rol meer speelt in de regerings-vorming en niet langer behoort tot de uit-voerende macht.
Ook adellijke titels zijn restanten van het ancien regime en worden afgeschaft.
In plaats daarvan kan een ere-burgerschap ingesteld worden.
Een goede regelgeving en een efficiënt ge-recht is belangrijk.
De relatie tussen justitie en haar gebruikers staat nog steeds onder spanning.
spirit ontkent deze vertrouwens-crisis niet en wil de ingezette hervorming ondersteunen.
Wij willen het (ge)recht als derde macht van onze democratie ook blij-ven verdedigen maar niet als een starre, in zichzelf gekeerde instelling.
Wel als een macht die zichzelf in vraag durft te stel-len, die veranderingen forceert en die haar waarden en grondslagen toetst aan de be-hoeften van een evoluerende samenleving.
Naast informatie, is kennis over de wer-king van het (ge)recht een belangrijk middel om het vertrouwen te vergroten.
Wij pleiten daarom voor een meer intense samenwer-king tussen justitie en belangrijke sectoren in onze samenleving zoals bijvoorbeeld on-derwijs (schoolvak ‘recht’ in het secundair onderwijs), middenveld, bibliotheken, open-heid in rechtbanken, …
Wij vragen de uitbreiding van het echevi-nage-systeem, zijnde gemengde rechtscol-leges, waarbij de rechtsmacht bestaat uit beroepsmagistraten en leken.
Het is een veelbelovend participatiemodel omdat het de samenwerking tussen de gerechtelijke wereld en de burgermaatschappij concre-tiseert.
Het verplicht de beroepsrechter om het recht beter uit te leggen tijdens het proces en de beslissing ook maatschappelijk te motiveren.
Met het oog op een snelle berechting van de kleine criminaliteit, pleit spirit voor de oprichting van een Grievengerecht om te komen tot een alternatieve procedure voor lichte delicten, buiten het strafrecht om.
Ook in het strafrecht moet worden nage-dacht over ontlasting van het apparaat ten gunste van snellere en consequente bestraf-fing.
Een afzonderlijke procedure is mogelijk voor bekennende verdachten (‘guilty plea’).
Hier kan de procedure zich beperken tot de controle van (de betrouwbaarheid van) het bewijsmiddel en het opleggen van de pas-sende bestraffing.
Een rechtzoekende wil niet altijd een zware straf, wel een fair en begrijpelijk vonnis/ar-rest.
Wij mogen rechters niet meer dwingen straffen uit te spreken die niet effectief wor-den uitgevoerd.
Dit is het geval met cel-straffen onder de zes maanden, wat leidt tot frustratie bij rechters, slachtoffers en de publieke opinie.
Niet alleen moet een dader weten dat er een straf volgt op een strafbaar feit, de bestraffing moet ook snel na het plegen ervan volgen.
Een te trage vervolging en het stelselmatig seponeren, tasten het algemeen rechtsgevoel aan en geven een verkeerd signaal aan de dader.
spirit vraagt een verruiming van de toepassing van het snel-recht.
Voor ons komen alle zaken waarbij de verdachte op vrije voeten is gebleven, en waarbij de aard van het delict en de eenvoud van de zaak een snelle strafrech-telijke reactie wenselijk en mogelijk maken, daarvoor in aanmerking.
Een snelle afwik-keling mag de rechten van de slachtoffers evenwel niet aantasten.
Waar mogelijk moet de procedure voor bemiddeling in strafza-ken centraal staan.
Het verder uitbouwen van het alternatieve strafcircuit is één van de hoekstenen in een humaan gerecht.
De vrijheidsberoving als straf gaat in tegen de fundamentele vrijheid en kan dan ook enkel als ultieme straf wor-den beschouwd.
De werkstraf wordt dus de norm en de vrijheidsberoving het alternatief.
Er moet daarom gestreefd worden naar een zo groot mogelijk arsenaal aan alternatieve bestraffing.
De bestraffing of boete moet zoveel mogelijk gekaderd worden in het be-middelingsproces.
Het vrijmaken van meer middelen ter uitbreiding van het elektronisch toezicht is een belangrijk doel.
Vooral bij de gedetineerdenpopulatie in voorlopige hech-tenis, kan dit, als de voorwaarden het toe-laten, een oplossing bieden voor de overbe-volking van de gevangenissen.
Om te vermijden dat vooral sociaal zwakkeren geen recht kunnen vinden, is het zinvol om rechtshulpverlening te integreren in het sociaal werk.
Een groot struikelblok is de opsplitsing in federale en Vlaamse bevoegdheden.
Het is daarom noodzakelijk dat de kosteloze juridische bijstand door advocaten naar het Vlaamse niveau wordt overgeheveld en mee wordt opgenomen in het geheel van diensten van rechtshulpverlening.
Juridische bijstand wordt door spirit dan ook beschouwd als een persoonsgebonden materie.
Het aanbod van de vele rechtshulpverleners (advocaten via kosteloze juridische bijstand, CAW’s, wetswinkels, OCMW’s, vakbewegingen, …) wordt meer en meer diffuus en gefrag-menteerd.
Wij willen opnieuw de rechtszoe-kende centraal stellen met een efficiënt en goedbekend rechtshulpbeleid.
spirit wil een proactieve aanpak en een samensmelting van het aanbod, geïntegreerd in het sociaal werk.
Het idee van het Sociaal Huis kan dan uitgebreid worden tot het Sociaal-Juridisch Huis waarbij via één vertrouwenspersoon nog steeds een beroep kan worden gedaan op het bestaand rechtshulpnetwerk, waaron-der advocaten.
Daarbij kan de rechtshulp-verlener, in samenwerking met de andere sociale diensten, de problemen integraal aanpakken.
De justitiehuizen blijven onder de bevoegd-heid van het Ministerie van Justitie maar hun functie wordt begrensd tot de diensten in kader van de strafuitvoering.
De eerstelijns-functie in kader van de rechtsbijstand wordt geheel overgenomen en georganiseerd op het gemeenschapsniveau en een federaal loket, dat het ontvangst en de doorverwij-zing op dit moment al niet aankan, is dan ook niet langer nodig.
De federale overheid moet verder bijkomen-de maatregelen nemen om in de algemene rechtsprocedure de rechtsdrempel te verla-gen.
Zo moet de Procedure van Verzoek-schrift veralgemeend worden tot alle rech-terlijke procedures.
Deze procedure maaktde rechtstoegang eenvoudiger en minderkostelijk.
Bij heel wat procedures moet sa-men met het verzoekschrift een actueel at-test van woonst worden afgeleverd.
spiritwil een wettelijke basis om afschriften vanhet rijksregister als alternatief mogelijk temaken voor bepaalde rechtsprocedures.
Ditmaakt het opstarten van de procedure heelwat efficiënter, goedkoper en minder tijdro-vend.
Onze samenleving maakt kennis met nieuwe familiecontexten zoals feitelijke en wettelijke samenwoners, mikadogezinnen met stiefou-ders, holebi’s met kinderen, eenoudergezin- nen en affectieve relaties ruimer dan in de strikt familiale betekenis.
spirit erkent deze diverse samenlevingsvormen en wil ze graag ondersteunen.
Naast het klassieke kernge-zin worden deze nieuwe gezinsvormen in diverse domeinen vaak verschillend behan-deld.
Via een nieuw familierecht willen we een oplossing bieden voor de fundamentele wijzigingen in de manier waarop mensen met elkaar samenleven in een maatschap-pij waar gezin en familie een heel andere betekenis hebben gekregen.
Wij pleiten voor een basisbescherming van alle samenwoners, ook de feitelijke samen-woners.
Dit statuut creëert een relatievermogensrecht, een onderhoudsplicht en een minimale erfrechtelijke bescherming voor de langstlevende partner.
De huidige erfenisregelgeving stamt uit de tijd van Napoleon en is sterk gericht op het klassieke gezin en het behoud van het vermogen binnen de familie.
spirit wil het voorbehouden erfdeel van bloedverwanten in opgaande lijn opheffen om zo een grotere som vrij te maken om vrij te besteden.
Om dezelfde reden wordt het voorbehouden ge-deelte bij een erfenis beperkt tot maximaal de helft van de nalatenschap, evenredig ver-deeld over de kinderen.
Een stiefouder zou ook bij testament moeten kunnen bepalen dat de stiefkinderen, wat betreft de nalaten-schap, gelijkgesteld worden met hun eigen, natuurlijke kinderen.
Wij willen de erfenissprong mogelijk maken zodat het geld makkelijker terechtkomt bij (jongere) mensen die er meer aan hebben, en die de verkregen erfenis sneller gaan aanwenden.
Dit maakt het leven voor hen niet alleen makkelijker maar het zal ook een gunstige weerslag hebben op de economie.
spirit wil de vrijwillige erfenissprong tot stand brengen door (achter)kleinkinderen via plaatsvervulling rechtstreeks van hun (over)grootouders te laten erven.
De (achter)kleinkinderen erven dan in de plaats van hun ouders die hun erfdeel verwerpen.
De vraag of partners getrouwd zijn of niet, heeft niet alleen gevolgen voor henzelf, maar ook voor hun kinderen.
In gezinnen waar natuurlijke en stiefouders, eigen kinde-ren en stiefkinderen, en halfbroers en half-zussen vaak een bonte bende vormen, ligt het soms niet eenvoudig.
spirit wenst de stiefouder die een duurzame band met het stiefkind kan aantonen een zeker statuut in de opvoeding te geven.
Dit statuut van zorgouderschap krijgt een beperkte invulling en moet tegemoet komen aan de specifieke positie die een stiefouder inneemt.
Naast een algemeen hoor- en initiatiefrecht voor kinderen bij wijzigingen in hun famili-ale context, pleiten wij voor een specifiek wettelijk statuut voor pleegouders waarbij ze inspraakrecht krijgen wanneer beslissin-gen worden genomen met betrekking tot het pleegkind dat zij opvoeden.
Dit statuut voorziet een recht op toegang tot de rech-ter om het inspraakrecht te laten gelden telkens als het belang van het kind in het gedrang komt.
Gezien de hervorming van de echtschei-dingsprocedure met beperkte alimentatie, de toename van echtscheidingen en de grotere economische onafhankelijkheid van beide partners, dringt een hervorming van het huwelijksvermogensrecht zich op.
Meer en meer zullen partners (ook niet-gehuwden) op voorhand afspraken maken betreffende hun financiële positie.
Op het vlak van de gerechtelijke procedure ligt de echtscheiding verspreid over diverse rechtbanken.
Ook al gaat het in wezen over dezelfde materie, al naar gelang de schei-dingssituatie van de ouders of de stand van de procedure kunnen de vrederechter, de jeugdrechter, de voorzitter in kortgeding, de rechter van eerste aanleg of de rechter in hoger beroep bevoegd zijn.
Dit maakt de rechtsgang ondoorzichtig en geeft munitie aan wie de procedure wil rekken of het con-flict onnodig uitvergroten.
Wij vragen daar-om de oprichting van één gespecialiseerde familierechtbank met de nodige multidisci-plinaire aanpak.
Voor deze rechtbank moet in de procedures die het kind aanbelangen meer spreekrecht voor kinderen ingevoerd worden.
Wij kunnen niet langer dulden dat recht-hebbenden van alimentatiegelden slachtof-fer worden van de wanbetalingen van hun ex-partner.
spirit pleit daarom voor een hervorming van de Dienst Alimentatievor-dering (DAVO) als een universeel systeem dat alimentatie uit de sfeer van bijstands-verlening haalt en definieert als een recht dat gerespecteerd dient te worden en dat voor iedereen moet gelden.
De inwerkingtre-ding van deze dienst gebeurt niet louter op aanvraag van de rechthebbende, maar zal automatisch gebeuren na de uitspraak van de rechter over de te betalen bijdrage.
De nationaliteitswetgeving moet hervormd worden.
De integratiebereidheid is een voor-waarde voor het verwerven van de Belgische nationaliteit.
Onder bepaalde voorwaarden -bijvoorbeeld bij langdurig wettig verblijf- is er een vermoeden van integratie.
Beslissin-gen inzake nationaliteit worden genomen door een onafhankelijke commissie, met beroepsmogelijkheid bij de rechter.
De rol van de Kamer van Volksvertegenwoordigers wordt teruggeschroefd.
Ook in het federale parlement neemt spirit het voortouw inzake kinderrechten, met de oprichting van een Nationale Commissie Kinderrechten die een rol kan spelen bij de uitbouw van een coherent en kwaliteitsvol kinderrechtenbeleid.
Het Nationaal Actieplan is voorgesteld en moet nu uitgevoerd wor-den.
Het hebben van een strafblad en het gege-ven dat de veroordeling lang op het getuig-schrift van goed zedelijk gedrag blijft staan, legt vaak jaren een hypotheek op de werk-kansen, ook van bekwame jongeren.
Deze ‘strafbladjongeren’ zijn meestal jongeren uit kansarme en maatschappelijk kwetsbare wij-ken, die vaker met politie en gerecht in aanraking komen.
Toch spreken we hier niet over ernstige delicten, maar eerder over kleine criminaliteit.
spirit wil de procedure tot herstel in eer en rechten wijzigen om ze zo toegankelijk en eenvoudig mogelijk te maken.
We willen beter tegemoet komen aan het noodzakelijke evenwicht tussen de vereisten van veiligheid en de noodzakelijke professionele herintegratie.
spirit wil hard optreden tegen misdaad en tegen de oorzaken hiervan.
Criminaliteit is een onrecht en als dusdanig onaanvaardbaar.
Veiligheid is een kerntaak van de overheid: iedereen moet gelijke kansen hebben op veiligheid.
Mensen willen zich weer veilig voelen in de ruimtes waar ze met zijn allen gebruik van maken.
Wij verzetten ons met de grootste klem tegen de particuliere beveiliging van openbare ruimtes en tegen andere vormen van privatisering van de veiligheidszorg.
Particuliere beveiliging van privé-gebouwen en/of –domeinen dient mogelijk te blijven, maar strikt gereglementeerd
en in nauwe samenwerking met de politiediensten.
Wij passen voor een maatschappij met schuttingen voor de rijken en de ‘no go areas’ van de achtergestelde wijken.
Precies omdat de sociale onveiligheid en de criminaliteit overgeconcentreerd bij de zwakste groepen zit, moet de overheid blijvend instaan voor de zorg voor veiligheid en kan dit niet aan het particuliere initiatief worden overgelaten.
We besteden te weinig aandacht aan de openbare ruimte.
Nochtans begint de strijd tegen verloedering en criminaliteit bij het onderhouden van straten en pleinen, met inbegrip van kunst in de openbare ruimte, straatmeubilair, …
De komende jaren moet daar prioritair in geïnvesteerd worden, om te beginnen in de meest kwetsbare wijken.
De inrichting en de vormgeving van de (sociale) woonwijken verdient daarbij onze blijvende aandacht.
Er kan geen hardere aanpak komen zonder bijkomende aandacht voor meer blauw op straat.
Politiediensten werken dikwijls nog met verouderde kantoortoepassingen en methodes en vervullen vaak taken die ook door anderen kunnen worden uitgevoerd.
De overheid moet in dit beleidsveld en binnen justitie prioritair investeren en hervormen.
Het Cultuurpact is verworden tot een strak administratief keurslijf
en wordt politiek misbruikt door sommige betrokkenen.
Het heeft ook de verzuiling versterkt en doet alle betrokkenen -ook tegen hun zin -‘kleur’ bekennen.
Een wetswijziging is absoluut nodig, zonder evenwel de basisgaranties van medebeheer, advisering en bescherming van minderheden overboord te gooien.
Eerder dan over een vaste boekenprijs praten wij over de juiste boekenprijs.
Die prijs moet slechts vast zijn gedurende zes maanden na het verschijnen van een boek.
Een korting van 10% blijft steeds mogelijk.
Naar analogie met de Amerikaanse wetgeving moet elke boekverkoper dezelfde voorwaarden krijgen van de uitgever.
spirit steunt de vraag van de muzieksector om, naar analogie van boeken en tijdschrif-ten, cd’s ook onder het BTW-tarief van 6% te belasten.
Maar wij wensen deze regeling uit te breiden tot elke cultuurvorm die op analoge of digitale wijze aan het publiek wordt aangeboden.
Voor een verlaging is een Europees akkoord nodig.
Een aantal fiscale maatregelen zouden ertoe kunnen leiden dat de risico-investeringen in cd-producties en dergelijke interessanter worden.
De tax-shelter bijvoorbeeld, zoals voorzien voor de filmindustrie, zou ook voor de muziekindustrie goede diensten kunnen bewijzen.
Maar ook andere fiscale regelingen zouden kunnen bijdragen aan een klimaat dat gunstiger is voor muzikanten en producenten.
De organisaties die voor de auteurs de rechten op hun werken innen, blinken niet altijd uit in transparantie en duidelijkheid.
Bovendien blijven de klachten hardnekkig dat het geïnde geld niet altijd bij de juiste personen terechtkomt.
spirit pleit dan ook voor meer openheid en een strenge controle op de beheersvennootschappen.
Wij wensen een co-communautair statuut voor de huidige federale culturele instellingen.
Voor de betrokken instellingen moet een overgang worden gerealiseerd die deze instellingen onttrekt aan het federale beheer en overdraagt naar de gemeenschappen.
Noch de instellingen, noch onderdelen ervan of collecties, worden gesplitst of verdeeld.
Ze worden echter na de overdracht beheerd door de twee gemeenschappen samen.
De archiefwet van 1955 is ontoereikend, onvolledig, verouderd en onaangepast aan de huidige staatsstructuur.
Er is dan ook nood aan nieuwe wetgeving, waarin zeker voorzien moet worden dat archief ooit behorend tot het openbaar domein bij privatisering steeds openbaar domein blijft en dat archief van gefailleerde bedrijven, indien het niet overgenomen wordt door een rechtsopvolger, in principe openbaar domein wordt.
Er is tevens nood aan een archiefsamenwerkingsakkoord tussen de federale staat, de gemeenschappen en de gewesten, rond het archivalisch patrimonium en zijn administratief en cultureel-wetenschappelijk belang.
De staatshervorming is een dynamisch proces dat ertoe moet leiden dat de burgers optimaal betrokken worden bij het bestuur van hun gemeenschap.
spirit gaat dan ook uit van een bestuurlijke ordening waar de beslissingen genomen worden op het laagst mogelijke niveau volgens de principes van het integraal federalisme.
In deze optiek vormen de gemeenten, de deelstaten Vlaanderen en Wallonië en Europa het hart van de politieke besluitvorming.
Op korte termijn moeten de deelstaten alle bevoegdheden (en de fiscale autonomie daarvoor) kunnen uitoefenen die ze nodig hebben om een harmonische samenleving uit te bouwen.
Binnen dit confederale model beslissen Vlaanderen en Wallonië samen welke bevoegdheden gezamenlijk worden uitgeoefend.
Binnen de grenzen van hun eigen bevoegdheden moeten de Belgische deelstaten, zoals hun tegenhangers in andere federale staten, een eigen grondwet kunnen aannemen.
spirit vraagt de autonomie over de organisatie van een eigen personeelsbeleid.
Dit betekent onder meer de afschaffing van het Algemene Principes Koninklijk Besluit (APKB), en de mogelijkheid om een eigen selectieorgaan op te richten.
Voorts is er nood aan een eigen statistiekbeleid en aan de bevoegdheid voor eigen openbare archieven.
Het Rekenhof moet zowel afhangen van de Kamer van Volksvertegenwoordigers als van
Alle regelingen die voorzien in individuele prestaties in geld of in natura ter gehele of gedeeltelijke, reële of forfaitaire dekking van bijzondere kosten, moeten gemeenschapsbevoegdheid worden.
Het betreft hier de verzekering voor geneeskundige verzorging in de ziekte- en invaliditeitsverzekering, het kraamgeld, de gezinsbijslagen m.i.v. de gewaarborgde gezinsbijslag, de integratietegemoetkoming voor gehandicapten, de tegemoetkoming voor hulp aan bejaarden en de prestaties inzake functionele revalidatie van gehandicapten.
Wij vragen de overheveling van de normerings-, uitvoerings- en financieringsbevoegdheden betreffende het gezondheidsbeleid naar de gemeenschappen.
Gezien het reële persoonsgebonden karakter is er immers een noodzaak om tot een samenhangende aanpak inzake preventief en curatief beleid te komen en een socialere en efficiëntere aanpak van de gezondheidszorg te realiseren.
Alle regelingen die voorzien in individuele prestaties ter gehele of gedeeltelijke, reële of forfaitaire compensatie voor het verlies of de afwezigheid van inkomen uit arbeid, blijven wat spirit betreft federaal.
Tot de inkomensvervangende regelingen kunnen aldus gerekend worden: de werkloosheidsverzekering, de rust- en overlevingspensioenen, de uitkeringsverzekering van de ziekte- en invaliditeitsverzekering, de moederschapsverzekering, de arbeidsongevallen- en beroepsziektenverzekering (behalve het deel geneeskundige verzorging), de inkomensvervangende tegemoetkoming voor gehandicapten, het bestaansminimum en het gewaarborgd inkomen voor bejaarden.
spirit wenst de gewesten de volledige be-voegdheid te geven om een doeltreffend werkgelegenheidsbeleid te voeren.
Dit omvat ook de regionale CAO’s, inzake vorming de overheveling van het industrieel leerlingwe-zen, de opleiding in bedrijven en het be-taald educatief verlof, de fiscaliteit naar lagere niveaus toe en de loonlasten.
Wij streven de gewestelijke bevoegdheid na betreffende (aanvullende) regels inzake verkeersreglementering en algemene politie, en inzake de volledige regelgeving betreffende de waterwegen.
De gewesten moeten ook een volwaardige aanwezigheid krijgen in het bestuur van de NMBS.
De spoorweginfrastructuur en de regionale exploitatie wordt best hun bevoegdheid.
De deelstaten moeten effectief betrokken worden bij de bepaling en de coördinatie van het vervolgingsbeleid voor de aangelegenheden waarvoor ze regelgevend bevoegd zijn.
Het jeugdsanctierecht en de permanente vorming van magistraten dient onder hun bevoegdheid te komen.
De bevoegdheid inzake de organisatie van hoven en rechtbanken wordt verdeeld over de federale en deelstaatoverheden.
Wij vragen de overheveling van alle instrumenten ter ontwikkeling van het zelfstandig ondernemerschap naar de gewesten, en van de bevoegdheden van het sociaal-economisch comité van de distributie.
Het beslissingsrecht over de vaststelling van de tarieven en de technische aansluitingsvoorwaarden voor de beleidsdomeinen die tot de bevoegdheid van de deelgebieden behoren (distributie, rationeel energiegebruik, decentrale productie) wordt gewestelijk gemaakt.
Ook hier beogen wij de volledige overdracht.
Dit pakket bestrijkt dus evenzeer de problematiek van de ruimtevaart en van de compensatiepolitiek bij militaire bestellingen.
De convergentie van telefonie, televisie en internet maakt het noodzakelijk dat de gemeenschappen ook bevoegd worden over de telecommunicatie.
Het BIPT wordt omgevormd tot een onafhankelijk instituut waarin de federale staat en de verschillende deelstaten gelijkwaardig in het beheer vertegenwoordigd zijn.
Wij vragen de defederalisering van het cultuurpact, de filmkeuring, en de auteurs- en nabuurrechten.
Ook over de boekregistratie en het wettelijk depot moeten de gemeenschappen zeggenschap krijgen.
De resterende federale bevoegdheden inzake onderwijs, namelijk het instellen van de leerplicht en de minimale voorwaarden voor de erkenning van diploma’s, kunnen beter aan de gemeenschappen worden overgedragen.
Met het oog op homogene bevoegdheidspakketten dient de federale huurwetgeving te worden overgeheveld naar de gewesten.
spirit wil een grotere gewestelijke autono-mie inzake het vaststellen van tarieven, het bepalen van de heffingsgrondslag en van vrijstellingen van de personenbelasting.
Wij wensen de invoering van gewestbevoegdheid om fiscale gedragsbeïnvloedende tegemoet-komingen toe te kennen inzake vennoot-schapsfiscaliteit en ristornering van de op-brengsten van de vennootschapsbelasting.
Er is ook meer deelstatelijke inspraak nodig in het federale BTW-beleid en overdracht van BTW op de werken in onroerende staat.
In het verkeersboetefonds moet er een groter evenwicht komen tussen inning en ontvangsten in de verdeelsleutel over de politiezones.
Alle winsten van de Nationale Loterij moeten voor sociale en culturele doelen gebruikt worden en dus helemaal worden overgedragen naar de gemeenschappen.
De gemeenschappen moeten bevoegd worden voor het volledige beleid inzake maatschappelijk welzijn.
Wij vragen de overheveling van het Fonds voor collectieve uitrustingen en diensten (FCUD) en van de resterende delen van het gehandicaptenbeleid.
De gemeenschappen en gewesten beheren met onderwijs, vorming, economie en internationale handel, landbouw, welzijn, ziektepreventie, gezondheidspromotie, leefmilieu, wetenschap en wapenhandel nu al de meest ontwikkelingsrelevante sectoren.
Het getuigt dus van goed bestuur, in het belang van het Zuiden, dat ook de overige bevoegdheden inzake ontwikkelingssamenwerking overgeheveld worden.
Regionalisering brengt ontwikkelingssamenwerking ook dichter bij de mensen.
Wij eisen dan ook de loyale uitvoering van het akkoord over de defederalisering van de ontwikkelingssamenwerking.
De splitsing van het kiesarrondissement Brussel-Halle-Vilvoorde in een Vlaams/Nederlandstalige kieskring Brussel-Halle-Vilvoorde en een Waals/Franstalige kieskring Brussel-Nijvel kan niet langer uitgesteld worden.
Open Vld kiest resoluut voor een open samenleving.
Een samenleving waarin elke persoon zoveel mogelijk kansen krijgt om zijn of haar leven uit te bouwen.
Niet om zichzelf ten koste van anderen te realiseren, maar om op een vrije en verantwoordelijke manier bij te dragen tot die open samenleving.
Een open samenleving benadert de mens niet alleen als deel van een groep, maar in de eerste plaats als een persoon, elk met zijn of haar eigen identiteit en een onvervreemdbaar recht op zelfbeschikking.
Daarmee moet het beleid ten volle rekening houden.
Een echt vrije samenleving heeft nood aan sterke verenigingen.
Het beleid moet daar rekening mee houden mits respect voor het primaat van de politiek.
De 21ste eeuw wordt de eeuw van de vrouw.
Open Vld vindt discriminaties onaanvaardbaar en neemt het voortouw in de verdere ontplooiing van vrouwen om tot een volstrekte gelijkheid tussen beide geslachten te komen.
Een open samenleving is niet doordrongen van angst, maar gaat de uitdagingen aan, kiest voor vernieuwing en ziet de toekomst met vertrouwen tegemoet. (Resolutie goedgekeurd op het congres ‘De open samenleving’ van 11/2/’0).
Met haar gelijknamige congres schaarde Open Vld zich resoluut achter de ‘Open Samenleving’ zoals ze beschreven werd in het vierde Burgermanifest van Guy Verhofstadt: “Elk individu speelt een hoofdrol.
Ieder van ons bepaalt mee de toekomst.
Het is de mens die met vallen en opstaan, met ‘trial’ en ‘error’ de weg naar de toekomst baant en niemand anders.
En die toekomst is open, onvoorspelbaar en hangt af van wat wij er zelf van maken.
Met de kracht van de overtuiging dat het morgen beter kan zijn dan vandaag”.
En in datzelfde hoofdstuk waarschuwt Guy Verhofstadt ook voor de tribalisten, zij die groepsdenken misbruiken om anderen hun wil op te leggen, om te discrimineren of om te overheersen: “Overal rondom ons zien we nieuwe vormen van eng groepsdenken opduiken, soms vermomd in nieuwe gedaanten, soms heel expliciet”.
In dit verkiezingsprogramma zet Open Vld de krijtlijnen uit voor die Open Samenleving.
De rode draad doorheen die samenleving is het ‘geloven in mensen’, namelijk dat een burger het voordeel van de twijfel geniet.
Dat we moeten vertrouwen in het vermogen van vrije burgers om zelfstandige keuzes te maken.
Omdat we weten dat een verantwoordelijk mens handelt in het belang van zijn of haar medemensen.
Het verdedigen van die fundamentele vrijheid en van de vrijheden verworven tijdens de afgelopen jaren, is een van de eerste speerpunten uit ons programma.
Aan de ethische rechten die onze bevolking kreeg mag niet geraakt worden.
Integendeel, we zullen verder moeten vechten voor een correcte toepassing.
Een ander aandachtspunt is het garanderen van de grondrechten van ieder mens, van een verankering van onze liberale grondrechten.
Maar we moeten ook naar de toekomst kijken.
Onze samenleving is er nog steeds niet in geslaagd om alle discriminaties weg te werken.
Uitgerekend nu sommigen zich opmaken om de positieve evolutie stil te leggen, moeten wij verder durven gaan in het bestrijden van discriminaties.
Dat wij na zoveel eeuwen nog steeds geen einde konden maken aan de duidelijke achterstelling van de helft van de bevolking, namelijk de vrouw, is en blijft een schande voor onze maatschappij.
En een uitdaging voor ieder rechtgeaard liberaal.
Een collectief respect voor een aantal normen en waarden is essentieel in iedere samenleving.
Het begrip wordt echter vaak misbruikt door tribalisten, groepen die in het debat rond ‘normen en waarden’ een hefboom zien om elementaire vrijheden te beknotten of om een negatief beeld te creëren rond iedereen die andersdenkend is, een andere afkomst heeft of er een andere overtuiging op nahoudt.
De normen en waarden die iedereen die in ons land woont moet onderschrijven, zijn niet toevallig de voornaamste basiswaarden van het liberalisme: het recht op zelfbeschikking, persoonlijke vrijheid, gegarandeerd door de onafhankelijkheid van de rechterlijke macht; de vrijheid van geloof en geweten; de vrijheid van meningsuiting; de vrijheid zich te verenigen of niet te verenigen; het recht op privaat bezit en het recht een eigen onderneming te beginnen; bescherming tegen de gevaren van ziekte, werkloosheid, handicap en ouderdom; en, tenslotte, gelijke rechten van man en vrouw.
Van iedereen die in ons land verblijft - ongeacht godsdienst, status of afkomst -moet onze samenleving respect voor deze universele grondwaarden eisen en afdwingen.
Heel wat mensen vinden een waardevol anker en mentale steun in hun geloof.
Geloof is echter een persoonlijke keuze.
Open Vld verdedigt de vrijheid van godsdienst en de vrijheid van geweten, maar steeds in het besef dat dit geen absolute waarden zijn.
De vrijheid van godsdienst en de vrijheid van geweten van de ene burger kan nooit afbreuk doen aan de grondrechten van een andere burger.
Het is enkel door een strikte scheiding van religie en overheid dat mensen met uiteenlopende levensbeschouwingen harmonieus kunnen samenleven.
Daarom kunnen wetten en het beleid in een open samenleving nooit gedomineerd worden door een religieuze overtuiging.
Open Vld kiest voor een systeem geïnspireerd op de Duitse kirchensteuer, waarbij de burger zelf beslist voor welke geloofsgemeenschap hij een bijdrage wil leveren zodat geloofsgemeenschappen in dit land onafhankelijk van de overheid kunnen functioneren.
Elke oproep tot haat of onverdraagzaamheid tegen andersgelovigen is onaanvaardbaar, net zoals elke discriminatie op basis van geslacht, leeftijd, seksuele geaardheid of etnische afkomst.
Oproepen tot burgerlijke ongehoorzaamheid of ambtenaren die weigeren de wet uit te voeren eveneens.
Godsdienst of geweten kan hiervoor nooit een excuus zijn.
Vanuit de gelijkwaardigheid van ieder mens en het recht op zelfbeschikking werden de afgelopen jaren belangrijke stappen gezet in ethische vraagstukken.
Vandaag heeft ons land een wetgeving die voor vele diepmenselijke vragen een humaan en open antwoord geeft.
Nieuwe ethische uitdagingen zullen we op dezelfde open en onbevangen manier benaderen.
Daarnaast zullen we de eerder verworven ethische grondrechten verder moeten vrijwaren, want conservatieve krachten willen maar al te graag de klok terugdraaien.
Open Vld zal niet in een regering stappen die inzake abortus, euthanasie, nieuwe samenlevingsvormen of andere ethische thema’s een stap terug wil zetten.
Open Vld wil ook geen ethische ‘diepvriesclausules’ in het regeerakkoord.
Alle individuele parlementsleden moeten steeds de volledige stemvrijheid behouden in ethische aangelegenheden.
De ethische grondrechten mogen echter niet alleen op papier bestaan.
De burger moet er steeds op kunnen rekenen dat ze effectief worden nageleefd en uitgevoerd.
Iedere persoon of instelling die rechtstreeks of onrechtstreeks vergoed wordt door de overheid is vanuit professionaliteit verplicht om bij te dragen aan de uitvoering van deze wetten, ook wanneer ze tegen zijn of haar persoonlijke overtuiging ingaan.
Enkel in zaken van leven en dood mag men aan deze plicht verzaken op voorwaarde dat men de betrokken persoon in contact brengt met een collega of een hulppunt.
Om vooral de zwakkeren te helpen bij de uitoefening van hun rechten wil Open Vld dat er laagdrempelige, religieus en levensbeschouwelijk neutrale, hulppunten komen waar de burger terecht kan wanneer hij problemen ondervindt bij de uitoefening van een ethisch recht.
Het is geenszins de bedoeling dat deze hulppunten klikpunten worden, maar wel dat zij kunnen bemiddelen, tussenkomen en doorverwijzen om aan iedere burger zijn ethische grondrechten te garanderen.
Om de keuzevrijheid inzake het levenseinde te maximaliseren, is zowel een versterking van het aanbod van palliatieve zorgen, als een verruiming van de mogelijkheid tot euthanasie naar groepen die nu uit de boot vallen, zoals kinderen en personen die terzake op voorhand een schriftelijke wilsbeschikking hebben opgesteld, noodzakelijk.
Open Vld gelooft in mensen.
In het feit dat mensen, wanneer ze vrij zijn, in staat zijn zelf en samen met anderen hun leven en de samenleving in te richten.
Het geloof dat mensen bekwaam zijn verantwoordelijkheid en engagement op te nemen voor zichzelf en de samenleving.
‘Geloven in mensen’ betekent ook dat liberalen iedere mens respecteren in zijn eigenheid en verantwoordelijkheid.
Onze strijd tegen discriminatie komt op verschillende plaatsen in dit programma terug.
Open Vld verwerpt iedere vorm van discriminatie en onderdrukking.
De overheid moet dit recht om niet gediscrimineerd en onderdrukt te worden, ook effectief waarborgen.
Er moet een actief beleid zijn dat de burger helpt zijn vrijheden te kunnen waarmaken.
Wij protesteren terecht wanneer in bepaalde landen de gelijkheid van man en vrouw op ontoelaatbare wijze met de voeten getreden wordt.
Maar terzelfdertijd moeten wij erkennen dat ook in ons eigen Vlaanderen de gelijkheid tussen man en vrouw nog veel te wensen overlaat.
Discriminatie, onderdrukking en minimalisering komen nog steeds en veelvuldig voor.
Open Vld wil dat gelijkheid van mannen en vrouwen als een rode draad doorheen alle beleidsdaden loopt.
Open Vld wil een beleid op alle niveaus en in alle sectoren waarbij gendergelijkheid het streefdoel wordt.
Daartoe moeten bedrijven aangemoedigd worden om een diversiteitsbeleid te voeren waarbij mannen en vrouwen gelijke kansen krijgen.
Het objectieve loonverschil voor mannen en vrouwen is voor liberalen niet aanvaardbaar.
Het is logisch dat twee personen in een verschillende functie of in een verschillende inzet verschillend verdienen.
Wanneer beiden echter in gelijke arbeidsomstandigheden gelijk werk doen is loonongelijkheid onaanvaardbaar.
Daarom wil Open Vld systematisch onderzoek naar de loonkloof zodat de evolutie van de loonkloof kan opgevolgd worden.
Bovendien moet er een dialoog met de sociale partners opgestart worden om gezamenlijk deze loonkloof weg te werken.
De overheid als werkgever moet zelf het goede voorbeeld geven en intensief werken aan gelijke rechten voor mannen en vrouwen en streven naar gemengde teams.
In examenjury’s van de overheid moeten beide geslachten vertegenwoordigd zijn.
Headhunters die werken in opdracht van de overheid moeten er steeds maximaal naar streven om kandidaten van beide geslachten voor te stellen.
Eén van de oorzaken van de achteruitstelling van vrouwen op de arbeidsmarkt is de ongelijke verdeling van de zogenaamde gezinslast, vooral de zorg en opvoeding van kinderen.
Om de combinatie werk en gezin draaglijker te maken kiezen veel vrouwen ervoor om deeltijds aan de slag te gaan.
Dat hypothekeert echter hun kansen op verdere promotie.
Open Vld is van mening dat gezinsmaatregelen steeds een evenwichtige verdeling van de zorglast tussen beide partners moeten stimuleren.
Ouders moeten recht hebben op extra ouderschapsverlof in hun loopbaanrekening, op voorwaarde dat de zorg gelijk over beide partners verdeeld wordt.
Nog te vaak worden vrouwen in bepaalde minderheidsgroepen als minderwaardig beschouwd.
Zij krijgen niet dezelfde vrijheid als mannen in het sociale verkeer, de partnerkeuze, het onderwijs, het beroepsleven, …
Open Vld wil dat de overheid een actieve rol speelt in het waarborgen van gelijke rechten voor elk individu, ongeacht afkomst of geloof.
Het onderwijs en inburgeringstrajecten moeten elke oude en nieuwe Belg voorbereiden op een volwaardige participatie in onze samenleving.
Onze inzet voor gelijke rechten en de strijd tegen discriminatie moeten doorheen alle beleidsdaden van de overheid lopen.
Daarom zonderen we hier niet alle maatregelen af die moeten bijdragen tot gelijke rechten, maar lopen ze ook als een rode draad doorheen de volgende hoofdstukken.
De afgelopen jaren voerden wij een succesvolle strijd tegen de discriminatie van holebi’s.
Partners van hetzelfde geslacht kregen bijvoorbeeld het recht om te trouwen.
En ook het adoptierecht was een belangrijke stap.
In deze positieve context wil Open Vld een wettelijke regeling voor een aantal resterende punten.
Open Vld wil dat het ouderschaps- en adoptieverlof volledig geslachtsneutraal gemaakt wordt, zodat er geen verschillende behandeling meer is tussen holebi- en heterokoppels.
De overheid moet de steden, gemeenten en provincies ertoe aanmoedigen een lokaal holebi-gelijkekansenbeleid uit te werken dat erop gericht is de discriminatie van holebi’s door de inwoners en het personeel van de gemeente, stad of provincie te voorkomen, de zelforganisatie van holebi’s te ondersteunen en de zichtbaarheid van die organisaties te vergroten.
Open Vld wil tenslotte dat we onze gerespecteerde buitenlandse positie inzetten om te ijveren voor holebirechten.
Als land waar holebi’s maatschappelijk aanvaard zijn en gelijke rechten kunnen laten gelden, moet België op Europees niveau toezien op de holebivriendelijkheid in andere lidstaten, onder meer door ervoor te ijveren dat de verschillende Europese partnerregelingen voor holebi’s binnen de ganse Europese Unie erkend worden.
België moet ook, wanneer zij akkoorden afsluit met niet-EU-landen, aandacht hebben voor de (niet-)erkenning van holebirechten in die landen en er waar gepast een voorwaarde van maken voor het sluiten van die akkoorden.
De rechten, vrijheden en waarden die Open Vld aankleeft, hebben kleur noch nationaliteit en gelden voor elke persoon die op ons grondgebied verblijft.
Geen enkele beleidsmaatregel mag er op gericht zijn daar afbreuk aan te doen.
Daarom verzet Open Vld zich tegen en zal zij geen medewerking verlenen aan een beleid dat afbreuk doet aan de onvervreemdbare rechten en vrijheden die elk individu, ongeacht zijn nationaliteit, individuele kenmerken, opvattingen of afkomst, toekomen.
Het recht om zich te verenigen of niet te verenigen is een liberaal grondrecht.
Voor Open Vld vormen de duizenden verenigingen die ons land rijk is, een belangrijk sociaal kapitaal dat door de overheid gekoesterd moet worden.
Als Open Vld willen wij onze voortdurende dialoog met bestaande en nieuwe, open en democratische, verenigingen verder uitbouwen in een correcte taakverdeling tussen politiek en middenveld.
Dit hoort in een sfeer van wederzijds respect, luisteren en argumenten uitwisselen en dus niet het louter in ontvangst nemen van de bekommernissen van belangengroep(en) om die politiek zonder meer te realiseren.
Het laatste woord ligt bij de politiek omdat die als enige gelegitimeerd is door de gehele samenleving en dus ook geacht wordt in te staan voor het algemeen belang.
Duidelijk van elkaar te onderscheiden taken voor het politieke forum en de civil society zijn een vanzelfsprekendheid.
Vanuit een mobiliserend democratisch en participatief oogpunt zijn belangengroepen positief en moeten zij aangemoedigd worden.
De taken die het middenveld vervult zijn noodzakelijk.
Ze betekenen een meerwaarde
en helpen bij de uitoefening van individuele rechten.
Open Vld erkent het grote belang van het middenveld.
Om de dialoog tussen het middenveld en de politieke wereld beter te structureren moet het parlement jaarlijks middenvelddagen organiseren waarbij het middenveld in actieve dialoog kan treden met de volksvertegenwoordiging.
Deze actieve dialoog gebeurt met respect voor het primaat van de politiek en is op die manier zowel een waardevol kanaal voor het middenveld als een rem op verzuiling.
Er zijn vele vrijwilligers met een liberale overtuiging actief in oudercomités van scholen, in lokale toneelverenigingen, in de vakbond (en niet alleen bij de liberale), in het jeugdwerk, in de vormingssector, in familiehulp, onder senioren, enz.
De rol van de vrijwilliger kan niet genoeg benadrukt worden.
Voor het maatschappelijk engagement van de vrijwilliger wil Open Vld dat de burger iets terug krijgt als blijk van waardering.
In de loopbaanrekening willen wij dat de vrijwilliger een aantal dagen bij zijn loopbaanrekening gevoegd krijgt voor ieder jaar dat hij of zij werkte als vrijwilliger, en dit met een nader te bepalen maximum.
Zo draagt vrijwilligerswerk bij tot de opbouw van pensioenrechten.
In een open samenleving moeten burgers op het bestuur van hun land kunnen wegen.
Bijna 1 jaar geleden zette de toen net opgerichte VLD dit punt bovenaan de politieke agenda.
We moeten helaas vaststellen dat zowat alle andere partijen op dit vlak kiezen voor het status-quo en bevreesd zijn voor daadwerkelijke inspraak van de burger.
Vivant deelde op dit vlak van bij haar oprichting deze standpunten.
Het is een van de redenen waarom wij vandaag aan mekaars zijde staan in de Open Vld.
Wij moeten deze punten als blijvende strijdpunten naar voor schuiven,
in de hoop ooit een coalitiepartner te vinden die de moed heeft om samen met ons burgers de zeggenschap te geven die hen toekomt.
Of uitkijkend naar het moment dat wij als Open Vld sterk of onmisbaar genoeg zullen zijn om deze hervormingen af te dwingen.
Ons land is één van de laatste in de wereld waar burgers verplicht naar de stembus moeten.
Vanuit het geloof in de mensen dat democratisch engagement niet opgelegd moet worden, willen wij de stemplicht afschaffen en het stemrecht laten gelden vanaf 16 jaar.
Open Vld ijvert ook voor de afschaffing van de kiesdrempel.
Wie het meeste stemmen haalt moet verkozen worden.
Daarom wil Open Vld de afschaffing van de lijststem en het systeem van opvolgers.
De opvolging moet gebeuren zoals bij gemeenteraadsverkiezingen.
Dat betekent dat de eerste niet-verkozen kandidaat bij de effectieven meteen de eerste opvolger is.
Zo telt enkel en alleen het aantal voorkeurstemmen en bepaalt dus de burger wie hem of haar zal vertegenwoordigen.
Open Vld wil de invoering van het referendum op alle bestuursniveaus.
Wanneer meer dan de helft van de bevolking aan een referendum deelneemt, moet dit referendum bindend zijn.
Wij willen een hervorming van het tweekamerstelsel, waarbij iedere kamer specifieke taken krijgt.
De huidige senaat kan bij zo’n hervorming verantwoordelijk zijn voor de organisatie en de formulering van burgerreferenda.
Om de eenheid van ons land te versterken en het democratische bestuur te verruimen wil Open Vld dat de eerste minister van het land rechtstreeks verkozen wordt.
Open Vld wil bij de volgende verkiezingen een nationale kieskring invoeren, die 10% van de verkozenen voor het federale parlement levert.
Open Vld wil dat de verkiezingen voor het federale parlement en de deelstaatparlementen op dezelfde dag plaatshebben.
De permanente verkiezingssfeer waarin ons land zich bevindt, dreigt verstorend te werken voor de kwaliteit van het regeringswerk.
Wij stellen vijfjaarlijkse verkiezingen voor.
Een politicus die verkozen wordt in een parlement moet zetelen in de assemblee waar hij of zij het laatst verkozen is.
Deze kandidaat verliest bij verkiezing automatisch het vorige mandaat.
Zoals voorgesteld in het ontwerp van Europese Grondwet moet het ook in België mogelijk worden dat een groep burgers met een verzoekschrift een probleem op de federale parlementaire agenda zet.
Dat petitierecht moet wettelijk worden vastgelegd.
Open Vld pleit ervoor om de rol van het Belgisch staatshoofd protocollair te maken en al zo de eigenheid van zijn of haar rol te benadrukken.
De mogelijkheid om adellijke titels te verlenen, moet afgeschaft worden en de bestaande titels moeten uitdoven (dwz niet overgaan op de erfopvolgers bij het overlijden van de huidige titularis indien ze vandaag erfelijk zijn).
Om verdienstelijke landgenoten een blijk van waardering te geven vanwege de gemeenschap moeten de bestaande nationale orden geherwaardeerd worden en kan een nieuw instituut opgericht worden naar analogie met buitenlandse voorbeelden (bv. Légion d’honneur in Frankrijk).
Vanuit onze liberale overtuiging en onze keuze voor een open samenleving geloven wij in de weg van de dialoog.
Omdat dit de weg is die leidt tot een staatshervorming in het belang van de mensen, ongeacht hun afkomst of woonplaats.
Wij kiezen voor Vlaanderen én België, voor een daadkrachtige Vlaamse én federale overheid.
Wat we willen doen, is lessen trekken uit de ervaringen van de afgelopen decennia en onze Belgische staat zo ordenen dat we in staat zijn om de uitdagingen van de 21ste eeuw het hoofd te bieden.
Begin februari hebben we onze visie op de staatshervorming vastgelegd op een studiedag.
Onder de titel “De weg naar de Open Dialoog” legt Open Vld een totaalaanpak op tafel.
Onze visie vertrekt vanuit duidelijke uitgangspunten.
Open Vld wil meer autonomie voor Vlaanderen,
maar ook een sterke federale overheid
en meer samenwerking tussen de verschillende overheden.
Open Vld bouwt verder op de zeven uitgangspunten van premier Verhofstadt.
Het zijn deze zeven beginselen die de sokkel moeten vormen voor een volgende ronde in de staatshervorming.
De zeven uitgangspunten voor een efficiënte staatsstructuur zijn:
1. Eenvormigheid;
2. Subsidiariteit;
3. Samenwerking en convergentie;
4. Gelijke behandeling;
5. Financiële verantwoordelijkheid;
6. Solidariteit en
7. Een nieuw evenwicht tussen autonomie van de deelstaten en samenhang van de federatie.
Om tot een volgende ronde in de staatshervorming te komen, pleit Open Vld ook voor een nieuwe aanpak.
Open Vld kiest voor de methode van de dialoog, niet van de confrontatie.
Ons allesomvattend voorstel voor een nieuwe staatshervorming is geen dictaat waarmee we met tromgeroffel naar de verkiezingen gaan.
We kiezen duidelijk niet voor separatisme of kaakslagflamingantisme maar evenmin voor immobilisme of minimalisme.
Met het voorstel ‘De weg van de open dialoog’ willen we op een rationele manier de efficiëntie en de daadkracht van onze federale staatsstructuur op alle niveaus verhogen.
We kiezen doelbewust voor de weg van de haalbaarheid en de dialoog.
Open Vld wil een staatshervorming met meer autonomie en meer samenwerking.
De manier waarop ze die wil realiseren en de visie die zij op die staatshervorming heeft is deze die beschreven staat in ‘De weg van de open dialoog’.
Open Vld verzet zich tegen separatisme.
U vindt dit document op onze website.
Gelijke rechten voor mannen en vrouwen,
bescherming van onze ethische grondrechten,
de strijd tegen discriminatie,
meer aandacht voor verenigingen en vrijwilligers,
politieke vernieuwing
en een nieuwe staatsstructuur gebouwd op dialoog zijn de kernlijnen van dit eerste luik van ons programma.
De globalisering en de horizontale economie scheppen nieuwe kansen om banen te creëren.
Maar dan moeten we wel bereid zijn om de uitdagingen aan te gaan.
Open Vld vindt daarom dat de drempels om te werken, te ondernemen en dus risico’s te nemen drastisch verlaagd moeten worden.
Daarom moeten de drempels die mensen passief en afhankelijk houden weggewerkt worden.
De versoepeling van de arbeidsmarkt moet ervoor zorgen dat mensen niet alleen makkelijker een baan krijgen of kunnen creëren, maar ook dat ze zonder veel problemen van baan en statuut kunnen veranderen.
Bovendien moeten de statuten tussen arbeiders en bedienden gelijkgeschakeld worden en de verschillen met de andere statuten (ambtenaar en zelfstandige) verkleinen zodat zij een gelijke bescherming genieten en de overstap gemakkelijker wordt. (Resolutie goedgekeurd op het congres ‘De open samenleving’ van 11/2’/0)
In maart 2000 stelden de staatshoofden en regeringsleiders in Lissabon als strategisch doel “van de Europese Unie in 2010 de meest concurrerende en dynamische kenniseconomie van de wereld te maken die in staat is tot duurzame economische groei met meer en betere banen en een hechtere sociale samenhang, met respect voor het milieu”.
Ons land heeft de afgelopen jaren vorderingen geboekt in de Lissabon-strategie.
Een begrotingsoverschot werd gerealiseerd,
de lasten op arbeid werden verlaagd, waardoor massaal jobs werden gecreëerd,
het Generatiepact zette een trendbreuk in op de arbeidsmarkt,
het concurrentie- en innovatievermogen van onze ondernemingen werd versterkt
en de sociale zekerheid werd duurzamer gemaakt.
Open Vld wil dat de nieuwe regering op dezelfde ambitieuze wijze kiest voor de toename van de tewerkstellingsgraad in plaats van voor nieuwe belastingen.
Daarom wil Open Vld dat de regering opnieuw streeft naar 200.000 nieuwe jobs.
Deze legislatuur heeft immers duidelijk gemaakt dat deze ambitieuze doelstelling mits de juiste aanpak haalbaar is.
Het werk is dus nog niet af.
De doelstelling is nog niet bereikt.
En de wereld rondom ons staat niet stil.
Onze economie ondergaat fundamentele veranderingen.
Weg van haar vroegere, eerder gesloten, verticale structuur naar een open, horizontale structuur.
Standaardisatie, centralisatie en massaproductie maken plaats voor specialisatie, decentralisatie en gepersonaliseerde productie.
Bedrijven opereren niet langer binnen nationale grenzen, maar binnen internationale netwerken.
De vroegere grenzen tussen landbouw, industrie en diensten vervagen.
De levenscyclus van producten wordt alsmaar korter.
Netwerken van kleinere bedrijven met vlakke, in plaats van hiërarchische beslissingsstructuren, knabbelen aan de marktaandelen van mastodontbedrijven.
Maar tal van barrières belemmeren vandaag nog de overgang naar de horizontale economie.
Daarom wil Open Vld de verticale barrières van de oude economie slopen: de beschotten op de arbeidsmarkt die de jobgroei bemoeilijken,
de beschotten in onze geest die het ondernemerschap en de creativiteit beletten
en de administratieve en fiscale beschotten die het ondernemen bezwaren.
Economische activiteit is de bron van alle welvaart en dus ook van welzijn.
Maar voor Open Vld staat niet alles in het teken van economie en arbeid.
Integendeel, tijd voor het gezin en ruimte voor persoonlijke ontwikkeling zijn uitermate belangrijk.
De organisatie van onze economie en arbeidsmarkt moet ook daar op afgestemd worden.
In 2006 is de werkgelegenheidsgraad in ons land gestegen tot 61,3%.
De Lissabon-doelstelling bedraagt evenwel 70%.
Er is dus nog een hele weg te gaan.
Vooral het verhogen van de participatie van kansengroepen op de arbeidsmarkt moet ons toelaten de werkgelegenheidsgraad verder te verhogen.
Open Vld wil prioritair de ondervertegenwoordiging van vrouwen, ouderen, jongeren, nieuwe Vlamingen, personen met een handicap en laaggeschoolden op de arbeidsmarkt wegwerken.
Niet door hen als groep te behandelen, maar door hun individueel kansen te geven.
Daartoe moet de werking van de arbeidsmarkt meer flexibel en mobiel worden.
Sociale (vergrijzing), economische (internationale concurrentie) en technologische veranderingen (innovaties) noodzaken ons nieuwe combinaties te zoeken van flexibiliteit en zekerheid.
Het Deense model van flexicurity kan daarbij inspirerend werken.
Flexicurity staat voor de combinatie van een flexibele arbeidsmarkt met een sterke sociale ‘zekerheid’.
Soepele ontslagbescherming,
hoge maar in de tijd beperkte werkloosheidsuitkeringen
en een activerend arbeidsmarktbeleid gericht op vorming, opleiding en begeleiding naar de arbeidsmarkt vormen de ingrediënten.
Een eerste domein dat vraagt om een hernieuwd balanceren van flexibiliteit en zekerheid betreft de organisatie van onze arbeidstijd.
De rigiditeit die de arbeidstijd vandaag beheerst, leidt er toe dat mensen onvoldoende lang op de arbeidsmarkt actief blijven.
Officieel werken we tot we vijfenzestig zijn, en dat achtendertig uren, iedere week, vijfenveertig jaar lang.
Maar in de praktijk ligt de gemiddelde uitstapleeftijd uit de arbeidsmarkt onder de zestig jaar.
In het licht van de vergrijzing is die vroege uitstap niet houdbaar.
We zullen dus langer moeten werken.
Dat is mogelijk, maar alleen als het ook soepeler kan.
Daartoe moeten we overstappen naar een levensloopbenadering.
Die benadering moet toelaten arbeid en gezin, arbeid en studie evenals arbeid en persoonlijke ontwikkeling tijdens verschillende levensfasen vlotter te combineren.
Open Vld kiest voor de bevrijding van de arbeidstijd en de overschakeling naar het concept van de “individuele loopbaanrekening”.
Op zo’n rekening moet een bepaald pakket uren verzameld worden om recht te hebben op een volledig pensioen.
Maar men kan die uren verzamelen op eigen tempo.
Wie beslist om het een bepaalde tijd wat kalmer aan te doen, kan dat, maar zal dan in een andere periode van het leven wat meer moeten werken om het nodige pakket aan uren te verwerven of kan kiezen om genoegen te nemen met een lager basispensioen.
Het minimum- of basispensioen is daarentegen een onontvreembaar recht vanaf 6 jaar.
Wie beslist om langer dan de vooropgestelde uren te werken, moet daar ook verhoudingsgewijze voor beloond worden.
De loopbaanrekening laat ook toe dat de barrière tussen werk en vorming wordt gesloopt.
De toenemende kennisintensiteit van onze economie heeft een snelle veroudering van kennis tot gevolg.
Wie even wil uitstappen om zich bij of om te scholen, moet dit kunnen.
Levenslang leren moet voorkomen dat de kennis veroudert en men daarom vervroegd het arbeidsproces moet verlaten.
Tenslotte staat de loopbaanrekening ook in het teken van een vlotte combinatie van loopbaan en gezin.
Wanneer ouders veel tijd en energie investeren in de opvoeding van hun kinderen heeft dat een hoog maatschappelijk rendement.
De organisatie van de arbeidsmarkt moet die investering in jongeren mogelijk maken.
Het opvoeden van de kinderen en andere vormen van familiale thuiszorg kan als werkende uren mee in rekening worden gebracht op de individuele loopbaanrekening.
Op termijn moet de individuele loopbaanrekening de huidige stelsels zoals loopbaanonderbreking, tijdskrediet, ouderschapsverlof, palliatief verlof en medische bijstand integreren.
Een tweede domein van de arbeidsmarkt waar we moeten zoeken naar een nieuwe balans tussen flexibiliteit en zekerheid vormen de huidige hoge ontslagkosten en -procedures.
Onderzoek toont aan dat hoe hoger de ontslagkosten en hoe zwaarder de ontslagprocedures zijn, hoe geringer de jobmobiliteit en werkgelegenheidscreatie.
Open Vld wil de ontslagbescherming zo aanpassen dat werkgevers vlugger geneigd zullen zijn om mensen aan te werven.
De ontslagbescherming moet de werkzekerheid voor alle werkenden verhogen.
Werkzekerheid bestaat in de zekerheid dat mensen, onder andere middels een professionele begeleiding, vlot een vergelijkbare of betere job kunnen vinden.
Een derde aspect van de arbeidsmarkt die in de herbalancering van flexibiliteit en zekerheid van belang is, vormt de organisatie van de werkloosheidsverzekering.
Tot voor kort kenmerkte ons land zich door een uniek stelsel van onbeperkt in de tijd toegekende werkloosheidsuitkeringen met een zwakke koppeling van de uitkering aan vorming, werkervaring en arbeidsbemiddeling.
Landen die daarentegen kiezen voor een actief activeringsbeleid naar werklozen toe, in plaats van werklozen passief en onbeperkt uitkeringen te garanderen, kennen hogere werkgelegenheidsgraden.
Sinds 1 juli 2004 werd de RVA belast met de activering van het zoekgedrag naar werk van de volledig werkloze.
In een eerste fase ging het enkel om werklozen jonger dan dertig.
Op 1 juli 2005 werd de opvolgingsprocedure uitgebreid tot werklozen jonger dan veertig.
Sinds 1 juli 2006 is de opvolgingsprocedure uitgebreid naar de werklozen jonger dan vijftig jaar.
Conform de aanbevelingen van de OESO en het IMF moeten we evenwel een stap verder gaan.
Open Vld wil een hogere werkloosheidsuitkering in de eerste maanden, gepaard met een beperking in de tijd.
De duur van de werkloosheidsuitkering is daarbij afhankelijk van het arbeidsverleden van de betrokkene.
Tegelijkertijd wil Open Vld de werkzoekenden intenser ondersteunen in hun zoektocht naar werk.
Open Vld vindt het daarenboven geen taak van de vakbonden om dergelijke uitkeringen uit te betalen.
Deze moeten volledig elektronisch worden uitbetaald.
Een andere kwestie die vraagt om een vernieuwde combinatie van flexibiliteit en zekerheid vormt de huidige rigiditeit in de loonvorming.
Open Vld wil binnen het sociaal overlegmodel meer ruimte creëren voor gepersonaliseerde loonvorming.
Ook het stelsel van werknemersparticipatie moet minder rigide gemaakt worden, zodat het kan uitgroeien tot een echt participatief instrument.
Een meer gepersonaliseerde loonvorming laat toe de lonen mee te laten evolueren met de productiviteit van de bedrijven en de werknemers.
Bovendien maakt een gepersonaliseerde loonvorming het mogelijk jonge werknemers meer te belonen, ondanks hun beperkte anciënniteit.
Tenslotte wil Open Vld het onderscheid tussen arbeiders en bedienden opheffen.
In de oude, verticale economie had dat onderscheid misschien een reden van bestaan, in een horizontale economie is ze totaal achterhaald.
Open Vld wil de afschaffing van het onderscheid tussen arbeiders en bedienden om tot een soepel eenheidsstatuut te komen voor arbeiders en bedienden.
Onze economie moet de volgende jaren volop verder kunnen inspelen op de opportuniteiten die de globalisering en de kenniseconomie stellen.
De overheid moet daarvoor de randvoorwaarden creëren.
Het beleid moet flankeren, niet interveniëren.
Ondernemingen nemen hun beslissingen steeds meer in een globaal perspectief en gaan op zoek naar locaties waar de ondernemingsvoorwaarden het meest gunstig zijn.
In een open economie zoals de onze, is een volgehouden aandacht voor het concurrentievermogen een must.
Diverse onderzoeksrapporten, waaronder dat van de Vlerick Leuven Gent Managementschool over de concurrentiekracht van de Vlaamse economie, tonen aan dat het concurrentievermogen van ons land versterkt kan worden door in te zetten op de drie productieve processen: ondernemerschap, innovatie en internationalisatie.
In die analyses komt bovendien naar voor dat onze economie nog te veel vast zit in een strategie van prijsconcurrentie.
In een globaliserende omgeving, waarin nieuwe economische spelers – China, Indië, Brazilië, Rusland,… -over belangrijke kostenvoordelen beschikken t.a.v. ons land, wordt kostencompetitiviteit steeds minder evident.
In de toekomst zullen we vooral moeten inzetten op de kwaliteit van onze goederen en diensten en niet meer alleen op de prijs ervan.
Daarom moet onze economie meer inzetten op kwaliteitsconcurrentie i.p.v. prijsconcurrentie.
Ons concurrentievermogen zal in de toekomst meer moeten steunen op ons vermogen betere goederen en diensten te produceren waarvoor mensen bereid zijn een hogere prijs te betalen, ook in het buitenland.
Open Vld wil een groeistrategie gericht op kwaliteitsconcurrentie eerder dan op prijsconcurrentie.
Stimulering van ondernemerschap, innovatie en internationalisatie vormen daartoe de hefbomen.
Ondernemerschap, innovatie en creativiteit vormen belangrijke bronnen van economische groei.
Innovatie betreft het proces waarbij nieuwe ideeën vertaald worden in nieuwe producten, nieuwe processen of nieuwe diensten.
Ondernemerschap is noodzakelijk om deze innovatieve inspanningen af te stemmen op marktopportuniteiten en ze beter te valoriseren.
En het is de creativiteit die de ideeën genereert die aan de basis liggen van zowel innovatie als ondernemerschap.
De horizontale economie draait bij uitstek op creatieve, zelfredzame, leergierige, innovatieve en ondernemende mensen.
Een reden waarom ons land nog onvoldoende scoort op het vlak van ondernemerschap heeft zonder twijfel te maken met het risico-afkerig gedrag van de gemiddelde Belg.
Onder meer via het onderwijs kan die risicoafkerigheid omgebogen worden naar risico-bereidheid.
Daarom moet verder worden ingezet op de toenadering tussen ondernemen en onderwijs.
Open Vld wil een onderwijssysteem waarbij creativiteit en ondernemen een belangrijke plaats innemen.
De eindtermen in het onderwijs moeten daartoe aangepast worden, onder meer in samenspraak met het bedrijfsleven.
Ook binnen bedrijven moeten we creativiteit aanmoedigen.
Elke werknemer kan, ongeacht zijn functie, via innoverende voorstellen bijdragen tot de competitiviteit van zijn onderneming.
Om de innovatiecultuur in het bedrijfsleven te stimuleren kunnen werkgevers sinds vorig jaar een innovatiepremie aan creatieve werknemers toekennen.
Die premies zijn vrijgesteld van belastingen en van sociale-zekerheidsbijdragen.
De voorwaarden waaronder die premies kunnen worden toegekend, zijn evenwel nog te stringent.
Open Vld wil de rigide voorwaarden voor het geven van fiscaal gunstige innovatiepremies aan creatieve werknemers afschaffen en de innovatiepremie omvormen tot een echt instrument voor het bevorderen van een innovatiecultuur binnen ondernemingen.
Een modecollectie ontwerpen, produceren en verkopen: er is veel creativiteit voor nodig, maar ook veel geld.
Al staat België op modevlak internationaal zeer hoog aangeschreven, toch hebben nieuwe ontwerpers het zeer moeilijk om investeerders te vinden om hun collectie te laten produceren en verdelen.
Open Vld wil daarom een regeling uitwerken, gebaseerd op de tax-shelter uit de filmindustrie.
Een tax-shelter betekent dat een onderneming een fiscaal voordeel van 10 % op het geïnvesteerde bedrag geniet.
Om de mode-industrie in België te stimuleren en investeerders aan te trekken die hun collectie in ons land willen produceren en/of verdelen, wil Open Vld een tax-shelter voor de Belgische mode-industrie.
In het kader van de Lissabon-strategie engageerde ons land zich om 3% van het BBP te besteden aan onderzoek en ontwikkeling (OO).
In een snel veranderende economische wereld waar de levenscyclus van producten alsmaar korter wordt, spelen OO en innovatie immers een sleutelrol.
Twee handicaps moeten we verder wegwerken.
Tachtig procent van de OO uitgaven zijn in ons land geconcentreerd bij 12 tot 1 ondernemingen, waarvan een groot deel een buitenlands beslissingscentrum heeft.
Het innovatiegebeuren is in ons land te sterk geconcentreerd rond de dochterondernemingen van buitenlandse ondernemingen.
Daarnaast produceert ons innovatiesysteem veel kennis, doch te weinig economische meerwaarde.
De vertaling van wetenschappelijke kennis naar te vermarkten producten en diensten blijkt te zwak.
Open Vld wil de kennistransfer tussen ondernemingen onderling en tussen het bedrijfsleven en kennisinstellingen bevorderen.
De resultaten van wetenschappelijk onderzoek moeten meer aansluiting zoeken op de markt, zonder het belang van kwaliteitsvol en efficiënt fundamenteel wetenschappelijk onderzoek te minimaliseren.
De loonkosten voor kenniswerkers moeten verder worden verlaagd via een korting van 6% op de bedrijfsvoorheffing voor alle onderzoekers.
Menselijk kapitaal wordt essentieel in de horizontale kenniseconomie van morgen.
Het hoger onderwijs, en met name de universiteiten, spelen een belangrijke rol in de ontwikkeling van dit menselijk kapitaal.
Open Vld vindt dat de huidige structuur van onze universiteiten nog onvoldoende aanzet tot kwalitatief toponderzoek.
Open Vld pleit voor meer autonomie voor universiteiten inzake het vastleggen van de criteria voor de selectie van haar studenten.
De beloning van de hoogleraren en onderzoekers dient meer afhankelijk gemaakt van de geleverde prestaties.
Concurrentie tussen universiteiten moet worden aangemoedigd en het private initiatief moet meer kansen krijgen, als motor van kennis en innovatie.
Open Vld weigert mee te stappen in doemscenario’s die de klassieke industriële productie voor onze – te dure – gewesten afschrijven.
Integendeel moet de overheid, zoals de afgelopen jaren, in onze traditionele sectoren blijven investeren.
Via specifieke lastenverlagingen, zoals die voor nacht- en ploegenarbeid, die een sterke impuls voor ondermeer de auto-industrie, de chemie en de textiel inhouden.
Door maatregelen inzake overuren, die ondermeer de bouwsector een bijkomende stimulans geven.
En met creatieve maatregelen inzake flexibiliteit zoals het plusminusconto.
Daarnaast moeten creatieve maatregelen nieuwe activiteiten van hoge toegevoegde waarde aantrekken.
Een voorbeeld hiervan is het wettelijk kader dat gecreëerd werd voor de paneuropese pensioenfondsen of de fiscaal gunstige behandeling van inkomsten uit octrooien, die een bijkomende troef is voor onderzoek en ontwikkeling.
Open Vld pleit voor een voortzetting van dit tweesporenbeleid, waarbij via creatieve maatregelen onder meer inzake fiscaliteit en arbeidsmarktbeleid zowel een aantrekkelijk industrieel beleid als een beleid gericht op toekomstgerichte nichemarkten van hoge toegevoegde waarde wordt gecreëerd.
Open Vld wil dat ons land de logistiek verder uitbouwt als één van de motoren van zijn economie.
Open Vld vraagt investeringen enerzijds in een efficiënt netwerk van (lucht)havens en verbindingen met het achterland via spoor, binnenwater en weg; en anderzijds in de ontwikkeling van logistieke kenniscentra.
Open Vld wil alle ruimte blijven geven aan nieuwe veelbelovende technologieën zoals gen-, bio- en nanotechnologie die een belangrijke impact hebben op de economie en op de samenleving.
Ook het onderzoek naar gecombineerde toepassingen van deze technologieën met inbegrip van de informatie- en communicatietechnologie moet worden gestimuleerd.
Dit is absoluut noodzakelijk willen we onze welvaart en economische groei in de toekomst veilig stellen.
Ook voor het milieu en de gezondheidszorg zijn volgehouden onderzoeksinspanningen op dit vlak noodzakelijk.
Burgers en bedrijven moeten de volle vrijheid hebben om goederen die op deze nieuwe technologieën gebaseerd zijn, te consumeren of te produceren.
Open Vld wil de strijd tegen de namaakindustrie, die nefast is voor een creatieve en innovatieve economie, resoluut opvoeren.
Dit kan onder meer door betere bescherming van de intellectuele eigendom, waarbij het Europees patent een bijzondere plaats inneemt.
In een open economie vormt internationaal ondernemen een belangrijke bron van welvaart.
De Belgische economie is gericht op export.
Maar drievierde van onze export gaat naar de Europese Unie, en dan vooral naar Duitsland, Frankrijk en Nederland.
We moeten de ambitie hebben ook te exporteren naar andere landen, om buiten de Europese Unie marktaandelen te winnen.
Ook de federale diplomatieke diensten kunnen daartoe bijdragen door in de uitoefening van hun taken meer aandacht te besteden aan economische aspecten.
Voor Open Vld kunnen de gewestelijke exportdiensten, in het kader van de bevordering van de internationalisering van ons bedrijfsleven, beroep doen op en samenwerken met de federale diplomatieke diensten om zo verdere inspanningen te leveren op het vlak van economische diplomatie.
De keuze voor een groeistrategie gericht op kwaliteitsconcurrentie betekent niet dat we geen aandacht moeten hebben voor de ontwikkelingen van de kosten die met ondernemen gepaard gaan.
Daarbij is het belastingsysteem – zowel de fiscaliteit als de parafiscaliteit – een bepalende factor in het ondernemingsklimaat en het concurrentievermogen van een land.
In internationale rangschikkingen zoals de Tax Misery Index, die de hoogste tarieven in de grote categorieën van belastingen (personenbelasting, vennootschapsbelasting, werkgevers- en werknemersbijdragen, BTW,…) sommeert, scoort ons land nog steeds te hoog.
Ondanks de verlaging van loonkosten de afgelopen legislaturen kampen onze bedrijven nog met een loonhandicap t.o.v. onze voornaamste handelspartners: Duitsland, Frankrijk en Nederland.
Volgens de CRB bedraagt de handicap die sinds 16 werd opgebouwd 1,5%.
Open Vld wil een verdere lineaire verlaging van de loonkosten met minstens 2%.
Dit zowel via de vermindering van de sociale bijdragen die deels kan worden gefinancierd met een verschuiving naar lasten op vervuiling, als via gematigde loonakkoorden, die voor de werknemer meer dan worden gecompenseerd door de invoering van een fair tax in de personenbelasting.
Naast de personeelskosten vormen ook de administratieve kosten, zowel in geld als in tijd, een belangrijk onderdeel van de ondernemingskosten.
Omdat deze administratieve kosten niet alleen een barrière vormen voor wie wil ondernemen, maar ook een rem zetten op de verdere groei van bestaande ondernemingen, wil Open Vld deze administratieve kosten afbouwen.
Onder meer door de uitbouw van de federale ondernemingsloketten en de Vlaamse unieke aanspreekpunten zijn de administratieve lasten voor ondernemers al sterk gedaald.
Volgens een studie van het Planbureau is de administratieve kost voor de ondernemingen de voorbije legislatuur met 2% gedaald.
Open Vld engageert zich tot een verdere verlaging van de administratieve kosten met minstens 2%.
De procedures voor het afleveren van vergunningen worden verkort en het principe van de unieke gegevensaangifte gerealiseerd.
Er moet bovendien een grondige vereenvoudiging van de fiscale en sociale wetgeving komen.
Een laatste belangrijke kost voor onze ondernemingen vormt de energiekost.
De beste garantie voor competitieve energieprijzen vormt een eengemaakte Europese energiemarkt waar de concurrentie daadwerkelijk kan spelen.
Open Vld wil een eengemaakte geliberaliseerde Europese energiemarkt waar daadwerkelijke concurrentie zorgt voor competitieve energieprijzen in ons land.
Een snelle realisatie van een transeuropees netwerk van hoogspanningsnetten is daartoe noodzakelijk, evenals een sterke Europese regulator.
De talrijke heffingen op energie betekenen een belangrijke kost voor onze ondernemingen.
Voor Open Vld dienen de heffingen op energie een duidelijk sturende functie te hebben in de richting van het bevorderen van alternatieve energie en rationeel energiegebruik.
De inflatie aan federale, regionale en lokale heffingen dient te worden afgebouwd.
Een eengemaakte distributienetstructuur dient effectief tot lagere energieprijzen aanleiding te geven.
Niet een zo hoog mogelijk dividend voor de gemeenten, maar wel een zo gunstig mogelijke prijs voor de gebruiker dient voorop te staan.
De horeca speelt in de Belgische economie een belangrijke rol.
De Europese instanties zijn nooit ingegaan op het verzoek van onze Minister van Financiën om de diensten die worden verstrekt door de horeca-sector op te nemen in de lijst van diensten die aanmerking komen voor het verlaagde BTW-tarief voor arbeidsintensieve diensten.
Open Vld is er nochtans van overtuigd dat de verlaging van het BTW-tarief de tewerkstelling in de horecasector een positieve impuls kan geven.
Open Vld stelt voor dat er bij de Europese instanties zou worden op aangedrongen een richtlijn uit te vaardigen die ertoe strekt de belasting over de toegevoegde waarde met betrekking tot kosten van logies, spijzen en dranken aftrekbaar te maken.
Open Vld is verder van mening dat ons land er bij de Europese instanties moet blijven op aandringen om de toepassing van het verlaagd BTW-tarief voor de horeca mogelijk te maken.
Op het vlak van de Directe Belastingen pleit Open Vld voor een snelle verhoging van het percentage van de restaurantkosten dat als beroepskost aftrekbaar is van de huidige 69% tot 75%.
Evenwel wensen wij dat die verhoging slechts in werking treedt nadat met de horecasector een gedragscode is gesloten omtrent de fiscaliteit, de sociale zekerheid en de veiligheid van de voedselketen.
Open Vld vraagt dan ook dat zo spoedig mogelijk met de sector dergelijke gedragscode zou worden afgesloten.
Ons land krijgt van de internationale instellingen relatief goede punten inzake de openheid van zijn economie in het algemeen en zijn productmarkten in het bijzonder.
We hebben een slanke en daadkrachtige overheid nodig.
Open Vld wil dat de overheid, in sectoren waar ze de “openbare dienstverlening” wil garanderen, in de eerste plaats haar rol als regulator speelt.
Dat geldt onder meer voor openbaar vervoer, de post, telecommunicatie, energie, water.
In die sectoren hangt de kwaliteit van de openbare dienst vooral af van de kwaliteit van de regulator.
De uitvoering van de openbare dienst kan dan uitbesteed worden aan bedrijven die met mekaar concurreren binnen het kader dat de regulator vastlegt.
Daardoor kan de overheid zich concentreren op de strategische keuzes en op de toegankelijkheid van de openbare diensten.
Open Vld wil dat dienstenmarkten zoals het treinvervoer of de postbedeling verder opengaan, omdat meer concurrentie leidt tot betere en goedkopere dienstverlening aan de gebruiker.
Onze overheidsbedrijven dienen zich daarom nog meer dan vandaag het geval is voor te bereiden op deze onvermijdelijke liberalisering.
Wel is het noodzakelijk dat er een gelijk speelveld wordt gecreëerd waardoor alle toetreders tot de Belgische markt dezelfde hoge standaard van dienstverlening moeten kunnen verzorgen.
De normering en de controle op de veiligheid moeten steeds in handen van de overheid blijven.
Zo kan het bijvoorbeeld niet dat voor het spoorvervoer een nieuwkomer zich kan beperken tot het uitbaten van de lucratieve lijn Antwerpen-Brussel, terwijl de per definitie financieel weinig interessante maar maatschappelijk zeer relevante kleinere lijnen worden verwaarloosd.
Belgacom heeft nood aan een nieuw strategisch en industrieel partnership.
De Staat kan in een hyperconcurrentiële omgeving geen referentieaandeelhouder blijven
maar moet er voor zorgen dat elk industrieel project de nodige garanties bevat voor het huidig personeel, alsook op het gebied van de dienstverlening aan alle eindgebruikers.
Door stelselmatig terug te treden uit het aandeelhouderschap, zal bovendien de regulator met nog meer gezag sturend kunnen optreden.
Deze operatie moet gepaard gaan met een pax telecom, die een definitief einde moet stellen aan de waterval van juridische processen die op dit moment de sector teisteren.
Open Vld wenst dat een nieuw strategisch en industrieel partnership de staat vervangt als referentieaandeelhouder.
De gebruiker/consument heeft recht op een optimale publieke en semi-publieke dienstverlening.
Het stakingsrecht is een internationaal erkend grondrecht, dat als ultiem actiemiddel moet dienen om de rechten van de werknemers te vrijwaren.
Het gebruik van dit stakingsrecht moet echter in verhouding staan tot het doel en mag er niet toe leiden dat gebruikers massaal worden gegijzeld in een conflict tussen werknemers en werkgevers.
In deze materie dragen ook de werkgevers een grote verantwoordelijkheid.
Zij moeten in adequate overlegstructuren voorzien om problemen tijdig te onderkennen en tot oplossingen te komen.
In de verlening van universele basisdiensten moet steeds een minimale dienstverlening voorhanden zijn.
De overheid moet de instrumenten voorzien om, indien de levering van de basisdiensten aan de burgers in het gedrang komt, tot een minimale dienstverlening te kunnen verplichten.
Op federaal vlak werd de vestigingsreglementering aanzienlijk versoepeld (IKEA-wet, uitbreiding koopzondagen, toeristische centra, afschaffing van een aantal “erkende beroepen”) om ter wille van de economische activiteit een grotere vestigings- en openingsvrijheid te creëren.
Open Vld wil een overheveling van de Wet op de handelsvestigingen naar de gewesten, zodat een geïntegreerd ruimtelijk ordenings-, vergunningenen vestigingsbeleid kan worden gevoerd.
Dit evenwel onder de uitdrukkelijke voorwaarde dat niet mag worden geraakt aan de verwezenlijkingen van de versoepeling van de vestigingsreglementering.
Open Vld is van oordeel dat ondernemers veel vrijer hun openingstijden, prijzen en opleidingen moeten kunnen kiezen.
Handelaars moeten in alle vrijheid kunnen bepalen op welke dagen en tot hoe laat zij hun handelszaak willen openhouden.
In een concurrentiële omgeving moeten ondernemers vrij kunnen beslissen wanneer zij kortingen geven en hoe groot die zijn.
De resterende prijzenreglementeringen moeten waar mogelijk verder worden afgebouwd.
Wie een zaak wil starten moet dit kunnen zonder verplichte, algemene opleiding.
Ook de drempels die worden opgeworpen door specifieke vestigingswetten (reisbureaus, immobiliënkantoren, …) moeten kritisch tegen het licht worden gehouden en waar mogelijk afgebouwd.
Open Vld opteert voor de uitbouw van een moderne en creatieve publieke sector.
De overheid moet worden beschouwd als een onderneming die een kwaliteitsvolle dienstverlening aanbiedt.
Om dit te realiseren moet het personeel in de publieke sector loon naar werken krijgen: wie goed presteert, wordt financieel beloond.
Werknemers bij de overheid die voorstellen doen om hun dienst klantvriendelijker of efficiënter te doen werken, moeten beloond kunnen worden met een creativiteitsbonus.
De voorbije jaren werden tal van maatregelen genomen om het zelfstandig ondernemerschap te stimuleren en de positie van zelfstandigen grondig te verbeteren.
Dat was nodig, nadat de zelfstandigen decennia lang stiefmoederlijk werden behandeld.
De regering kreeg daarvoor zelfs felicitaties van UNIZO-topman Karel Van Eetvelt: “Deze regering gaat eigenlijk vrij ver voor de zelfstandigen.
Als ik vergelijk met wat er in het verleden gebeurd is, zijn er nu fundamentele stappen vooruit gezet.
De zelfstandigen krijgen tien procent van de alternatieve financiering van de sociale zekerheid.
Dat lijkt weinig, maar daarmee worden de budgetten voor sociale zekerheid van zelfstandigen gevoelig opgetrokken.
Zo kunnen hun kinderen tot twaalf jaar ook gratis naar de tandarts, krijgen vrouwen zwangerschapscheques om hen bij te staan in het huishouden en kan de ziekteverzekering de kleine risico’s voor starters vanaf nu ook dekken.
Starters moeten ook geen 130 euro inschrijvingkosten meer betalen, maar 70 euro.
Ze zullen echter niet alleen minder kosten hebben, ook hun inkomen wordt beter gegarandeerd.”
Er werd een volwaardig statuut voor de meewerkende echtgenoot ingevoerd, zodat de discriminatie - vooral ten nadele van de echtgenotes -werd weggewerkt.
De faillissementsverzekering voor zelfstandigen werd opengesteld voor alle zelfstandigen, ook voor niet-handelaars.
De maandelijkse uitbetaling werd opgetrokken van 6 tot 12 maand en het bedrag werd verhoogd tot het bedrag van het minimumpensioen van zelfstandigen.
De ziekte-uitkeringen werden eveneens opgetrokken tot het niveau van het minimumpensioen.
Het zwangerschapsverlof voor zelfstandigen werd intussen verlengd en versoepeld alsook werd het aantal zwangerschapscheques nog eens met de helft verhoogd, waardoor zelfstandigen op soepele wijze een equivalent hebben bekomen van het verlof voor werknemers.
Het minimumpensioen voor zelfstandigen werd met bijna 200 euro verhoogd.
Op 1 april 2007 volgde een vijfde verhoging sinds 1 september 2004.
Door deze verhogingen werd het verschil met werknemers gehalveerd.
Op 1 december 2007 zal het minimumpensioen voor zelfstandigen gelijk zijn aan de Inkomensgarantie voor Ouderen (IGO).
Het kan echter niet zo zijn dat een zelfstandige die door te werken en door bijdragen te betalen een minimumpensioen opgebouwd heeft slechts evenveel pensioen krijgt als iemand die niet gewerkt heeft.
Open Vld wil de minimumpensioenen, de ziekteuitkeringen en de maandelijkse uitbetaling in het kader van de faillissementsverzekering van zelfstandigen stelselmatig verhogen tot ze het niveau van de respectievelijke minima van werknemers bereiken.
Vanaf 1 juli 2006 zijn gepensioneerde zelfstandigen, met de laagste pensioenen, gratis verzekerd tegen de zogenaamde kleine risico’s.
Ook startende zelfstandigen moeten de eerste 1 maanden hiervoor geen bijdragen betalen.
Open Vld wil de overige zelfstandigen verzekeren voor kleine risico’s vanaf 1 januari 2008 en staat achter het unanieme voorstel van de zelfstandigenorganisaties om de financiering van deze verzekering te regelen.
Complexe juridische regels mogen geen hinderpaal vormen voor het ondernemerschap.
Open Vld wil een radicale vereenvoudiging van de Belgische BVBA.
Deze vennootschap moet via het internet op één dag kunnen worden opgericht.
Het benodigde startkapitaal moet significant worden verlaagd.
De laatste jaren werden de aansprakelijkheidsregels voor ondernemingen en ondernemers talrijker en complexer.
Die evolutie mag het ondernemerschap niet hypothekeren.
Open Vld wil de bestaande aansprakelijkheidsregels voor ondernemingen en bedrijfsleiders evalueren op hun effect op het ondernemingsklimaat.
Vlaanderen telt ongeveer 35.000 land- en tuinbouwbedrijven waarin meer dan 70.000 personen werken.
Open Vld weigert dan ook mee te doen met de doemdenkers die in Vlaanderen geen toekomst voor de land- en tuinbouw meer zien.
Ja, de land- en tuinbouw in Vlaanderen moet zich inschrijven in het internationaal beleid gericht op een meer rechtvaardige, eerlijke en vrije wereldhandel.
Europa moet zich dan ook actief inzetten om protectionistische maatregelen af te bouwen.
De Europese landbouwpolitiek moet verder hervormd worden,
rekening houdend met de brede maatschappelijke rol van de landbouwers die verder reikt dan louter voedselproductie.
Ze heeft immers ook betrekking op het beheer van de open ruimte, het bewaken van de voedselveiligheid, dierenwelzijn en ons leefmilieu.
Daarbij is het belangrijk voor ogen te houden dat nu reeds de grote meerderheid van de producten die door de Vlaamse land- en tuinbouw worden voortgebracht, géén voorwerp uitmaken van kunstmatige prijsbeïnvloeding.
Voor Open Vld is een marktconform land- en tuinbouwbeleid in een open wereldmarkt wel degelijk mogelijk.
Op voorwaarde dat resoluut de kaart wordt getrokken van kwaliteitsproductie, innovatie en diversificatie.
Consumenten zijn wel degelijk bereid iets meer te betalen voor kwaliteitsvolle producten die volgens milieu- en diervriendelijke methoden geproduceerd worden.
Voor Open Vld kan de overheid via promotiecampagnes de vraag naar kwaliteitsproducten van eigen bodem stimuleren, evenals die van Vlaamse producten in het buitenland.
Onze streekeigen producten mogen zich terecht beroemen op hun kwaliteit en betrouwbaarheid.
Daarom moet gegarandeerd worden dat de minimale kwaliteitseisen die opgelegd worden aan producten van eigen bodem, ook gelden voor de ingevoerde producten.
Zoniet wordt de concurrentie vervalst ten nadele van onze eigen land- en tuinbouw.
Maar ook op het vlak van innovatie en meer in het bijzonder het onderzoek naar nieuwe producten en diensten kan de overheid ondersteunen.
Open Vld wil de samenwerking tussen land-en tuinbouwbedrijven, kennisinstellingen en de agro-voedingsindustrie stimuleren.
De kennisdoorstroming doorheen de hele productieketen moet verbeteren.
Open Vld wil zich niet defensief opstellen tegenover de opportuniteiten die de biotechnologie biedt.
Integendeel, verschillende Vlaamse bedrijven zijn hier koploper in de wereld.
Het debat over de Genetisch Gewijzigde Organismen (GGO’s) moet dan ook gevoerd worden vanuit de kansen die ze biedt en niet alleen vanuit de mogelijke bedreigingen.
We zien ook innovatieve toekomstperspectieven voor de landbouwsector in de opwekking van groene energie: bio-diesel (persen en veresteren van koolzaad als vervanging van dieselolie), bio-ethanol (afkomstig uit zetmeel-en suikerhoudende producten zoals tarwe, maïs en suikerbieten en mengbaar met benzine) en biomethanisatie (energiewinning uit vergisting van biomassa).
Open Vld wil via een aangepaste accijnsregeling de energievernieuwing ondersteunen.
De landbouwer kan als energiebouwer zo een bijdrage leveren tot het halen van de Kyotonormen.
Daarbij moet wel rekening worden gehouden met de reeds zware investeringen in het kader van de milieuvergunningen, en mag dit niet leiden tot gedwongen investeringen die het landbouwbedrijf financieel in gevaar brengen.
Het verbouwen van energiegewassen zoals koolzaad mag de reeds bestaande nood aan te verbouwen gronden niet in het gedrang brengen.
Naast innovatie is ook diversificatie belangrijk: het aanboren van nieuwe activiteitendomeinen.
Ongeveer 46% van de Vlaamse oppervlakte wordt benut door de beroepsland- en tuinbouw.
Diversificatie onderstreept het belang van toerisme, recreatie, landschapsbeheer en natuurbehoud.
Open Vld wil het ruraal ondernemerschap stimuleren.
Vertrekkend vanuit de kernactiviteit landbouw kunnen nieuwe inkomstenbronnen aangeboord worden via landschaps- en hoevetoerisme, zorgboerderijen en natuurbehoud.
Voor vele Vlamingen betekent de combinatie van het beroeps-, gezins- en vrijetijdsleven een dagelijks puzzelwerk.
Open Vld wil gezinnen, in hun diverse verschijningsvormen, daarin maximaal ondersteunen.
Op de eerste plaats kiezen we voor maatregelen die voor meer flexibiliteit zorgen in de organisatie van de arbeidstijd en tijd voor gezin en privé.
Open Vld streeft met andere woorden naar ‘een loopbaan op maat’, waardoor werknemers hun arbeidstijden meer in functie van de concrete behoeften en noden kunnen invullen, rekening houdend met zorg voor kinderen en ouderen.
Zo zijn co-ouders bijvoorbeeld vragende partij om in de weken dat ze bij de kinderen zijn, minder lang te werken en in de weken waarin dit niet het geval is wat langer.
Een belangrijk middel daartoe is de soepele invulling van de 3-uren werkweek.
Het spreekt voor zich dat een dergelijke soepele invulling van de werkweek steeds in nauw overleg met de werkgever gebeurt.
Zo blijven de organisatie, de productie en de continuïteit van de onderneming gewaarborgd.
Werknemers moeten hun wekelijkse arbeidsduur kunnen variëren.
Werknemers moeten de mogelijkheid krijgen om extra vakantiedagen te sparen door een tijd  of 10 uur i.p.v. uur per dag te werken, dit in overleg met de werkgever.
Kortom, overuren voor de kinderen of de persoonlijke ontwikkeling.
Open Vld wil dat alleenstaanden met kinderlast het recht krijgen om flexibele arbeidstijden aan te vragen zodat alleenstaande ouders arbeid en gezin beter op elkaar kunnen afstemmen.
De huidige formule van tijdskrediet en themaverloven (ouderschaps-, zorg-en omstandigheidverlof) beantwoorden onvoldoende aan de wensen van beroepsactieven met kinderlast.
Om arbeid en gezin beter op elkaar te kunnen afstemmen, verkiest Open Vld, in afwachting van de invoering van de individuele loopbaanrekening, de mogelijkheden om dit gefractioneerd op te nemen.
Open Vld wil dat de overheid mensen die hun loopbaan onderbreken duidelijk informeert over de gevolgen van deze beslissing.
Zowel op vlak van hun carrièremogelijkheden, loonvorming als hun pensioenrechten.
Open Vld wil thuiswerkenden aanmoedigen om opnieuw beroepsactief te worden.
Daarom moet het mogelijk zijn om het huwelijksquotiënt bij deeltijdse werkhervatting gedurende een overgangperiode omgekeerd evenredig met het percentage van het deeltijds werkrooster te blijven behouden.
Verder mag deeltijds werken in functie van de combinatie arbeid-gezinsleven geen taboe zijn.
Creatieve formules maken het mogelijk een carrière en een gezin te combineren.
Open Vld wil een berekening van deeltijdse arbeid op jaarbasis mogelijk maken, waarbij men het hele jaar voltijds werkt, met uitzondering van de schoolvakanties, en het hele jaar door 80% wordt betaald.
Deze formule zal vele ouders toelaten om de schoolvakanties samen met hun kinderen door te brengen.
Tenslotte moeten mensen ook kunnen kiezen op welke manier ze hun werk beloond willen zien.
Zo moet de werknemer de keuze krijgen tussen geldelijke beloningen zoals een eindejaarspremie of extra vakantiedagen.
Werknemers moeten ook de keuze krijgen tussen maaltijd- of dienstencheques die sowieso elektronisch moeten worden aangeboden.
In plaats van de werknemers te verplichten uren in de file te staan, moet je - binnen de grenzen van het haalbare -flexibele afspraken kunnen maken met je werkgever over waar en wanneer je werkt.
Kortom, Open Vld wil meer formules van thuis- en telewerken.
Het is belangrijk dat deze flexibele formules verzoenbaar zijn met de organisatie van de bedrijfsvoering.
Vandaar dat de concrete uitoefening van de rechten van de werknemers in overleg met de werkgevers moet worden bepaald.
Naast een flexibelere invulling van de arbeidstijd en –verloning, gaat Open Vld resoluut voor een verdere uitbouw van gezinsondersteunende diensten.
De dienstencheques blijven een belangrijk instrument voor een vlottere combinatie van arbeid, gezin en vrije tijd.
De uitbesteding van tal van huishoudelijke taken is een belangrijk hulpmiddel om deze drievoudige dagtaak mogelijk te maken.
Vandaag doen reeds vele Vlamingen beroep op het systeem van de dienstencheques voor huishoudelijke hulp, zoals poetsen en strijken.
Maar er zijn nog tal van groeimogelijkheden binnen dit systeem.
Open Vld wil het systeem van de dienstencheques uitbreiden naar huishoudelijke klussen en tuinonderhoud.
Kinderen opvoeden brengt kosten met zich mee.
Via het stelsel van de kinderbijslagen en fiscale voordelen voor kinderen ten laste, ondersteunt de overheid de gezinnen.
Voor Open Vld is elk kind gelijk, ongeacht het beroepsstatuut van de ouders.
Open Vld wil een gelijke gezinsbijslag en leeftijdstoeslag voor elk kind ongeacht het sociaal statuut van zijn ouders.
Het maatschappelijk belang van kinderopvang is erg groot.
Voor Open Vld is kinderopvang een basisvoorwaarde die bijdraagt tot een hogere arbeidsparticipatie,
die een betere combinatie van arbeid en zorg ondersteunt,
die de economische zelfstandigheid van vrouwen verhoogt,
en de integratie van kinderen uit verschillende sociale achtergronden bevordert.
Kwalitatief hoogwaardige kinderopvang moet overal en in voldoende mate toegankelijk zijn voor allen die door werk, studie, bijscholing en vrijwillige zorgarbeid aan de samenleving meewerken.
In veel gemeenten en regio’s is er een structureel tekort aan kinderopvang.
Vaak moeten ouders maanden voor de geboorte – soms nog vóór ze zwanger zijn - op ‘jacht’ naar een kinderopvangplaats.
Het structureel schaarse aanbod leidt er ook toe dat ouders vaak al blij zijn dat ze een opvangplaats hebben gevonden, ook al beantwoordt die opvang niet 100% aan hun behoeften.
Of, erger nog, ook al vertrouwen ze niet 100% op de kwaliteit.
Open Vld stelt een “impulsprogramma voor kinderopvang” voor, met een dubbel spoor: enerzijds met maatregelen die gericht zijn op het vergroten van het aanbod en anderzijds met maatregelen die zich richten op de kwaliteit van de kinderopvang.
Zodoende kunnen met de beschikbare budgetten meer opvangplaatsen gerealiseerd worden.
Open Vld wil in de eerste plaats dat ouders een kinderopvang kunnen kiezen die het beste aansluit bij de specifieke wensen en omstandigheden van ouders en kind.
Ouders die bijvoorbeeld laat werken, zoals cassières in de supermarkt of verplegers in een ziekenhuis, hebben andere noden dan ouders die lesgeven of die vaste shiften draaien.
Niemand zeult graag zijn kinderen mee, op de achterbank, de file in.
Sommige ouders willen graag routine en discipline voor hun kinderen.
Andere kinderen hebben misschien veel ruimte en rust nodig.
De zorg voor je kind sta je alleen af, als je er gerust in kan zijn dat je kind in goede handen is.
Dat het wordt opgevoed en verzorgd zoals jij dat wilt.
Daarom moet er meer ruimte komen voor een persoonlijke benadering en moet het kind en niet de instelling centraal staan.
De eerste aanzet tot kinderopvang-opmaat is reeds gegeven met de invoering van dienstencheques voor kinderopvang voor éénoudergezinnen.
Open Vld wil het systeem van flexibele kinderopvang verder uitbreiden door ook tweeverdieners de mogelijkheid te geven om dienstencheques aan te wenden voor de kinderopvang aan huis.
De dienstencheques maken het mogelijk om kinderen in hun eigen vertrouwde omgeving op te vangen.
Dienstencheques bieden een flexibele en occasionele oplossing, maar zijn voor Open Vld geen exclusieve werkwijze.
Ook in collectieve opvanginitiatieven zoals crèches of mini-kribbes, moet meer ruimte zijn voor de wensen van ouders en kinderen.
Opvangvoorzieningen zijn er voor de kinderen, niet omgekeerd.
Open Vld stelt het kind en zijn ouders centraal en stelt daarom voor om aan alle ouders meer keuzemogelijkheid te garanderen.
Zij moeten kunnen onderhandelen met de kinderopvanginstelling, bijvoorbeeld over openingstijden of over het aangeboden serviceniveau.
Open Vld wil afstappen van de complexe subsidiestructuur van instellingen in de kinderopvang.
Wij vinden dat ouders zelf moeten kunnen beschikken over een persoonsgebonden of kindgebonden budget voor de financiering van de kinderopvang.
Ouders en kinderopvanginitiatieven zitten dan als gelijkwaardige partners rond de tafel om te komen tot een akkoord over de inhoud en voorwaarden van een kinderopvangaanbod op maat.
Deze directe financiering van de ouders vergroot de keuzevrijheid en de autonomie van de gezinnen.
Zij zal leiden tot een verruiming van het aanbod aan opvangvoorzieningen.
Ondernemerschap in de sector zal worden gestimuleerd.
Ouders hebben immers een budget te besteden.
Particuliere opvanginitiatieven op maat zullen ontstaan, tegen een lagere kost dan de huidige gesubsidieerde initiatieven.
Bovendien is de financiering van de kinderopvang voor alle kinderen gelijk, en niet meer afhankelijk van de toevallige keuze voor een gesubsidieerd kinderdagverblijf, een zelfstandige minicrèche of een onthaalgezin.
Voor Open Vld moet het kind steeds centraal staan in de kinderopvang.
De transacties tussen ouders en kinderopvanginstellingen moeten daarom steeds onderworpen zijn aan duidelijke kwaliteitscriteria.
Kwaliteitsgaranties moeten geboden worden op het vlak van huisvesting, veiligheid, opleidingseisen van personeel, pedagogische aanpak, informatieverstrekking aan de ouders.
De overheid heeft de taak om het naleven van deze kwaliteitseisen systematisch te controleren.
Ook de ouders zelf krijgen een rol toegekend in het beoordelen van de kwaliteit van de geboden opvang.
Ouders moeten er door het toezicht van de overheid en door de evaluatie van andere ouders op kunnen rekenen dat de geboden kinderopvang aan alle kwaliteitseisen voldoet.
Ouders kunnen hun persoongebonden budget kinderopvang aanwenden voor het betalen van de kinderopvangkosten bij alle gecertificeerde aanbieders van kinderopvang die aan de kwaliteitseisen voldoen.
Zowel nonprofitorganisaties, lokale besturen, zelfstandigen als ondernemingen kunnen een kinderopvangaanbod realiseren en daarover met ouders onderhandelen en overeenkomsten afsluiten.
Meer en betere jobs dankzij een meer flexibele en mobiele arbeidsmarkt,
hogere economische groei door in te zetten op ondernemen,
innoveren en internationaliseren,
verlaging van de ondernemingskosten
en een beter evenwicht tussen arbeid, gezin en persoonlijke ontwikkeling zijn de kernlijnen van dit tweede luik van ons programma.
Voor Open Vld heeft iedereen recht op een menswaardig bestaan, met maximale kansen op zelfontplooiing.
De basis voor weerbaarheid ligt onder meer in het onderwijs.
Vandaar dat daadwerkelijke onderwijs- en vormingskansen voor iedereen een prioriteit moeten zijn.
Open Vld staat tevens voor een sterke en goed werkende sociale zekerheid, die stoelt op rechtvaardigheid en intermenselijke solidariteit.
Die sociale zekerheid moet zo worden georganiseerd dat ze mensen in de eerste plaats ondersteunt in hun mogelijkheden om hun lot in eigen handen te nemen.
Dit systeem van sociale zekerheid moet meer dan ooit mensen toelaten om bestaanszeker te zijn, een job te vinden, voor zichzelf in te staan en vooruitgang te boeken in plaats van mensen te betuttelen of afhankelijk te maken.
Een sociale zekerheid moet mensen ondersteunen die hulp behoeven,
maar tegelijk alle mensen maximale kansen bieden op zelfstandigheid en zelfredzaamheid. (Resolutie goedgekeurd op het congres ‘De Open samenleving van 11/02/0)
Iedereen heeft recht op vrijheid en zelfbeschikking.
Toch leven veel mensen door hun beperkingen in onvrijheid: denk maar aan arme mensen, zieken of personen met een handicap.
Open Vld strijdt voor maximale keuzemogelijkheden voor iedereen, ongeacht zijn of haar economische, sociale, fysieke of mentale toestand.
Open Vld wil mensen kansen geven en emanciperen, kortom empoweren in plaats van ze te betuttelen.
Met medelijden alléén koop je niets.
Open Vld wil mensen weerbaar maken, ze een echte plaats geven in onze maatschappij.
We geloven in de kracht en de mogelijkheden van elk individu.
Zonder sociale rechtvaardigheid is de open samenleving een illusie.
Onze sociale zekerheid is een vangnet dat ervoor zorgt dat kwetsbaar zijn niet ‘fataal’ of ‘onomkeerbaar’ is.
Een vrije maatschappij is een solidaire maatschappij, waar sterke schouders zich ook onder de toekomst van de zwakkeren zetten.
Toch help je niemand vooruit door alleen mee te leven.
Je moet ook zorgen dat mensen mee kunnen doen!
Bovenop de garantie van de sociale zekerheid durven we investeren in hefbomen waarmee mensen een beter bestaan kunnen opbouwen.
Al wie zwakker is of met een handicap aan de start verschijnt, moet een duwtje in de rug krijgen; een schouderklop en een aanmoediging om de wedstrijd die het leven is te volbrengen.
Meedoen is belangrijker dan winnen.
Aan de zijkant staan geen optie.
De kwetsbare mensen in onze samenleving moeten zowel sociaal als economisch weerbaarder gemaakt worden zodat ze in staat zijn om eigen, vrije keuzes te maken.
Actief zijn, een taak opnemen, of een job uitoefenen : dàt is de beste bescherming tegen kwetsbaarheid en armoede.
Engagement doorbreekt het isolement.
Vandaag denkt men teveel in termen van ‘actief’ of ‘niet-actief’.
Of gaan we uit van tegenstellingen die ‘goed’ zijn of ‘slecht’.
Die visie is achterhaald.
Onze visie op weerbaarheid, engagement en werk is geen zwart-wit-verhaal maar een verhaal van heel veel kleuren en tinten.
Bij elke mens hoort een eigen pallet aan sterktes en zwaktes.
Sommige mensen zijn bijvoorbeeld altijd onafhankelijk geweest, maar zijn dat nu niet meer.
Anderen hebben een leven lang verzorging nodig.
Nog anderen willen graag hun leven in eigen handen nemen, maar weten gewoon niet hoe.
Elk verhaal verdient een eigen aanpak.
Werk maken van weerbaarheid is maatwerk, geen one-fits-all.
Het Open Vld-pleidooi voor weerbare mensen is veel meer dan het mantra van een job of economische welvaart.
Het is ook een pleidooi voor welzijn door het creëren van toegevoegde waarde.
Die toegevoegde waarde kan zowel materieel als immaterieel zijn.
Voor heel wat mindervaliden of mentaal gehandicapten is een job immers geen oplossing.
Maar zelfs dan moeten zij zich kunnen engageren, mogen meewerken; ook als dat geen verschil maakt in het economische eindresultaat, want alleen engagement doorbreekt het isolement.
Sommige mensen kunnen wel werken, maar moeten via sociale tewerkstelling de kans krijgen om op een ander tempo hun eigen talenten, aanpak en vaardigheden te ontdekken.
En misschien behoren ze dan op termijn bij de grote groep die voltijds en performant een job uitoefent.
Iedereen moet zich kunnen engageren naar eigen vermogen, want alleen op die manier kunnen mensen groeien en telt iedereen mee.
Niemand kiest er voor arm te zijn of ziek, of kwetsbaar.
We moeten de negatieve spiraal doorbreken.
Ons verhaal over emanciperen, kansen geven en activeren botst niet met het krijgen van een uitkering of sociale bescherming, integendeel ze versterken elkaar.
De beschavingsgraad van een samenleving meet je af aan hoe ze omgaat met de meest zwakken.
In de jaren ’70 definieerde men armoede in termen van een gebrek aan inkomen.
Ondertussen is duidelijk dat arm zijn veel meer is dan geen geld hebben.
Het betekent ook geen woning vinden en geen (gezond) eten kunnen kopen.
Ziek zijn maar niet naar de dokter kunnen gaan.
Tandpijn hebben maar geen geld hebben voor de tandarts.
Arm zijn wil zeggen dat er in je leven geen plaats is voor extra’s.
Geen nieuwe boekentas voor de kinderen, geen uitstap naar de bioscoop, geen cadeautjes als je jarig bent.
Geen verwarming als het koud is.
Geen sport en geen vakantie.
Geen vrienden om al deze dingen mee te doen.
Geen uitzicht op een toekomst, vaak zelfs generatie na generatie.
Veel mensen in armoede groeiden op in armoede en geven die armoede ook door aan hun kinderen.
Het lijkt hen onmogelijk om die spiraal te doorbreken.
Het probleem van armoede is heel ingewikkeld en hapklare oplossingen liggen niet voor het grijpen.
Alleen een gecoördineerde en geïntegreerde aanpak werkt.
Armoedebestrijding gaat om inkomen én werk én huisvesting én onderwijs én gezondheid én insluiting.
Het volstaat niet om armoede te bestrijden door alleen een minimumbedrag uit te keren.
Van een uitkering alléén kunnen mensen niet leven, alleen overleven.
Mensen kunnen hun leven slechts ontwikkelen als ze over individuele vrijheden beschikken.
Open Vld wil een geïntegreerde aanpak van de armoedeproblematiek.
Die vertrekt van het voorzien in een inkomen, via een uitkering naar een actieve job.
De geïntegreerde aanpak pakt tegelijkertijd problemen aan inzake huisvesting, onderwijs, gezondheidszorg en deelname aan de samenleving.
We besteden bijzondere aandacht aan het inzetten van ervaringsdeskundigen bij de overheid
en aan het stimuleren van inspraak van de mensen die in armoede leven.
We willen mensen zelf leren het woord te nemen, op te komen voor hun rechten,
initiatieven die van onderuit komen stimuleren
en projecten waarmee mensen voor zichzelf of hun buurt of wijk nieuwe kansen willen creëren.
Open Vld wil naast het inzetten van ervaringsdeskundigen bij de overheid ook de kansarmen betrekken bij het armoedebeleid met het oog op het vinden van oplossingen voor de problemen van kansarmen.
Uit cijfers die de Europese Commissie recent bekend maakte, blijkt dat 2% van de werkloze Belgen in armoede leeft.
En één kind op de acht (13,%) groeit op in een gezin waar niemand werkt.
Van de Belgen die een job hebben leeft daarentegen 4% in armoede.
Je bent arm als je een (equivalent)inkomen hebt dat lager is dan 60% van het nationaal mediaan equivalent inkomen.
Als deze cijfers iets aantonen, dan is het wel dat een job de beste garantie biedt op ontwikkeling.
Een job hebben is véél meer dan alleen een inkomen.
Je telt erdoor ook mee in de samenleving.
Je doet mee, je krijgt er erkenning voor.
Werken is stimulerend voor de eigenwaarde.
Toch is een job geen waterdichte garantie tegen armoede.
Ook werkende mensen kunnen arm zijn.
In ons land zijn dat vooral de laaggeschoolden.
Zij verdienen erg weinig op de reguliere arbeidsmarkt, geraken moeilijk aan een vaste job en komen regelmatig in een uitkeringsstelsel terecht.
Onze uitkeringsstelsels zijn gekenmerkt door “financiële vallen”: de werkloosheidsval, de inactiviteitsval, de lageloonval.
De overstap van niet-werken naar werken leidt in ons land nog al te vaak tot financieel verlies of een te klein financieel voordeel, waardoor niet-werken aantrekkelijker wordt dan werken.
Voor Open Vld is dat onzin.
Werken moet lonend zijn!
Open Vld wil daarom de overgang van niet-werken naar werken of van minder naar meer werken niét laten leiden tot een plots verlies aan sociale voordelen waarop men recht had.
Wie een job aanneemt, verliest op dit moment bijvoorbeeld de verhoogde kinderbijslag.
Dat is de wereld op zijn kop.
Het zijn in de eerste plaats werkende ouders die extra kosten hebben voor opgroeiende kinderen en die de verhoogde kinderbijslag goed kunnen gebruiken op het moment dat ze in de arbeidsmarkt stappen.
Denk bijvoorbeeld aan verplaatsingskosten of kinderopvang… Mensen die uit het uitkeringsstelsel in een job stappen, komen ineens ook niet meer in aanmerking voor een sociale woning of studietoelagen, of een aanvullende tegemoetkoming in de gezondheidszorgen.
De rechten op deze sociale voorzieningen mogen voor Open Vld niet in één klap wegvallen.
Daarom wil Open Vld de sociale voordelen koppelen aan het inkomen en niet langer aan het sociaal statuut zoals bijvoorbeeld de werkloosheid.
Op die manier blijven mensen met een laag inkomen hun sociale voordelen behouden.
Open Vld wil de werkloosheidsvallen voor de laagste lonen bestrijden door sociale voordelen te koppelen aan het inkomen in plaats van het sociaal statuut.
De extra kosten die gepaard gaan met het zoeken naar en het aanvaarden van een job moeten kunnen gecompenseerd worden.
Soms blijkt de overgang van niet-werken naar werken of van weinig naar meer werken fiscaal en parafiscaal bestraft te worden.
Door een job te aanvaarden of meer uren te werken, moet men vaak meer belastingen betalen, waardoor het financieel voordeel volledig of gedeeltelijk verdwijnt.
Open Vld wil dat werken in elke situatie loont.
Daarom wil Open Vld het systeem van de werkbonus uitbreiden.
Die bonus houdt voor lage lonen een vermindering van de werknemersbijdragen aan de sociale zekerheid in en doet het netto-loon toenemen.
Een andere hinderpaal die vele laaggeschoolden in hun uitkeringsafhankelijkheid houdt, betreft de zgn. ‘productiviteitsval’.
Die val doet zich voor wanneer werkzoekenden onvoldoende productief blijken te zijn in verhouding tot de kost die ze betekenen voor een werkgever.
Wanneer de loonkost van een werknemer immers hoger uitvalt dan zijn opbrengst (de productiviteit van de werknemer) zal een werkgever niet tot een aanwerving overgaan.
De oplossing bestaat hier in het verlagen van die kost van de aanwerving voor de werkgever.
Dat kan door een specifieke lastenverlaging aan de werkgever toe te kennen in geval van aanwerving van een laaggeschoolde.
Het beleid dat daartoe in de vorige legislatuur werd opgestart, moet versterkt worden.
Om werkgevers te stimuleren laaggeschoolde werknemers aan te werven dienen de werkgeversbijdragen op de laagste lonen verder verlaagd te worden.
Soms is niet-werken geen kwestie van niet-willen maar van niet of moeilijk kunnen.
Daarom moeten we een sociale economie uitbouwen die het toelaat om op een gestructureerde manier en in een aangepaste omgeving tewerkgesteld te worden.
Sociale economie mag niet stiefmoederlijk behandeld worden, maar moet uitgroeien tot een volwaardige tak van onze economie.
Sociale economie biedt de unieke kans aan mensen om zich te ontplooien door middel van arbeid en sociaal contact.
Open Vld wil een betere professionele omkadering en een meer structurele financiering van de sociale economie, met het oog op het vergroten van het schaalniveau van deze sector.
Een drastische administratieve vereenvoudiging moet de flexibele activering van mensen die moeilijk kunnen tewerkgesteld worden aanzienlijk doen toenemen.
Er moet meer nadruk komen te liggen op de doorstroming naar én samenwerking met de reguliere economie.
In het kader van activering past ook het systeem van de dienstencheques voor huishoudelijk werk.
Dit stelsel is er op korte termijn in geslaagd, mede dankzij een subsidiëring door de overheid, dertigduizend mensen aan het werk te krijgen in het officieel circuit.
Vooral laaggeschoolde vrouwen vonden hun weg naar de arbeidsmarkt dankzij de dienstencheques.
Zij zitten vandaag in het witte circuit en genieten sociale bescherming.
Open Vld wil het stelsel van de dienstencheques uitbreiden tot klein tuinonderhoud en huishoudelijke klussen.
Op die wijze kunnen duizenden nieuwe jobs gecreëerd worden.
Jonge werklozen mogen voor Open Vld niet aan hun lot worden overgelaten.
Nu hypothekeert men de toekomst van jonge schoolverlaters door hen een aantal maanden aan hun lot over te laten.
Als ze na driekwart jaar nog geen job gevonden hebben, krijgen ze van de overheid een wachtuitkering.
Zo komt het dat jongeren, die nog nooit gewerkt hebben en vaak geen enkel diploma of kwalificatie hebben, toch een uitkering in het kader van de werkloosheidsverzekering kunnen krijgen.
We bewijzen die jongeren echter geen dienst door hun enkel het geld van de wachtuitkering toe te stoppen.
Integendeel, we moeten hen weerbaar maken door de uitkering te koppelen aan de verplichting om een stage of werkervaring op te doen.
Bovendien heeft de wachttijd op zich niet veel zin.
Zo gaat er kostbare tijd verloren.
Het is veel beter om jonge mensen snel bij de kraag te vatten en actief naar een job toe te leiden.
De directe en onmiddellijke aanpak die aan de basis ligt van het jongerenbanenplan in 13 Vlaamse steden, wordt daarom best in heel Vlaanderen de regel.
Open Vld wil jonge werklozen niet passief laten wachten op een uitkering.
Jongeren moeten zo snel mogelijk geactiveerd en actief begeleid worden in hun zoektocht naar een job.
Als het vinden van een job na een tijdlang intensief zoeken niet lukt, hebben jongeren niet langer recht op een wachtuitkering,
maar wèl op een activeringsbudget dat beperkt is in de tijd.
Open Vld koppelt de toekenning van dit activeringsbudget voor jongeren die nog nooit gewerkt hebben, aan het volgen van een nieuwe opleiding of een stage of het opdoen van competenties die nodig zijn op de arbeidsmarkt.
Voor veel mensen uit kansengroepen is interim-arbeid de toegang tot een volwaardige baan.
Bijna de helft van de mensen stromen door naar een job met een langlopend contract.
Toch is interimarbeid bij de overheid nog steeds verboden.
En dat terwijl heel wat nieuwe Belgen via interimarbeid doorstromen naar een duurzame job.
Open Vld wil interimarbeid bij de overheid voor alle vervangingen van ambtenaren en bij tijdelijke vermeerdering van werk mogelijk maken.
Op die manier krijgen ook kansengroepen, die sterk vertegenwoordigd zijn bij de groep interimwerkers, de mogelijkheid hun diensten aan te bieden aan de overheid.
De overheid kan zo haar voorbeeldfunctie inzake het bevorderen van diversiteit ook echt waar maken.
Interimarbeid moet bovendien erkend worden als opstap naar de reguliere arbeidsmarkt (het zogenaamde vierde motief).
Tegelijkertijd zijn bijkomende waarborgen aangewezen voor de sociale bescherming van de interimarbeider.
We moeten vermijden dat langdurig werklozen in een negatieve spiraal terecht komen, met defaitisme en een negatief zelfbeeld tot gevolg.
Langdurig werklozen moeten opnieuw (zelf)vertrouwen krijgen door de handen uit de mouwen te steken.
Via een systeem van buurtjobs of buurttaken kunnen we hun opnieuw verantwoordelijkheid en eigenwaarde geven.
Buurttaken doe je – het woord zegt het zelf – waar kleine taken nuttig zijn in je buurt.
Bij verenigingen bijvoorbeeld, die helpende handen kunnen gebruiken bij het onderhouden van (sport)terreinen, of bij de organisatie van culturele of andere recreatieve activiteiten.
Buurtjobs zijn er ook in de plaatselijke bibliotheek of het sociaal centrum van de wijk.
Het zijn ook jobs als stadswacht, of voor het onderhoud van een park of een plein.
Ook in de zorgsector kunnen buurttaken vervuld worden: denk bijvoorbeeld aan boodschappen doen voor bejaarden.
Er zijn ook tal van eenvoudige klussen in scholen of verzorgingsinstellingen die door langdurige werklozen kunnen gedaan worden.
Buurttaken vervullen is geen verhaal van werklozen straffen, wèl van kansen geven.
De buurtjob is vaak de opstap naar een reguliere job.
Open Vld wil een systeem van buurtjobs en buurttaken invoeren voor langdurig werklozen.
Zij krijgen hiervoor een vergoeding gelijk aan hun laatste werkloosheidsuitkering.
Hierdoor krijgen ze opnieuw verantwoordelijkheid en nemen ze actief deel aan de maatschappij.
Een buurtjob moet een opstap zijn naar het reguliere arbeidscircuit.
Ongeveer % van de Vlamingen is eigenaar van zijn woning.
Die eigendom vormt een belangrijke bron van sociale bescherming.
Daarom zal Open Vld de politiek van stimulering van eigendomsverwerving onverkort verder zetten.
Maar we moeten ook erkennen dat niet iedereen in staat zal zijn een eigen woning te verwerven.
Vandaar het belang van een goed uitgebouwde sociale huisvestingssector evenals van een bloeiende private huurmarkt.
Voor Open Vld dienen gezinnen met de meest precaire inkomens steeds prioritair te zijn in de sociale huisvesting.
Maar sociale woningbouw mag zich niet louter tot deze doelgroep beperken.
Een goede sociale mix zorgt immers voor een grotere leefbaarheid in de buurt.
De toegang tot de sociale huisvesting is idealiter een passage naar een grotere financiële onafhankelijkheid en tot het verwerven van eigendom.
Meer dan de helft van de particuliere huurwoningen in het Vlaamse Gewest wordt verhuurd voor een maandelijkse huurprijs tussen 20 euro en 00 euro.
Iets meer dan een kwart wordt verhuurd voor minder dan 20 euro.
Er zijn grote regionale verschillen.
In het allerlaagste segment van de huurmarkt bestaan ontegensprekelijk wanverhoudingen tussen prijs en kwaliteit.
Aan de onderkant van de huurmarkt worden woningen van ondermaatse kwaliteit verhuurd tegen te hoge prijzen.
En het zijn juist de zwakste sociaal-economische groepen die in dit marktsegment terechtkomen.
In dat geval verpaupert de huurmarkt: alleenstaanden, werklozen en bestaansonzekere huishoudens zijn hier oververtegenwoordigd.
De reden waarom er te weinig huurwoningen van voldoende kwaliteit op de markt zijn, heeft alles te maken met het feit dat investeren in huurwoningen vandaag niet rendeert.
Daarom blijven private investeerders weg, zijn er te weinig kwalitatieve huurwoningen en stijgen de huurprijzen.
De beste sociale politiek is een beleid dat investeren in private huurwoningen opnieuw aantrekkelijk maakt.
Daartoe zijn twee maatregelen nodig.
Ten eerste dient wie investeert in de renovatie van een woning daartoe fiscaal gestimuleerd te worden.
Op die wijze stijgt het rendement van die investering.
Ten tweede dienen de zwakste inkomensgroepen te worden ondersteund door een stelsel van huursubsidies.
Die zal hen in staat stellen een maandelijkse huurlast te kunnen betalen, waardoor ze vlotter een verhuurder zullen vinden.
Open Vld wil de private huurmarkt stimuleren door een algemene BTWverlaging naar 6% voor vernieuwbouw en door de fiscale aftrek uit te breiden voor de bouw en de renovatie van woningen.
Dit kan gecombineerd worden met de toekenning van huursubsidies via sociale verhuurkantoren, onmiddellijk ten voordele van de zwakste huurders.
Ter stimulering van de bouw van nieuwe woningen wil Open Vld streven naar een algemene verlaging van het BTW tarief tot 6%.
Open Vld wil onderzoeken of in de toekomst de BTW op bouwdiensten helemaal kan worden afgeschaft.
Helaas vallen in ons land een aantal mensen nog volledig uit de boot, daklozen die zelfs niet over de meest elementaire huisvesting beschikken.
Zij zijn in een vicieuze cirkel terechtgekomen die moeilijk te doorbreken valt.
Zonder vast adres is het bijzonder moeilijk te solliciteren en aan werk te geraken, zelfs het beroep doen op de sociale bijstand of de sociale zekerheid wordt dan problematisch.
Er bestaan in ons land verschillende opvangmogelijkheden voor daklozen, maar die blijken vaak georganiseerd volgens regels, op maat geschreven van mensen die reeds geïntegreerd zijn.
Open Vld wil een flexibele opvang voor daklozen zodat zij uit de vicieuze cirkel van de armoede kunnen geraken.
De uitbouw van een systeem van noodwoningen kan daartoe bijdragen.
De grootste uitdaging van een kansarmoedebeleid bestaat er in de generatie-armoede uit te bannen.
Onderwijs vormt de belangrijkste uitweg om kinderen uit de vicieuze cirkel van armoede te tillen.
Het helpt hen om capaciteiten en vaardigheden te ontwikkelen die nodig zijn voor een zelfstandig leven.
Het verzekeren van gelijke toegang tot het onderwijs, inclusief het hoger onderwijs, voor iedereen en het voorkomen van vroegtijdig schoolverlaten is bijgevolg cruciaal om de armoede bij de wortels aan te pakken.
Voor Open Vld dient de participatie van kansarme kinderen aan het onderwijs, op een niet-stigmatiserende wijze, drastisch te verhogen.
Ouders moeten zowel geresponsabiliseerd als ondersteund worden wat betreft de begeleiding van hun kinderen op school.
Dit is een belangrijke stap om generatie-armoede te voorkomen.
Het kleuteronderwijs is een sleutelmoment in het leven van jonge kinderen.
Uit recente cijfers over sociale ongelijkheid blijkt dat vooral kinderen van ouders die geen job hebben, wegblijven uit de kleuterschool en daardoor een achterstand oplopen.
Er is een grote groep kinderen die niet vanaf het begin naar de kleuterschool gaan.
Vaak kunnen ze de achterstand die ze daardoor oplopen nooit meer inhalen.
Open Vld wil een verlaging van de inschrijvingsplicht voor kleuters vanaf 3 jaar.
Dit is een belangrijk instrument in het streven naar gelijke onderwijskansen.
Kinderen worden in een deskundige omgeving gestimuleerd, ze worden beter in taal en leren omgaan met leeftijdsgenootjes en andere volwassenen.
Via de uitbreiding en verbreding van het concept ‘brede school’ wordt een vangnet gecreëerd waar geen enkel kind nog naast kan vallen.
Een ‘brede school’ is de samenwerking van een school met andere instellingen of partners voor de ontwikkeling van kinderen.
De aanwezigheid van jeugdcentra, culturele centra en wijkgezondheidsdiensten in samenwerking met de school zorgen voor een kwalitatieve opvoedingsondersteuning.
De centra voor leerlingenbegeleiding (CLB’s) moeten prioriteit geven aan de individuele begeleiding van ouders en leerlingen die in armoede leven.
Er moet ook meer aandacht zijn voor persoonlijk contact en opvolging.
In een snel evoluerende kenniseconomie is het belang van voortdurende vorming en opleiding niet te onderschatten.
Investeren in menselijk kapitaal vormt dé hefboom voor het weerbaar maken van mensen.
Dat is een gezamenlijke verantwoordelijkheid van de werknemer, de werkgever en de overheid.
Open Vld wil dat één op de twee werknemers toegang krijgt tot opleiding.
In dat kader vraagt Open Vld de uitvoering van het inter-professioneel akkoord dat voorziet dat 1,% van de loonkost aan opleiding wordt besteed.
Levenslang leren is in een kennissamenleving steeds belangrijker.
Open Vld wil permanente vorming dan ook promoten via fiscale stimuli voor werknemers en werkgevers.
Open Vld wil de invoering van een systeem van vormingssparen.
Naar analogie met het pensioensparen moeten werknemers op een fiscaal vriendelijke manier kunnen investeren in hun eigen menselijk kapitaal.
Bovendien moet er meer transparantie komen in het opleidingsaanbod.
E-leren en avond-en afstandsonderwijs moeten verder uitgebouwd en gestimuleerd worden.
Het OCMW is vandaag de eerstelijnsinstelling in de strijd tegen armoede.
Het kent een leefloon toe aan diegenen die beantwoorden aan de wettelijke voorwaarden en het biedt de meest gepaste sociale hulp aan mensen van wie het bestaan wordt erkend als niet overeenkomstig de menselijke waardigheid.
Toch merken we dat de taken die OCMW’s uitvoeren nogal kunnen verschillen.
Bijvoorbeeld: sommige OCMW’s geven hulp bij huisvesting, andere nooit, sommige kennen een terugbetaling toe voor gezondheidszorgen, andere doen dat niet.
Open Vld wil de diversiteit van maatschappelijke dienstverlening van de OCMW’s evalueren en de mogelijkheid tot een gedeeltelijke harmonisering overwegen.
We mogen daarbij echter niet uit het oog verliezen dat het lokale sociale beleid in de onderscheiden gemeenten op zeer uiteenlopende situaties moet inspelen.
Evenmin mogen we nodeloos de lokale autonomie inperken.
Open Vld vindt dat het OCMW het beheer van sommige diensten moet kunnen uitbesteden aan derden.
Via publiek private samenwerking kan de sociale dienstverlening uitgebreid worden.
Meer en meer mensen komen door een overmatige schuldenlast in de financiële problemen.
Het OCMW kan gedurende een bepaalde periode het budgetbeheer en de budgetbegeleiding verplicht opleggen aan mensen die beroep doen op een tussenkomst in het kader van financiële dienstverlening.
Op die manier kunnen ze de vicieuze cirkel van hun financiële problemen doorbreken.
Het zou onzinnig zijn dat iemand een financiële bijdrage kan bekomen, en tegelijkertijd zijn begeleiding kan opzeggen wanneer hij dat maar wilt.
Hulpverlening moet de ambitie hebben om zichzelf op te heffen.
Dat kan alleen maar als je de problemen ten gronde aanpakt.
Open Vld vindt dat het OCMW de mogelijkheid moet krijgen om budgetbegeleiding en –beheer te verplichten voor mensen die beroep doen op financiële dienstverlening.
Deze budgetbegeleiding mag niet betuttelend zijn.
De betrokkene bepaalt mee de manier waarop zijn budget besteed wordt en welke prioriteiten er gekozen worden.
In de Scandinavische landen vindt elke burger alle antwoorden op zijn vragen in verband met bijstand en sociale zekerheid bij één sociale dienst in zijn gemeente of wijk.
Bij ons zou het OCMW steeds meer moeten uitgroeien tot een Sociaal Huis dat als uniek loket kan dienen voor al deze vragen.
De hindernissen tot de toegang en het niet beroep doen op sommige hulpdiensten door mensen die in armoede leven, zijn problemen waar de verenigingen van mensen in armoede altijd terecht de aandacht op vestigen.
De hinderpalen zijn niet alleen van objectieve aard (slechte geografische toegankelijkheid, de stipte openingsuren, een gebrek aan informatie,…) maar ook van subjectieve aard (vrees voor stigmatisering, inbreuken op het privé-leven, …)
Er moeten m.a.w. inspanningen gebeuren om de informatie beter bij elke burger te brengen, met speciale aandacht voor de noden van de meest kwetsbare groepen.
Open Vld wil dat de OCMW’s stapsgewijs omgevormd worden tot een lokaal Sociaal Huis waar elke burger terecht kan voor alle vragen in verband met sociale zekerheid en sociale bijstand.
Op die manier kunnen we tegelijkertijd mensen de weg helpen vinden in de administratieve mallemolen én een grote stap voorwaarts zetten in de administratieve vereenvoudiging.
Armoede maakt ziek, maar ook ziek zijn kan tot armoede leiden.
Wonen in een slechte of onverwarmde woning of een systematisch tekort hebben aan geld voor gezonde voeding, heeft uiterst nadelige gevolgen voor de gezondheid.
Omgekeerd leidt ziekte soms tot armoede door de vele kosten die onlosmakelijk verbonden zijn met de gezondheidszorg.
Bovendien kunnen gezondheidsproblemen soms onverwachte gevolgen hebben, zoals bijvoorbeeld een aanpassing of uitsluiting van verzekeringscontracten.
Ondanks het feit dat het Belgische systeem van gezondheidszorg hoogstaande zorgen levert en financieel relatief toegankelijk is, kunnen veel Belgen zich geen goede gezondheidszorg veroorloven.
Gezondheidszorg blijft duur voor de laagste inkomensgroepen.
De maximumfactuur is een belangrijk vangnet, maar de maatregel zou nog kunnen verfijnd worden.
De maximumfactuur heeft voor mensen met bepaalde zeer specifieke of chronische ziektebeelden een te hoge drempel.
Ook het probleem van de voorschotten is voor arme mensen soms onoverkomelijk.
Tegelijk moet de controle op de toepassing worden opgevoerd, zodat misbruiken worden vermeden.
Open Vld wil het systeem van de maximumfactuur verder uitbreiden door per chronische ziekte de remgelden voor die geneeskundige verstrekkingen die verbonden zijn aan deze chronische ziekte op te nemen in de maximumfactuur.
Het gebeurt dat mensen geen gebruik maken van uitkeringen of sociale voordelen omdat de procedures of de formulieren te ingewikkeld zijn.
Open Vld wil eenvoudige, gebruiksvriendelijke en fraudebestendige procedures, waardoor steun terechtkomt bij mensen die dat het meest nodig hebben.
Een voldoende aanbod van eerstelijnszorg helpt medische kosten betaalbaar houden.
In ‘wijkgezondheidscentra’ of ‘medische huizen’ in achtergestelde buurten, werkt een aantal eerstelijnsverstrekkers (dokters, tandartsen, verpleegsters…) samen.
Ze worden forfaitair vergoed in functie van het aantal bij hen ingeschreven patiënten.
Voor deze patiënten is de zorgverlening gratis.
Om de gezondheidszorgen in achtergestelde buurten of van financieel zwakkeren te optimaliseren wil Open Vld de eerste lijn de nodige middelen geven om alle drempels weg te werken.
Daartoe kan onder meer het derde betalersysteem vereenvoudigd worden
en kunnen samenwerkingsverbanden zoals lokale wijkgezondheidscentra uitgebreid worden.
In de loop der jaren is niet alleen meer aandacht gegroeid voor ziektepreventie en gezondheidspromotie, maar ook voor het psychisch welzijn van personen.
Meer en meer mensen worden geconfronteerd met al dan niet tijdelijke psychische problemen, zoals depressies, eetstoornissen, …
Psychologische en psychiatrische hulp helpt om terug de draad van het actieve leven op te pikken.
Veel van deze kosten zijn op dit ogenblik niet terugbetaald.
Open Vld wil een onderzoek naar de mogelijkheid bepaalde kosten voor geestelijke gezondheidszorg terug te betalen, waardoor de toegang tot professionele hulp voor iedereen toegankelijk wordt.
Kinderen die ziek zijn, en lange tijd in een ziekenhuis moeten verblijven, verdienen onze grootste aandacht.
Men moet hun immers de kans geven om kind te zijn in het ziek-zijn, en tevens aandacht hebben voor de vorming van deze kinderen, zodat de leerachterstand tot een minimum beperkt wordt.
Open Vld wil een actieplan voor de opvang van kinderen in onze ziekenhuizen.
De nieuwe media hebben ook in de gezondheidszorg hun intrede gedaan.
Via de e-health wil Open Vld een snelle en beveiligde uitwisseling van medische gegevens tussen artsen en patiënten om te komen tot een kwalitatief betere gezondheidszorg.
Het spreekt voor zich dat de patiënt inzagerecht heeft in zijn medisch dossier.
Ten einde de levenskwaliteit van patiënten te verhogen wil Open Vld de nodige maatregelen nemen om ‘e-health’ toepassingen toegankelijk te maken en aan te moedigen.
Het medisch dossier is de persoonlijke eigendom van de patiënt.
Van elk verslag die over de diagnosering en de behandeling wordt aangemaakt, krijgt de patiënt een integrale en identieke kopie.
Vandaag besteden we in de gezondheidszorg het grootste deel van de middelen aan curatieve gezondheidszorg.
Open Vld wil meer middelen uittrekken voor de preventieve gezondheidszorg.
Open Vld wil dat de middelen van de gezondheidszorg meer dan vandaag het geval is, worden aangewend voor preventieve acties.
Via het referentieterugbetalingssysteem is de federale regering er in geslaagd de prijs van geneesmiddelen buiten octrooi gevoelig te doen dalen.
Dat is zowel in het voordeel van de patiënt als van de ziekteverzekering.
Open Vld is van mening dat door het vrijlaten van de prijsvorming van geneesmiddelen buiten octrooi de prijs nog verder zal dalen.
Open Vld wil dat de prijsbepaling van geneesmiddelen, na het verstrijken van het octrooirecht, vrij gebeurt.
Héél wat patiënten komen zowel in aanraking met de gezondheidszorg als met de welzijnssector.
Denken we maar aan personen met een handicap en ouderen, die zowel medische als welzijnsbehoeften hebben.
Open Vld pleit voor een betere samenwerking tussen gezondheidszorg en welzijn, zowel op beleidsniveau als bij de actoren op het veld.
In België lijden heel wat mensen aan één of andere vorm van een hersenaandoening.
Daarom is er nood aan prospectieve studies op het vlak van alle hersenaandoeningen om zo beter hun impact te kunnen begrijpen.
Open Vld pleit ervoor om meer budgetten vrij te maken voor onderzoek naar hersenaandoeningen
en wil dat er een breed maatschappelijk debat gevoerd wordt rond geestelijke gezondheid.
De vertegenwoordiging van de patiënt is in ons gezondheidssysteem onvoldoende gewaarborgd.
Open Vld wil deze leemte opvullen.
Te meer omdat het gezondheidszorgbeleid in de toekomst in alle Europese landen meer en meer vraaggestuurd zal worden en men terecht meer rekening moet houden met de beter geïnformeerde en mondige patiënt.
Open Vld wil binnen de gezondheidszorg dé ervaringsdeskundigen bij uitstek, de patiënt, een stem geven via een patiëntenfederatie.
Momenteel is er een structureel tekort aan verpleegkundigen.
De omschakeling van zorgverlener naar verpleegkundige wordt immers bemoeilijkt door het feit dat de regelgeving hieromtrent zich op verschillende beleidsniveaus bevindt.
Open Vld wil het tekort aan verpleegkundigen wegwerken door onder meer de omschakeling van zorgverleners naar verpleegkundigen te vergemakkelijken.
Open Vld wil samen met de gemeenschappen werken aan de preventie van een aantal gezondheidsproblemen die overal ter wereld voorkomen en een grote impact hebben op de bevolking.
Open Vld wil samen met de gemeenschappen proactieve en recurrente preventiestrategieën ontwikkelen om mondiale gezondheidsproblemen, zoals de stijging van obesitas, HIV-aids, depressies en druggebruik, tegen te gaan.
Personen met een handicap worden geconfronteerd met wachtlijsten.
Op Vlaams vlak zijn er wachtlijsten in de gehandicaptenvoorzieningen, op federaal vlak wachtlijsten om een inkomensvervangende of integratietegemoetkoming te bekomen.
Open Vld wil extra middelen uittrekken om de wachtlijsten weg te werken,
maar de inzet van die extra middelen moet gepaard gaan met de nodige vernieuwing in de gehandicaptenzorg.
De middelen voor het persoonlijk assistentiebudget moeten verhogen,
de regelgeving m.b.t. de instellingen versoepelen
en de financiering dient meer af te hangen van de zorgzwaarte.
Vandaag wordt in Vlaanderen bij de toekenning van extra middelen voor gehandicapten 2% toegekend in de vorm van een persoonlijk assistentiebudget.
Dit budget laat toe dat personen met een handicap hun assistentie zelf organiseren.
Open Vld wil bovendien dat mensen met een handicap ook met een persoonsgebonden budget zelf zorg kunnen inkopen in de instellingen.
Om dat te realiseren moet een fors percentage van het budget gehandicaptenzorg rechtstreeks aan de personen zelf -in plaats van aan instellingen- worden toegekend.
Een flexibilisering van de regelgeving van de instellingen moet hen toelaten soepeler om te springen met hun middelen en deze efficiënt in te zetten.
Daarbij moet de financiering afhangen van de zorgzwaarte van de persoon met een handicap die wordt opgenomen.
Dat moet ertoe leiden dat mensen met een complexe zorgvraag niet steeds naast een plaats grijpen, maar dat zij eveneens een gepaste opvang vinden.
De federale integratietegemoetkoming heeft als finaliteit de persoon met een handicap in staat te stellen de meerkost van zijn integratie te dekken.
Deze uitkering is inkomensgetoetst.
Dat heeft tot gevolg dat de gehandicapte die gaat samenwonen of huwen, de uitkering ziet verminderen of deze zelfs kan verliezen.
Nochtans blijft die meerkost van de handicap onveranderd, ongeacht of men samenwoont of niet.
Voor de personen met een handicap van categorie 3 en 4 is de invloed van het inkomen van de partner op de uitkering reeds gemilderd.
Open Vld wil dat nu ook doen voor de andere categorieën.
Op termijn wil Open Vld de invloed van het inkomen van de partner op de integratietegemoetkoming helemaal neutraliseren.
Al te vaak worden mensen die niet (meer) op de arbeidsmarkt kunnen functioneren en dus een uitkering genieten, nog verder beknot in hun mogelijkheden tot zelfontplooiing.
Men krijgt een uitkering en dus mag men geen andere initiatieven ontplooien.
Voor Open Vld is het duidelijk dat dit niet de juiste weg is.
Mensen moeten gestimuleerd worden om te blijven participeren in onze samenleving.
Het kan niet zijn dat ons uitkeringssysteem mensen verplicht om een leven lang niets te doen.
Er bestaat ontzettend veel onduidelijkheid over wat wettelijk mag en niet mag wanneer men een uitkering krijgt.
De administratieve procedures om toestemming te krijgen zijn bovendien erg omslachtig.
Nochtans biedt de wetgeving over vrijwilligerswerk mogelijkheden.
Er is alleen nood aan meer duidelijkheid en informatie.
Open Vld wil mensen die genieten van een uitkering stimuleren om een rol te spelen in het vrijwilligerswerk of het verenigingsleven, kortom om een maatschappelijk engagement op te nemen.
Een maatschappelijk engagement opnemen betekent voor Open Vld ook dat andersvaliden de mogelijkheid krijgen om onbeperkt bij te verdienen met behoud van hun volledige invaliditeitsuitkering.
Open Vld strijdt voor maximale keuzemogelijkheden voor iedereen, ongeacht zijn of haar economische, sociale, fysieke of mentale toestand.
Open Vld wil mensen kansen geven en emanciperen.
Een vrije maatschappij is een solidaire maatschappij waar sterke schouders zich ook onder de toekomst van de zwakkeren zetten.
Actief zijn, een taak opnemen of een job uitoefenen: dat is de beste bescherming tegen kwetsbaarheid en armoede.
Engagement doorbreekt het isolement.
De belastingen werden de afgelopen jaren fors verlaagd en het systeem gecorrigeerd.
Ons belastingsysteem is echter nog steeds te ingewikkeld, nog te weinig doorzichtig
en remt bovendien de welvaartscreatie af.
Belastingen zijn in ons land hoofdzakelijk gericht op het belasten van arbeid.
Daarom is Open Vld voorstander van een verdere algemene verlaging van de belastingtarieven,
van een verschuiving van de belastingen op arbeid naar belastingen op verbruik en/of op milieubelastende activiteiten,
en van een drastische vereenvoudiging van het belastingstelsel door de invoering van een fair tax met twee tarieven (20% en 40%).
Op termijn moet deze evolueren naar een vlaktaks.
Een slanke en efficiënte overheid moet dit financieel mogelijk maken.
Werk moet steeds lonen.
Het systeem van herverdeling van welvaart moet zo zijn opgebouwd dat werken of bijverdienen de werknemer beloont voor zijn of haar inspanningen. (Resolutie goedgekeurd op het congres ‘De open samenleving’ van 11/2/’0)
In een open samenleving is een belangrijke, maar wel afgelijnde rol weggelegd voor de overheid.
Ze dient tal van openbare voorzieningen zoals rechtbanken, politiediensten en wegeninfrastructuur te garanderen.
Daarnaast staat de overheid ook in voor de financiering van scholen, ziekenhuizen en sociale voorzieningen zoals pensioenen en werkloosheidsuitkeringen.
Ze moet daartoe dan ook over de noodzakelijke middelen kunnen beschikken, onder de vorm van belastingen.
De afgelopen decennia is de rol van de overheid evenwel stelselmatig uitgedeind waardoor ook de belastingdruk toenam.
Pas de laatste jaren kwam daarin, onder impuls van Open Vld, een kentering.
In tal van domeinen trok de overheid zich terug
en ging ze efficiënter werken.
De tarieven in de personen-en vennootschapsbelasting werden verlaagd, evenals die in de schenkings- en erfenisrechten.
Die belastingverlagingen hebben niet geleid tot minder inkomsten voor de overheid.
Integendeel, ze verhoogden de koopkracht van de mensen en stimuleerden tal van economische activiteiten waardoor de inkomsten voor de overheid stegen.
Een win-wingebeuren voor burger, bedrijf én overheid.
Open Vld houdt vast aan die succesformule.
Open Vld zal niet toetreden tot een regering die de belastinghervorming wil terugschroeven en de belastingen opnieuw wil verhogen.
Maar er is meer nodig.
Willen we werken echt belonen en onze bedrijven meer zuurstof geven, dan moeten we ons huidig belastingsysteem in vraag durven stellen.
Er zijn daarvoor drie redenen.
Ondanks de verlagingen van de afgelopen jaren is de globale belastingdruk in ons land nog steeds een van de hoogste in de wereld.
En dat weegt op het concurrentievermogen van ons land.
Maar niet alleen de hoogte van de belastingdruk is nadelig, ook de enorme complexiteit van ons belastingstelsel stoot vele burgers tegen de borst.
Terecht.
Alleen fiscalisten vinden nog hun weg in het kluwen van tarieven, voorheffingen, aftrekken, belastingkortingen en belastingverminderingen.
Een belastingbrief kent bijna zeshonderd verschillende codes.
Dat is bijzonder onrechtvaardig, want wie zich duur advies kan veroorloven, betaalt minder belastingen dan wie dit niet kan.
Maar bovenal belasten we de verkeerde activiteiten, door de lasten hoofdzakelijk te leggen op de factor arbeid.
En dat is dom, want daarmee belasten we juist het creëren van welvaart.
Daarom pleit Open Vld voor het verschuiven van belastingen, weg van het belasten van arbeid naar het belasten van activiteiten die de welvaart verbruiken of vernietigen.
Open Vld pleit er daarnaast voor om de uitgaven van alle overheden in de volgende legislatuur met 2, miljard euro te drukken.
Dit kan gebeuren door wetgeving met hoge administratiekosten te schrappen of te moderniseren,
door volop gebruik te maken van de mogelijkheden die ICT biedt om de overheid efficiënter te laten werken,
door sommige overheidsdiensten te fuseren
en door niet-cruciale overheidstaken uit te besteden.
Gevolg van al deze maatregelen zal zijn dat de overheid haar taken beter vervult met minder personeel.
Vanuit sociaal oogpunt kan dit best worden opgevangen door ambtenaren bij hun pensionering niet meer systematisch te vervangen.
Door de complexiteit van ons belastingsysteem neemt het aantal mensen dat zich moet laten assisteren bij het invullen van de belastingbrief jaar na jaar toe.
Alleen fiscalisten raken er nog wijs uit.
Dat kan niet de bedoeling zijn van een fiscaal systeem dat rechtvaardig wil zijn.
De grote meerderheid van de bevolking heeft grote moeite om zelf zijn belastingbrief in te vullen.
Daarom is een radicale vereenvoudiging van de belastingbrief nodig.
Aangezien via tax-on-web meer en meer gegevens vooraf ingevuld worden, kan voor vele mensen (gepensioneerden, werknemers, ...) de belastingbrief worden afgeschaft en vervangen door een betalingsvoorstel.
Dit is vandaag reeds het geval in de Scandinavische landen.
Zo worden de belastingen voor een significant deel vereenvoudigd, kan er veel sneller worden afgerekend en kan de belastingdienst met minder mensen een betere dienstverlening waarborgen.
De administratieve kost is immers gigantisch.
Duizenden ambtenaren zijn dagelijks in de weer om de belastingbrieven te verzenden, de aangiftes te controleren, de wetgeving na te pluizen en de aanslagen te vestigen.
Een verspilling van menselijk kapitaal.
Studies schatten de kost van de belastinginning op maar liefst tien procent van de belastingopbrengst.
En dan hebben we het nog niet gehad over de talrijke ontduikings- en ontwijkingsmogelijkheden en de fiscale fraude waartoe ons complex belastingstelsel aanleiding geeft.
Voor Open Vld moet het daarom rechtvaardiger en eenvoudiger.
Een belastingstelsel dat de eenvoud en rechtvaardigheid in zich draagt is de zgn. fair tax of drietrapstaks.
In de volgende legislatuur dient de personenbelasting dan ook hervormd te worden naar een belasting gebaseerd op de fair tax.
Open Vld kiest voor de fair tax.
Daarbij wordt het inkomen in drie delen opgesplitst.
Op het eerste deel – de eerste vijfhonderd euro die per maand wordt verdiend – wordt geen belasting betaald.
Op het tweede deel, zijnde de daaropvolgende schijf van duizend euro, wordt een vast tarief geheven van bijvoorbeeld 20%.
En op het derde deel, het inkomen boven de duizend vijfhonderd euro per maand, wordt een hoger tarief van bijvoorbeeld 40% aangerekend.
Er wordt onderzocht hoe deze taks kan omgezet worden in een vlaktaks.
Op die manier worden de huidige vijf tarieven herleid tot slechts drie: 0%, 20% en 40%.
Dus een stuk lager dan het huidige laagste en hoogste tarief.
Parallel moet dan wel drastisch gesnoeid worden in de huidige wildgroei van fiscale aftrekken.
Open Vld wil de aftrekken voortaan groeperen in drie korven met elk een duidelijk doel voor ogen: kinderen, wonen en pensioen.
Via die drie korven kan de overheid mensen fiscaal aanmoedigen om werk en gezin vlot te combineren, zich een eigendom te verwerven en een extra pensioen op te bouwen.
Doordat de fair tax de twee tarieven (bijvoorbeeld 20% en 40%) combineert met een belastingvrij minimum (het gedeelte van het inkomen waarop 0% dient betaald te worden), wordt een sociale correctie voor de laagste inkomens ingevoerd.
De taks verdient dus terecht het predikaat “fair”.
De invoering van de fair tax is niet alleen nodig vanuit het oogpunt van de eenvoud en de rechtvaardigheid.
Minstens even belangrijk is het feit dat de fair tax de arbeidsparticipatie drastisch zal verhogen, omdat werken opnieuw lonend zal worden.
Met de huidige hoge marginale belastingtarieven is dat niet het geval.
Onder de regeringen Verhofstadt werd het tarief van de vennootschapsbelasting verlaagd van 40,1% naar 33,%.
Voor KMO’s verlaagde het tarief van 2% zelfs naar 24,%.
Door de toepassing van de notionele intrestaftrek – het systeem waarbij bedrijven een fictieve rente op hun eigen vermogen kunnen aftrekken – zakken deze nominale tarieven nog enkele procenten lager zodat de effectieve aanslagvoet voor vennootschappen rond de 26% ligt.
Belangrijk hierbij is het gegeven dat ondanks de daling van de tarieven in de vennootschapsbelasting de opbrengsten van die vennootschapsbelasting de laatste jaren gestegen zijn.
Dit vormt het zoveelste bewijs dat een politiek van lastenverlaging werkt.
Lagere belastingen stimuleren immers de economische activiteit en genereren daardoor meer opbrengsten voor de overheid.
Open Vld wil dat bij de planning van belastingverlagingen niet meer enkel uitgegaan wordt van de brutokost van deze belastingverlaging, maar dat de – intussen duidelijk bewezen – terugverdieneffecten van belastingverlagingen in rekening gebracht worden.
Hiervoor moet aan een aantal experten gevraagd worden om op basis van de eerdere resultaten de meeropbrengsten en terugverdieneffecten bij verlagingen te becijferen.
Maar ondertussen zaten onze concurrenten niet stil.
Ook in onze buurlanden werd de vennootschapsbelasting verlaagd.
En de grote multinationale ondernemingen baseren hun investeringsbeslissingen vaak op een vergelijking van de nominale tarieven.
Een verdere verlaging van het nominaal tarief is dan ook nodig om competitief te blijven.
Open Vld wil de afschaffing van de crisisbelasting (0, %) op het federale vennootschapsbelastingstarief én wil een verlaging van dit nominaal tarief van 33 naar 2 %.
De vijf procent die niet langer door de federale overheid wordt geïnd, wordt de volle bevoegdheid van de regio’s.
Zij kunnen beslissen die vijf procent niet, geheel of gedeeltelijk te innen, zodat er voor het tarief in de vennootschapsbelasting een vork van 2 tot 33 % ontstaat.
Zo kunnen de gewesten de beschikbare middelen eerder inzetten voor een verlaging van de vennootschapsbelasting dan voor het geven van subsidies.
Open Vld pleit ervoor dat de wetgever de werkelijkheid van een groep van vennootschappen zou erkennen door het begrip fiscale consolidatie in de Belgische fiscale wetgeving in te voeren.
De fiscale consolidatie staat toe een groep van vennootschappen te belasten op basis van haar geconsolideerde resultaten en niet op basis van het resultaat dat wordt voortgebracht door elke vennootschap die deel uitmaakt van voornoemde groep.
De economische werkelijkheid van de groep wordt aldus in beschouwing genomen.
Systemen inzake fiscale consolidatie worden toegepast in nagenoeg alle geindustrialiseerde landen.
De invoering van een stelsel van fiscale consolidatie in België zal dus toelaten de Belgische groepen in een zelfde concurrentiepositie te plaatsen als deze van de buitenlandse groepen.
Open Vld pleit voor de invoering van een stelsel van fiscale consolidatie.
Samen met de toepassing van het systeem van de notionele intresten zakt het gemiddelde tarief van de vennootschapsbelasting daardoor naar 20%.
Dat is % lager dan vandaag en absoluut nodig om concurrentieel te blijven met onze buurlanden.
Door het systeem van de notionele intrestaftrek zullen bedrijven tevens hun financieringsstructuur aanpassen.
Bedrijven kunnen zich immers financieren met eigen of met geleende middelen.
Leningen hebben een bepaalde termijn en je moet er rente op betalen, of het nu goed gaat of niet.
Eigen middelen hebben daarentegen een onbeperkte duur en je moet er geen rente op betalen.
Het impliceert minder verplichtingen en dus meer zekerheid over investeringen op lange termijn.
Door de notionele intrestaftrek zullen bedrijven nu sneller kiezen voor de opbouw van eigen kapitaal dan voor schulden.
En eigen vermogen is bij uitstek een langetermijninstrument.
Het is geld dat in de onderneming zit en gebruikt zal worden voor investeringen
en de creatie van werkgelegenheid.
Bovendien trekt het systeem van de notionele intrestaftrek buitenlandse bedrijven naar ons land,
met opnieuw gunstige gevolgen voor de werkgelegenheid.
Open Vld garandeert continuïteit in het systeem van de notionele intrestaftrek.
Er moeten bovendien nieuwe inspanningen komen die er toe moeten leiden dat alle ondernemingen dit systeem nog beter begrijpen en nog meer toepassen, met speciale aandacht voor de kleinere ondernemingen.
Open Vld acht het opportuun om naar analogie met deze maatregel, een gelijkaardige maatregel in te voeren voor particulieren die eigen middelen investeren in hun eenmanszaak.
Ook voor hen is het immers zo dat leninglasten fiscaal in aftrek kunnen worden gebracht, terwijl financieringen met eigen middelen geen enkel fiscaal voordeel opleveren.
Teneinde deze discriminatie tussen de fiscale behandeling van eigen middelen en geleende middelen weg te werken, stelt Open Vld voor om een fictieve interestaftrek toe te kennen op de eigen middelen die door particulieren geïnvesteerd worden in hun eenmanszaak.
Naar analogie met het bestaande systeem van de notionele interestaftrek voor de bedrijven, pleit Open Vld voor de invoering van een vergelijkbaar systeem voor eenmanszaken.
De verlaging van de belastingen moet voor Open Vld ook gepaard gaan met een verschuiving van belastingen.
In het kader van de Lissabon-strategie verbond ons land zich tot een versterking van de economie in het algemeen, meer en betere banen, meer sociale cohesie en een gezond leefmilieu in het bijzonder.
Om deze doelstellingen te bereiken vormt de fiscaliteit een belangrijk beleidsinstrument.
In ons land weegt die fiscaliteit echter hoofdzakelijk op de factor arbeid.
De milieu- en energiegerelateerde belastingen bedragen slechts een fractie van die belasting op arbeid.
In het licht van een strategie gericht op jobcreatie, sociale cohesie en een gezond leefmilieu is dit onverstandig.
Wat men wil creëren – jobs – wordt belast en wat men wil terugdringen – milieudruk – wordt fiscaal ongemoeid gelaten.
Open Vld wil dit omdraaien.
Open Vld wil de belastingen op arbeid ten dele verschuiven naar belastingen op vervuiling en andere samenlevingsbedreigende factoren.
Op die manier worden gewenste effecten gestimuleerd en ongewenste effecten tegengegaan.
Het is logischer werken te belonen dan te belasten, zoals het logischer is milieuvervuiling te belasten dan te belonen.
Een tweede verschuiving die zich opdringt om de factor arbeid te ontlasten is een verschuiving van de belasting op arbeid naar belastingen op het vernietigen van welvaart.
Opnieuw staan we hier voor de keuze tussen het belasten van het creëren van welvaart of het belasten van het verbruiken van welvaart.
Open Vld kiest voor het laatste.
Open Vld wil een verschuiving van belastingen op arbeid naar belastingen op verbruik van welvaart.
Willen we de financiering van onze welvaartsstaat tewerkstellingsvriendelijker maken, dan dient de huidige arbeidsbelastende financieringswijze ten dele vervangen te worden door een alternatieve financiering.
Door volgens het Vivant-systeem de lastendruk te verplaatsen van mensen naar producten, dragen ook ingevoerde producten bij tot de financiering van onze sociale zekerheid.
De lastenverlagingen worden gefinancierd door de globale verschuivingsoperatie van lasten op arbeid naar lasten op vernietiging van welvaart,
door een gedeeltelijke compensatie in de bestaande aftrekken
en door een drastische beperking in de uitgaven (buiten de vergrijzingskost) in de komende jaren.
Daarnaast zal deze maatregel een sterke stimulans betekenen voor de arbeidsparticipatie
en de economische activiteit in het algemeen, met belangrijke meerontvangsten voor de staat tot gevolg.
Bovendien zal de volgende hervorming van de staat moeten waken over een evenwichtige verdeling van de kosten van de vergrijzing over alle niveaus.
Lagere belastingen impliceren ook een correcte aangifte van inkomsten en inning van belastingen.
Lagere belastingen zullen voor meer inkomsten zorgen, maar tegelijk moet er dan een nultolerantie zijn voor fraudeurs.
Er is dan immers geen reden meer om inkomsten niet aan te geven.
Die nultolerantie geldt ook voor sociale fraude.
Open Vld kiest resoluut voor een effectieve, efficiënte en strenge, maar rechtvaardige belastingcontrole.
Voor Open Vld is iedere belastingverhoging uitgesloten.
Belastingverlagingen zijn de beste manier om onze economie sterker te maken en de welvaart voor iedereen, actief of niet-actief, te verhogen.
Wij willen de belastingen vereenvoudigen, verschuiven en verlagen.
We willen naar een fair tax van 3 tarieven
en willen onze internationale concurrentiepositie versterken met een fundamentele belastingverlaging.
Haast iedereen begrijpt nu dat ecologische uitdagingen als de klimaatsverandering niet louter theoretisch zijn.
Omdat de economie ten dienste moet staan van de mens en niet omgekeerd, moeten we twee sporen bewandelen die op elkaar inwerken en elkaar versterken: enerzijds het gedrag en de mentaliteit wijzigen, en anderzijds beleidsinstrumenten, onder meer fiscale en marktinstrumenten, in ecologische zin aanpassen.
Investeringen in milieuvriendelijke technologieën en energiebronnen moeten gestimuleerd worden.
Open Vld is van oordeel dat eenvoudige regulerende heffingen op milieubelastende activiteiten moeten worden ingevoerd die maken dat burgers geconfronteerd worden met de werkelijke kostprijs van hun milieuvervuilend gedrag.
Bij het milieuvriendelijker maken van onze fiscaliteit en van het beleid in het geheel zijn sociale correcties noodzakelijk. (Resolutie goedgekeurd op het congres ‘De open samenleving’ van 11/2/’0)
De klimaatorganisatie van de Verenigde Naties stelde in haar rapport van begin dit jaar dat de menselijke activiteiten in belangrijke mate verantwoordelijk zijn voor de opwarming van de aarde.
De wetenschappers zijn het erover eens dat de mens het aanzien van de planeet aan het veranderen is.
Volgens de experten worden de armere regio’s het zwaarst getroffen.
Afrika zal % meer droge gebieden tellen als het drie graden warmer wordt.
Het is waarschijnlijk dat 1,1 tot 3,2 miljard mensen zullen aankijken tegen een watertekort als de temperatuur stijgt met 2 tot 4,% ten opzichte van 10.
Zo’n 200 tot 600 miljoen mensen zullen bedreigd worden door hongersnood.
Ieder jaar zullen twee tot zeven miljoen mensen meer het slachtoffer worden van overstromingen aan de kusten…
Eén van de uitgangspunten van een liberale open samenleving is het beginsel dat de vrijheid van de ene persoon stopt daar waar de vrijheid van de ander begint.
Vanuit die invalshoek is Open Vld erg bekommerd om de kwaliteit van het milieu en om het vrijwaren van de natuurlijke rijkdommen.
De ecologische uitdaging is een gezamenlijke verantwoordelijkheid van burgers, bedrijven en overheden.
Ze zal van elk van ons inspanningen vragen.
Op de studiedag ‘Open Klimaatplan’ te Lint hebben we onze visie op het klimaatprobleem vastgelegd.
Open Vld wil geen symbolische ingrepen, maar duurzame maatregelen ten gronde.
Om de uitstoot van CO2 drastisch te verminderen wil Open Vld veranderingen in diverse aspecten van het menselijk handelen: onze woon-, consumptie- en verplaatsingsgewoonten, de productiewijzen van onze bedrijven en de wijze van elektriciteitsopwekking.
Voor Open Vld zijn milieu en ondernemen geen tegenstanders, maar bondgenoten.
Beiden kunnen perfect op elkaar inspelen en elkaar versterken; mits voluit gekozen wordt voor ecologische innovatie.
Open Vld geeft in haar “Open Klimaatplan”, vier wegen aan waarmee ze tot een CO2-arme samenleving wil komen: (1) via een decentralisatie van de energieproductie,
(2) een groene fiscaliteit,
(3) het realiseren van energiebesparingen door het stimuleren van energiezuinige (ver)nieuwbouw en producten, en tenslotte,
(4) het investeren in de ontwikkeling van nieuwe CO2-arme, hernieuwbare energiebronnen en –technieken.
Open Vld wil het klimaatprobleem structureel aanpakken.
De manier waarop ze dat wil doen en de visie die ze daarover heeft is deze die beschreven staat in het “Open Klimaatplan”.
U vindt dit plan op onze website.
Migratie is van alle tijden.
Maar het is duidelijk dat de migratiestromen in een geglobaliseerde wereld alleen maar toenemen.
Open Vld vindt migratie geen negatief of bedreigend fenomeen.
Mensen die naar hier willen komen om te werken, dragen bij tot onze welvaart.
Daarom moeten er andere mogelijkheden zijn om zich in ons land te vestigen.
We kiezen voor een Europees systeem waarbij investeerders en mensen met een arbeidscontract op zak in functie van de noden van de arbeidsmarkt hier kunnen komen wonen en werken.
Ook voor mensen die niet meteen binnen deze criteria passen, moet onze maatschappij open staan, binnen quota die binnen de Europese Unie afgesproken worden.
De mensen die in dit verband naar ons land migreren verwerven bij voorkeur in het land van herkomst onze taal en de noodzakelijke vaardigheden.
Tevens wil Open Vld misbruiken van politiek asiel en gezinshereniging verder bestrijden. (Resolutie goedgekeurd op het congres ‘De open samenleving’ van 11/2/’0)
De wereld globaliseert aan een razendsnel tempo.
Afstanden die een eeuw geleden nog onoverbrugbaar leken, worden vandaag in enkele uren afgelegd.
De mobiliteit van mensen is nog nooit zo groot geweest.
Maar niet alleen de fysieke mobiliteit is sterk toegenomen.
De virtuele mobiliteit heeft nog grotere stappen vooruit gezet.
E-mail en internet stonden begin jaren 0 nog in hun kinderschoenen.
Nu zijn ze onmisbaar geworden.
Al deze evoluties versterken de globalisering.
Ze zorgen ervoor dat niet alleen mensen, maar ook goederen en diensten sneller dan ooit de wereld rond geraken.
Producten in Azië geproduceerd vinden binnen de week toegang tot de Europese markt.
Bedrijven die hun boekhouding laten verzorgen in India zijn geen uitzondering meer.
In deze razendsnelle globalisering durven mensen al eens angstig te worden.
Ze zien vreemde mensen in hun eigen dorp of stad opduiken.
Ze lezen over bedrijven die delokaliseren, met banenverlies tot gevolg.
Ze zien op tv beelden van over heel de wereld.
Nogal wat mensen voelen zich daardoor bedreigd.
Nochtans beleefde onze regio in het verleden net hoogdagen wanneer we openstonden voor nieuwkomers.
Open Vld wil het onafwendbare op een positieve manier tegemoet treden.
In plaats van nostalgisch terug te denken aan vroegere tijden, moeten beleidsmakers ons land voorbereiden op de toenemende globalisering.
Open Vld wil hier het voortouw nemen.
In plaats van onze markten en grenzen af te schermen voor alles en iedereen wil Open Vld een beleid voeren dat maximaal voordelen haalt uit de globalisering.
Want die biedt wel degelijk kansen en opportuniteiten.
Alleen moeten we die kansen aangrijpen.
In plaats van onze bedrijven naar het buitenland te laten trekken, willen we buitenlandse bedrijven en werknemers naar hier halen.
Om ze zo te laten meebouwen aan onze welvaart.
In plaats van vreemdelingen via de omweg van de asielprocedure of via gezinshereniging de toegang tot ons land te verschaffen, willen we ruimte geven voor zij die onze economie en dus onze welvaart kunnen versterken.
Kortom, Open Vld wil naast politiek asiel en gezinshereniging, de mogelijkheid creëren voor legale economische migratie.
Daarbij mogen we echter niet de fouten van het verleden herhalen en deze nieuwkomers aan hun lot overlaten, maar kiezen voor een goed onthaal- en inburgeringsbeleid.
Migratie is van alle tijden.
In het verleden migreerden honderdduizenden Europeanen, waaronder heel wat Vlamingen, naar de Verenigde Staten en Canada.
Het heeft die landen niet verzwakt, integendeel.
Het is geen toeval dat de VS, de meest dynamische samenleving in de geschiedenis, opgebouwd werd door immigranten.
Migranten uit Italië, Marokko en Turkije hebben in het verleden ook bijgedragen tot de economische ontwikkeling van ons land.
Ze deden het werk dat de autochtone bevolking niet meer wou doen.
Ongetwijfeld zou deze migratiegolf beter verwerkt geweest zijn, als wij deze nieuwkomers niet als ‘gastarbeiders’ gezien hadden, maar als immigranten.
Omdat zowel wij als zij er-van uitgingen dat hun verblijf slechts tijdelijk was, hebben we beiden te weinig in integratie geïnvesteerd.
Maar we mogen daarom het kind niet met het badwater weggooien.
Migratie is iets positiefs.
Als we migratie toestaan, op een gecontroleerde manier, dan kunnen we beter dan vandaag gebruikmaken van de productiviteit en specialisatie van de nieuwkomers.
Migratie moeten we ook bekijken in het licht van de toenemende vergrijzing van onze bevolking.
Meer immigratie is gewoon een noodzaak om onze economie leefbaar te houden
en een sociale zekerheid te verzekeren voor de volgende generatie.
Onze industrie schreeuwt om mensen met een specifieke vaardigheid en die we hier niet vinden zoals informatici, technici, lassers, mechanici en elektriciens.
Andere landen zoals de VS, Canada, Zuid Korea en Japan zijn volop bezig met mensen met specifieke vaardigheden aan te trekken.
Concreet wil Open Vld een systeem waarbij investeerders en mensen met een arbeidscontract op zak, in functie van de noden van de arbeidsmarkt, hier kunnen komen wonen en werken.
Belangrijk is het besef dat die mensen zelf goederen en diensten produceren, een zaak opstarten, belastingen betalen en consumeren.
Op die manier dragen ze bij tot de economische ontwikkeling van onze westerse landen.
Ze stimuleren de groei
en ze hebben een positief effect op de werkgelegenheid, ook voor onze eigen mensen.
In een eerste fase maken we al meteen komaf met de beperkingen die vandaag vervat zitten in het overgangsregime voor werknemers uit de nieuwe EU-landen, waarbij deze enkel knelpuntvacatures mogen komen invullen.
Bij deze nieuwe vorm van legale economische migratie, mogen we echter de fouten van het verleden niet herhalen.
In de jaren vijftig en zestig werden de vele gastarbeiders aan hun lot overgelaten en leverden we geen inspanningen om ze ook in onze samenleving te integreren.
Voor deze nieuwkomers bouwen we een goed onthaal- en inburgeringsbeleid uit.
Zij die hier langer verblijven verplichten we een inburgeringstraject te volgen zodat ze optimaal kunnen integreren in onze samenleving.
Daarnaast wil Open Vld dat, in het kader van Europese afspraken, ook personen kunnen toegelaten worden die niet aan deze criteria voldoen.
Het probleem vandaag is dat we immigranten niet wettelijk toelaten tot ons grondgebied, waardoor ze in de illegaliteit terechtkomen en zo de concurrentie vervalsen tegenover diegenen die werken met legaal ingeschreven arbeiders.
Het is een feit waarvoor we vandaag teveel de kop in het zand steken of waarvoor we dure controlediensten in het leven roepen die er uiteindelijk op uitkomen dat bepaalde economische activiteiten niet langer gebeuren.
Het zorgt er ook voor dat momenteel migranten in mensonwaardige omstandigheden als werknemers maar ook als slachtoffers van huisjesmelkers worden uitgebuit.
Open Vld stelt een globale aanpak voor op Europees vlak.
We moeten de migratiestop van de jaren ‘0 opheffen en een systeem van gecontroleerde migratie mogelijk maken.
Die moet dan wel samengaan met een verstrengde controle op illegale instroom
en een verbeterde opvang en inburgering in onze westerse samenlevingen.
Momenteel bestaan er problemen inzake taalkennis, werk en huisvesting.
Binnen een gecontroleerde migratie kunnen we dit opvangen.
Open Vld stelt een Europees systeem van gecontroleerde migratie voor, waarbij mensen die naar hier komen beter voorbereid zijn op integratie in het land van ontvangst.
Concreet pleit Open Vld ervoor dat binnen de Europese Unie jaarlijks wordt overlegd hoeveel migranten elk EU-land kan opnemen.
Elke persoon buiten de EU kan zich dan kandidaat stellen.
De voorwaarden zijn de volgende: de kandidaat verbindt er zich toe om een taalcursus te volgen in zijn land van herkomst (de kost hiervoor wordt gedragen door het land van herkomst en de EU) en zich daarna te onderwerpen aan een taaltest (in het land van herkomst door examinatoren uit de betrokken EU-landen).
Het gastland voorziet in de opvang van de voorziene migranten.
Kandidaten die toegelaten worden mogen hun echtgenoot of echtgenote en kinderen meebrengen (zij worden meegerekend in het contingent legale migratie) op voorwaarde dat ze het onderhoud van de aldus meegebrachte personen garanderen.
De gezinsleden volgen vanzelfsprekend een inburgeringtraject bij ons.
Tevens moet er op Europees vlak een databank komen op basis van een gegarandeerde identificatie van elke migrant die zich aanbiedt op het grondgebeid van de Europese Unie.
Deze gegevens mogen door geen enkele instantie misbruikt worden.
De voordelen van dit systeem zijn legio.
Er wordt weerwerk geleverd aan de vaak mensonterende vormen van illegale migratie via bootjes en vrachtwagens.
De bevolking in de EU-lidstaten weet perfect hoeveel migranten zullen binnenkomen.
De kandidaten zijn voorbereid, kennen de taal en hebben uitzicht op huisvesting en tewerkstelling.
De migratie verloopt volledig legaal (in tegenstelling tot de bestaande illegale praktijken die de asielzoekers trouwens handenvol geld kosten).
Het ontvangstland krijgt gemotiveerde mensen binnen die inzetbaar zijn in de samenleving in het algemeen en in het economisch systeem in het bijzonder.
In ons land zijn de fundamentele rechten en vrijheden gelukkig gewaarborgd.
Het recht op vereniging, op vrije meningsuiting, op fysieke integriteit, … het zijn maar enkele van de fundamentele mensenrechten die in onze westerse democratieën vaak grondwettelijk zijn verankerd.
Dat kan niet gezegd van vele andere landen in de wereld.
Politieke vervolgingen en onderdrukking zijn er nog al te vaak schering en inslag.
Wie omwille van politieke redenen, ras, godsdienst of nationaliteit ernstig gevaar loopt moet daarom in ons land kunnen rekenen op een veilig onderdak.
België volgt onverkort de Conventie van Genève en elke aanvraag van een asielzoeker wordt onderzocht op zijn gegrondheid.
Mensen die aan de voorwaarden voldoen krijgen politiek asiel in ons land.
In Europees verband moet nagegaan worden of onderdrukking op basis van geslacht, seksuele geaardheid en gevaar omwille van genitale verminkingen mee kunnen opgenomen worden in de criteria die van toepassing zijn onder de Conventie.
Indien een asielaanvraag wordt ingewilligd op valse verklaringen, wordt het asiel ingetrokken.
Het probleem is dat naast terechte aanvragen voor politiek asiel ook een veelvoud van aanvragen komen van personen die geen geldige reden hebben om op basis van de Conventie van Genève asiel te verkrijgen.
De aantrekkingskracht van de westerse landen op miljoenen mensen zorgt ervoor dat velen op eigen houtje – maar vaker nog via nietsontziende mensensmokkelaars – proberen onze contreien te bereiken.
De levensgevaarlijke methodes om over land, via vrachtwagens en bootjes West-Europa te bereiken, demonstreren de wanhoop en de vaste wil van velen om zich hier permanent te komen vestigen.
Hoeveel begrip men ook kan opbrengen voor de bijzonder moeilijke levensomstandigheden waarin deze mensen zich bevinden, toch kunnen we het misbruik van onze asielprocedures en het illegaal verblijf in ons land niet toelaten.
Als we misbruik toelaten, laten we de echte politieke vluchtelingen in de steek.
De regering heeft in de voorbije jaren diverse maatregelen genomen om de toestroom aan asielzoekers in te dijken.
Met succes.
In het jaar 2000 waren er nog meer dan 40.000 personen die asiel aanvroegen in ons land.
Dit is gedaald tot circa 11.000 in 2006.
De eerste maanden van 200 bevestigen de dalende tendens.
Deze terugloop was maar mogelijk door een geheel van maatregelen zoals de afschaffing van de financiële steun door de OCMW’s, door kortere procedures waardoor asielzoekers sneller antwoord krijgen op hun aanvraag, door een kordater en efficiënter terugwijzingsbeleid en een toename van vrijwillige terugkeer naar de landen van herkomst.
Open Vld wil dat misbruik van de asielprocedure geen enkel voordeel meer kan opleveren.
De toegang tot de Raad van State moet worden ingeperkt.
Zo moet de cassatiefilter nog verder aangescherpt worden, zodat de Raad van State slechts in uitzonderlijke gevallen en enkel wanneer de eenheid van rechtspraak in het gedrang komt of wanneer het om principekwesties handelt, kan gevat worden.
Open Vld wil een daadwerkelijke toepassing van de spreiding van asielzoekers over de Belgische gemeenten.
Die spreiding moet meer zijn dan een financiële regeling voor de OCMW-kosten.
Dit houdt enerzijds in dat de gemeenten verantwoordelijk zijn voor het vinden van huisvesting voor de hun toegewezen asielzoekers.
Anderzijds heeft de asielzoeker ook de verantwoordelijkheid om in te gaan op het huisvestingsaanbod van de eigen gemeente.
De asielzoeker die wordt toegewezen aan een OCMW van een bepaalde gemeente vestigt zich op het grondgebied van die gemeente in de woning die hem door dit OCMW wordt verstrekt.
Indien hij weigert zich in deze gemeente te vestigen, verliest hij evenwel zijn recht op de steun van het OCMW waaraan hij werd toegewezen.
De huidige asielcijfers zijn nog steeds te hoog.
In de eerste plaats komt dit door de nieuwe en strengere regels die men in de andere West-Europese landen heeft aangenomen.
Er bestaat een ongezonde concurrentie tussen de EU-lidstaten op het vlak van migratie waarbij de politiediensten en diensten voor vreemdelingenzaken van de diverse lidstaten vaak hetzelfde werk moeten overdoen.
Open Vld wil een Europese aanpak op het vlak van de vluchtelingen, asielzoekers en migratie.
Er is nood aan een eenvormige Europese asielprocedure.
Bovendien pleiten we voor een Europese aanpak van de readmissieakkoorden met andere landen.
België moet de EU richtlijn terzake consequent uitvoeren.
Om de toename van het aantal asielzoekers tegen te gaan en op die manier meer ruimte en efficiëntie te bekomen voor vluchtelingen die het écht nodig hebben, is er echter meer nodig.
Zo moeten we mensen, die niet omwille van politieke redenen hun land willen ontvluchten, ontraden om naar ons land te komen.
Om te vermijden dat mensen ongegrond beroep doen op de asielprocedure wil Open Vld potentiële immigranten grondig inlichten in hun thuisland over de regels die gelden in de mogelijke opvanglanden.
Ingevolge de recente wijzigingen van de voorwaarden tot gezinshereniging moeten ook de associatieverdragen met Algerije, Marokko, Tunesië, Turkije en de voormalige republiek Joegoslavië worden herzien.
Gezinshereniging met de ouder(s) kan enkel worden toegestaan indien de zoon of dochter bij wie ze zich vervoegen in staat is in het onderhoud van de ouder(s) te voorzien en indien de ouder(s) in hun thuisland over geen enkele vorm van hulp of opvang beschikken.
Gezien het maatschappelijke belang van accuraat cijfermateriaal over asiel, gezinshereniging en regularisatie wil Open Vld de oprichting van een algemene Kenniscel Asiel en Migratie binnen de FOD Binnenlandse Zaken.
Met deze maatregelen willen we ook de mensensmokkelaars de wind uit de zeilen nemen.
Op die manier willen we vermijden dat mensen die op zoek zijn naar een beter leven slachtoffer worden van malafide mensenhandelaars die enkel uit zijn op grof geldgewin en er niet voor terugdeinzen mensen daarvoor uit te buiten.
De zopas aangepaste asielwet moet het onmogelijk maken dat de procedures te lang aanslepen.
Aldus neemt deze wet het probleem weg dat afgewezen asielzoekers om regularisatie verzoeken omdat zij te lang hebben moeten wachten op een beslissing van de overheid.
Maar dat lost het probleem niet op van de vele mensen die in België zijn gebleven nadat hen een negatieve beslissing werd betekend.
Hoeveel begrip en sympathie men voor deze mensen ook kan hebben - zeker indien zij zich optimaal hebben geïntegreerd - kan het voor Open Vld niet dat uit louter illegaal verblijf rechten worden gepuurd.
Dat zou oneerlijk zijn tegenover de vele asielzoekers die zich wel hebben onderworpen aan de beslissingen van de asielinstanties en het land hebben verlaten.
Open Vld wil ook een verdere versterking van initiatieven, in samenwerking met de Internationale Organisatie voor Migratie (IOM), om de afgewezen asielzoekers op menswaardige manier naar het land van herkomst te begeleiden.
Financiële en andere steun moeten daarvoor voorzien worden, naast initiatieven voor een ‘herintegratie’ in het land van herkomst.
Tevens voorziet de aangepaste wet in de mogelijkheid om een verblijfsmachtiging toe te kennen in buitengewone omstandigheden.
Voor Open Vld kunnen in de toekomst, op deze basis, regularisaties om prangende humanitaire redenen toegestaan worden.
Voor Open Vld kan men geen rechten putten uit illegaliteit.
Wie na een door de wet voorzien onderzoek van zijn asielaanvraag een negatieve beslissing krijgt, moet het land verlaten.
Betrokkenen moeten daarbij geholpen worden i.s.m. de internationale organisaties.
Open Vld vindt weliswaar dat uitzonderingen moeten gemaakt worden wanneer het niet vervuld zijn van de asielaanvraag een gevolg is van een overheidsfalen.
Open Vld is geen voorstander van een nieuwe vorm van collectieve regularisatie.
Een vreemdeling die in België wenst te verblijven moet een inburgeringstraject doorlopen.
Er dient hem in eerste instantie een voorwaardelijk verblijfsrecht toegekend te worden.
In een tweede fase kan een definitief verblijfsrecht worden toegestaan en tenslotte moet de mogelijkheid geboden worden om de Belgische nationaliteit te verwerven.
De toekenning van de Belgische nationaliteit moet een recht zijn dat echter verbonden is aan het respecteren van bepaalde verplichtingen.
De kennis van de taal van de regio en het respecteren van de grondregels van onze samenleving zijn hierbij basisvereisten.
Vreemdelingen die op legale wijze op het grondgebied verblijven dienen de kans te krijgen om de Belgische nationaliteit te verwerven.
Hierbij is evenwel vereist dat zij de taal van de regio waar zij verblijven beheersen en de basisbeginselen van onze Belgische rechtsstaat respecteren.
Een open samenleving mag migratie niet zien als een bedreiging maar als een kans.
Open Vld wil economische migratie toelaten.
Economische migratie moet kunnen wanneer men een arbeidscontract heeft en onze taal wil leren.
Daarnaast willen wij een green card-systeem, waarbij een beperkt en Europees overeengekomen contingent migranten via lot of selectie naar hier mag komen, op voorwaarde dat ze vooraf onze taal leren.
Politieke vluchtelingen moeten welkom blijven,
maar wie voor de illegaliteit gekozen heeft kan daar geen rechten uit putten.
Racisme hoort niet thuis in een open samenleving.
Het groepsdenken van ‘ons tegen hen’ bevordert alleen maar de misverstanden en wakkert het racisme aan.
In een open samenleving heeft geen enkel individu het recht om een ander individu uit te sluiten op basis van ras, geslacht, godsdienst of etnische afkomst.
Voor racisme bestaat geen enkel excuus.
Open Vld vindt de beste manier om het groepsdenken te doorbreken een beleid dat zoveel mogelijk gelijke rechten en plichten geeft aan iedereen.
Iedereen heeft immers recht op individuele zelfontplooiing. (Resolutie goedgekeurd op het congres ‘De open samenleving’ van 11/2/’0)
De internationale politieke ontwikkelingen en de globalisering die kenmerkend zijn voor de afgelopen decennia hebben verscheidene soorten migratiestromen op gang gebracht en hebben het gezicht van de Vlaamse bevolking danig gewijzigd.
Onze steden en gemeenten komen steeds meer in aanraking met nieuwe culturen, tradities, levensbeschouwingen, geloofsovertuigingen en maatschappijvisies.
Daardoor werd het dagdagelijkse leven van de oorspronkelijke inwoners van bepaalde wijken ingrijpend beïnvloed.
Ook de aard van de migratie blijft aan verandering onderhevig.
Vandaag leven in onze steden en gemeenten mensen die afkomstig zijn uit alle hoeken van de wereld.
De Vlaamse samenleving anno 200 wordt gekenmerkt door diversiteit.
Dit is een onomkeerbaar feit.
Diversiteit is een realiteit die flexibiliteit vereist van alle Vlamingen, of deze nu oud of nieuw zijn.
De diverse samenleving vergt een actief optreden van de overheid, op alle bestuursniveaus.
De uitdagingen zijn immers groot.
De aanwezigheid van talrijke mensen met diverse achtergrond betekent niet alleen een verrijking van de samenleving, ze kan de sociale samenhang ook op de proef stellen.
Open Vld wil een kader creëren waarin mensen vanuit diverse culturen en religies harmonieus kunnen samenleven.
In die zin verwerpen we zowel het cultuurrelativisme als het monoculturalisme die beide ingaan tegen de vrijheid en waardigheid van het individu.
Open Vld streeft naar een kosmopolitisch humanisme dat gebaseerd is op een universele seculiere moraal.
Het betreft een autonome moraal waarbij fundamentele grondrechten als de vrijheid van meningsuiting, de scheiding van geloof en staat, de gelijkheid van elke mens en het recht op zelfbeschikking bestaan die voor elke mens onaantastbaar zijn.
Een neutrale overheid moet toezien op toepassing van deze grondrechten.
De hoogtepunten in de geschiedenis van ons land hebben als gemeenschappelijk kenmerk dat ze zich manifesteerden in periodes dat we openston-den voor invloeden van buitenaf.
De afgelopen decennia heeft Vlaanderen zich onder invloed van het succes van extreem-rechts overgeleverd aan angst en onverdraagzaamheid.
Als democratische politici moeten wij erkennen dat we ons te veel hebben laten afschrikken door de vijandigheid die onverdraagzame krachten in de harten van onze bevolking geplant hebben.
Een belangrijk omslagpunt kwam niet van de politiek maar uit de samenleving, met de 0110-concerten.
Open Vld was de eerste en zowat enige partij die haar onmiddellijke steun uitsprak voor dit initiatief.
Tijdens de gemeenteraadsverkiezingen werd de politieke vertaling van onverdraagzaamheid voor het eerst een halt toegeroepen, in Antwerpen en nog meer in Gent.
De politiek moet nu doen wat ze helaas te lang heeft nagelaten.
Wij moeten de strijd aanbinden tegen racisme en onverdraagzaamheid.
Daarvoor is er nood aan een mentale omslag.
Die mentale omslag is een gemeenschappelijke uitdaging voor oude en nieuwe Belgen, middenveld en politiek.
Het fundament van iedere mentale omslag is het gebruik van taal.
Termen als ‘allochtoon’, ‘migrant’ of ‘vreemdeling’ zijn intussen stigmatiserend.
Het valt bovendien op dat iemand die hier geboren is uit Noord-Afrikaanse ouders, onze taal kent en onze nationaliteit heeft ‘allochtoon’ of ‘vreemdeling’ genoemd wordt, terwijl een Amerikaan die onze taal niet kent dit etiket bespaard blijft.
Elke mens die in België zijn toekomst heeft, is voor Open Vld een Belg, ook al liggen haar of zijn roots elders in de wereld.
In een open samenleving wordt geen onderscheid gemaakt tussen mensen op basis van hun huidskleur of op basis van de plaats waar hun ouders of grootouders geboren zijn.
Wie elders geboren is, maar in België zijn toekomst heeft gevonden, is voor ons geen ‘vreemde’ of ‘allochtoon’, maar eenvoudigweg een nieuwe Belg.
Vanuit onze liberale overtuiging verwerpen wij iedere vorm van groepsdenken.
Het kan niet zijn dat men racisme en onverdraagzaamheid, die de meest verwerpelijke uitwassen van groepsdenken zijn, te lijf zou gaan met remedies die opnieuw oude en nieuwe Belgen opdelen in groepen, in tegenstellingen tussen ‘wij’ en ‘hen’.
Open Vld kiest voor een individuele emancipatorische benadering, waarbij we ons concentreren op mensen en situaties en niet op etiketten en tribalisme.
We willen niet kiezen voor een samenleving waarin verschillende gemeenschappen naast elkaar leven.
We verzetten ons tegen het ‘uitsluiten’ van mensen uit onze samenleving, maar ook tegen het ‘opsluiten’ van mensen in hun cultuur.
Open Vld verzet zich tegen uitsluiting en segregatie.
Open Vld wil de verenigingen aanmoedigen die de strijd tegen uitsluiting en segregatie in hun doelstellingen opnemen en in hun werking waarmaken en die het recht op zelfbeschikking ondersteunen.
Open Vld wil de verenigingen aanmoedigen die zich richten tot alle mensen in de samenleving en hiervoor een actief wervingsbeleid voeren.
Er gaan in de samenleving en bij bepaalde politici helaas steeds meer stemmen op om in cruciale beleidsdomeinen zoals onderwijs, huisvesting of tewerkstelling in het beleid een onderscheid te maken tussen mensen op basis van hun afkomst.
Voor Open Vld is het onaanvaardbaar dat mensen op basis van de geboorteplaats van hun ouders of grootouders - positief of negatief - anders behandeld worden.
De afkomst van een individu kan nooit een criterium zijn om haar of hem anders te behandelen.
Het geboorteland van iemands ouders of grootouders kan voor Open Vld geen criterium zijn om onderscheid te maken tussen de burgers van ons land.
Iedereen in eenzelfde situatie moet op eenzelfde manier geholpen worden.
Mensen zijn geen statistieken.
Toch mag het beleid niet blind zijn voor bepaalde vaststellingen.
De werkloosheid onder nieuwe Belgen is hoger dan onder de rest van de bevolking, hun scholingsgraad is lager.
Ook andere statistieken geven een alarmerend signaal.
Die slechte statistieken zijn deels te verklaren door objectieve factoren zoals taalachterstand en een opvoeding door ouders die minder vertrouwd zijn met onze samenleving.
Tegelijkertijd valt niet te ontkennen dat sommige nieuwe Belgen minder kansen krijgen wegens de angst voor het vreemde en het racisme in het hoofd van vele landgenoten.
Aan beide oorzaken moet even hard geremedieerd worden.
Als liberalen willen we voor iedereen gelijke kansen creëren.
In het kader van de arbeidsmarkt vindt Open Vld het opvolgen van het effect van het beleid cruciaal.
Vandaar dat we voorstander zijn van een verfijnd monitoringsysteem, mits aan een aantal randvoorwaarden wordt voldaan.
Zo moeten we bezig zijn met statistische gegevens, niet met individuen, en moet die monitoring gebeuren op basis van objectieve criteria, zoals bijvoorbeeld nationaliteit.
Bovendien moet het systeem anoniem zijn.
Open Vld verzet zich tegen elk systeem van registratie van etnische achtergrond, afkomst of dergelijke meer op individueel niveau.
Open Vld verwerpt iedere vorm van etikettering van mensen.
Het feit dat nieuwe Belgen het statistisch slechter doen in het onderwijs en op de arbeidsmarkt is dramatisch.
Het is dramatisch voor individuele mensen om aan de kant te blijven staan in een welvarende samenleving.
Het is ook dramatisch voor die samenleving, die immers elk talent kan gebruiken.
De overheid heeft als taak om er alles aan te doen de oorzaken van de slechte statistieken te bestrijden.
Daarom moeten alle zeilen bijgezet worden om de objectieve factoren die mensen minder kansen geven aan te pakken.
We moeten sterk inzetten op de kennis van het Nederlands, op een goede studiebegeleiding, op permanente vorming en bijscholing en op een kordate arbeidsbemiddeling.
Elke mens heeft talenten.
Open Vld wil bijkomende investeringen in de onderwijs-en tewerkstellingskansen van mensen, omdat iedereen recht heeft op gelijke startkansen en omdat de samenleving elk talent kan gebruiken.
Open Vld wil dat iedereen de kans heeft om zijn eigen lot in handen te nemen.
Dat betekent dat we iedereen de vrijheid en de mogelijkheden willen geven om eigen keuzes te maken.
Gelijkheid van kansen is duidelijk een transversale bevoegdheid: elk beleidsdomein moet het creëren van gelijke kansen nastreven.
Om de zaken niet nodeloos ingewikkeld te maken wil Open Vld dat het gelijke-kansenbeleid als coherent bevoegdheidspakket volledig op het niveau van de gemeenschappen wordt gecentraliseerd.
Hetzelfde geldt voor integratie van mensen waarvan de ouders of grootouders een andere nationaliteit dan de Belgische hadden.
Dit laatste omdat Open Vld ervan overtuigd is dat de integratie van deze mensen het beste gediend wordt door algemene maatregelen binnen het kader van een algemeen gelijke-kansenbeleid.
Maar gelijke startkansen beginnen voor een groot stuk in het onderwijs.
Open Vld vindt een zo vroeg mogelijke instap in het (kleuter)onderwijs cruciaal voor de latere weerbaarheid van de jongeren, en dat net vooral voor kinderen die uit gezinnen komen die om één of andere reden minder kansen hebben.
Daarom is Open Vld voorstander van een inschrijvingsplicht voor kleuters vanaf 3 jaar.
Hoewel sommige bedrijven op dit punt behoorlijke inspanningen leveren, is de samenstelling van de werknemers van een bedrijf doorgaans geen afspiegeling van onze kleurrijke bevolking.
Dit is helaas nog meer het geval voor de tewerkstelling in overheidsdiensten.
Tegelijkertijd kampen veel van onze ondernemingen met moeilijkheden om vacatures in te vullen, terwijl veel nieuwe Belgen langs de zijlijn moeten blijven staan.
Hier gaan ontegensprekelijk veel kansen verloren.
De overheid moet in de eerste plaats zelf een voorbeeld stellen en in haar rekruteringsbeleid aandacht hebben voor de oorzaken van dit fenomeen.
Bij het publiceren van vacatures, en in de selectieprocedure moet vermeden worden dat minderheidsgroepen ten onrechte uit de boot vallen.
We moeten op dezelfde manier ook het bedrijfsleven stimuleren om alle talenten in de samenleving aan te boren.
Zowel de overheid als de bedrijven mogen daarbij nooit de kwaliteit en de noodzakelijke competenties uit het oog verliezen.
Elke werknemer of ambtenaar moet zijn job krijgen op basis van zijn capaciteiten.
Open Vld wil dat de overheid een voorbeeldfunctie opneemt in het voeren van een open en creatief diversiteitbeleid.
Ook onze bedrijven moeten aangemoedigd en ondersteund worden om een dergelijk open en creatief diversiteitbeleid te voeren.
Op die manier moet de werkvloer steeds meer een spiegel worden van de diverse samenleving.
Het hanteren van vrijwillige streefcijfers kan een goede methode zijn om overheid en bedrijven alert te houden voor deze problematiek.
Omdat overheid en bedrijven de juiste mensen op de juiste plaats moeten zetten, verzet Open Vld zich echter tegen elke vorm van opgelegde quota.
Hoeveel mensen worden nog gediscrimineerd, domweg omdat ze een andere huidskleur en een vreemde naam hebben?
Hoeveel vrouwen worden nog geslagen, vernederd en in de huiselijke kring opgesloten?
Waarom vinden sommige gelovigen dat de vrijheid van meningsuiting niet gebruikt mag worden om hun geloof in twijfel te trekken?
Waarom is het zo gemakkelijk de ander te herleiden tot een lid van een groep, met alle vooroordelen die daaraan worden gekoppeld?
Waarom is het zo moeilijk om elke mens open tegemoet te treden, ook als die een andere huidskleur, een ander geloof of een andere seksuele geaardheid heeft?
Het Centrum voor Gelijkheid van Kansen en bestrijding van Racisme moet omgevormd worden tot een interfederaal Centrum ter bestrijding van discriminatie.
Open Vld staat achter de oprichting van discriminatiemeldpunten in onze steden.
Deze meldpunten voeren een preventie- en een bemiddelingsbeleid.
Zij proberen discriminatie te voorkomen, of de gevolgen ervan te herstellen.
Waar nodig zal het Centrum ter bestrijding van discriminatie slachtoffers van discriminatie bijstaan om hun rechten waar te maken.
Liberalen kunnen niet aanvaarden dat onze basiswaarden abstract of theoretisch blijven.
Onze politici moeten werken aan een beleid dat die waarden afdwingt en voor iedereen garandeert.
Niet alleen in ons onderwijsbeleid, ons werkgelegenheidsbeleid en in ons inburgeringsbeleid, maar in alle beleidsdomeinen.
Dat is een dagelijkse opdracht die nooit af is.
Indien we dat niet doen zal er in onze samenleving steeds minder sprake zijn van vrijheid en verdraagzaamheid.
En tegen alles wat de vrijheid en gelijkwaardigheid van mensen bedreigt -en alleen daartegen -mogen en moeten we als liberaal onverdraagzaam zijn.
Alleen op die manier creëren we echt gelijke startkansen voor iedereen.
Via het onderwijs moeten alle Vlamingen inzicht en respect krijgen voor de gedeelde waarden en normen die een samenleving in diversiteit mogelijk maken.
Nieuwkomers die ons onderwijs niet hebben gevolgd, moeten met die spelregels kennismaken in een inburgeringstraject.
Open Vld is voorstander van een verplichte inburgering voor alle nieuwkomers van buiten de EU.
Dit inburgeringstraject kan een voorwaarde zijn voor het verblijfsrecht of voor het verkrijgen van de nationaliteit.
Voor racisme bestaat geen enkel excuus.
We moeten actiever werk maken van de strijd tegen racisme en onverdraagzaamheid.
Daarbij moeten misverstanden uit de weg geruimd worden en muren gesloopt.
Nieuwe Belgen zijn vrije burgers die geen etiket kunnen opgelegd krijgen.
Maatregelen moeten etno-neutraal zijn.
Positieve discriminatie is stigmatiserend en vindt daarom geen genade in onze ogen.
Het recht op veiligheid is een mensenrecht.
Dankzij de hervormingen van de politie is dit recht de afgelopen jaren beter gegarandeerd dan in het verleden.
De toename van zinloos geweld blijft echter verontrustend.
Er bestaat geen sluitende aanpak om dergelijk geweld te voorkomen of tegen te gaan.
Wel is het duidelijk dat iedereen moet bijdragen tot het indijken van dit fenomeen: onder meer ouders, buren, scholen, verenigingen en op de werkvloer.
Open Vld wil elke vorm van straffeloosheid vermijden, ook als het gaat om jonge criminelen.
Daarom is er nood aan een verdere modernisering van het justitiële apparaat, en meer bepaald van het gevangeniswezen, die moet leiden tot een snelle en correct toegepaste strafbepaling.
De strijd tegen misdaad en voor meer veiligheid mag echter niet ten koste gaan van eenieders individuele vrijheden. (Resolutie goedgekeurd op het congres ‘De open samenleving’ van 11/2/’0)
Geen vrijheid zonder veiligheid.
Een open samenleving van vrije burgers vereist een overheid die de nodige maatregelen neemt om de veiligheid van die burgers te waarborgen.
Die maatregelen bevinden zich op verschillende domeinen zoals politie, justitie, gevangeniswezen; maar ze moeten ook preventief zijn.
Vooral in de aanpak van het zogenaamde zinloos geweld zullen we maar resultaten boeken als iedereen meer burgerzin aan de dag legt en zijn of haar verantwoordelijkheid opneemt.
Alleen op deze manier is een warmere samenleving mogelijk die tevens de strijd tegen het blind geweld aankan.
Uit de Veiligheidsmonitor 2006 blijkt dat het vertrouwen in de politie is gestegen.
Terecht.
Dankzij de succesvolle politiehervorming werken alle politiediensten nu samen.
Bovendien werd de administratieve last bij de politieagenten sterk afgebouwd zodat er meer blauw op straat is.
Open Vld wil resoluut op de ingeslagen weg verder gaan.
Om nog minder papierwerk te hebben en dus meer blauw op straat, moet het verloningssysteem van de politieagent eenvoudiger.
Nu is dit te veel geënt op premies, toelagen, vergoedingen allerlei.
Deels was dit noodzakelijk om de samensmelting van de statuten van de drie vroegere politiekorpsen tot één eenheidsstatuut mogelijk te maken, doch dit systeem genereert veel paperasserij.
Nu de geïntegreerde politie ook in de hoofden van de politieagenten meer en meer een feit is geworden, kan werk worden gemaakt van een eenvoudigere functionele verloning.
In onze snel evoluerende maatschappij wijzigt ook de visie op de taken en de finaliteiten van de politiediensten.
Het is duidelijk dat de politiediensten de sterke arm der wet zijn, én moeten blijven.
Zij zijn de instantie bij uitstek, die door de overheid gemandateerd is, om die essentiële overheidstaak, namelijk het recht op veiligheid van elke burger, maximaal waar te maken.
Maar naast law enforcement (handhaving van de openbare orde) en crime fighting (opsporing van misdrijven en hun daders) moet de gemeenschapsgerichte politiezorg, de community oriented policing, meer dan ooit het uitgangspunt zijn voor de werking van de politiediensten.
De politie die niet alleen repressief optreedt, voor het opstellen van een proces-verbaal, maar ook probleemvoorkomend en -oplossend aanwezig is in de straten en de wijken, aanspreekbaar voor de burger.
Open Vld wil de basispolitiezorg versterken, door bijvoorbeeld de promotie van de wijkagent door de steden en gemeenten, en door een verdere ontlasting van de oneigenlijke taken, die de wijkagent vaak krijgt van het parket.
Het is een illusie te denken dat de politie alle problemen kan voorkomen, laat staan dat het mogelijk en wenselijk zou zijn een politieagent voor elke woning of handelszaak te zetten.
Daarom zijn de politiediensten meer dan ooit een partner in het veiligheidsgebeuren, en moeten zij, via partnerschap met tal van andere diensten, die community policing waarmaken.
Zo is er een partnerschap met de sector van de private veiligheid.
De wet op de private veiligheid, die tijdens de voorbije legislatuur verschillende malen werd aangepast en uitgebreid, biedt mogelijkheden aan private bewakingsmaatschappijen om, in complementariteit met de politiediensten, toezicht te houden: consortiumbewaking van bedrijventerreinen of winkelstraten, bewaakte parkings langs autosnelwegen en het beheer van alarmcentrales (voor alarmen van particulieren of zelfstandigen, die de politie niet alleen kunnen ontlasten van de valse alarmen, maar ook een desgevallend politieoptreden veel doeltreffender kunnen maken, dankzij de informatie die de alarmcentrale heeft, bv.via camerabewaking).
Private bewakingsmaatschappijen moeten ten volle ingeschakeld kunnen worden als partners van de politie, zonder de veiligheid evenwel te privatiseren.
Voor bepaalde risicosectoren kan de private veiligheid een wezenlijke rol spelen in de ondersteuning van de politie.
Het ‘monopolie op geweld’ komt evenwel steeds toe aan de overheid, die de gehele samenleving vertegenwoordigt.
Daarnaast is er het partnerschap met andere dienstverlenende overheidssectoren, zoals het openbaar vervoer en de scholen.
Zeker in de jongerenproblematiek kan de politie de scholen nuttige diensten bewijzen.
Bepaalde problemen overstijgen nu eenmaal de bevoegdheid van de schooldirectie.
De politie ten dienste van de scholen, in haar preventieve rol als het kan, in haar repressieve rol als het moet.
Een schijnbaar onschuldig spijbelgedrag kan aanleiding geven tot jongerencriminaliteit.
Het is essentieel dat de jongere, die deviant gedrag vertoont, meteen wordt geresponsabiliseerd teneinde te voorkomen dat hij of zij verglijdt naar crimineel gedrag.
Hij of zij mag nooit het gevoel krijgen dat bepaalde regels zomaar, zonder enige vorm van straf of responsabilisering, kunnen overtreden worden.
De politie, in samenspraak met het jeugdparket, de school en de ouders, kan hier een belangrijke rol spelen, bv.door het afsluiten van ‘spijbelcontracten’ met de jongere (waarbij de jongere engagementen aangaat, die bij niet-nakoming leiden tot een optreden van een jeugdmagistraat).
Ook dit is community policing: een – zeker in de stedelijke context – sterk uitgebouwde jeugdbrigade, in burger, die de probleemjongeren volgt en opvolgt, die dus ook aanspreekbaar is voor die jongeren of hun ouders, eventueel kan doorverwijzen naar andere (hulpverlenings)instanties en dan ook gepast kan optreden, samen met het jeugdparket, indien misdrijven worden gepleegd of problematische opvoedingssituaties ontstaan.
Uiteraard spreken we hier niet over zware misdrijven en geweldsdelicten, gepleegd door jongeren.
Deze aanpak moet er namelijk net op gericht zijn te voorkomen dat jongeren komen tot zulk zwaar crimineel gedrag.
De politie moet intenser samenwerken met de onderwijsinstellingen om jongeren die op het verkeerde pad dreigen te komen meteen op hun verantwoordelijkheid te wijzen.
Samen met de ouders, het jeugdparket en andere ondersteunende diensten moet dit ervoor zorgen dat de zware jeugdcriminaliteit in de kiem wordt gesmoord.
Het tijdens de voorbije legislatuur aangepaste jeugdsanctierecht biedt de jeugdparketten en jeugdrechters een uitgebreide waaier aan mogelijkheden om een straf te bepalen, op maat van de jongere in kwestie.
Het komt erop aan dat politie en parket, samen met andere partners zoals scholen en ouders, kort op de bal spelen, zodat de rechter steeds vanaf de eerste inbreuk van de jongere, een aangepaste bestraffing kan opleggen.
Dit is essentieel om verdere normvervaging van de jongere tegen te gaan.
Ook de ouders dienen desgevallend te worden geresponsabiliseerd, bv. via het middel van de ouderstage, zoals voorzien in het aangepaste jeugdsanctierecht.
Tenslotte is er het partnerschap met de burgers zelf.
Dit kan op verschillende manieren gebeuren.
Formeel of informeel.
Vooral informele partnerschappen zijn ontzettend belangrijk.
Het gaat hierbij om de vele duizenden leerkrachten, opvoeders, mensen in de jeugdzorg, maar ook gewone ouders, die dag in dag uit het beste van zichzelf geven om elk op zijn of haar manier bij te dragen tot een veilige samenleving.
Zij zorgen voor de overdracht van essentiële basiswaarden en normen die onontbeerlijk zijn voor een harmonieus samenleven.
Hoewel deze informele partnerschappen schokkende gevallen van zinloos geweld niet kunnen uitsluiten, kan men het werk van al deze mensen onmogelijk overschatten.
Een veilige samenleving veronderstelt de hulp van iedereen.
Vooral gevallen van zinloos geweld zal men maar kunnen indijken als iedereen de handschoen hiertegen opneemt.
Ouders, leerkrachten, buren, verenigingen,… allen spelen ze hierin een onmisbare rol.
Naast de informele partnerschappen, zijn er ook de formele, in het kader van buurt- of winkel- of sectorinformatienetwerken.
Deze netwerken zijn belangrijke informatiekanalen voor de politie.
Burgers moeten relevante informatie doorgeven aan de politiediensten, maar politiediensten moeten hun informatie op hun beurt delen met de burgers, opdat die maximaal preventieve maatregelen kunnen nemen.
Vandaar het belang van de verdere ontwikkeling van de ‘e-policing’.
Het e-loket of e-cops, initiatieven die de voorbije legislatuur werden ontwikkeld, waarbij de burger of zelfstandige via het internet klacht kan neerleggen van een misdrijf, of via een centraal meldpunt bij de internetpolitie melding kan maken van internetcriminaliteit (kinderporno, racisme en extremisme, illegale handelspraktijken) moeten maximaal uitgebouwd worden.
Het getuigt van burgerzin als burgers misdrijven systematisch melden;
het getuigt opnieuw van een goede gemeenschapsgerichte politie als het de burger daarbij zo gemakkelijk mogelijk wordt gemaakt.
De drempel voor de burger om naar de politie te stappen moet verder naar omlaag.
Elektronische aangifte van misdrijven kan daartoe bijdragen en moet daarom verder ontwikkeld worden.
Uit een enquête onder zelfstandigen is gebleken dat het merendeel van de zelfstandigen gelooft in preventieve maatregelen.
Tegelijk zegt het merendeel van de bevraagde zelfstandigen nog geen preventieve maatregelen te hebben genomen.
Nochtans is preventie essentieel: voorkomen is beter dan genezen.
De overheid moet de burgers aanmoedigen om beveiligingsmaatregelen te treffen, door middel van premies of fiscale voordelen.
Het bestaande systeem van fiscale voordelen moet verder worden uitgebreid: ook diensten moeten in aanmerking kunnen komen voor fiscale aftrek, zoals het inhuren van een private bewakingsfirma of de abonnementskosten voor een aansluiting op een alarmcentrale.
De aandacht moet ook blijvend uitgaan naar de internationale context.
Grensoverschrijdende of internationale criminaliteit kan maar structureel worden bestreden als er werk wordt gemaakt van een internationale aanpak, en dit op alle niveaus: bestuurlijk, politioneel, gerechtelijk en op het niveau van de strafuitvoering.
In die zin is, naast het niveau van de Europese Unie, de bilaterale of multilaterale aanpak een must.
Deze laat immers toe dat bepaalde landen afspraken maken die verder of sneller gaan dan het besluitvormings-en implementatieproces op het EU-niveau, en die een snel resultaat mogelijk maken op basis van een concrete samenwerking, geïnspireerd op concrete doelstellingen, concrete fenomenen en concrete acties.
Deze concrete aanpak is dan ook de meest efficiënte manier om de internationale samenwerking op korte termijn resultaat te laten opleveren.
Het is een opstap naar een duurzamere samenwerking op lange termijn, een Europees geïntegreerde veiligheidsbenadering.
Die internationale samenwerking is in een geglobaliseerde wereld meer dan ooit een noodzaak.
Om de grensoverschrijdende criminaliteit kordaat aan te pakken, moet er een internationale aanpak komen, waarbij twee of meerdere landen samenwerken op zeer concrete domeinen.
Dit kan en moet gebeuren naast de samenwerking binnen de Europese Unie, om zo sneller te kunnen optreden tegen nieuwe internationale fenomenen.
Vooral in de strijd tegen de rondtrekkende dadergroepen is de samenwerking met de landen van het vroegere Oostblok cruciaal.
Zij moeten in hun land parallelle onderzoeken starten, in nauw overleg en via vlotte informatieuitwisseling met de Belgische politie, en de organisatoren van de criminele netwerken voor de rechter brengen, die de criminele winsten verbeurd moet verklaren.
Als criminaliteit geen grenzen kent, dan geldt dit zeker voor de criminaliteit via het internet.
Informatie over kinderpornografie, over racistische en extremistische websites moet maximaal circuleren, en via instellingen als EUROPOL en INTERPOL leiden tot internationaal gecoördineerde acties van politie en justitie.
Internetcriminaliteit moet beter aangepakt worden door een internationale harmonisering van de wetgeving, vooral op het vlak van kinderpornografie.
Inzake terreurbestrijding moeten we erover waken dat onze fundamentele rechten en vrijheden niet aangetast worden.
Het toekennen aan de uitvoerende macht van bevoegdheden, die verregaande inbreuken inhouden op die rechten en vrijheden, zonder controle van de rechterlijke macht, is een capitulatie van de democratische rechtsstaat voor het terrorisme en dus een overwinning voor de terroristen.
Het is daarom belangrijk dat ook de inlichtingendiensten beschikken over een duidelijk wettelijk kader voor het gebruik van bijzondere methodes, zoals het afluisteren van telefoongesprekken, het doorzoeken van woningen, het aannemen van fictieve identiteiten of het opzetten van vennootschappen.
Dit duidelijk wettelijk kader is nodig voor de rechtszekerheid, tegenover de schemerzone, waarin onze inlichtingendiensten nu werken, en die ook door de rechterlijke macht juridisch reeds aan de kaak werd gesteld.
Deze wet moet onze democratische en grondwettelijk voorziene rechten en vrijheden als uitgangspunt nemen.
Naast het principe van de legaliteit moeten hier de principes van proportionaliteit en subsidiariteit (gebruik van deze methodes alleen als dat volstrekt noodzakelijk is om die inlichtingen in te winnen, die tot de wettelijke bestaansreden van de inlichtingendiensten behoren) en de onafhankelijke controle door de rechterlijke macht (a priori en a posteriori) en het parlement (a posteriori) worden gegarandeerd.
Om internationaal terrorisme het hoofd te bieden, zonder echter onze grondrechten te schenden, is er nood aan een duidelijke wetgeving die de werking van onze inlichtingendiensten bepaalt.
De wet moet de inlichtingendiensten voldoende armslag geven om terroristen te vatten,
maar onder welbepaalde voorwaarden en binnen welbepaalde grenzen.
Geweld binnen het gezin is een onderschat probleem in onze samenleving.
Veelal zijn het vrouwen en kinderen die slachtoffer zijn van huiselijk geweld.
Vaak durven ze met hun verhalen niet naar buiten komen en leven ze onder een permanente onderdrukking.
Het beleid moet deze mensen helpen.
Een overheid mag deze mensen niet aan hun lot overlaten, maar moet ze integendeel actief opzoeken en hen een uitzicht geven op een beter leven.
Open Vld beschouwt de strijd tegen huiselijk geweld als een prioriteit voor het beleid.
Partnergeweld moet systematisch worden onderzocht en/of begeleidende maatregelen moeten worden getroffen, ook als de klacht wordt ingetrokken.
Teneinde de drempel voor aangiften verder te verlagen moeten we een aangifte via het internet op poten zetten.
De huisartsen moeten de wettelijke mogelijkheid worden geboden om bij flagrante gevallen van zware mishandeling ten gevolge van partnergeweld om, zo zij dit wensen, naar het gerecht te kunnen stappen, net zoals dit heden reeds mogelijk is voor mishandelingen ten opzichte van minderjarigen.
De politie moet bij incidenten inzake partnergeweld kunnen overgaan tot de inbeslagname van alle wapens van de dader van partnergeweld, ook al hebben de wapens niets met het incident te maken.
Speciale aandacht moet daarbij gaan naar kindermishandeling.
Kinderen die hiervan het slachtoffer zijn, zijn meestal getekend voor de rest van hun leven.
Vooraleer hier een doeltreffend antwoord op te kunnen geven, is er nood aan betrouwbare statistieken en onderzoek naar kindermishandeling.
Maar er is meer nodig.
Per gerechtelijk arrondissement moet er een raad tegen intrafamiliaal geweld komen.
Dit is een overlegcomité dat minstens tweemaal per jaar de aanpak van deze delicate materie bespreekt en dat ervoor zorgt dat politie, justitie, hulpverleners, … dezelfde aanpak hanteren.
De politiehervorming zit op het goede spoor.
Daardoor hebben we vandaag een beter uitgeruste en werkende politie.
Toch is een veiligheidsbeleid maar zo sterk als zijn zwakste schakel.
Een belangrijke schakel is justitie.
Ook hier werden de voorbije jaren belangrijke hervormingen ingezet.
Dat was nodig.
Justitie werd decennia lang verwaarloosd.
Het gevolg was onderbemande parketten en rechtbanken met een torenhoge gerechtelijke achterstand.
De voorbije twee regeringen hebben gezorgd voor een grote stijging van geld en middelen.
De resultaten zijn er dan ook: de achterstand bij de parketten van Antwerpen en Limburg zijn bijvoorbeeld volledig weggewerkt.
Toch is het werk nog niet af.
Er is ook meer nodig dan een verhoging van de budgetten.
Open Vld wil dat de volgende federale regering van de verdere hervorming van justitie een prioriteit maakt.
Er is nood aan een globale doorlichting van de werking van het gerecht.
De onafhankelijkheid van de rechterlijke macht is één van de grondvesten van een democratische rechtsstaat.
Die onafhankelijkheid staat evenwel niet gelijk met onaantastbaarheid.
De magistratuur is wel degelijk verantwoording verschuldigd, niet over het eindproduct -het gevelde vonnis of de uitgesproken maatregel - maar wel over de werking van de rechtbanken en de productiviteit van de rechters.
Open Vld wil een transparante rechterlijke macht, die verantwoording aflegt over haar werking en waarbij haar leden kunnen worden geresponsabiliseerd en eventueel gesanctioneerd.
Hiertoe moeten beheerscontracten worden afgesloten met de korpsoversten, die dan ook de volledige verantwoordelijkheid krijgen voor het beheer van hun ressort, maar zich tegelijkertijd engageren tot het behalen van bepaalde doelstellingen inzake efficiëntie van beheer en snelheid van afhandeling van dossiers, rekening houdend met de via objectieve werklastmeting ter beschikking gestelde personele en materiële middelen.
Tegelijkertijd dient verder te worden geïnvesteerd, via aparte begrotingsprogramma’s, in infrastructuur en informatisering.
Daarnaast dient ook de vraag te worden gesteld of de bestaande 1de-eeuwse structuur van 2 gerechtelijke arrondissementen nog aangepast is aan de moderne rechtsvoering.
Het kan niet ontkend worden dat bijvoorbeeld criminele organisaties bij deze versnippering garen spinnen.
Schaalvergroting in beheer en organisatie hoeft trouwens niet ten koste te gaan van de toegang tot het gerecht, aangezien kan gewerkt worden met gedecentraliseerde eenheden zoals de vredegerechten, de politierechtbanken, de justitiehuizen.
Open Vld pleit voor een schaalvergroting in het beheer van de gerechtelijke arrondissementen,
mits er garanties voor een soepele toegang tot het gerecht worden ingebouwd.
Vooral de veel te trage rechtsgang is problematisch.
Het leidt tot een gevoel van straffeloosheid en demotiveert de politiediensten en speurders die alles in het werk stellen om criminelen te vatten.
De strafrechtbanken moeten daarom worden ontlast van kleinere misdrijven.
Voor kleinere misdrijven moet het systeem van administratieve afhandeling worden uitgebreid mits integraal behoud van de bestaande rechten van verdediging.
Bovendien moet het mogelijk zijn om, zoals in Nederland, niet te wachten tot het gehele onderzoek, in al zijn onderdelen, is afgerond vooraleer het voor de rechter te brengen.
De doorlooptijd moet worden beperkt: als stelregel mag er niet meer dan één jaar verlopen tussen het moment van de feiten en de dagstelling op de rechtbank.
Dit kan onder andere door de techniek van de gesplitste onderzoeken: criminele feiten, waarvoor het onderzoek is afgerond, kunnen voor de strafrechter worden gebracht; andere criminele feiten van een zelfde dader of daderbende kunnen het voorwerp uitmaken van een ander onderzoek.
Ook hoeft niet gewacht te worden tot alle burgerlijke partijen en hun schade in kaart zijn gebracht, om het strafrechtelijke luik reeds voor de strafrechter te brengen.
Ook in burgerlijke zaken dient de rechtsgang sneller te verlopen.
De hervormingen die de voorbije jaren op dit vlak zijn ingezet dienen versterkt te worden.
Open Vld is voorstander van de invoering bindende conclusietermijnen en een toepassing van de concentratie van geding.
Al te vaak worden criminelen wegens procedure- en vormfouten vrijgesproken.
Ook dit ondergraaft de betrouwbaarheid van de overheid.
Sommige vormvoorschriften zijn dermate essentieel dat ze tot de nietigheid van een bewijsstuk kunnen leiden, maar vele regels zijn dat niet, waarvoor dan ook geen nietigheid mag gelden.
Schending van vormvoorschriften kan niet tot nietigheden leiden wanneer noch het openbaar belang, noch de rechten van verdediging worden geschaad.
De nietigheden in het strafprocesrecht moeten daarom tot dat minimum worden beperkt.
Ook het vervolgingsbeleid kan efficiënter worden georganiseerd.
De rol van de parketmagistraat als eerste rechter moet worden versterkt.
In het geval van betrapping op heterdaad of bekentenissen van de dader, beschikt het openbaar ministerie immers over alternatieven voor de klassieke dagvaarding voor de strafrechter, zoals de strafbemiddeling of de ‘praetoriaanse probatie’.
Vooral het systeem van de zogenaamde ‘praetoriaanse probatie’ – een seponering door het parket op voorwaarde dat de dader bepaalde voorwaarden naleeft, zoals het uitvoeren van een gemeenschapsdienst en het vergoeden van het slachtoffer – stelt de parketten in staat, ingeval van kleinere criminaliteit, een lik-op-stuk beleid te voeren, waarbij de rechtbanken worden ontlast.
Open Vld wil dat het openbaar ministerie voor kleinere en bewezen criminaliteit een lik-op-stuk-beleid voert door zijn rol als eerste rechter sterker te benadrukken.
Een goed vervolgingsbeleid is een beleid dat goed gecommuniceerd wordt.
Het vervolgingsbeleid moet meer dan ooit het voorwerp zijn van een parlementaire discussie.
Uiteindelijk vordert het openbaar ministerie in naam van de gemeenschap.
En die gemeenschap heeft het recht om hierop controle uit te oefenen.
Als magistraten beslissen om een bepaalde categorie van misdrijven als minder belangrijk te beschouwen, dan moet het parlement daarbij betrokken worden.
Nu wordt deze discussie in het parlement te veel omzeild omdat de scheiding der machten die niet mogelijk zou maken.
Dit is verkeerd.
Het vervolgingsbeleid kan ook prioriteiten vastleggen volgens de bevoegdheden van de deelstaten in ons land.
Een stuk van ons strafrecht werd reeds in decreten vertaald.
Het vervolgingsbeleid moet daar rekening mee houden.
Wie pleit voor een regionalisering van justitie, moet weten dat vandaag al materies zoals ruimtelijke ordening, stedenbouw en leefmilieu een justitieel regionaal luik bevatten.
Openbare aanklagers moeten met deze regionale verschillen rekening houden.
Voor Open Vld moet het maatschappelijk debat over het te voeren vervolgingsbeleid ook in het parlement gevoerd worden.
Hierbij moeten ook de deelstaten worden betrokken, via een justitieel overlegcomité waarin de deelstaten met de minister van Justitie de prioriteiten van het vervolgingsbeleid bespreken.
Daarnaast moet ook de huidige rol van de onderzoeksrechter herzien worden.
Naar Nederlands model moet hij een rechter van het onderzoek worden, die toezicht houdt op het door het parket gevoerde onderzoek en vooral de door het parket gevraagde schendingen van de privacy of inbreuken op grondwettelijke rechten en vrijheden (huiszoeking, arrestatie, telefoontap enz), doch zonder dat het parket de leiding over het onderzoek verliest.
Dit zal de coherentie van het vervolgingsbeleid ten goede komen.
Het instituut van de onderzoeksrechter moet worden omgevormd tot een rechter van het onderzoek.
Justitie moet ook moderner.
Archaïsche rechtsregels en procesvormen zorgen ervoor dat zware misdrijven te licht worden bestraft.
Mooi voorbeeld is de juryrechtspraak voor het Hof van Assisen.
Om deze loodzware procedure te vermijden worden zware misdrijven vooraf lichter gemaakt via de techniek van de verzachtende omstandigheden.
Dat leidt ertoe dat de rechters minder zware straffen kunnen uitspreken.
Bovendien zijn de processen zelf voor het Hof van Assisen tijdrovend en hopeloos verouderd,
en riskeer je procedurefouten waardoor gehele processen opnieuw moeten gevoerd worden.
Zware misdrijven moeten efficiënter en effectiever worden bestraft.
Daarom moet onder meer de verouderde juryrechtspraak voor het Hof van Assisen worden hervormd tot een moderne berechtingsprocedure.
Niet alleen de strafrechtbanken kampen met vertraging.
Ook voor de burgerlijke rechtbanken is het vaak te lang wachten op een definitief oordeel.
Burgers stappen veel vlugger naar een rechtbank, waardoor justitie overbevraagd wordt.
Er is daarom nood aan remmen.
Om tergende en roekeloze rechtsgedingen tegen te gaan, moet de toegang tot het hoger beroep afgeremd worden.
Verzet aantekenen is enkel nog mogelijk voor partijen die nooit zijn verschenen en ook geen conclusies hebben neergelegd, net zoals in het strafprocesrecht.
Het hoger beroep is enkel nog mogelijk tegen een eindvonnis.
Ook bij het hoogste rechtscollege, het Hof van Cassatie, is er een te grote achterstand.
Daarom moeten manifest onontvankelijke of ongegronde cassatieberoepen via een versnelde procedure worden afgehandeld, zoals bij het Arbitragehof en de Raad van State.
Justitie moet ook begrijpelijker worden voor de burger.
De rechtstaal in vonnissen en arresten, maar ook in eenvoudige processenverbaal of brieven moet begrijpelijker zijn voor de burger.
Open Vld wil daarom een “klare taal”-commissie in het leven roepen die duidelijke richtlijnen opstelt voor de opmaak van juridische teksten.
De naleving hiervan wordt opgevolgd door een “klare taal”-magistraat bij elke rechtbank.
Op vlak van familierecht werden de afgelopen jaren flinke resultaten geboekt, denken we maar aan de schuldloze echtscheiding, adoptie door holebikoppels e.d.
Maar zowel in het familierecht als in het handelsrecht is er een nood aan verdere modernisering.
Open Vld pleit voor een grondige modernisering van het familierecht en het handelsrecht onder begeleiding van een commissie van rechtsgeleerden.
Deze modernisering kan onder andere het aantal conflicten voor de rechtbank verminderen
en het handelsrecht transparanter maken voor onze ondernemingen.
Open Vld denkt daarbij bijvoorbeeld aan het creëren van de mogelijkheid van een vrijwillige erfenissprong ten voordele van de kleinkinderen (familierecht),
of aan de invoering van een betalingsbevel voor onbetwiste facturen.
Minderjarigen kunnen in België slechts door een rechtbank worden gehoord bij monde van hun wettelijke vertegenwoordigers, meestal een ouder.
Deze proces -en handelingsonbekwaamheid van de minderjarige is bedoeld als bescherming.
De vraag is echter waarom een minderjarige niet bekwaam kan zijn om voor de rechtbank de bescherming van zijn rechten af te dwingen.
De rechtspositie van minderjarigen dient te worden verbeterd.
Er moet een duidelijkere en eenvormige regeling komen voor de toegang van minderjarigen tot de rechter, voor het hoorrecht van minderjarigen en voor de advocaten voor minderjarigen.
Wat betreft het hoorrecht voor minderjarigen bij beslissingen i.v.m. het ouderlijk gezag en de verblijfsregeling wil Open Vld élke rechter verplichten het kind te horen van zodra het de leeftijd van 12 jaar heeft bereikt.
Voor kinderen onder de 12 jaar oordeelt de rechter op basis van het criterium ‘in staat mening te vormen’.
Ook ieder kind dat vraagt te worden gehoord in een hangend geschil, moet opgeroepen worden en begeleid worden door een advocaat.
Tenslotte wil Open Vld ook de problematiek van de wanbetaling door huurders op de private huurmarkt aanpakken.
Verhuurders worden immers geconfronteerd met een opbrengstrisico: het risico door de huurder niet te worden betaald.
Dat risico schrikt investeerders af om huurwoningen aan te bieden op de private huurmarkt.
Daarom wil Open Vld de oprichting van een fonds voor niet-betaalde huur waaruit de verhuurder kan gecompenseerd worden bij wanbetaling.
Dergelijk fonds kan bijdragen tot een verhoging van het aanbod aan betaalbare huurwoningen en is dus in het belang van wie correct zijn of haar huur betaalt.
Open Vld wil dat er bij iedere veroordeling door de Vrederechter van een huurder wegens wanbetaling, een extra vergoeding betaald moet worden die dient ter financiering van een nieuw op te richten ‘Fonds voor niet-betaalde huur’.
Op die manier wordt het risico op wanbetaling aangepakt, dat voor verhuurders vaak als drempel wordt ervaren om een woning te verhuren aan financieel zwakkere huurders.
Groot pijnpunt in justitie blijft de strafuitvoering.
Een geloofwaardige strafuitvoering is nochtans een belangrijk sluitstuk van een rechtvaardige justitie.
Een gevangenis dient om de maatschappij te beschermen tegen personen die zich hebben schuldig gemaakt aan gevaarlijk gedrag.
Een gevangenis moet worden voorzien voor mensen die een bedreiging vormen voor de samenleving, een fysieke bedreiging.
Een hoop mensen horen niet tot deze categorie en voor hen moeten alternatieven gezocht worden.
Voor onverbeterlijke criminelen en voor de criminelen, die een bedreiging vormen voor de fysieke integriteit van de medemens, zijn natuurlijk geen alternatieven mogelijk.
Hun rest enkel opsluiting in een gevangenis.
Maar voor anderen moeten we zoeken naar andere vormen van bestraffing: werkstraffen, elektronisch toezicht, begeleiding van drugs- en alcoholverslaafden, huisarrest.
Vreemde criminelen moeten in het land van herkomst hun straf uitzitten.
Ook de zogenaamde buitgerichte recherche moet sterker worden benadrukt: criminele winsten en goederen moeten zoveel als mogelijk verbeurd worden verklaard om de criminelen te treffen in dat wat veelal hun drijfveer is: de opbrengsten, hun portemonnee.
Voor Open Vld veronderstelt een globaal en coherent strafuitvoeringsbeleid daarom niet enkel een structurele uitbreiding van de gevangeniscapaciteit – nodig omdat de politiediensten performanter werken en met de installatie van de strafuitvoeringsrechtbanken het uitzitten van de straf meer de door de rechter uitgesproken straf zal benaderen – maar ook een uitgebreide waaier aan alternatieven.
Uitsluitend de klemtoon leggen op een uitbreiding van de gevangeniscapaciteit biedt geen oplossing voor het probleem van de strafuitvoering: deze bijkomende cellen zouden meteen opnieuw vol zitten,
en, belangrijker nog, het valt te betwijfelen of dit op termijn wel tot een veiliger samenleving zou leiden.
Een straf dient immers niet alleen de vergelding en de beveiliging van de maatschappij als uitgangspunt te hebben, maar ook de re-integratie van de veroordeelde.
Dit geldt uiteraard enkel voor die criminelen voor wie een re-integratie in de maatschappij mogelijk en haalbaar is.
Alternatieve vormen van strafuitvoering zoals de elektronische enkelband moeten worden uitgebreid.
Op termijn moeten 100 tot 2000 gevallen mogelijk zijn.
Elektronisch toezicht moet ook een autonome straf zijn.
Personen in voorlopige hechtenis vormen een belangrijk deel van de gevangenispopulatie.
Voor een deel van hen is voorlopige hechtenis niet noodzakelijk en volstaat elektronisch toezicht om de maatschappij te beschermen.
Dit is bijvoorbeeld zo wanneer de reden tot voorlopige hechtenis vluchtgevaar is.
Elektronisch toezicht moet ook mogelijk worden binnen een voorlopige hechtenis.
In onze gevangenissen zitten veel buitenlanders.
Op dit ogenblik worden volop afspraken gemaakt met landen binnen en buiten de EU inzake het uitzitten van de straf in het land van herkomst.
Zo is België het eerste land dat een dergelijk akkoord met Marokko heeft ondertekend.
Dit levert een zekere ontlasting van onze gevangeniscapaciteit op, maar nog meer resultaat moet worden verwacht van het ontradend effect dat dergelijke afspraken op de potentiële criminelen uitoefenen.
Open Vld wil dat alle nodige middelen worden ingezet (justitie, binnenlandse zaken, buitenlandse zaken) om het aantal afspraken met de landen van herkomst nog op te drijven.
Gevangenisstraffen moeten de ultieme remedie blijven.
Vaak zijn alternatieve straffen, zoals de werkstraf voor geweldplegers in een gehandicapteninstelling of hulp bij het onderhoud van het openbaar domein, efficiënter.
Op dit ogenblik zijn reeds 11000 alternatieve straffen uitgesproken.
Het arsenaal aan alternatieve straffen zoals de werkstraf, moet nog verder worden uitgebreid.
Met de invoering van strafuitvoeringsrechtbanken nam de regering al een belangrijke stap naar een effectievere strafuitvoering.
Toch moet de Wet-Lejeune op de vervroegde en voorwaardelijke vrijlating worden herbekeken.
De wet-Lejeune moet vervangen worden door een nieuwe wet die ervoor zorgt dat elke veroordeelde minstens twee derde van zijn of haar straf uitzit en dat een eventuele vrijlating nadien enkel voorwaardelijk kan.
Open Vld wil dat een volgende federale regering nog meer middelen en mensen ter beschikking stelt om de gevangeniscapaciteit uit te breiden
en het penitentiair systeem menswaardiger te maken.
Voor de bouw en renovatie van gevangenissen wordt een beroep gedaan op de privé-sector (PPS),
niet voor de bewaking en het bestuur ervan.
Open Vld wil dat cipiers net als de politie een minimale dienstverlening garanderen tijdens stakingen, zoals gevraagd door het ‘Comité ter preventie van foltering’ van de Raad van Europa.
Veroordeelde geesteszieken horen niet thuis in een gevangenis.
Open Vld wil dan ook meer investeren in aangepaste instellingen waar deze geïnterneerden opgenomen en behandeld kunnen worden.
Tijdens de tweede Staten-Generaal voor Verkeersveiligheid op 12 maart 200 heeft Open Vld zich geëngageerd om het aantal verkeersdoden verder terug te brengen tot maximum 00 tegen 201.
Tegelijk willen we dat de actiepunten van de Federale Commissie voor de Verkeersveiligheid (beter meten, vereenvoudigen en verduidelijken van verkeersregels, beter verkeersveiligheidonderwijs, gedrag van weggebruikers en infrastructuur gericht aanpakken, recidivegedrag opsporen en bestraffen, iedereen betrekken en betere slachtofferhulp) onverkort uitgevoerd worden.
Open Vld onderschrijft integraal het charter van de tweede Staten-Generaal voor Verkeersveiligheid van maart 200 en zal zich inzetten om de aanbevelingen onverkort uit te voeren.
Meer en betere kennis over de oorzaken van verkeersongevallen is onontbeerlijk om doeltreffende hervormingen in het verkeersbeleid te kunnen doorvoeren.
Verkeersongevallenanalyse moet dé hoeksteen worden van het verkeersbeleid
en zal de geloofwaardigheid er-van bij de burger ondersteunen.
Open Vld pleit voor de oprichting van een beleidsondersteunend instituut voor ongevallenanalyse, samengesteld uit onafhankelijke onderzoekers die worden belast met objectief onderzoek naar de oorzaken en omstandigheden van verkeersongevallen.
Een verregaande en bindende medewerking van de gerechtelijke diensten, de politie, de medische wereld en de verzekeringssector aan dit instituut is hierbij vereist.
Een modernisering van het wagenpark verhoogt de veiligheid.
Meer investeren in de veiligheid van voertuigen kan op een structurele wijze bijdragen tot een verdere daling van het aantal verkeersongevallen en/of aan de ernst van de gevolgen ervan voor alle betrokkenen.
Vooral actieve veiligheidstoebehoren, dit zijn toebehoren die de bestuurder assisteren in zijn rijtaak en die ongevallen kunnen helpen voorkomen, hebben nog een groot potentieel.
Het is immers veel beter om ongevallen zo veel mogelijk te voorkomen dan de gevolgen ervan te beperken.
Innovatie en verjonging van het wagenpark moet worden aangemoedigd, niet alleen vanuit ecologisch oogpunt, maar ook met het oog op gunstige effecten inzake verkeersveiligheid.
Een Open Samenleving veronderstelt een veilige samenleving.
Veiligheid is in de eerste plaats een taak voor de overheid.
Zij moet zorgen voor een goed functionerende politie en justitie.
Straffen moeten ook beter worden uitgevoerd.
Maar veiligheid is ook de taak van elke burger.
Vooral zinloos geweld kan maar worden aangepakt als iedereen zijn steentje ertoe bijdraagt.
De vergrijzing is geen bedreiging maar een opportuniteit.
Onze samenleving is er niet slechter aan toe omdat mensen langer leven, wel integendeel.
Open Vld vindt wel dat die groeiende groep ouderen veel meer mogelijkheden en respect moet krijgen dan nu het geval is.
Mogelijkheden om langer te werken en daarbij een eigen ritme aan te houden.
Mogelijkheden om onbeperkt bij te verdienen na het pensioen.
Mogelijkheden om kwaliteitsvol en langer zelfstandig te leven.
Mogelijkheden om actief en mobiel te blijven en eveneens te blijven leren, ook op latere leeftijd.
Door de langere levensverwachting zullen ook de kosten van de gezondheidszorgen toenemen.
Het is van het grootste belang om hierbij de toegankelijkheid en de kwaliteit van de gezondheidszorgen te blijven waarborgen. (Resolutie goedgekeurd op het congres ‘De open samenleving’ van 11/2/’0)
Ons land vergrijst.
In 200 zal één op de drie Belgen ouder zijn dan 6 jaar.
Onmiddellijk duiken daarbij de doembeelden op van de stijgende vergrijzingskosten.
Open Vld pleit voor een positieve benadering van de vergrijzing.
Meer mensen zullen langer leven en meer tijd hebben.
Daardoor kunnen in onze samenleving een heleboel positieve ontwikkelingen op gang komen.
Een stijgende levensverwachting heeft natuurlijk gevolgen voor de betaalbaarheid van onze welvaartsstaat.
Maar die gevolgen zijn wel degelijk op te vangen, op voorwaarde dat meer mensen langer aan de slag gaan.
Via het Generatiepact realiseerde de regering Verhofstadt de afgelopen jaren al een eerste trendbreuk in dat debat.
Open Vld wil op dat pad verder gaan.
Want langer werken hoeft geen schrikbeeld te zijn, op voorwaarde dat het meer op eigen ritme kan gebeuren.
Oudere werknemers moeten de mogelijkheid krijgen om op het einde van de beroepsloopbaan een ‘uitloopperiode’ in te bouwen vooraleer men met pensioen gaat.
Daarnaast moeten senioren ook actief ouder kunnen worden.
Met pensioen gaan wil niet zeggen dat de gepensioneerde uit het actieve leven stapt.
Dankzij de hogere levensverwachting kan men op latere leeftijd nog deelnemen aan een waaier van activiteiten,
zal men meer tijd hebben voor het familieleven
en zal men het vrijwilligerswerk opnieuw kunnen ontdekken.
Maar evenzeer moeten zij die dit wensen ook de gelegenheid hebben tijdens het pensioen nog bij te verdienen.
Met pensioen gaan mag dus niet tot gevolg hebben dat ouderen in een isolement terechtkomen.
De vergrijzing kan enkel een succesverhaal worden als de ouderen hun welvaartspeil minstens kunnen behouden.
Daartoe moet de vergrijzingkost opgevangen worden door een verderzetting van de huidige strakke begrotingsdiscipline.
Begrotingsoverschotten doen immers de overheidsschuld dalen en creëren zo financiële ruimte om de pensioenen en de andere vergrijzingsuitgaven te betalen.
Open Vld wil werk maken van de versoepeling van de beroepsloopbaan door een ‘individuele loopbaanrekening’ in te voeren.
Wie beroepsactief is, krijgt hierdoor de mogelijkheid om zelf te beslissen wanneer men wat meer of juist wat minder wil werken.
Momenteel is de overstap van de actieve loopbaan naar de pensionering nog te bruusk.
Door de invoering van de individuele loopbaanrekening kan de werknemer een ‘uitloopperiode’ inbouwen aan het einde van zijn loopbaan om deze omschakeling op zijn/haar eigen tempo te doen.
Open Vld wil de invoering van een individuele loopbaanrekening.
Op een dergelijke rekening moet een bepaald pakket uren verzameld worden om recht te hebben op een volledig pensioen.
Men kan die uren verzamelen op eigen tempo.
Hierdoor kan de overstap van de actieve loopbaan naar de pensionering minder bruusk verlopen.
Een eerste stap op weg naar de loopbaanrekening bestaat uit het transparanter maken van de huidige pensioenopbouw.
Vandaag krijgen we jaarlijks een ‘pensioenfiche’ van de Rijksdienst voor Pensioenen.
De huidige fiche bevat weinig of geen nuttige informatie.
De nieuwe fiches zullen duidelijk moeten aangeven hoe hoog het reeds opgebouwde pensioen is, uitgedrukt in prijzen van vandaag en uitgaande van de veronderstelling dat het pensioen ingaat op de leeftijd van 6 jaar.
De fiches dienen ook informatie te geven over het bijkomende pensioenbedrag dat het afgelopen jaar opgebouwd werd, zowel op basis van arbeid als op basis van gelijkgestelde periodes.
De loopbaanrekening moet werknemers toelaten om hun eigen leven te organiseren en om keuzes te maken.
Werknemers moeten zelf kunnen kiezen in welke fase van hun leven ze willen werken en in welke fase ze minder willen werken of willen rusten.
Maar ze moeten ook verantwoordelijk zijn voor de keuzes die ze maken.
Wie én wil studeren tot 2 jaar én  jaar tijdskrediet wil nemen én op 0 jaar vervroegd wil uittreden moet dat kunnen, maar zal dan ook de gevolgen moeten dragen en genoegen moeten nemen met een wel héél erg bescheiden pensioen.
Een normale loopbaan bedraagt immers 4 jaar of meer dan 0.000 uren.
Een normale werknemer wordt verondersteld om die uren bijeen te sprokkelen op zijn loopbaanrekening.
In het concept van de loopbaanrekening is het niet meer belangrijk wanneer dat gebeurt.
Zo zullen ook studenten die beginnen bij te klussen hun loopbaanrekening al zien aangroeien.
Wie er een jaartje tussenuit wil om te herbronnen moet dat kunnen zonder gevolgen voor de loopbaanrekening.
Wie in dat jaar ook nog een uitkering wil krijgen zal het aantal uren op zijn loopbaanrekening zien afnemen.
Het opvoeden van kinderen kan dan weer gedeeltelijk als werkende uren mee in rekening worden gebracht op de individuele loopbaanrekening.
Wie vandaag kiest om een jaar langer te werken en bijdragen en belastingen te betalen heeft recht op een hoger jaarlijks pensioen maar zal een jaar minder lang van dat (bijna) onbelaste pensioen kunnen genieten waardoor het totale verwachte toekomstige pensioeninkomen daalt.
Wie vandaag kiest om langer te werken, kiest er dus eigenlijk voor om meer af te dragen en minder terug te krijgen.
De nieuwe loopbaanrekening moet ervoor zorgen dat dit perverse neveneffect van ons huidige pensioenstelsel verdwijnt.
Daarbij moet erover gewaakt worden dat werknemers die vanaf een bepaalde leeftijd niet meer meekunnen op de arbeidsmarkt een leefbaar en welvaartsvast pensioen behouden.
De loopbaanrekening moet ervoor zorgen dat wie langer werkt méér pensioen krijgt
én ze moet garanderen dat wie niet langer kan werken ook van zijn oude dag kan genieten.
Ouderen die na hun pensioen nog willen bijverdienen, moeten daartoe financieel aangemoedigd worden.
Gepensioneerden toelaten nog bij te verdienen stelt hen niet enkel in staat hun levensstandaard te behouden of te verhogen, maar kan er ook toe bijdragen hun ervaring en kennis door te geven aan de jongere generaties.
Bovendien helpt dit oudere mensen uit een isolement te houden.
Voor Open Vld moeten gepensioneerden de mogelijkheid krijgen om onbeperkt bij te verdienen, met behoud van hun volledig pensioen.
Vele ouderen willen na hun pensioen misschien niet meer werken, maar willen zich wel als vrijwilliger inzetten.
Daarom moeten ouderen de mogelijkheid krijgen om zich in een ‘vrijwilligerspool’ in te schrijven.
Open Vld wil de oprichting van “vrijwilligerspools” op lokaal vlak.
Zo’n vrijwilligerspool is een samenwerkingsverband tussen de lokale overheid en het verenigingsleven en heeft als doel als bemiddelaar op te treden tussen vraag naar en aanbod aan vrijwilligerswerk.
Ons land kent drie grote wettelijke pensioenstelsels: dat van de werknemers uit de privé-sector, dat van de zelfstandigen en dat van de ambtenaren.
Voor de werknemers werd een pensioenstelsel uitgebouwd gebaseerd op drie pijlers.
De eerste pijler wordt gevormd door het zogenaamde wettelijk pensioen.
Dat is georganiseerd volgens het repartitiestelsel: de actieven van vandaag betalen het pensioen van de gepensioneerden van vandaag.
Als die actieven op hun beurt met pensioen gaan, zullen de nieuwe actieven van morgen hun pensioen betalen.
De tweede pijler wordt gevormd door de aanvullende pensioenen die werkgevers of bedrijfssectoren voor hun werknemers organiseren via groepsverzekeringen en gezamenlijke pensioenfondsen.
De financiering gebeurt op basis van collectieve kapitalisatie: de bedragen worden opgespaard tot op de uitkeringsdatum.
Tenslotte is er de derde pensioenpijler, het pensioensparen, die gebaseerd is op individuele kapitalisatie: het individu spaart fiscaal voordelig een eigen kapitaal bijeen, dat ten vroegste kan opgenomen worden op de leeftijd van 60 jaar.
Voor Open Vld dient de overheid een waardig wettelijk pensioen te garanderen,
bedrijven aan te sporen meer mensen een aanvullend pensioen te laten genieten
en burgers verder fiscaal aan te moedigen zelf voor een extra pensioen te sparen.
Inzake ambtenarenpensioenen bestaat vandaag een aanzienlijk verschil tussen de pensioenrechten van de vastbenoemde en die van de niet-vastbenoemde ambtenaren.
De niet-vastbenoemde of contractuele personeelsleden van de overheid doen nochtans vaak exact hetzelfde werk als hun vastbenoemde collega’s.
Open Vld wil een wettelijk kader voor de invoering van een aanvullend pensioen voor contractuele ambtenaren.
De pensioenrechten van contractuele ambtenaren, inzonderheid wat de erkenning van bepaalde detacheringen betreft, moeten op termijn worden gelijk gesteld aan die van statutaire ambtenaren
Inzake de pensioenen voor de zelfstandigen zijn de voorbije jaren belangrijke stappen gezet in het doen toegroeien van de kloof tussen het minimumpensioen van zelfstandigen en werknemers.
Open Vld wil deze kloof tussen het minimumpensioen voor zelfstandigen en dat voor werknemers verder wegwerken.
Dit moet in overleg met de zelfstandigen gebeuren, gezien tegenover die pensioenverhoging onvermijdelijk ook een bijdrageaanpassing zal staan.
Wij stellen vast dat vrouwen gemiddeld een lager pensioen hebben.
Dit is zowel in de eerste, de tweede als de derde pijler het geval.
De loopbaanrekening geeft mannen en vrouwen de sleutels in handen om zelf hun loopbaan uit te stippelen en hun pensioenrechten op te bouwen.
Toch zijn er een aantal correcties nodig om de pensioenkloof tussen mannen en vrouwen weg te werken.
Op dit ogenblik vertrekt iedere berekening immers nog te veel van het klassieke kostwinnersmodel, waarbij de man werkt, de vrouw thuis voor het gezin zorgt en het huwelijk de levensverzekering is voor de vrouw.
De invoering van de loopbaanrekening zorgt er al voor dat er een mentaliteitswijziging kan komen bij vrouwen: men is verantwoordelijk voor de keuzes die men maakt tijdens de loopbaan, zowel wat betreft de doorgroeikansen, het later pensioen, …
Open Vld is van mening dat het de vrijheid van ieder gezin is om onderling af te spreken op welke manier iemand zijn leven voert en welke afspraken partners maken.
Dit mag echter niet leiden tot een structurele onvrijheid van de vrouw.
Daarom willen wij een aantal corrigerende maatregelen.
Wanneer één van de partners een periode minder gaat werken om de combinatie gezin  werk mogelijk te maken, wordt deze partner geconfronteerd met een lager individueel pensioen.
Dit probleem komt vooral tot uiting bij een echtscheiding.
De pensioendeling is een systeem dat in de Scandinavische landen geldt en dat in Duitsland op vrijwillige basis is ingevoerd.
De pensioenrechten van de werkende partner worden hierbij gedeeld met die van de partner die een periode minder dan voltijds werkt.
Als een man bijvoorbeeld 100% werkt en zijn echtgenote 0%, dan bouwen beiden in het systeem van de pensioendeling voor % pensioenrechten op binnen de loopbaanrekening.
Op die manier worden loopbaankeuzes financieel neutraal voor de partner die minder dan fulltime werkt.
Open Vld wil dat het verlies aan pensioenrechten als gevolg van de pensioensplit opgevangen kan worden door bijkomende pensioenrechten op te bouwen op basis van kapitalisatie.
Open Vld wil de invoering van de “pensioendeling” waarbij binnen een gezin een overdracht van pensioenrechten plaatsvindt tussen de (voltijds) werkende en de (deeltijds of niet-) werkende partner.
In een gezin moeten de partners de mogelijkheid krijgen hun verlies aan pensioenrechten te compenseren door bijkomende pensioenrechten op te bouwen op basis van kapitalisatie.
Bijzondere aandacht wil Open Vld geven aan de ongelijkheid in pensioensparen.
Op dit ogenblik gebeurt 6% van het pensioensparen door mannen en 3% door vrouwen.
In de leeftijdsgroep 1 tot 2 jaar is dit zelfs 2% voor de mannen t.o.v. % door de vrouwen.
Dit is onaanvaardbaar.
Open Vld wil een permanente sensibilisering om vrouwen bewust te maken van de pensioenproblematiek en de pensioenkloof.
Deze actie moet aansporen tot een meer evenwichtige verdeling van de gezinslasten tussen de partners of tot alternatieven voor het deeltijds werken.
De vergrijzing heeft ook haar effect op de toekomstige woonbehoefte.
Zowel de vraag naar aangepaste of aanpasbare woningen als die naar rust- en verzorgingstehuizen zal toenemen.
Open Vld wil de zorgvoorzieningen in eerste instantie naar de mensen brengen in plaats van de mensen onder te brengen in zorgvoorzieningen.
Ouderen moeten in de eerste plaats zelf en naar eigen vermogen kunnen beslissen over de zorg en de opvang die zij wensen
De opvang van afhankelijke bejaarden gebeurt het best in de eigen familiekring.
Open Vld wil voor een vergroting van het financieel voordeel zorgen voor wie een bejaarde thuis opvangt.
Een uitgebreid aanbod aan centra voor dagopvang en kortverblijf voor bejaarden moet thuisopvang mee mogelijk maken.
Op Vlaams vlak moet het gesubsidieerde urencontingent van de diensten voor gezinszorg met 4% uitgebreid worden en dienen de stedenbouwkundige voorschriften aangepast te worden zodat soepel aanleun- en kangoeroewoningen kunnen gebouwd worden.
Maar niet voor alle ouderen is opvang in de thuissituatie mogelijk en/of wenselijk.
Het aantal opvangplaatsen en de kwaliteit van de opvang in rust- en verzorgingstehuizen moet uitgebreid worden.
Daarbij mogen we niet alleen kijken naar de overheid, maar moeten we de private sector ook volop mee inschakelen.
Open Vld wil in de ouderenzorg bijkomende plaatsen creëren in rust- en verzorgingstehuizen door privaat kapitaal naar deze sector te leiden.
Bovendien moeten OCMW’s meer wettelijke mogelijkheden krijgen om intenser samen te werken met private partners op het vlak van ouderenzorg.
Voor veel ouderen vormt de waarde van de eigen woning het belangrijkste opgebouwde vermogen.
Via een zgn. “omgekeerde hypotheek” moet dit vermogen door de ouderen kunnen gemobiliseerd worden.
Dat moet hen in staat stellen hun woning te verzilveren om zo de stijgende kosten voor hun oude dag te kunnen dragen zonder aan levenskwaliteit te moeten inboeten.
Om misbruiken te voorkomen wil Open Vld een wettelijk kader voor de “omgekeerde hypotheek”, waardoor ouderen de waarde van hun woning te gelde kunnen maken
Ouderen kunnen vaak zelf nog de regie van hun leven en huishouden bepalen op voorwaarde dat ze daartoe regelmatig op de nodige dienstverlening kunnen rekenen.
De formule van de dienstencheque is een bijzonder laagdrempelig en flexibel ondersteuningsinstrument voor vele ouderen.
Open Vld wil een uitbreiding van het takenpakket van de dienstencheques naar klusjes in huis.
OCMW’s dienen ten aanzien van thuisverblijvende -plussers een proactief beleid te voeren.
Vaak leven zij eenzaam thuis.
In het kader van lokale seniorplusplannen wil Open Vld vanuit de OCMW’s en andere organisaties voor bejaardenzorg seniorconsulentie organiseren.
Een seniorconsulent bezoekt de oudere thuis en maakt een inventaris op van de noden.
De consulent brengt de oudere dan in contact met de nodige dienstverlenende organisaties en wijst de weg in de diverse ondersteuningsmaatregelen die in voege zijn.
Over minder dan vijf jaar zal de vergrijzing beginnen wegen op de overheidsfinanciën.
De beste manier om deze stijgende kosten op te vangen is zorgen voor gezonde overheidsfinancien en grotere begrotingsoverschotten.
Conform het advies van de Hoge Raad voor Financiën wil Open Vld het begrotingsoverschot verder systematisch laten toenemen - vertrekkende van een overschot van 0,3% in 200 – met 0,2% per jaar, tot een structureel overschot van 1,% van het BBP tegen 201.
De twee grote uitgavendrijvers in de vergrijzing vormen de uitgaven voor pensioenen en de uitgaven voor de gezondheidszorgen.
De voorbije jaren is de reële groei van de gezondheidszorgen onder de 1% gedoken, zonder dat dit aan de hoge kwaliteit ervan heeft moeten inboeten.
Dit is een stuk lager dan de beoogde 4,%.
Gezien de vergrijzing zich binnenkort echt zal laten voelen moet een realistisch maar ook streng groeipercentage vooropgesteld worden.
Open Vld wil via een verdere doorgedreven responsabilisering van alle actoren binnen de gezondheidssector – artsen, patiënten, zorginstellingen, mutualiteiten en de farmaceutische industrie – én de uitgaven van de gezondheidszorg op lange termijn binnen een groeinorm van 2,6% per jaar houden én voldoende ruimte creëren voor een optimale toegankelijkheid van innovatieve therapieën en geneesmiddelen.
Op termijn moeten de gezondheidszorgen gefinancierd worden vanuit de algemene middelen.
Vergrijzing is geen bedreiging, maar een opportuniteit.
Via een individuele loopbaanrekening moet de overgang van arbeid naar pensionering soepel kunnen verlopen.
Gepensioneerden moeten op een actieve wijze ouder kunnen worden.
Zij moeten de mogelijkheid hebben om onbeperkt te kunnen bijverdienen
en zich te engageren als vrijwilliger.
Ouderen hebben recht op een waardig pensioen
en de pensioenkloof tussen vrouwen en mannen moet gedicht worden.
Ouderen worden best opgevangen in hun thuisomgeving.
Een aanhoudende begrotingsdiscipline en een verantwoord uitgavenpatroon in de gezondheidszorg moeten de vergrijzing betaalbaar houden.
De globalisering van de economie moet nieuwe kansen geven aan de ontwikkelingslanden.
Daarom is Open Vld een grote voorstander van de verdere liberalisering van de wereldeconomie en van de afbouw van alle vormen van protectionisme van de ontwikkelde landen in de vorm van productiesteun, exportsubsidies en van de handelsbelemmeringen die export vanuit de ontwikkelingslanden hinderen en de groei van de wereldhandel belemmeren.
Maar dat is voor de armste landen, waarvan de meeste in Afrika, onvoldoende.
Zeker voor die landen is een forse inspanning nodig om hen met een ontwikkelingssamenwerking - gericht op het ontwikkelen van democratische instellingen, het bevorderen van rechtszekerheid, de empowerment van de mensen, het uitbouwen van de civiele maatschappij en de bestrijding van corruptie - een eind verder op weg te helpen.
Deze ontwikkelingssamenwerking moet er ook op gericht zijn om de ontwikkelingslanden te helpen, onder meer in Afrika, hun onderlinge handelsbelemmeringen af te bouwen.
Het uiteindelijke doel is wereldvrede.
Hiervoor is het verspreiden van democratische waarden en normen cruciaal. (Resolutie goedgekeurd op het congres ‘De open samenleving’ van 11/2/’0)
Meer dan één miljard mensen moet anno 200 leven van minder dan één euro per dag.
Eén miljard mensen heeft geen toegang tot proper water waardoor ieder jaar bijna twee miljoen kinderen sterven.
Alleen al in Afrika sterft één op de vijf kinderen aan ziektes die we gemakkelijk kunnen genezen, aan honger of slechte voeding.
Eén op vier zal nooit leren lezen en schrijven of zal kinderarbeid moeten verrichten.
Dat is een schande voor de mensheid.
Nooit eerder is het uitbannen van armoede dus zo belangrijk geweest.
Ontwikkelingssteun is daarom niet louter een morele plicht, het is ook de sleutel tot een stabiele, vreedzamere en vrijere wereld.
Open Vld wil daarom dat België haar verantwoordelijkheid hierin blijft opnemen en de mensen in het Zuiden helpt.
Middelen daartoe zijn ontwikkelingshulp, de kwijtschelding van schulden en vredesmissies.
Want gebrek aan stabiliteit is vaak de eerste aanleiding tot mensonwaardige situaties.
De Open Samenleving is onmogelijk realiseerbaar vanuit een uniek Belgisch perspectief.
Ons land heeft steeds een voortrekkersrol gespeeld in het opzetten en uitbouwen van internationale organisaties met als doel vrede, democratie en welvaart over de hele wereld mee te helpen verspreiden.
België was één van de drijvende krachten achter de oprichting van de Verenigde Naties, de OVSE, de NAVO en uiteraard de Europese Unie.
Ook ten aanzien van het Afrikaanse continent is ons land zijn verantwoordelijkheid blijven opnemen en de aandacht van de internationale gemeenschap blijven vragen.
Open Vld wenst dat ons land ook in de komende jaren die voortrekkersrol blijft spelen en zijn internationale rol versterkt.
Dat vergt sterk uitgebouwde instrumenten van buitenlands beleid.
Wij willen als Open Vld blijven opkomen voor een ethisch buitenlands beleid.
Zo zullen we ons land, ook in de toekomst, niet storten in avonturen zoals de oorlog in Irak.
We kunnen zonder meer stellen dat de Europese Unie het meest succesvolle politieke project van de geschiedenis is.
Het gedurfde project dat vijftig jaar geleden startte met zes lidstaten, is vandaag uitgegroeid tot een Unie van 2 landen.
Toch zit het Europese project vandaag in het slop.
De burgers zijn ontgoocheld in Europa.
Ze vinden dat de belofte van een sterke en veerkrachtige Unie niet wordt waargemaakt.
In zekere zin is de Unie slachtoffer van haar succes.
Immers, hoe meer lidstaten rond de tafel, hoe moeilijker het is om moedige beslissingen te nemen.
Dit is vooral te wijten aan de beslissingsprocedure waarbij nog steeds voor heel wat zaken unanimiteit nodig is.
Open Vld is voorstander van het algemeen afvoeren van de unanimiteit.
Beslissingen over het gemeenschappelijk buitenlands en veiligheidsbeleid, de politiële en justitiële samenwerking in strafzaken, het fiscaal beleid, het landbouwbeleid moeten met gekwalificeerde meerderheid genomen kunnen worden.
Open Vld is principieel voorstander van een verdere uitbreiding van de Europese Unie.
Stemprocedures zijn uiteraard slechts een middel.
Als Europa meer en betere resultaten wil voorleggen dan zal het op een aantal domeinen meer moeten samenwerken.
Dit is zeker het geval op socio-economisch vlak.
Competitief zijn in een groeiende horizontale wereldeconomie is enkel mogelijk met een echt Europees socio-economisch beleid.
Zoals de euro enkel een succes kon worden door dwingende afspraken van convergentie, moet deze convergentie (met minima en maxima) doorgetrokken worden naar de hele Europese Unie op het ganse socio-economische vlak.
Open Vld wil dat in de komende jaren op Europees vlak een socio-economisch beleid wordt uitgetekend dat een stuk verder gaat dan het vrijblijvende Lissabon-proces.
Europese afspraken over minimum- en maximumnormen op het vlak van soepelheid van de arbeidsmarkt, lengte van de loopbaan, graad van bescherming van de werknemers, omvang van het overheidsbeslag en de fiscale druk op bedrijven moeten er voor zorgen dat lidstaten hun socio-economisch beleid beter op elkaar afstemmen met respect voor de eigen tradities en eigenheid.
Europa moet ook op het internationale vlak meer hefbomen in handen krijgen.
Over een goede tien jaar zullen de Europeanen immers slechts % van de wereldbevolking uitmaken.
We kunnen ons in deze positie niet permitteren om ook ons buitenlands beleid via de nationale staten volledig te versnipperen.
Daarom moeten we onze krachten bundelen.
Bijvoorbeeld op het vlak van de diplomatie.
Vandaag heeft elk land van de Unie in ongeveer elke hoofdstad ter wereld zijn eigen ambassade om de eigen belangen te verdedigen.
Dit is in Europees verband weinig efficiënt.
Bovendien verzwakt het onze gezamenlijke onderhandelingspositie.
Open Vld wil dat ons land gaat voor één Europese diplomatie onder leiding van een Europese minister van Buitenlandse Zaken.
Met een mankracht van ongeveer honderdduizend soldaten zou Europa over de mogelijkheid beschikken om wereldwijd op efficiënte wijze humanitaire acties te ondernemen en oorlogen en genocides te stoppen, of nog beter, te voorkomen.
Behalve aan een bundeling van de diplomatieke krachten is er daarom ook nood aan één Europese defensie.
Het is een noodzakelijke aanvulling op de Europese diplomatie.
Open Vld is voorstander van de oprichting van één Europees leger.
Om onze deelname aan een dergelijke permanente Europese vredesmacht geloofwaardig te laten zijn, is het nodig dat we verder evolueren naar een situatie dat er meer in werkingsmiddelen dan in personeelsmiddelen wordt geinvesteerd.
Als Open Vld willen we doorgaan met het recent opgezette gemengde loopbaanconcept van het leger.
De hoofddoelstelling dient gevolgd om te evolueren naar een kleiner, maar beter uitgerust en beter inzetbaar leger.
De inzetbaarheid dient duidelijk te worden verhoogd door de gezondmaking van de huidige leeftijdsstructuur.
Er moet ook op continue basis worden geïnvesteerd in de uitrusting van onze strijdkrachten, opdat zij tot de modernste van Europa zouden behoren.
Dit vergt een volgehouden inspanning en voldoende middelen, waarbij op termijn de klemtoon komt te liggen op investeringen en werking.
Meer coherentie en synergie tussen veiligheidssectoren, zowel nationaal als internationaal, moeten echter kunnen leiden tot een efficiënter beheer van de toegekende middelen.
Het spreekt voor zich dat de Europese defensie niet los van de NAVO, maar juist als een versterking van de NAVO moet gezien worden.
Open Vld is voorstander van een NAVO met twee pijlers, een Noord-Amerikaanse en een Europese pijler.
Vanuit deze twee pijlers moet de NAVO uitgroeien tot een veiligheidsnetwerk waaraan ook niet-Atlantische partners kunnen deelnemen.
Internationaal is al lang afgesproken dat ieder land minstens 0,% van zijn BBP zou besteden aan ontwikkelingshulp, zoals overeengekomen in het Pearson-rapport van 16.
Behalve Denemarken en Nederland voldoet geen enkel land daaraan.
België zat vijf jaar geleden aan nauwelijks 0,2%.
Onder deze regering is dit intussen gestegen naar 0,42% en de regering heeft een parcours uitgestippeld waardoor we tegen 2010 eindelijk de 0,% zullen bereiken.
Het is pas onder de paarsgroene regering en nu onder de paarse regering dat het bedrag voor ontwikkelingshulp jaar na jaar is gestegen.
Sommigen vinden dit groeiritme te traag maar het blijft een groei, zelfs in deze economisch moeilijke tijden.
Open Vld wil dat de volgende regering zich houdt aan de verbintenis om tegen 2010 0, % van haar BBP aan ontwikkelingssamenwerking te besteden.
Maar ontwikkelingssamenwerking is niet enkel een kwestie van geld en cijfers.
Wat telt zijn de resultaten op het terrein.
En die zijn niet altijd bemoedigend.
Ontwikkelingshulp kan en moet efficiënter.
Voor Open Vld zijn versterking van de lokale administraties (capaciteitsopbouw) en bevordering van goed bestuur essentiële elementen van een doeltreffend ontwikkelingsbeleid.
Zo leveren investeringen in opleiding van ambtenaren een behoorlijk rendement op.
Kernbegrippen zijn ook ownership (het responsabiliseren van de ontvangende landen) en empowerment (de mensen hefbomen geven die hen in staat stellen zelf hun eigen toekomst uit te bouwen).
En wat meer dan ooit nodig is, is beleidssamenhang.
Samenhang tussen de eigenlijke ontwikkelingssamenwerking en andere beleidsterreinen die minstens even grote invloed hebben op ontwikkelingslanden, zoals handel, landbouw, migratie en buitenlands beleid.
De ontwikkelingshulp moet efficiënter.
Ze moet erop gericht zijn de hulpbehoevende landen en mensen zelfredzaam te maken.
Daarvoor is meer samenhang tussen ontwikkelingssamenwerking en andere beleidsdomeinen noodzakelijk.
Open Vld veroordeelt de zgn. “aasgierfondsen”, fondsen die beslag laten leggen op de middelen bestemd voor de schuldverlichting van ontwikkelingslanden alsook op ontwikkelingsgelden.
Doelmatig werken aan economische ontwikkeling doet men best in uitdijende kringen, te beginnen aan onze zuidergrens.
Zo moet er in een eerste fase voor de onmiddellijke zuiderburen van de Europese Unie, de Maghreb, een Marshallplan worden uitgewerkt dat de betrokken landen zo snel mogelijk helpt ontwikkelen, de secularisatie ondersteunt, de voedingsbodem voor terrorisme wegneemt en lange termijn economische migratie ontraadt doordat men het thuis economisch beter krijgt.
Het succes van de Europese eenheidsmarkt, de structuurfondsen en de gevolgen van de uitbreiding van Europa met Spanje en Portugal bewijzen dat dit werkt.
Open Vld pleit dus voor investeren in de ontwikkeling van deze landen.
Dat veronderstelt de uitbouw van een vrijhandelszone en het stimuleren van investeringen.
De overheid moet ondernemingen via een ontwikkelingsfonds aanmoedigen het risico te nemen om in die landen te investeren.
Middelen die naar de overheid zouden terugvloeien, zoals via de sociale bijdragen die deze bedrijven betalen, komen opnieuw in het budget ontwikkelingssamenwerking terecht.
We moeten de efficiëntie van deze investeringen in ontwikkeling goed durven bewaken: elke geïnvesteerde euro moet de wereldeconomie er drie kunnen opbrengen.
Een tweede middel is de kwijtschelding van de schulden van de Derde Wereld in het algemeen en van de Heavily Indepted Poor Countries (HIPC) in het bijzonder.
Het IMF neemt daartoe al initiatieven in het kader van de zogenaamde Poverty Reduction and Growth Facility, maar dit is al bij al een beperkte vermindering.
Het probleem is dat de bestaande schuldaflossingprogramma’s die werden opgelegd door het IMF een zware last leggen op de economie van deze landen.
Meer nog, de prioritaire afbetaling van schulden leidt ertoe dat weinig of geen geld overblijft voor het voeren van een intern beleid op het vlak van onderwijs, gezondheidszorg en landbouw.
Een ander zeer is dat in het verleden heel wat leningen en zelfs kwijtscheldingen werden toegestaan aan dictators of corrupte regimes, zonder te beantwoorden aan de meest elementaire vereisten van goed bestuur.
Dat geld, of die verminderde terugbetaling, kwam zelden of nooit ten goede van de lokale bevolking.
Open Vld wil een eenmalige kwijtschelding van alle schulden van de arme landen die werk maken van goed bestuur en een gericht ontwikkelingsbeleid ten gunste van de bevolking voeren.
Die eenmaligheid is noodzakelijk om de leiders van die landen duidelijk te maken dat ze niet opnieuw onaflosbare leningen kunnen aangaan.
Kwijtschelding van schulden en ontwikkelingshulp moeten losgekoppeld worden van de economische belangen van het donorland.
De hulp moet dus ‘ongebonden’ zijn.
Het geld moet specifiek gaan naar basisinfrastructuur zoals scholen, ziekenhuizen en bestuurlijke diensten.
Het kan niet gebruikt worden om de lokale economie kunstmatig in stand te houden, want dit is nefast voor de lokale producenten.
Het mag immers niet leiden naar een vorm van afhankelijkheid of concurrentievervalsing, want daar wordt op termijn niemand beter van.
Meer nog, ondoelmatige ‘hulp’ zou ertoe kunnen leiden dat noodzakelijke veranderingen in de derdewereldlanden juist worden uitgesteld of dat plaatselijke producenten in de problemen komen.
Veel ontwikkelingshulp wordt gekenmerkt door paternalisme, zelfoverschatting of een absurd geloof in de maakbaarheid van de samenleving en de mens.
Een dergelijk uitgangspunt is verkeerd.
De steun moet er hoofdzakelijk voor zorgen dat arme landen de broodnodige basis krijgen om met succes deel te kunnen nemen aan de geglobaliseerde wereldeconomie.
Open Vld eist dat alle ontwikkelingshulp ‘ongebonden’ is en ten goede komt van de basisinfrastructuur van arme landen zoals scholen, ziekenhuizen en bestuurlijke diensten.
Ontwikkelingshulp en kwijtschelding van schulden zijn enkel hulpmiddelen en lossen het essentiële probleem van de armoede in de Zuiderse landen niet op.
Eén van de voornaamste oorzaken hiervan is het protectionisme dat de rijke landen van de Europese Unie, de Verenigde Staten en Japan toepassen.
Terwijl de rijke landen met woorden de vrijhandel prediken en van minder ontwikkelde landen eisen dat ze hun grenzen openstellen voor de westerse producten, blijven ze in de praktijk zelf vasthouden aan protectionisme, importheffingen, productiesteun en exportsubsidies.
Het neerhalen van de handelsbarrières zou volgens de UNCTAD leiden tot een verhoging van de jaarlijkse export van de ontwikkelingslanden met 00 miljard dollar, als ze maar toegang krijgen tot de markten van de rijke landen.
Dit bedrag is 14 maal méér dan wat ze jaarlijks aan ontwikkelingshulp krijgen.
Open Vld eist de afschaffing van alle vormen van protectionisme door de rijke landen die in strijd zijn met de vrije markt en verhinderen dat arme landen tot ontwikkeling komen.
Open Vld wil dat België blijft ijveren voor een eerlijk en rechtvaardig multilateraal vrijhandelssysteem, met regelingen waarin rekening wordt gehouden met de belangen en behoeften van de zwakste landen.
Ons land moet dit telkens opnieuw op de Europese agenda plaatsen.
Ons land moet er op blijven aandringen dat ook de vrijhandel binnen continenten wordt aangemoedigd.
Duurzame ontwikkeling bereik je niet zonder economische ontwikkeling.
Wat kunnen die landen zelf nog meer doen om de armoede te bestrijden en op die manier een reden voor migratie weg te nemen?
De Peruaanse econoom Hernando de Soto wijst erop dat het huidige kapitalisme in de ontwikkelingslanden en voormalige communistische landen op het verkeerde spoor zit omdat het de meeste mensen buitensluit.
Dat komt volgens hem omdat tot nu toe geen werk werd gemaakt van het verlenen van eigendomsrechten en het afbreken van bureaucratische belemmeringen in de ontwikkelingslanden zelf.
Open Vld wil dat er meer maatregelen worden genomen ter ondersteuning van de privé-sector in de arme landen.
Dit is essentieel om er werkgelegenheid te creëren.
Daartoe moeten systemen als de microkredieten of de eigendomscertificaten voor de zwaksten gestimuleerd worden.
Liberalen zijn traditioneel gekant tegen monopolies en (inter)nationale kartels, omdat deze de concurrentie vervalsen en de consument hier steevast de dupe van is.
Ook inzake de basiselementen van onze welvaart en ons welzijn; water (bv.drinkwater), vuur (olie, gas, energie), lucht (zuivere lucht) en aarde (bepaalde mineralen) moet concurrentie de regel zijn.
Het kan niet zijn dat landen die het geluk hebben over een aanzienlijke voorraad natuurlijke rijkdommen te beschikken, internationale kartels vormen (bv. de OPEC) die de ganse wereldeconomie kunnen domineren en de consument de facto gijzelen.
Het misbruik van een economische machtspositie door één of meerdere landen moet worden beteugeld.
Open Vld pleit dan ook voor de oprichting van een “concurrentie-autoriteit” op wereldniveau.
Verplichtingen tot mededinging en eerlijke concurrentie worden voortdurend opgelegd aan ondernemingen.
Het valt moeilijk in te zien waarom landen die ook over een gelijkaardige machtspositie beschikken aan dergelijke anti-monopolieregeling zouden ontsnappen.
Open Vld vraagt dat gendergelijkheid een prioriteit is bij ontwikkelingssamenwerking.
0% van de armen wereldwijd is vrouw.
Vrouwen werken twee derde van het totaal aantal gewerkte arbeidsuren en ze produceren minstens de helft van het voedsel.
Anderzijds verdienen ze maar 10% van het totale inkomen en hebben ze maar 1% van de eigendommen in handen.
Aandacht voor het wegwerken van de ongelijkheid tussen mannen en vrouwen wereldwijd is dus geen overbodige luxe, maar een evidentie: zonder gendergelijkheid zal er geen ontwikkeling zijn.
Internationale organisaties zoals de WTO, IMF en Wereldbank moeten meer oog hebben voor de belangen van de armste landen.
Daarvoor is een grotere internationale democratische controle noodzakelijk.
De G kan beter hervormd worden tot een organisatie die alle delen van de wereld vertegenwoordigt.
En landen als de VS, Rusland en China moeten aangezet worden om internationale akkoorden zoals het Kyoto-protocol en internationale rechtscolleges zoals het Strafhof in De Haag te erkennen.
Tot slot dringt Open Vld aan op een ‘Plan voor Afrika’.
Voor Afrika is onmiddellijke actie vereist.
De Verenigde Naties berekenden dat alle basisproblemen op het Afrikaanse continent op korte termijn kunnen worden aangepakt.
Maar daarvoor is zestig miljard euro nodig.
Hiermee kan voor elke Afrikaan proper water, sanitair, basisgezondheidszorgen en onderwijs worden gegarandeerd.
Het oplossen van al die problemen zou een stijging van de economische groei betekenen van minstens 2% van het BBP.
Met dit internationaal ‘Plan voor Afrika’ zou het continent de noodzakelijke duw in de rug krijgen om aan te sluiten bij de rest van de wereld.
Maar dit plan kan pas ten volle renderen als de Afrikaanse regeringen hun verantwoordelijkheid nemen en deze middelen doelgericht gebruiken om de ontwikkeling van hun land te bevorderen.
Goed bestuur, strijd tegen corruptie, uitbouw van de rechtsstaat en een minimale sociale bescherming zijn daarbij noodzakelijk.
Open Vld wil een ‘Plan voor Afrika’ waarbij zowel de internationale gemeenschap als de Afrikaanse leiders hun verantwoordelijkheid opnemen.
Dit is voor haar één van de prioriteiten voor de buitenlandpolitiek van de komende jaren.
Ons land moet meer doen voor het Zuiden.
Ontwikkelingshulp moet niet enkel de eerste noden lenigen, maar ook de instrumenten aanreiken voor zelfstandigheid en levenskwaliteit.
Onze militaire inspanningen moeten hieraan bijdragen, en aan stabiliteit en vrede.
Maar meer uitgeven alleen heeft geen zin, als we ook niet neen zeggen aan protectionisme
of aan de misbruiken bij ontwikkelingshulp.
Speciale aandacht moet gaan naar de situatie in Afrika.
In 2020 heeft 1 op 2 burgers opnieuw vertrouwen in de politiek.
Nu is dat amper 17%.
De politiek geeft het goede voorbeeld
en doet het zelf met minder.
Bovendien kent ons land een stabiel politiek klimaat, met slechts om de vijf jaar verkiezingen.
Het tekort op de begroting moet omgebogen worden van een tekort van 4,8 % naar een overschot van 0,5% in 2020.
In 2015 moet de begroting absoluut in evenwicht zijn.
Vanaf dan moet een overschot opgebouwd worden om de kosten van de vergrijzing op te vangen.
werken moet lonen.
minder armoede.
De tewerkstellingsgraad in de leeftijdsgroep van 20 tot 64 jaar moet in ons land stijgen van 66% naar 73% in 2020.
Dit betekent de creatie van 200. 000 extra jobs tegen 2020, bovenop de spontane toename van jobs in de komende tien jaar.
De belastingdruk op arbeid moet dalen van 42% naar 40% in 2020.
Wie werkt moet minstens 250 euro meer verdienen dan wie niet werkt.
Het percentage van de actieve bevolking dat actief betrokken is bij het opstarten van een onderneming in ons land moet stijgen van 2,85 % naar 5,2% in 2020.
Het aandeel van de export naar de groeilanden moet stijgen van 6% naar 10% in 2020.
Het aandeel van de innovatie-uitgaven moet stijgen van 1,9% van het BBP naar 3% in 2020.
De regio ’s moeten volledig verantwoordelijk zijn voor hun inkomsten in 2020.
De eigen fiscale inkomsten van de regio ’s moeten stijgen van 30% naar 100% in 2020.
De totale kost van de overheid moet zakken van 5.000 € tot 4.000 € per inwoner in 2020.
De gemiddelde uitstapleeftijd uit de arbeidsmarkt moet stijgen van 59 jaar naar 63 jaar in 2020.
De gemiddelde loopbaanduur moet stijgen van 37 jaar naar 40 jaar in 2020.
In 2020 is justitie grondig hervormd.
Het vertrouwen in de werking van het gerecht stijgt van 66 naar 85%.
Het aandeel hernieuwbare energiebronnen in de energieconsumptie moet stijgen van 3,5% naar 13% in 2020.
De energie-effici ëntie moet met 20% stijgen tegen 2020, zowel in de industrie als bij de gezinnen.
Ons energiesysteem is dan ook koolstofarm.
In 2020 moet het armoederisico in ons land gedaald zijn van 15% naar 10%.
Het loonverschil tussen mannen en vrouwen moet weggewerkt zijn,
homoadoptie mag niet langer een taboe zijn
en euthanasie moet in heel het land effectief mogelijk zijn.
De wereld staat niet stil.
De voorbije decennia zijn een aantal gebeurtenissen als een tsunami door de hele wereld gegaan.
Die gebeurtenissen hebben ook ons land niet onberoerd gelaten.
Ze hebben de wereld waarin wij leven en werken voor altijd veranderd.
De val van de Berlijnse muur, in 1989, was zo ’n schokgolf.
Het betekende de eenmaking van Duitsland, de bevrijding van de Oost-Europese landen uit de wurggreep van de Sovjet-Unie, het einde van de koude oorlog, de uitbreiding van de Europese Unie tot aan de grenzen van Rusland.
Dat is allemaal goed nieuws, absoluut, maar het maakt ook dat Europa en ons land zich moeten aanpassen.
De aanslagen op de WTC-torens in New York en op andere plaatsen in de Verenigde Staten, dat was nog zo ’n tsunami.
Sedert “9/11” is de wereld niet meer dezelfde.
Verschillende oorlogen blijven woeden en we zijn heel anders over veiligheid gaan denken.
Ondertussen blijven de verschillen in welvaart tussen het Noorden en het Zuiden hemelhoog.
Geweld en armoede veroorzaken grote migratiegolven, met soms voordelen, vaak grote nadelen.
In elk geval veranderen onze steden van gezicht, en we moeten ervoor zorgen dat die diversiteit in goede banen wordt geleid.
Ondanks de enorme cultuurverschillen is de wereld in de voorbije decennia een groot dorp geworden.
Via internet en de moderne communicatiemiddelen is iedereen met iedereen verbonden.
Op korte tijd ging Europa van twaalf naar vijfentwintig lidstaten.
In de internationale economie steken nieuwe reuzen zoals China, India en Brazili ë de kop op.
Dat is een positieve evolutie.
Het betekent dat de tegenstellingen tussen het rijke Westen en de rest van de wereld kleiner worden.
Het betekent dat steeds meer mensen een menswaardig bestaan kunnen opbouwen.
Ook voor ons is dat een goede zaak.
Onze bedrijven zijn op de export gericht en vinden nu enorme nieuwe markten.
Maar we moeten alert blijven.
Als we flexibel genoeg zijn dan zal de globalisering ook voor ons meer welvaart brengen, vandaag en in de toekomst.
Maar als we bij de pakken blijven neerzitten, dan dreigen de gevolgen negatief te zijn.
Dan zullen we onze bedrijven, onze jobs en onze welvaart steeds meer naar lageloonlanden zien verdwijnen en dan worden we een oud land in een oud continent.
Onze samenleving wordt niet alleen veelkleuriger, ze wordt tegelijk ook grijzer.
We moeten in ons land, zoals in haast heel de Westerse wereld, rekening houden met een verouderde bevolking.
Het aantal ouderen stijgt in de komende decennia snel en dat zorgt ervoor dat we ons moeten aanpassen.
We moeten zorgen dat zoveel mogelijk mensen aan het werk zijn
en dat we klaar zijn om die veroudering op te vangen in ons gezondheidszorgsysteem en in onze pensioenen.
Tenslotte is de wereld zich steeds meer bewust geworden van de grote ecologische uitdagingen waarvoor we staan.
Gelukkig maar, we wensen onze kinderen immers ook een leefbare aarde toe.
We worden met steeds meer mensen afhankelijk van een aantal schaarse grondstoffen.
We weten nu dat onze activiteiten, de manier waarop we ons voedsel produceren, werken, wonen en ons verplaatsen, mee verantwoordelijk zijn voor de opwarming van de aarde.
Internationaal is het besef gegroeid dat dit een uitdaging is voor de hele mensheid.
We zullen daarin ons steentje moeten bijdragen.
Als we het verstandig aanpakken, kunnen we daar ook ons voordeel mee doen.
Ons land heeft zich nog te weinig aangepast aan deze nieuwe wereld.
Terwijl andere landen hervormingen doorvoerden in hun sociale zekerheid, in de werking van hun arbeidsmarkt of in de manier waarop belastingen worden geheven, bleven wij te vaak vastzitten in interne discussies en communautaire twisten.
We zijn er wel in geslaagd om de begroting onder controle te houden
en om bijkomende arbeidsplaatsen te maken.
Maar we waren nog niet klaar om structurele ingrepen te doen in het functioneren van onze welvaartsstaat.
Daarom komen de schokgolven van de voorbije jaren hard aan.
De bankencrisis, de economische crisis, de hoge werkloosheid … het zorgt er allemaal voor dat onze problemen zwaarder geworden zijn en dat we ze dringender en ingrijpender moeten aanpakken.
Waarom is ons land vastgelopen, terwijl de wereld zo in beweging is?
Het heeft veel, zoniet alles, te maken met de verouderde manier waarop we aan politiek doen, op verschillende vlakken.
We hebben ons land in de voorbije veertig jaar stelselmatig omgevormd van een unitaire staat naar een federaal systeem.
Onze ingewikkelde communautaire compromissen begrijpt niemand in de wereld meer, maar ze hebben wel lang gewerkt en gezorgd voor communautaire vrede.
Vlaanderen kreeg daarbij steeds meer autonomie en ging er in welvaart flink op vooruit.
Maar vandaag blokkeert het systeem en de oude manier van staatshervorming werkt niet meer.
De gemeenschappen staan met getrokken messen tegenover elkaar, het wantrouwen is huizenhoog, zelfs de eenvoudige problemen raken niet meer opgelost.
Het kader waarin we werken is verouderd.
We zullen de moed moeten hebben om het hele systeem in vraag te stellen en iets nieuws en werkbaars op poten te zetten.
We zullen moeten gaan voor m éér autonomie,
maar ook voor eenvoudiger en werkbare procedures.
De wijze waarop we het federale Belgi ë en de Gemeenschappen en Gewesten financieren is verouderd.
We hebben in het verleden steeds meer bevoegdheden naar de deelgebieden doorgegeven.
Die deelgebieden kregen ook eigen fiscale bevoegdheden, maar voor het grootste deel krijgen ze hun geld nog steeds uit de federale schatkist.
Dit systeem is ondertussen uit zijn voegen gebarsten.
Het heeft ertoe geleid dat de opbrengsten van de economische groei vooral ging naar de deelgebieden, terwijl vooral de federale overheid moest blijven instaan voor de staatsschuld, de veiligheid en de kosten van de vergrijzing.
Er zijn geen winnaars in dit spel.
Een armlastige federale begroting, of een onbetaalbare sociale zekerheid, zijn voor de Vlamingen en de Franstaligen even grote problemen.
Onze sociale zekerheid kreeg vorm vlak na de Tweede Wereldoorlog.
Het was toen een vooruitstrevend bouwwerk, met een vrij logisch bouwplan.
Maar ondertussen zijn we zestig jaren verder.
Het huis is verouderd.
We hebben nooit structurele ingrepen gedaan, wel hebben we steeds nieuwe kamers bijgebouwd.
De doelstellingen zijn nog hetzelfde als zestig jaar geleden: zorgen voor goede en betaalbare gezondheidszorg voor iedereen;
een waardig pensioen voor een waardige oude dag;
menswaardige uitkeringen voor wie buiten zijn schuld ziek of werkloos wordt,
bestrijden van armoede en uitsluiting.
De doelstellingen zijn dus nog hetzelfde, maar de technieken die we gebruiken zijn verouderd, niet meer aangepast aan de werkelijkheid van vandaag.
Onze sociale zekerheid vertoont steeds meer trekken die niet fair lijken te zijn,
ze leidt te vaak tot de vaststelling dat we mensen betalen om niets te doen,
de financiering ervan komt in het gedrang.
Ook hier zal een beetje rommelen in de marge niet meer helpen.
Ook hier zullen we moedige veranderingen nodig hebben en structurele ingrepen.
Dat zal de enige manier zijn om ook morgen een samenleving te garanderen waarin iedereen meedoet, waarin niemand achter gelaten wordt.
Ook op het vlak van Justitie en veiligheid zullen we de moed moeten hebben om grote, ingrijpende hervormingen te doen.
Veel mensen hebben hun vertrouwen in Justitie verloren.
Dat is een groot probleem in een democratie.
Maar het is ook voor een deel terecht.
Sommige van onze rechtbanken werken met jaren achterstand.
We hebben de guerre des juges meegemaakt in de Fortis-zaak.
We krijgen soms de indruk van wereldvreemde rechters die meer bezig zijn met hun machtsposities en interne conflicten dan met een modern en performant gerecht.
Tenslotte loopt het soms mis met de strafuitvoering.
Er is onvoldoende gevangeniscapaciteit, en er is nog te weinig ge ïnvesteerd in alternatieve straffen of huisarrest.
Het systeem hapert, en dat leidt soms tot een gevoel van straffeloosheid.
Wij kijken naar de wereld, maar de wereld kijkt ook naar ons.
De internationale politieke ontwikkelingen en de globalisering hebben verscheidene soorten migratiestromen op gang gebracht (vluchtelingen, arbeidsmigratie, gezinshereniging, …).
De samenstelling van onze bevolking is daardoor danig gewijzigd.
De Vlaamse steden en dorpen komen steeds meer in aanraking met nieuwe culturen, tradities, levensbeschouwingen, geloofsovertuigingen en maatschappijvisies.
Het dagelijkse leven van de oorspronkelijke bewoners van bepaalde wijken werd ingrijpend dooreen geschud.
Ons samenlevingsmodel staat onder druk door die toenemende diversiteit.
Jarenlang hebben we geloofd dat het volstond om verdraagzaamheid te promoten, maar de voorbije jaren is er een toenemend ongenoegen en worden spanningen tussen bevolkingsgroepen zichtbaar.
Die diversiteit managen, en er de kansen van grijpen, moet een permanente opdracht voor alle overheden worden.
Tenslotte zijn de Vlamingen zelf ook veranderd.
We zijn welvarender geworden, we leven steeds langer en onze ouderen zijn fitter en gezonder, we zijn hoger opgeleid, we hebben ons steeds meer geemancipeerd van religieuze instellingen en van ideologische zuilen, we denken vrijer en we staan meer open voor de wereld.
Het klassieke model van het huwelijk staat steeds meer onder druk en heeft al lang het monopolie verloren.
Ons land telt honderdduizenden alleenstaanden.
Er zijn talloze echtscheidingen, talloze nieuw samengestelde gezinnen.
Vlamingen zijn verdraagzamer geworden ten aanzien van holebi ’s.
Ze trouwen en scheiden, zoals de anderen, krijgen kinderen of kunnen die adopteren.
De oude morele vooroordelen zijn aan het verdwijnen
en er is steeds meer begrip voor de vrijheid van iedereen om zijn/haar leven naar eigen inzicht in te richten.
Maar te vaak zijn onze wetten en instellingen nog niet aangepast aan die nieuwe realiteit.
De wetgever loopt achterop bij de werkelijkheid.
Een aanpassing is nodig, want de grotere vrijheid heeft soms ook nadelen.
De politiek heeft de voorbije jaren een beeld van machteloosheid en immobilisme laten zien.
Zij heeft de juiste noodmaatregelen genomen tegen de bankencrisis en de economische crisis, maar zij is er niet toe gekomen de structurele hervormingen te doen die nodig zijn met betrekking tot de staatshervorming, de financieringswet, de sociale zekerheid, justitie …
Dit heeft geleid tot een vertrouwensbreuk, de politiek was teveel met zichzelf bezig, liep zich vast in tegenstellingen van het verleden en bleef in gebreke om de toekomst voor te bereiden.
Ons land heeft nood aan een nieuwe start, aan grote hervormingen.
Die hervormingen zijn mogelijk, de problemen zijn niet onoplosbaar.
Ons land beschikt nog altijd over de troeven om een welvarend land met een open samenleving te zijn en te blijven.
We moeten alleen de moed hebben om onze structurele problemen aan te pakken.
We zullen anders aan politiek moeten doen.
Open Vld legt zich niet neer bij de onverschilligheid of het fatalisme van anderen.
Fatalisme en angst leiden alleen maar tot immobilisme.
De liberalen hebben steeds het voortouw genomen bij grote omwentelingen en hervormingen in onze samenleving.
Wij zijn niet voor niets de partij van de vrijheid en van de vooruitgang.
We geloven in de kracht van idee ën en in de sterkte van mensen.
De Vlamingen zijn een welvarend, hoogopgeleid, ondernemend, solidair en ge ëmancipeerd volk.
Ons land heeft nog steeds enorme troeven.
We kunnen onze welvaart blijven garanderen zolang we de talenten en creativiteit van onze burgers en ondernemingen voldoende ruimte geven in plaats van ons vast te klampen aan regels en instituties uit het verleden.
We moeten durven een nieuwe start te nemen voor dit land.
We moeten de oude instellingen en mentaliteit durven loslaten, zonder de positieve verwezenlijkingen van het verleden weg te gooien.
We kunnen de toekomst maken.
Dit kan alleen als de krachten gebundeld worden, in plaats van te verdelen.
Vlamingen, Brusselaars en Walen zullen moeten samenwerken.
Nieuwkomers moeten hun plaats krijgen, kunnen meedoen.
Het kan niet dat zij uitgesloten worden.
Het kan ook niet dat ze zichzelf buiten spel zetten.
De talloze verenigingen die ons land telt, tellen ook echt mee.
De sociale partners hebben een cruciale rol in het welslagen van de hervormingen op vele terreinen.
Het is nu aan de politici om op korte termijn de nieuwe structuren op poten te zetten, waarin iedereen zijn steentje kan bijdragen.
Als we onze krachten bundelen, onze intelligentie gebruiken en onze ogen niet sluiten voor de veranderende wereld, dan zijn we ook perfect in staat om alle uitdagingen aan te pakken.
We kunnen het tij keren en met vertrouwen naar de toekomst kijken.
We moeten openstaan voor veranderingen, zien wat essentieel is en ons land durven hervormen.
Zo kunnen we een nieuwe start maken.
Open Vld staat voor een andere politiek.
Een politiek die eerlijk is.
Die zegt waar het op staat.
De uitdagingen zijn groot.
We nemen de mensen ernstig en zeggen daarom ook hoe we die uitdagingen gaan aanpakken.
Open Vld heeft een duidelijke visie op de grote maatschappelijke uitdagingen waar we voor staan.
Als geen andere partij hebben we een langetermijnstrategie om die uitdagingen succesvol aan te pakken.
We staan voor vier jaar zonder federale of regionale verkiezingen.
We moeten die periode gebruiken om nu, in 2010, grote hervormingen op te starten.
Vertrekkende van een visie en kaderend in een strategie om in 2020 ons land er opnieuw te doen staan.
Met haar plan “Ambitie 2020” heeft Open Vld die visie en die toekomststrategie.
In de volgende tien jaar wil Open Vld in ons land volgende 10 concrete doelstellingen gerealiseerd zien:
In 2020 heeft 1 op 2 burgers opnieuw vertrouwen in de politiek.
Nu is dat amper 17%.
De politiek geeft het goede voorbeeld en doet het zelf met minder.
Bovendien kent ons land een stabiel politiek klimaat, met slechts om de vijf jaar verkiezingen.
Het tekort op de begroting moet omgebogen worden van een tekort van 4,8 % naar een overschot van 0,5% in 2020.
In 2015 moet de begroting absoluut in evenwicht zijn.
Vanaf dan moet een overschot opgebouwd worden om de kosten van de vergrijzing op te vangen.
De tewerkstellingsgraad in de leeftijdsgroep van 20 tot 64 jaar moet in ons land stijgen van 66% naar 73% in 2020.
Dit betekent de creatie van 200.000 extra jobs tegen 2020, bovenop de spontane toename van jobs in de komende tien jaar.
De belastingdruk op arbeid moet dalen van 42% naar 40% in 2020.
Wie werkt moet minstens 250 euro meer verdienen dan wie niet werkt.
Het percentage van de actieve bevolking dat actief betrokken is bij het opstarten van een onderneming in ons land moet stijgen van 2,85% naar 5,2% in 2020.
Het aandeel van de export naar de groeilanden moet stijgen van 6% naar 10% in 2020.
Het aandeel van de innovatie-uitgaven moet stijgen van 1,9% van het BBP naar 3% in 2020.
De regio ’s moeten volledig verantwoordelijk zijn voor hun inkomsten in 2020.
De eigen fiscale inkomsten van de regio ’s moeten stijgen van 30% naar 100% in 2020.
De totale kost van de overheid moet zakken van 5.000 € tot 4.000 € per inwoner in 2020.
De gemiddelde uitstapleeftijd uit de arbeidsmarkt moet stijgen van 59 jaar naar 63 jaar in 2020.
De gemiddelde loopbaanduur moet stijgen van 37 jaar naar 40 jaar in 2020.
In 2020 is justitie grondig hervormd.
Het vertrouwen in de werking van het gerecht stijgt van 66 naar 85%.
Het aandeel hernieuwbare energiebronnen in de energieconsumptie moet stijgen van 3,5% naar 13% in 2020.
De energie-effici ëntie moet met 20% stijgen tegen 2020, zowel in de industrie als bij de gezinnen.
Ons energiesysteem is dan ook koolstofarm.
In 2020 moet het armoederisico in ons land gedaald zijn van 15% naar 10%.
Het loonverschil tussen mannen en vrouwen moet weggewerkt zijn
homoadoptie mag niet langer een taboe zijn
en euthanasie moet in heel het land effectief mogelijk zijn.
Het halen van deze doelstellingen zal niet vanzelf gaan.
Integendeel zal het inspanningen vragen van ons allemaal.
Open Vld wil de bevolking geen rad voor ogen draaien.
Wij zeggen waar het op staat.
Maar we zijn optimistisch.
Omdat we geloven in de kracht van mensen.
In de kracht van samenwerking.
Maar dan moeten we met zijn allen op 13 juni een nieuwe start nemen.
Om er op 14 juni tegenaan te gaan.
Geen schijnkandidaten meer
Samenvallende verkiezingen
Hoorzittingen in parlement voor kandidaat-ministers
Afschaffing Senaat, provincies en staatssecretarissen
Crisisbelasting voor ministers
Op 13 juni gaan bijna 8 miljoen Belgen stemmen voor een nieuw federaal parlement.
Het zal voor de meesten de zevende keer zijn in 10 jaar dat ze moeten gaan aanschuiven in hun plaatselijk stembureau.
Door de snelle opeenvolging van Europese, federale, Vlaamse en lokale verkiezingen is er bij vele mensen een grote verkiezingsmoeheid.
Zelden kregen oproepen om op 13 juni niet te gaan stemmen en een “verkiezing over te slaan” zoveel weerklank als deze keer.
Menig kiezer heeft er even genoeg van.
Deze verkiezingsmoeheid heeft echter ook andere oorzaken.
Het vertrouwen van de burger in de politiek was nooit zo laag.
Uit recent onderzoek blijkt dat maar liefst 83% van de Belgen hun politici niet meer vertrouwen.
De machteloosheid van de politiek in de recente financi ële en economische crisis, maar vooral de besluiteloosheid in enkele heikele dossiers, zoals BHV of de Lange Wapper, zorgen voor de grootste vertrouwenbreuk in decennia.
Het lage vertrouwen in politici is nefast.
Het zorgt voor verzuring en verstarring.
Het hypothekeert de dynamiek die we nodig hebben om ons land een nieuwe start te geven.
Om te zorgen voor een economie die weer werk cre ëert, een justitie die opnieuw kordaat optreedt of pensioenen die betaalbaar blijven.
Er is daarom nood aan een nieuwe politiek.
Vlaamse ministers die de lijst aanvoeren voor de Kamer en meteen zeggen dat ze niet gaan zetelen.
De lijsttrekker van de Senaat die na 13 juni op drie jaar tijd in drie parlementen zal gezeteld hebben.
De lijsttrekker voor Europa die enkel de zetel moet binnen halen voor de eerste opvolger ….
Het zijn maar enkele voorbeelden van zogenaamde schijnkandidaten en job-hoppers: kandidaten – vaak kopstukken – die bij elke verkiezing een topplaats innemen en dan ofwel van parlement veranderen ofwel helemaal niet gaan zetelen.
De kiezer wordt misleid en raakt het Noorden kwijt.
Het tast de geloofwaardigheid van de politiek zwaar aan.
Om politieke stoelendansen en schijnkandidaten te voorkomen moet er een wettelijke regeling komen.
Spelregels dus die voor iedereen gelijk zijn en die oneerlijke concurrentie de kop indrukken.
Wie verkozen wordt moet zetelen in het parlement waarvoor hij het laatst heeft gekandideerd, en verliest dus meteen zijn vorig mandaat.
Op 7 juni 2009 trokken de Vlamingen naar de stembus om uit te maken wie hen de komende vijf jaar in het Vlaams Parlement zou vertegenwoordigen.
Of toch niet?
Na de be ëdiging van de ministers, bleek dat maar liefst 33 van de 124 Vlaamse parlementsleden strikt genomen niet verkozen zijn.
Ze kwamen het parlement binnen als opvolger.
27 procent van de Vlaamse parlementsleden kan zich dus niet beroepen op een mandaat van de kiezer.
Onze parlementaire democratie kampt dus met een democratisch deficit.
Op papier is de kiezer aan zet, maar in de praktijk voeren de partijen het hoogste woord.
Door het systeem van opvolgers en door de “pot” van lijststemmen, die verdeeld wordt onder de eerste kandidaten op de lijst.
Het kan nochtans anders.
Kijk maar naar de gemeenteraadsverkiezingen.
De eerste opvolger is dan de eerste niet-verkozen kandidaat met de meeste stemmen.
Daarom moeten de afzonderlijke lijsten van opvolgers worden afgeschaft.
De eerste opvolger is de eerste niet verkozen effectieve kandidaat, d.i.<U+F020>de niet-verkozen kandidaat met de meeste voorkeurstemmen.
Daarnaast moet de “pot” weg.
De lijststem zelf mag behouden worden, om de kiezer de kans te geven op de partij te stemmen, zonder zich uit te spreken over individuele kandidaten.
Maar de verdeling van de lijststemmen over de eerste kandidaten moet worden afgeschaft.
De lijsstem telt dus enkel nog voor de zetelverdeling onder de lijsten en niet langer voor de toekenning van de zetels aan de kandidaten.
Alleen de kandidaten die de meeste voorkeurstemmen halen, zouden dan verkozen worden en dit ongeacht hun plaats op de lijst.
Slechts 3 Europese landen kennen een opkomstplicht bij verkiezingen.
De meeste andere landen hebben in het verleden wel een opkomstplicht gekend, maar ondertussen afgeschaft (b.v.<U+F020>Nederland: opkomstplicht ingevoerd in 1917, maar afgeschaft in 1970).
Ondanks de opkomstplicht in Belgi ë stemmen ongeveer 1 miljoen kiezers niet of blanco of ongeldig.
De meeste niet-stemmers hebben een geldig excuus, maar zij die onwettig afwezig blijven hoeven niets te vrezen: sinds 2003 is er geen enkele vervolging meer geweest voor het “brossen” van verkiezingen.
De opkomstplicht is niet meer van deze tijd.
Het argument dat de opkomstplicht garandeert dat ook de lagere sociale klassen vertegenwoordigd worden, overtuigt niet.
Het sociaal beleid in (Europese) landen zonder opkomstplicht, is niet fundamenteel anders als bij ons.
En is Barack Obama niet tot president verkozen zonder opkomstplicht?
Zijn verkiezing is misschien wel het beste bewijs dat politici in de eerste plaats mensen moeten overtuigen om te gaan stemmen ( “Get out the vote”).
Het zal de interesse in de politiek opnieuw doen stijgen.
De opkomstplicht maakt de politiek vandaag lui.
Schaf ze af, en de politiek zal in beweging moeten komen.
De voorbije 10 jaar werden er in ons land 7 verkiezingen gehouden.
Behalve verkiezingsmoeheid bij de kiezer, leidt deze snelle opeenvolging van verkiezingen tot politiek immobilisme.
Er heerst immers een quasi permanente verkiezingskoorts, met weliswaar veel profileringsdrang, maar bijzonder weinig ruimte voor politieke compromissen en akkoorden.
De angst voor een electorale afstraffing legt een zware hypotheek op het beleid.
Daarom moeten vanaf 2014 de verkiezingen voor het federale parlement en de regionale parlementen opnieuw samenvallen.
Samenvallende verkiezingen moeten opnieuw zorgen voor een klimaat van politieke stabiliteit, wat nodig is om de grote maatschappelijke uitdagingen zoals de economische crisis, de vergrijzing of de staatshervorming, te kunnen aanpakken.
7 verkiezingen op 10 jaar kan ons land zich niet permitteren.
Dat betekent ook dat het federale parlement, zoals b.v.<U+F020>het Vlaamse, een echt legislatuurparlement wordt van vijf jaar, waarbij vervroegde verkiezingen worden uitgesloten.
Als een regeringsploeg onderweg struikelt, moet er een nieuwe ploeg gevormd worden binnen de bestaande zetelverdeling.
Tijdens verkiezingscampagnes worden heel wat beloftes gedaan.
Dat is goed, want daardoor weten kiezers welk beleid ze van welke partij kunnen verwachten.
Toch mogen de beloftes geen onhaalbare en onbetaalbare beloftes zijn.
Denk maar de aan de “5 minuten politieke moed” of de “200 euro extra pensioen ”.
Daarom moeten partijen aangemoedigd worden om duidelijk aan te geven hoe ze hun beloftes gaan waarmaken en betalen.
De berekening van de verkiezingsprogramma ’s door een onafhankelijke instelling (b.v.<U+F020>het Rekenhof) zou daarom verplicht moeten worden.
Volgens de “trias politica” van Montesquieu is de uitvoerende macht (de regering) verantwoording schuldig aan de wetgevende macht (het parlement).
Die wetgevende macht is vervolgens verantwoording verschuldigd aan de burgers, via verkiezingen.
Het parlement moet de regering controleren.
Maar in de praktijk domineert de regering het parlement.
De rol van parlementsleden wordt teveel beperkt tot die van stemvee.
Die van de meerderheid moeten blindelings op het groene knopje duwen, die van de oppositie op het rode.
Open Vld wil de rol van het parlement opnieuw versterken.
Naar het voorbeeld van de regeling in het Europees Parlement, zou elke kandidaat-minister v óór zijn benoeming in een hoorzitting in het parlement zijn of haar plannen moeten bekend maken.
Het parlement kan dan een kandidaat-minister beoordelen en – desnoods – afwijzen.
Bovendien moet het parlement ook tijdens de legislatuur het vertrouwen kunnen opzeggen in elke minister afzonderlijk.
Nu kan volgens de Grondwet het parlement slechts vertrouwen geven of opzeggen aan de hele regeringsploeg.
Daarnaast moet niet langer de Koning, maar de parlementsvoorzitter de wetten bekrachtigen en afkondigen.
Nu zorgt de bekrachtiging door de Koning soms voor vertraging of problemen.
De abortuskwestie – waarbij Koning Boudewijn weigerde de abortuswet te bekrachtigen – is het meest treffende voorbeeld.
Voor Open Vld moet het parlement het laatste woord hebben.
Als een meerderheid een wet heeft gestemd, moet die zonder vertraging of extra stap in het Staatsblad kunnen verschijnen en van toepassing zijn.
Begin dit jaar werd het parlementair comit é voor wetsevaluatie geïnstalleerd.
Het comit é moet zorgen voor een structurele vereenvoudiging en harmonisering van de wetgeving.
Voor Open Vld moet het comit é snel op volle toeren kunnen draaien zodat er eindelijk werk kan worden gemaakt met de afschaffing van vele nutteloze of achterhaalde wetten.
Een modern parlement moet immers niet alleen nieuwe wetten stemmen, maar ook oude wetten durven afschaffen.
Tenslotte moet het parlement ook inspraak krijgen in buitenlandse missies van het leger.
Open Vld wil dat een beslissing op troepen te sturen, voorafgegaan wordt door een parlementair debat en parlementaire goedkeuring.
Enkel in zeer hoogdringende situaties kan men aan het parlement vragen om de beslissing post facto te bekrachtigen.
Denk maar aan het sturen van troepen om landgenoten in het buitenland te ontzetten.
Ons land staat voor grote uitdagingen.
De economie gaat door een zware crisis.
De pensioenen staan onder druk.
De overheidsfinanci ën kampen met grote tekorten.
De komende regering zal belangrijke knopen moeten doorhakken.
Besparingen zullen onvermijdelijk zijn.
In tijden van besparingen, moet de politiek het goede voorbeeld geven.
De Hoge Vergadering is vooral een Overbodige Vergadering geworden.
Door de opeenvolgende staatshervormingen heeft de Senaat nog amper politieke macht.
De regering kan niet meer vallen in de Senaat en op geen enkel moment moet nog ze het vertrouwen vragen van de Hoge Vergadering.
Zelfs over de jaarlijkse begroting – hét politieke beleidsinstrument bij uitstek – mogen de senatoren niet meer stemmen.
Elke taak die de Senaat nog waarneemt (reflectiekamer, ontmoetingsplaats tussen de gemeenschappen, goedkeuring internationale verdragen), kan perfect door de Kamer worden overgenomen.
De Senaat kan dus perfect worden afgeschaft.
De kost van de Senaat wordt geraamd op 78 miljoen euro.
Democratie mag gerust geld kosten, maar niet als een instelling geen enkele meerwaarde meer heeft.
In budgettair moeilijke tijden moet je de moed hebben om te zeggen dat je de instelling dan beter afschaft.
Ook dat zal de geloofwaardigheid van de politiek alleen maar versterken.
Ook de provincies moeten in vraag gesteld worden.
De provincies hebben geen bevoegdheden die niet overgenomen kunnen worden door de andere niveaus.
Door het verspreiden van de huidige bevoegdheden over de Vlaamse overheid enerzijds en de gemeenten anderzijds, moet het provinciale bestuursniveau grotendeels opgeheven kunnen worden.
De gouverneur kan behouden worden: als het “gezicht” van de provincie en voor een aantal specifieke taken zoals bv.<U+F020>het co ördineren van hulpacties bij rampen.
Maar de provincieraden of de Bestendige Deputaties worden beter afgeschaft.
Parlementsleden die niet meer in het parlement zitten, kunnen rekenen op een uittredingsvergoeding.
Dat is perfect te verantwoorden, daar parlementsleden geen recht hebben op een werkloosheidsuitkering.
De uittredingsvergoeding moet hen in staat stellen om een andere job te zoeken.
Wie minder dan 6 jaar in het parlement heeft gezeten, wordt één jaar doorbetaald.
Vanaf het zevende jaar levert elk jaar anci ënniteit extra, twee maanden uittredingsvergoeding op.
Dit kan oplopen tot een uittredingsvergoeding van 48 maanden.
Bovendien geldt dit bedrag ook voor wie vrijwillig opstapt en dus – bijvoorbeeld – overstapt van de politiek naar een job in de priv é-sector.
Daarnaast kunnen parlementsleden rekenen op een specifieke pensioenregeling.
Na een mandaat van twintig jaar hebben ze recht op een wettelijk pensioen dat gelijk is aan 75% van de parlementaire wedde.
Op een moment dat aan de burger gevraagd wordt om langer te werken om zo de pensioenen te kunnen blijven betalen, moeten de politici het goede voorbeeld geven.
De soms te hoge uittredingsvergoeding voor parlementsleden (of ministers) en de genereuze pensioenregeling moeten herbekeken worden.
Open Vld wil geen crisisbelasting voor de burger, maar wel voor ministers.
Zeker als de begroting met een groot tekort kampt.
Daarom stellen we voor om de ministeri ële weddes met 5% in te krimpen, tot de begroting opnieuw in evenwicht is.
Vergelijk het met de manager van een bedrijf die moet inleveren zolang het bedrijf geen winst boekt.
Bovendien kan het ook met minder excellenties in de federale regering.
Vandaag zijn er bovenop de 15 ministers, niet minder dan 7 staatssecretarissen.
Staatssecretariaten werden en worden vaak gebruikt om het politieke gewicht van partijen in de regering te vertalen in een evenwichtige verdeling van mandaten.
Een echte inhoudelijke meerwaarde hebben ze zelden.
Hun taken kunnen even goed worden uitgevoerd door een minister.
Daarom wil Open Vld in de nieuwe regering geen staatssecretarissen meer: en hun taken worden verdeed onder de 15 ministers.
Behalve de vermindering van het aantal kabinetten (door de afschaffing van de staatssecretarissen), moeten ook de andere kabinetten slanker worden.
Kabinetten moeten vooral een verzameling zijn van deskundigen, die zorgen voor een inhoudelijke ondersteuning van de minister.
Een persoonlijke hofhouding voor de minister hoeft niet langer.
Daarom kunnen de kabinetten worden afgeslankt, met minstens een derde.
Op die manier willen we ook komen tot een betere en directere samenwerking tussen de minister en de administraties die onder zijn bevoegdheid vallen.
Begroting in evenwicht in 2015.
Geen belastingverhogingen op werken, sparen en investeren.
Notionele intrestaftrek behouden.
Alle overheden zullen moeten bijdragen in het gezond maken van de begroting.
Overheid moet bezuinigen: minder ambtenaren en lagere groeinorm in de gezondheidszorgen.
Meer inkomsten door een hogere activiteitsgraad.
Door de economische en financi ële crisis zakten de begrotingen van de overheden opnieuw diep in het rood.
Na jaren van begrotingsevenwichten en dalende schulden, gaan we opnieuw de andere kant uit.
Dat is gevaarlijk.
Meer schulden betekent meer rente afbetalen en dus minder geld voor beleid.
Daarom moeten we een strak begrotingsbeleid voeren.
Tegen 2015 moeten we opnieuw een begroting in evenwicht hebben.
Sommigen willen kiezen voor de gemakkelijke weg van belastingverhogingen.
Niet met ons.
Open Vld wil niet weten van belastingsverhogingen op werken, sparen en investeren.
Dit zijn belastingen die de economie afremmen, banen vernietigen en mensen ontmoedigen om te werken en voor hun oude dag te zorgen.
Om dezelfde redenen moet de notionele intrestaftrek behouden blijven.
Die maatregel heeft er voor gezorgd dat duizenden nieuwe jobs werden gecre ëerd.
Wij kanten ons eveneens tegen een extra vermogensbelasting.
Vandaag wordt vermogen al belast.
Denk maar aan de roerende voorheffing op spaargelden of de onroerende voorheffing op de woning.
Extra belastingen zullen leiden tot een kapitaalvlucht.
Bovendien is het niet rechtvaardig: het kapitaal dat de meeste mensen hebben gespaard is al belast geweest (b.v. via personenbelasting of via erfenisrechten).
Daarom zal er vooral zuiniger moeten omgesprongen worden met het belastinggeld.
Open Vld stelt 5 grote wegen voor naar een langdurig en structureel gezonde begroting.
De sanering van de begroting is geen taak van de federale overheid alleen.
Het IMF wijst er terecht op dat ons land zijn doelstellingen maar kan halen indien alle overheden hun steentje bijdragen.
Ter illustratie: door de toepassing van de bijzondere Financieringswet stegen de overdrachten van de federale overheid naar de Gemeenschappen en Gewesten van 25,6 mia euro in 2000, naar 37,2 mia euro in 2009, terwijl de rijksmiddelen van de federale overheid daalden van 42,6 mia euro in 2000 naar 41,7 mia euro in 2009.
Een belangrijk onderdeel van de staatshervorming wordt daarom een nieuwe Financieringswet.
Nieuwe financi ële afspraken dus tussen de verschillende overheden.
Daarbij wil Open Vld de Gewesten en Gemeenschappen meer bevoegdheden geven, maar gekoppeld aan een grotere financi ële verantwoordelijkheid.
Het kan - bijvoorbeeld - niet dat de federale overheid nog de pensioenlasten betaalt van de regionale ambtenaren.
De regio ’s gaan dus meer kunnen beslissen, maar ook zelf meer moeten betalen.
Daardoor gaan ook de regionale regeringen extra inspanningen moeten doen om de globale overheidsfinanci ën onder controle te krijgen.
Daarnaast zal de federale overheid moeten besparen op de eigen werking.
Ze zal effici ënter moeten werken.
Met minder ambtenaren.
De komende jaren komt er een selectieve wervingsstop bij de overheid.
Slechts 20% van de ambtenaren die op pensioen gaan wordt vervangen.
Deze selectieve wervingsstop geldt wel niet voor veiligheidsdiensten, zoals politie en justitie.
Het besparingsplan voor defensie voeren we onverkort uit.
We komen tot een kleiner, maar effici ëntere strijdmacht, die haar internationale taken performant kan vervullen.
Bovendien moet ook de politiek zelf soberder werken: de afschaffing van de Senaat en de provincieraden,
geen staatssecretarissen meer of slankere kabinetten (minstens een derde minder kabinetsleden).
Het groeiritme van de gezondheidszorgen (nu vastgelegd op 4,5% per jaar) kan niet worden aangehouden.
Het moet beperkt worden tot 2,5%.
Dat is ruim voldoende om de gezondheidszorgen voor iedereen kwaliteitsvol en betaalbaar te houden.
Dat zegt ook de grote baas van de Christelijke Mutualiteiten, Marc Justaert.
Op deze manier kunnen we jaarlijks honderden miljoenen besparen.
Dat veronderstelt dat de gezondheidszorgen effici ënter georganiseerd worden, zonder aan kwaliteit in te boeten.
