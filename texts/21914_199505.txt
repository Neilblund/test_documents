Nu afrekenen!  Vlaams Blok  Eigen volk eerst  Verkiezingsprogramma 1995  Beste Vlaamse kiezer,  Het programma van de partij is bij wijze van spreken het enige wapen waarover het Vlaams Blok beschikt. De andere partijen hebben ziekenkassen, boerenbonden en vakbonden achter zich. Dat hebben wij niet. Wij hebben niets in de mouwen en niets in de zakken. Wij hebben alleen dat programma, dat wij willen verdedigen en waarvoor onze partij werd opgericht. Voor ons is de partij geen doel op zich, maar een (drukkings)middel voor de verwezenlijking van dat programma.  Wij zijn ons ervan bewust dat het programma dat u nu vasthebt niet volledig alle problemen van onze samenleving omvat, maar anderzijds geeft het een zeer goed beeld van onze standpunten over de belangrijkste thema's die de mensen vandaag bezighouden.  Samen met onze geloofwaardigheid als radicale oppositiepartij, samen met ons steeds scherper protest tegen de steeds ergere schandalen, verwachten wij dat ons programma u ervan overtuigen zal op 21 mei aanstaande voor het Vlaams Blok te kiezen. U dient er Vlaanderen mee. U dient er de Vlaamse mens mee. U dient er uw gezin mee en de toekomst van uw kinderen.  Brussel, 25 april 1995  Karel Dillen Partijvoorzitter  Gerolf Annemans Voorzitter Studiedienst  VLAAMSE ONAFHANKELIJKHEID  1. VLAAMSE ONAFHANKELIJKHEID  1.1. VLAAMSE STAAT  Het Vlaams Blok is van oordeel dat de Belgische staat een historische vergissing is, en dat hij dus best opgeheven wordt. België verhindert dat Vlaanderen zelf over zijn welvaart en bestemming beschikt. Vlaanderen moet dus binnen Europa een onafhankelijke staat worden met Brussel als hoofdstad.  Op welke wijze Vlaanderen onafhankelijk wordt, staat vermeld in de besluiten van het partijcongres van 1990 van het Vlaams Blok.  Het onafhankelijkheidsproces moet vreedzaam verlopen en het moet starten onder impuls van de Vlaamse politieke verantwoordelijken. Wij willen een boedelscheiding naar Tsjechisch-Slovaaks voorbeeld. Het Vlaams Blok blijft ijveren en druk uitoefenen op de andere politieke partijen opdat deze eindelijk de stap naar onafhankelijkheid zetten.  Ondertussen moeten in de schoot van de Vlaamse Beweging en de Vlaamse Raad splitsingsplannen opgesteld worden die een lijst van problemen en oplossingen voorleggen zodat Vlaanderen afdoend voorbereid wordt op de onafhankelijkheid.  In diezelfde zin heeft het Vlaams Blok dan ook een voorstel tot volledige herziening van de grondwet ingediend in Kamer en Senaat. Hierbij laten we nog in het midden of de scheiding in het Belgische of in het Vlaamse parlement moet doorgevoerd worden.  Voor het Vlaams Blok is de belangrijkste stap natuurlijk de onafhankelijkheid van Vlaanderen zelf. Vlaanderen moet immers als Vlaanderen in Europa aanwezig zijn en niet als een Belgisch onderdeel. Vlaanderen moet verder gaan dan culturele autonomie en moet ook staatkundig onafhankelijk worden.  Het Vlaams Blok wil als Vlaams-nationalistische partij Vlaanderen naar Europa leiden zonder Waalse bemoeienissen en schulden, en zonder dat Wallonië er (mede) de voorwaarden van bepaalt. Het federalisme heeft in de loop der zeventiger jaren reeds bewezen dat het in feite een Belgische oplossing is voor interne spanningen tussen twee volkeren die verplicht zijn in één staat samen te leven.  Vlaanderen is sinds de verschillende noodlottige staatshervormingen in een Belgische gevangenis terecht gekomen waar grendels en alarmbellen het verder geknecht houden in een situatie waarbinnen het al de Belgische facturen moet betalen en blijven betalen.  Als wij in België niet eens in staat zijn onze meerderheid in macht om te zetten, dan zal men in Europa slechts smalend toekijken en Vlaanderen beschouwen als een nauwelijks veredeld Baden-Württemberg of Nord-Pas de Calais.  Het Vlaams Blok is overigens van oordeel dat bij gelijk welke overgangsfase de financiële autonomie - tezamen met de splitsing van de Sociale Zekerheid - bovenaan de politieke agenda moet staan. Het Vlaams Blok is ervan overtuigd dat deze financiële autonomie moet gestimuleerd worden door de uitgavemogelijkheid van Vlaams overheidspapier te bevorderen.  Het zogenaamde federalisme is gebaseerd op het toekennen van bevoegdheden in ruil voor Vlaamse toegevingen. Men heeft aan het einde van de jaren '80 en daarna nog met de Sint-Michielsakkoorden slechte en voor Vlaanderen nadelige staatshervormingen tot stand gebracht.  Bij de Sint-Michielsakkoorden hebben CVP, SP (en uiteraard de steeds wederkerende pechverhelper, nl. de Volksunie) andermaal alle Waalse behoeften volledig gedekt zonder daaraan voor Vlaanderen enig voordeel te koppelen. Deze partijen tonen reeds meer dan zes jaar een volledig onaanvaardbare drang om ministerzetels in de wacht te slepen en zich er verder aan vast te klampen. Met zulk gedrag werden belangrijke bijkomende nadelen toegevoegd aan de reeds in het verleden tot stand gekomen Vlaamse toegevingen.  Men denke bijvoorbeeld maar aan de niet-splitsing van het kiesarrondissement Brussel-Halle-Vilvoorde voor zowel de Europese verkiezingen als voor de aanstaande Kamer - en Senaatsverkiezingen. Bovendien werd er op geen enkele manier tegemoetgekomen aan belangrijke Vlaamse eisen als de splitsing van de Sociale Zekerheid en amnestie. Er is ook het onverkorte behoud van de hele faciliteitenwetgeving van '88. Deze werd toen door de CVP, SP, VU doorgevoerd en is te beschouwen als één van de meest rampzalige staatshervormingen uit de geschiedenis van de Vlaamse Beweging.  1.2. DE NEDERLANDEN  Het Vlaams Blok oordeelt dat na het onafhankelijk worden van Vlaanderen, op alle vlakken dient gestreefd te worden naar samenwerking met Nederland.  Deze samenwerking moet uitmonden in een op autonomie gesteunde, maar hechte confederale structuur voor de Nederlanden. Dit kan zeker gebeuren op basis van een netwerk van verdragen, waarbij de recentelijk ondertekende Waterverdragen als een goed voorbeeld kunnen fungeren. In een éénwordend Europa is voor dergelijke structuur een belangrijke opdracht weggelegd.  Ook nu reeds ligt er een belangrijke taak weggelegd in dit samenwerkingsverband, meer bepaald inzake de gemeenschappelijke verdediging van de Nederlandse taal. Dit zal dan vooral ook het geval moeten zijn in de Europese instellingen, zoals de ruil in verband met het Merkenbureau nog eens uitvoerig heeft aangetoond.  De Nederlandse ruimte tussen Parijs en Berlijn is een concrete werkelijkheid, waarvan de belangen gemeenschappelijk moeten verdedigd worden op Europees vlak. Deze historische en concrete werkelijkheid is voor ons van het grootste belang, al hebben wij uiteraard fundamentele bezwaren tegen allerlei ethische en maatschappelijke tendensen, die in Nederland nog steeds de bovenhand hebben.  1.3. PROVINCIES  Het Vlaams Blok pleit voor het opdoeken van de provinciale structuren.  Dit kan onder andere door de autonomie van de gemeenten te vergroten. Momenteel beschikken onze gemeenten slechts over 8% van het landelijk bevoegdheidspakket. In Denemarken - dat geen provincies als politiek niveau kent - bedraagt dit 40%. -De democratie wordt het best gediend wanneer het subsidiariteitsprincipe wordt gehanteerd, dit wil zeggen het beleidsniveau dat het dichtst bij de burger staat, dient over de grootst mogelijke beslissingskracht te beschikken.  Daarnaast moet de centralistische machtshonger van de Belgische - en eventueel de toekomstige Vlaamse - staat afgewezen worden. Brussel moet de Vlaamse hoofdstad zijn en blijven, maar mag geen Vlaams waterhoofd worden. De administratie hoort dichter bij de burger te staan en bijgevolg is Vlaamse deconcentratie naar verschillende Vlaamse steden en gemeenten toe een noodzaak.  Indien tussenstructuren nodig zijn, heeft het Vlaams Blok verschillende voorstellen in verband met de ontwikkeling van stadsgewesten, federaties en regio's.  1.4. VOEREN EN DE TAALGRENS  Onlangs dook ook het Voerense egeltje weer op in de Belgische politiek. Happart chanteerde andermaal de hele Belgische politieke kaste. De regering bleek bereid een nieuw politiek compromis over Voeren te sluiten, nl. het zogenaamde Verloren Maandag-akkoord.  Opnieuw werd geprutst aan de zogenaamde pacificatiewet van 1988. De werking van het College van Gouverneurs werd op onwettige wijze gewijzigd.  Voor het Vlaams Blok is het duidelijk dat de chantage van de PS en Happart opnieuw lonend was. De 'Vlaamse' regeringspartijen hebben op een schaamteloze manier opnieuw de Vlaamse belangen verraden.  Meer in het algemeen moet de hele taalgrensregeling herzien worden in de zin van het wetsvoorstel Van Nieuwenhuysen-Van Overmeire.  Daar wordt overheveling van heel wat gemeenten en de afschaffing van heel wat faciliteiten bepleit en uitvoering na een grondig onderzoek geregeld.  Onze voorstellen  -   Vlaanderen onafhankelijk met Brussel als hoofdstad  -   Geen toegevingen meer aan de Franstaligen  -   Een dynamische en daadkrachtige politiek van de Vlaamse Regering in     communautaire aangelegenheden  -   Bevordering van samenwerking met Nederland  -   Afschaffing van de provincies  -   De Vlaamse Regering moet bijkomende initiatieven nemen om Voeren     definitief te verankeren in Vlaanderen  -   De volledige splitsing van de Sociale Zekerheid  -   De overheveling van Vlaanderen van Vlaamse gemeenten in Wallonië,     zoals Edingen, Vloesberg en alle andere taalgrensgemeenten  -   Uitvoering van het wetsvoorstel Van Nieuwenhuysen-Van Overmeire in     verband met de taalgrensregeling  -   Uitgavemogelijkheid van Vlaamse overheidspapieren  BRUSSEL, VLAAMS-BRABANT EN DE TAALGRENSGEMEENTEN  2. BRUSSEL, VLAAMS-BRABANT EN DE TAALGRENSGEMEENTEN  2.1. VLAANDERENS HOOFDSTAD  Het Vlaams Blok neemt Brussel op in de eigen toekomstige onafhankelijke staatsstructuur maar met de volle erkenning van de specifieke eigenheid ervan.  Brussel heeft slechts een toekomst binnen een onafhankelijk Vlaanderen. De Belgische staat kan echter proberen, door een systematische verfransing van de Vlaams-Brabantse rand, de mogelijkheden te scheppen om Brussel aansluiting te laten vinden bij Wallonië.  Er moet dus geen heil verwacht worden van het "District of Europe' en evenmin van een soort 'Washington DC"-statuut voor Brussel.  Het Vlaams Blok verzet zich blijvend tegen Brussel als derde gewest. Wij verwijzen hier nogmaals naar het verraad van de Volksunie, die er mee voor verantwoordelijk is. Het derde gewest Brussel minoriseert de Vlamingen zoals gevreesd werd.  Het komt er op aan de Brusselaars een realistisch alternatief aan te bieden, rekening houdend met de specifieke situatie in de 19 gemeenten. De Vlaamse Beweging moet dan ook zo veel mogelijk bruggen slaan en deuren open zetten.  Het Vlaams Blok biedt dan ook een voorstel van contract met de Franstalige Brusselaars in voorbereiding van de Vlaamse onafhankelijkheid:  • afschaffing van het Brussels Hoofdstedelijk Gewest  • fusie van de 19 gemeenten  • volstrekt gelijke behandeling voor het Nederlands en het Frans op cultureel vlak  • ook na het tot stand komen van de Vlaamse onafhankelijkheid moeten de Vlaamse bestuursinstellingen rekening houden met de Brusselse werkelijkheid en de Franstaligen met het nodige begrip tegemoet treden, zonder tactloos optreden of dwangmaatregelen.  Het Vlaams Blok eist van de Vlaamse regering verregaande investeringen in het Nederlandstalig onderwijs te Brussel en in de Vlaamse culturele- en welzijnssector.  Daarnaast wijst het Vlaams Blok nogmaals op de aanwezigheid van grote groepen niet-Europese vreemdelingen in Brussel en zijn randgebied. De aanwezigheid van een dergelijke ontwortelde groep kan alleen leiden tot een gevaarlijke gettovorming. Dit maakt Brussel nog meer onleefbaar. En dit zorgt dan op zijn beurt voor een verdere stadsvlucht uit Brussel.  2.2. GEEN EUROPESE HOOFDSTAD  In het fameuze "Verdrag van Maastricht"- dat door de regering Dehaene met de karwats door het parlement werd gejaagd - is voorzien dat de vreemdelingen van Europese oorsprong stemrecht en recht op verkiesbaarheid krijgen voor Europese - en gemeenteraadsverkiezingen.  Dit stemrecht voor de zowat 400.000 onderdanen van de Europese Unie betekent, vooral in Vlaams-Brabant, een dodelijke aanslag op het Vlaams karakter van talrijke gemeenten. De kapitaalkrachtige Europese, Navo- en andere ambtenaren (die zelfs geen gemeentebelastingen betalen !) hebben zich nooit willen aanpassen aan hun Vlaamse woonomgeving, en zullen de verfransingsmachine nog versterken. De Franstaligen laten daar overigens geen onduidelijkheid over bestaan.  FDF-voorzitter Clerfayt zegt onomwonden dat Europa de francofonie zal komen redden.  De regering verzwijgt inmiddels dat deze Maastricht-maatregel helemaal niet diende toegepast te worden, dat België desnoods over een vetorecht beschikte, en dat de regering een uitzonderingsmaatregel had kunnen vragen. Niet "Europa" is dus verantwoordelijk voor dit drama in de Rand rond Brussel, maar wel de regering Dehaene en de slippendragers van de Sint-Michielsmeerderheid.  De, uiteindelijk dan toch, bedongen regeling, waarbij voor gemeenten met meer dan 20 % E.U.-onderdanen een uitzondering mogelijk wordt, is natuurlijk een lege doos. Op dit ogenblik is geen enkele Vlaamse gemeente in deze situatie.  Het Vlaams Blok wijst Brussel principieel af als hoofdstad van alle politieke instellingen van de Europese Unie. Dit betekent concreet dat voor ons het Europese Parlement, de Europese Commissie en de Europese Ministerraad niet in Brussel mogen gevestigd blijven.  Wij ontkennen - zoals de voorstanders van Euro-Brussel beweren - dat Brussel zonder al deze Europese instellingen zou verschrompelen tot een nietsbetekenend provinciestadje dat tot de bedelstaf veroordeeld is.  Indien dit het geval was, zou dit eveneens van toepassing zijn op Amsterdam, Stockholm, Frankfurt en andere grote Europese steden.  2.3. SOCIALE EN ECOLOGISCHE GEVAREN  Brussel is met minder dan één miljoen inwoners totaal ongeschikt om instellingen met dergelijke omvang te herbergen. Brussel barst letterlijk uit zijn voegen. Brussel wordt door de aanwezigheid van Europa een onleefbaar waterhoofd, terwijl de economische, sociale en culturele druk op Vlaams-Brabant op een dramatische wijze stijgt.  Dat de aanwezigheid van de Europese Instellingen in Brussel belangrijke sociale gevolgen heeft, wordt door niemand nog ontkend. Zelfs in de studie van de heer Chabert (De impact van de Europese instellingen in Brussel, een studieverslag van de groep Mens en Ruimte v.z.w., 1992) wordt toegegeven dat de prijsstijging van woongebouwen in het Brusselse, hoger is dan de stijging in andere Belgische steden. Er wordt uitdrukkelijk erkend dat de speculatietendens in functie van de verwachte toekomstige ontwikkelingen van de Europese instellingen in Brussel een belangrijke factor is in de berekening van de sociale kost van die Europese instellingen.  Er zijn ook heel wat andere nadelen aan de vestiging van de Europese instellingen. Brussel dreigt te verworden tot een beton-woestijn, met een bedenkelijke ecologische reputatie.  Zowel inzake ruimtelijke ordening als inzake milieu is het uitbreiden van de Europese dimensie van Brussel bijzonder nadelig.  Hoewel er ook andere factoren worden aangewezen voor de evolutie van o.a. de vastgoedprijzen in het Brusselse, wordt toch een evenredigheid vastgesteld tussen de stijging van de vastgoedprijzen en de ontwikkeling van Europese activiteiten sinds 1985 in het kader van de installatie van de eenheidsmarkt.  Omdat voor het Vlaams Blok de Vlaamse strijd ook een sociale strijd is,  blijven wij ons verzetten tegen het project Euro-Brussel. Wij weigeren de belangen te dienen van de grote financiers van dit project, zijnde de Generale en de BACOB (Belgische Arbeiders Coóperatie-Coóperation Ouvrière Belge)  Om het Vlaams karakter van Vlaams-Brabant te vrijwaren, eist het Vlaams Blok dat de Vlaamse regering dringend een sociaal vestigings- en woonbeleid gaat voeren. Hierbij moet zij resoluut voorrang geven aan de eigen Vlaamse mensen. De schuchtere pogingen op dat vlak met Vlabinvest zijn voor ons totaal onvoldoende.  Het Vlaams Blok stelt zich dan ook garant voor de uitvoering van een traditionele eis van de Vlaamse Beweging, namelijk de splitsing van het kiesarrondissement Brussel-Halle-Vilvoorde. Concreet eisen wij de splitsing, voor de Franstalige lijsten, van het kiesarrondissement Brussel-Halle-Vilvoorde.  Onder druk van het Vlaams Blok nam de Vlaamse Raad het initiatief om bij het Arbitragehof verzet aan te tekenen tegen de begroting van de Franse Gemeenschap, vooral omwille van de subsidiëring van een Vlaams-hatend tijdschrift (Carrefour) in de Rand.  De Brusselse Vlamingen en de Vlaams-Brabanders moeten beseffen dat het Vlaams Blok de enige partij is die hen verdedigt!  Onze voorstellen  -   Brussel, hoofdstad van een onafhankelijk Vlaanderen  -   Brussel geen Europese hoofdstad  -   Afschaffing van de huidige faciliteiten voor Franstaligen in     Vlaanderen  -   Verwerping van Maastricht en meer bepaald het stemrecht voor     Europese vreemdelingen  -   Ontmoediging van anderstalige publiciteit  -   Een actief woon- en vestigingsbeleid in Vlaams-Brabant  -   Strijd tegen de internationalisering van de Brusselse Rand  -   Splitsing voor de Franstalige lijsten van het kiesarrondissement     Brussel-Halle-Vilvoorde  -   Aanmoediging van Vlaamse intitiatieven in Voeren  -   Investeringen in het Nederlandstalige onderwijs te Brussel en in de     Vlaamse culturele- en welzijnssector  -   Afwijzing van het multicultureel project voor Brussel en omgeving  -   De niet-inmenging in elkaars aangelegenheden zoals bijv. het     Cultureel Centrum te Voeren en de systematische verspreiding van     Carrefour in de Vlaamse Rand rond Brussel  AMNESTIE  3. AMNESTIE  Na de twee wereldoorlogen heeft de Belgische staat van de gelegenheid gebruik gemaakt om al wie uit Vlaamsnationalisme handelde te vervolgen met een genadeloze anti-Vlaamse repressie. Veel misdaden werden onder het mom van volkswoede aangewakkerd en goedgepraat.  Vrijwel alle politieke partijen in Vlaanderen vinden dat er amnestie moet komen voor mensen die na de oorlog door deze primitieve en onmenselijke rechtspraak werden getroffen. De Franstaligen echter, wensen ze te handhaven uit haat en als symbool van hun macht. De Volksunie maakte van het amnestiethema een politieke eis tot wanneer zij in 1977 voor het eerst in een Belgische regering stapte. Op dat ogenblik was amnestie geen breekpunt meer. Ook daarna was het uitblijven van amnestie, evenmin als welk ander nationalistisch thema, (Brussel, faciliteiten) geen reden om uit de regering te blijven.  Zelfs voor haar steun aan de Sint-Michielsmeerderheid bracht de Volksunie niet de elementaire moed op om het amnestie-thema terug op de agenda te plaatsen.  Op dit moment worden er in de Vlaamse Raad allerlei pogingen ondernomen om te komen tot een zogezegde oplossing van het repressieprobleem maar uiteraard is heel deze constructie (die dan nog door de SP gesaboteerd wordt) een doekje voor het bloeden, een absoluut onvoldoende.  Voor het Vlaams Blok blijk de amnestieeis een wezenlijk onderdeel van zijn programma. Het is een middel om eindelijk een punt te zetten achter oorlog en naoorlog. Amnestie houdt geen historisch oordeel in, geen goed- of afkeuring van het verleden. Dit laatste is de taak van historici.  Het Vlaams Blok blijft eerbied hebben voor het menselijk lijden van eenieder, aan "welke" kant hij in de oorlog ook moge hebben gestaan.  Onze voorstellen  -   Het wegwerken van alle gevolgen van de naoorlogse repressie  -   Onvoorwaardelijke en algehele amnestie omwille van het feit dat ook     de repressie onvoorwaardelijk en algeheel was  -   Het aannemen van een amnestiewetsvoorstel zoals het Vlaams Blok er     een viertal heeft ingediend de afgelopen vier jaar  WERK IN EEN GEZONDE ECONOMIE  4. WERK IN EEN GEZONDE ECONOMIE  Het Vlaams Blok wil vanuit een gezonde economie de armoede bestrijden en de tewerkstelling aanwakkeren door een hervorming van de Sociale Zekerheid en het pensioenstelsel.  4.1. ECONOMIE  Het Vlaams Blok staat achter het principe van een vrije markteconomie en gelooft dat deze de geschikte manier is om welvaart en welzijn in Europa te bevorderen.  Het catastrofale failliet van het socialisme en het staatsdirigisme in het Oostblok - en echt niet alleen daar! - heeft voor de zoveelste keer in de geschiedenis bewezen dat men de rol van de staat best zo beperkt mogelijk houdt.  Het Vlaams Blok ontkent niet dat de overheid een belangrijke rol kan spelen bij het heraanzwengelen van 's lands economie. Het kan echter nooit de bedoeling zijn dat de overheid de plaats inneemt van de privésector.  Het komt er niet op aan banen te scheppen, maar nieuwe arbeid te creëren.  Daarom - op economisch vlak - volgende voorstellen  • In de nabije toekomst moet een plan worden uitgewerkt dat erin voorziet dat privé-personen, maar ook privé-ondernemingen, op een fiscaal aantrekkelijke manier hun middelen gaan beleggen in risicodragend kapitaal.  Wij denken hierbij aan eerdere wetgevende initiatieven waarbij bepaalde fiscale voordelen werden toegekend aan iedereen die inschreef op nieuwe aandelen van bedrijven, tegen een vrijstelling van een bepaald percentage op de winst hierop uitgekeerd.  • Ook de door ons bedoelde investeringen in risicodragend kapitaal zouden moeten genieten van een aftrekmogelijkheid op de personenbelasting in functie van de gezinslast, zowel wat betreft de aankoop van nieuwe als van oude aandelen.  • Daarenboven zouden pensioenfondsen in Vlaanderen verplicht moeten worden een zeker gedeelte (bv. 20°%) van de hun toevertrouwde gelden te beleggen in risicodragend kapitaal bij Vlaamse bedrijven.  • Het risicodragend kapitaal moet volgens ons ter beschikking komen van de drie motoren inzake tewerkstellingsbevordering, met name de KMO's, de exportbedrijven en de bedrijven die laaggeschoolden te werk stellen.  • De overheid heeft als belangrijke taak de aanleg en het onderhoud van infra- structuur (wegen en spoorwegennet, zee- en luchthaveninfrastruktuur, openbare gebouwen,...). In die hoedanigheid is de overheid dan ook een belangrijke werkverschaffer, hetzij rechtstreeks (statutaire of contractuele personeelsleden), hetzij onrechtstreeks (uitbesteding van openbare werken aan de privé-sector).  De huidige regeringen nemen hun taak als hoeder van deze infrastructuur, en dus ook als werkverschaffer, steeds minder ernstig. Een zeer goed voorbeeld daarvan is de nog altijd zeer gebrekkige dijk-infrastructuur. De wereld komt daarmee op zijn kop te staan. Prioritaire overheidstaken worden naar het achterplan verschoven, en de andere taken blijven onaangeroerd. Hierin moet verandering komen.  • Er moet ook een vermindering van de belastingdruk komen.  Er werd al meermaals gesteld dat de belastingdruk in Vlaanderen (en tot nader order dus ook nog in België) veel te hoog ligt en in wezen een verstikkende invloed uitoefent op ons ondernemingsklimaat.  • Het Vlaams Blok eist ook een economische politiek die gericht is op de bevordering van de middenstand, in wie het Vlaams Blok de ruggegraat van een gezonde Vlaamse economie ziet.  • Het Vlaams Blok eist ook een eigen pakket van vennootschapsregels voor Vlaamse ondernemingen zodat deVlaamse verankering van ondernemingen, via deze weg kan bevorderd worden.  • De regering-Dehaene heeft een oneindig aantal nieuwe belastingen ingevoerd. Denk bijvoorbeeld aan : energietaks, C02-taks, belasting op de inverkeerstelling, franchise op gezondheidskosten, verhoging der accijnzen, lineaire beperking van de kostenaftrek, opcentiemen op de personenbelasting en een hervorming -lees: verhoging- van de BTW. Zowel het bedrijfsleven als de consumenten worden daardoor getroffen. Ieder initiatief wordt fiscaal afgestraft. Een algehele belastingstop is dringend nodig.  Het Vlaams Blok pleit voor de afschaffing van de personenbelasting op het inkomensgedeelte dat overeenkomt met het leefminimum.  Vooral de gezinnen met kinderen kunnen immers extra koopkracht direct en nuttig gebruiken. Zij zijn mee van de beste "krachten" in onze economie, zowel op korte als op lange termijn. Deze maatregel komt daarenboven relatief de zwakkere gezinnen meer ten goede dan de sterkere. Ook de koopkracht van de laagstgeschoolden neemt hierdoor sterk toe (netto + 10.000 fr. per maand voor elk gezin met twee kinderen).  Onze voorstellen  -   Vrije markteconomie zonder staatsdirigisme  -   De overheid mag niet in de plaats van de privé-sector treden  -   Actieve middenstandspolitiek  -   Stimuleren van risicodragend kapitaal  -   Pensioenfondsen moeten een bepaald bedrag beleggen in Vlaamse     bedrijven  -   Risicodragend kapitaal moet in de eerste plaats geïnvesteerd worden     in KMO’s, exportbedrijven en bedrijven die laaggeschoolden     tewerkstellen  -   Infrastructuurinvesteringen  -   Belastingverminderingen  -   Vlaamse verankering onder meer door herziening van de     vennootschapswetgeving  4.2. ARMOEDEBESTRIJDING  Er is een grote groep mensen die arm moet genoemd worden in de strikte betekenis van het woord. Daarenboven is een belangrijke groep bestaansonzeker. Bijna 4,5 % van de Vlamingen is arm en bijna 21,3% van de Vlamingen is bestaansonzeker. Zij zitten beneden het sociaal leefminimum en tuimelen bij de geringste tegenslag in de harde armoede.  Een armoedepolitiek moet er op gericht zijn mensen uit die armoede te houden en moet bijgevolg ook gericht zijn op bestaansonzekeren. De overheid neemt op dit ogenblik veel te onsamenhangende initiatieven.  Zij beseft nog steeds niet dat het helpen van armen hand in hand moet gaan met  het voorkomen van armoede. Hiervoor moet een brede waaier van domeinen permanent in het oog gehouden worden, met name:  - Onderwijs  - Tewerkstelling  - Huisvesting  - Gezondheidszorg  - Rechtsbedeling  - Bestedingspatronen  In zijn armoedecongres heeft het Vlaarns Blok in nagenoeg 50 resoluties concreet en op ieder van deze terreinen voorstellen gedaan. (Congres van Hasselt: 5 december 1993).  Het blijft de taak van de gemeenschap te waken over de kansen en de mogelijkheden van de zwakkeren of de door de natuur of het lot misdeelden in onze samenleving. Verzorging mag weliswaar geen breed maatschappelijk verschijnsel worden maar moet een opvang of beteugeling van de uitwassen van de prestatiegemeenschap zijn.  Het Vlaams Blok blijft ook aandringen op een herziening van de functie van het OCMW.  Dikwijls wordt het O.C.M.W. door de traditionele politieke partijen op een handige manier gebruikt om aan cliëntenbinding te doen terwijl niets verantwoordt dat de welzijnsdienst, die het O.C.M.W. dan toch is, een politieke afspiegeling van de gemeenteraad moet zijn en dus bevolkt moet worden door politieke mandatarissen.  Het O.C.M.W. moet dus een nieuwe bestemming krijgen. Op dit ogenblik is het nog altijd een lapmiddel voor een niet sluitende Sociale Zekerheid. Bovendien heeft het O.C.M.W. in de praktijk nog een te pejoratief imago.  Enerzijds is het voor de echt behoeftige eigen bevolking een organisatie die de klassenstempel der armen plaatst, zodat zij zich zo ver mogelijk van het O.C.M.W. weghouden en anderzijds is het de bron van bestaan voor heel wat gemakzuchtigen, werkloze vreemdelingen en zogenaamde politieke vluchtelingen. De te ruime toekenningsvoorwaarden voor het verkrijgen van het bestaansminimum zijn hier niet vreemd aan. Het Vlaams Blok pleit dan ook voor strengere verblijfsvoorwaarden.  Het O.C.M.W. moet een nieuwe en niet-gepolitiseerde dienst worden met twee belangrijke functies. Enerzijds de functie van dienstverlening waarop de grootste klemtoon moet gelegd worden en anderzijds de opvang van diegenen die werkelijk behoeftig zijn. Slechts op die wijze kan ervoor gezorgd worden dat het welzijn van alle Vlamingen gewaarborgd blijft.  Het Vlaams Blok verwerpt dan ook het huidige O.C.M.W. als bron van gepolitiseerde hulpverlening en pleit voor de oprichting van een onafhankelijke gemeenschapsdienst die de hulpverlening bundelt in de schoot van een Vlaams ministerie voor Welzijnszorg.  Deze dienst heeft in elke gemeente een tegenhanger in de vorm van een welzijnsdienst die enkel aan de rechthebbenden, mits het vervullen van alle voorwaarden (ook verblijfsvoorwaarden), het bestaansminimum uitbetaalt zonder enige tussenschakel.  Daar waar nuttig en mogelijk moet het O.C.M.W. ook bijkomende taken, zoals het beheer van ziekenhuizen en dergelijke meer, afstoten omdat deze megaprojecten niet thuishoren in onze visie op de sociale welzijnsdienst van de gemeente.  Het Vlaams Blok stelt vast dat heel wat projecten van het VFIK-fonds, het zogenoemde kansarmoedefonds, misbruikt worden om in feite vreemdelingen meer subsidies te geven dan ze in verhouding tot hun aandeel in de bevolking zouden mogen krijgen. Nochtans dient dit fonds ter integratie van kansarmen.  Voor het Vlaams Blok moet dit fonds dan ook aangewend worden met als principe "eigen volk eerst". De echte kansarmen, met de nadruk op de bestaansonzekeren en diegenen die leven onder de armoedegrens, moeten prioritair geholpen worden, en niet één of andere obscure vzw of cultureel project voor vreemde avonturiers.  Onze voorstellen  -   Globale aanpak van alle domeinen die met armoede rechtstreeks te     maken hebben (onderwijs, tewerkstelling, huisvesting,     gezondheidszorg, rechtsbedeling, bestedingspatronen)  -   Radicale herziening van de functie en de organisatie van het     O.C.M.W.  -   Toewijzing van het Fonds voor Integratie van Kansarmoede, in de     eerste plaats aan het eigen volk eerst  4.3. TEWERKSTELLING  Zoals voorheen reeds gezegd, moet de tewerkstelling worden bevorderd door van overheidswege in de eerste plaats een gunstig economisch klimaat te creëren.  Het komt er niet op aan banen te scheppen, maar nieuwe arbeid te creëren.  Er is de eveneens reeds genoemde investering in infrastructuur.  Wij stellen ook volgende maatregelen voor:  • De hoge loonkost maakt dat de Europese produkten de concurrentie met de wereldmarkt niet aankunnen. Bovendien stimuleert het de automatisering, wat op zijn beurt de tewerkstelling negatief beïnvloedt. Dit is geen pleidooi voor een verlaging van het nettoloon, maar wel voor:  • Verlaging van de werkgeversbijdragen én/of werknemersbijdragen in de loonstructuur.  • Bijkomende tewerkstelling van schoolden en vrijstelling van patronale SZ-bijdragen gedurende 5 jaar.  • Bijkomende vergoedingen onder de vorm van de uitkering van winstaandelen in plaats van loonsverhoging.  • Vrijstelling van belasting op de inbreng van winst in de vennootschap.  • KMO's met vijf jaar effectieve activiteit en met balansen, en die geen achterstallen hebben bij BTW of RSZ kunnen bij aanwerving belastingvrijstelling krijgen, ook voor de plaatselijke belasting op tewerkgesteld personeel.  • Werk voor eigen volk eerst.  Het tewerkstellingsdebat kan ook niet voorbij aan de in het oog springende paradox van de massale en blijvende aanwezigheid van gastarbeiders en gastwerklozen op een moment dat de werkloosheid op de eigen arbeidsmarkt fenomenaal hoge toppen scheert.  Het Vlaams Blok is terzake zeer duidelijk: werk voor eigen volk primeert. In tijden van arbeidsschaarste kan de Vlaamse economie zich niet langer de zinloze luxe van gastarbeid en gastwerkloosheid blijven veroorloven.  Wij hebben daarom onder andere voorgesteld een belasting te heffen op de tewerkstelling van niet-Europese vreemdelingen. Daardoor zullen werkgevers aangemoedigd worden Vlaamse werklozen aan te werven in plaats van vreemdelingen.  Het bestrijden van de gastarbeid heeft een dubbel voordeel: vooreerst stelt men de arbeidsplaatsen van de eigen bevolking veilig en tevens bespaart men op de sociale uitkeringen aan vreemdelingen. Besparing, die op haar beurt kan aangewend worden om verder tewerkstellingsbevorderende maatregelen te treffen.  • Het Vlaams Blok gelooft, als gezinspartij, ten slotte ook in het werkloosheidsverminderend effect van het opvoedersloon. Dit opvoedersloon dient afhankelijk te zijn van het aantal kinderen en loopt op tot het bestaansminimum voor de opvoeding van 3 (of meer) kinderen. Cumulatie van het opvoedersloon en werkloosheidsuitkeringen, of fiscale aftrek voor de medehelpende echtgenoot bij zelfstandigen, zou niet meer mogelijk zijn.  Het aantal nep-werklozen zou met deze maatregel drastisch ingeperkt kunnen worden.  • Wij geloven niet dat arbeidsduurverkorting een wondermiddel is om de tewerkstelling te bevorderen. De onwrikbare economische logica eist bovendien dat iedere verkorting van de arbeidsduur gepaard gaat met een evenredige inlevering op het loon. Wie het tegendeel beweert draait de werknemers een rad voor ogen. Een werktijdverkorting zonder loonverlies zal op langere termijn alleen onze economische rivalen ten goede komen: Japan, de nieuwe industriestaten, de lage-loonlanden. Vrijwillige arbeidsduurvermindering binnen een bedrijf moet mogelijk zijn. Maar werktijdverkorting mag niet verplicht door de overheid of de vakbonden worden opgelegd. Ze mag dus evenmin intersektorieel worden vastgelegd. Ieder bedrijf moet daarin zijn eigen beleid kunnen bepalen.  Onze voorstellen  -   Creatie van een gunstig economisch klimaat  -   Niet banen maar arbeid maken  -   Investeren in infrastructuur  -   Verlaging van werkgevers- en werknemersbijdragen  -   Vrijstelling van belasting op de inbreng van winst in de     vennootschap  -   Bijkomende vrijstelling van plaatselijke belasting op tewerkgesteld     personeel  -   Werk voor eigen volk eerst  -   De invoering van een opvoedersloon voor de thuiswerkende ouder  -   Arbeidsduurverkorting zonder verplichting en niet intersectorieel  4.4. SOCIALE ZEKERHEID  De Sociale Zekerheid dreigt te pletter te rijden op de onbekwame politiek van de regerende partijen. Nochtans zijn wij van mening dat het stelsel zeker betaalbaar is.  Er moet echter een hervorming van de Sociale Zekerheid komen die  1. anders wordt gefinancierd  2. en die door een nieuwe structuur bezuinigt  Er moeten dus heilige huisjes sneuvelen.  1. Financiering  De huidige financiering is arbeidsvernietigend, omdat zij door een veel te hoge para-fiscale druk een gezonde economie belast en belemmert. Er moeten nieuwe en andere financieringsbronnen gevonden worden die minder arbeidsplaatsen kosten.  Dit moet gebeuren door het aannemen van drie voorstellen van het Vlaams Blok:  a.  Totale en onvoorwaardelijke splitsing van de Sociale Zekerheid  De Vlamingen betalen aan de Belgische schatkist belastingen en bijdragen voor de Sociale Zekerheid.  Omdat deze beide materies unitair blijven, zijn het niet de Vlamingen zelf, maar is het de Belgische staat die bepaalt hoe dat geld verdeeld wordt.  Inzake Sociale Zekerheid zou de overdracht van middelen die Vlaanderen inbrengt en die via de Belgische staatskas naar Wallonië worden versast, ongeveer 120 miljard bedragen op jaarbasis (zie de cijfers van Professor Paul Van Rompuy en van de Sociaal Economische Raad voor Vlaanderen).  De totale overheveling van Vlaamse centen naar Wallonië zou op die manier ongeveer 418 miljard per jaar bedragen. Dit is een gelijkwaarde van 100.000 sociale woningen per jaar. Professor Heremans rekende uit dat deze "solidariteit" groter is dan de bedragen die het vroegere West-Duitsland in de voormalige DDR heeft geïnvesteerd.  Het “Vlaanderen eerst" wordt in de politieke programma's van de traditionele partijen niet centraal geplaatst. Daarom, en daarom alleen, gaan al die Vlaamse middelen, Vlaamse energie en Vlaamse inzet verloren.  In een onafhankelijk Vlaanderen zou voor ieder gemiddeld Vlaams gezin 40.000 fr. per maand vrijkomen.  Vlaanderen zou eindelijk gedaan kunnen maken met de enorme schuldenberg waaronder het door de Belgische staat verpletterd wordt. Vlaanderen zou een eigen gezinspolitiek kunnen voeren. Toch weigeren de grote Vlaamse partijen dit te doen.  Als Wallonië op bepaalde domeinen wil potverteren of verkwisten is het zijn goed recht, maar dan spreekt men natuurlijk niet van solidariteit.  Deze zogenaamde solidariteit wordt dan eigenlijk een georganiseerde diefstal van Vlaamse middelen met als dreigement dat de Belgische staat anders zal ontploffen.  Het Vlaams Blok wijst solidariteit dus niet af, maar die moet dan, wat Sociale Zekerheid betreft, in de eerste plaats georganiseerd worden op Vlaams vlak.  Als er verder nog solidariteit met "achtergebleven gebieden" moet tot stand gebracht worden, dan moet dit gebeuren op grond van de vrijwilligheid van de gever. Zeggen dat er zoiets bestaat als een federale loyauteit, die dan op zich basis zou zijn voor de solidariteit van de Belgische Sociale Zekerheid, is onzin.  Het incident met de Waalse busbestellingen en de Vlaamse firma Van Hool toont dit zeer goed aan.  België organiseert een geldstroom van Vlaanderen naar Wallonië, maar die is absoluut niet wederkerig. De bussen van de Waalse vervoermaatschappij bestelt men immers nog liever in Frankrijk dan ín Vlaanderen.  We moeten vaststellen dat solidariteit "geven" betekent en dat solidarité "krijgen" betekent.  Het Vlaams-nationalisme heeft m.a.w. inzake solidariteit geen lessen te ontvangen van wie dan ook.  Sociale zekerheid wordt steeds meer aangezien als een bevoegdheid die bij de volksgemeenschap behoort omdat de eigen accenten van een sociaal zekerheidsbeleid een belangrijke invloed hebben. Die eigen accenten en die eigen visie van de Vlamingen enerzijds, en de Franstaligen anderzijds, zorgt trouwens  ook voor de financiële zuinigheid langs Vlaamse kant en de Sinterklaaspolitiek aan de overzijde.  De Sint-Michielspartijen hebben geprobeerd de bevolking te doen geloven dat zij een aantal zogenaamde "niet-objectief verklaarbare transfers' binnen de Sociale Zekerheid hebben rechtgezet. Dat is een flagrante leugen.  Om te beginnen gaat het niet op, de totale transfers tussen Vlaanderen en Wallonië volgens de welbekende salami-techniek op te delen in objectief en niet-objectief verklaarbare transfers. Maar bovendien ging het in het geval van het Sint-Michielsakkoord slechts om een aantal bezuinigingen die door Dehaene werden opgevoerd als een vermindering van de scheeftrekkingen in de Sociale Zekerheid.  Het zou gaan om 4,5 miljard (onder meer bezuinigingen in de klinische biologie).  Het Sint-Michielsakkoord heeft dus niets rechtgezet op dit vlak. De zogezegde voorwaarden van de Volksunie zijn niets anders dan een poging de kiezer om de tuin te leiden.  Alleen een radicale en grondige splitsing van de Sociale Zekerheid kan op dit vlak soelaas brengen.  Daarom eist het Vlaams Blok de onmiddellijke, vreedzame splitsing van de Belgische staat als laatste stap van een zegevierende Vlaamse Beweging.  b. Het overwegen van marginale belastingen op louter speculatieve beleggingstransakties.  c. Het forfaitair belasten van produktiemiddelen of produktiewijzen die rechtstreeks arbeidsplaatsen vervangen. (bv de zgn. robots)  d. De afschaffing van sociale toelagen aan personen wier gezin een voldoende groot inkomen heeft.  Zo heeft het Vlaams Blok in een wetsvoorstel ter invoering van een sociale toelage, gezegd dat deze niet uitbetaald wordt aan personen die één gezin vormen met personen wier inkomen hoger is dan het bedrag boven hetwelke geen forfaitaire aftrek meer toegestaan is in de personenbelasting. Het gaat hier on, een maatregel die het spreekwoordelijk geworden geval van de werkloze notaris-echtgenote viseert.  2. Bezuiniging door hervorming  De belangrijkste bezuiniging in de Sociale Zekerheid is voor het Vlaams Blok de radicale uitzuivering van het politiek profitariaat in de meeste takken van de SZ.  Vooral in de administratie van de Sociale Zekerheid schuilt een enorme verkwisting in de totaal gepolitiseerde structuur, waarin iedere politieke groep denkt zijn eigen ziekenkas, zijn eigen uitbetalingsmechanisme te moeten hebben. Deze netwerken van politieke vriendjes zijn nergens voor nodig.  Het Vlaams Blok wil daar een einde aan maken door het instellen van neutrale en afgeslankte overheidsdiensten die worden bestuurd en geleid - niet opnieuw door politieke creaturen - maar door ambtenaren, benoemd omwille van hun ervaring of bekwaamheid, en onder controle van het parlement, bijgestaan door een a-politieke ombudsman.  Ook vakbondsmonopolies werken nefast in de structuur van de Sociale Zekerheid, denk maar aan de uitbetaling van de werkloosheidsuitkeringen. Geld voor de werking van de kas voor de niet-gesyndikeerden (HVW) is er niet.  De vakbonden krijgen meer dan zij opkrijgen en bepalen, via hun politieke macht over heel wat parlementsleden, trouwens zelf het niveau van hun profitariaat.  In de hervorming die wij voorstellen zal ook ieder profitariaat, iedere luxe en iedere vriendjespolitiek resoluut worden uitgebannen, zodat overtollige structuren en personeel kunnen afvloeien naar economisch rendabele tewerkstelling.  Tot slot zal op die manier ook een groot deel van de fraude en de corruptie worden uitgebannen zoals die onder andere nog aan het licht kwam bij het fameuze ziekenkasschandaal.  Onze voorstellen  -   Totale en onvoorwaardelijke splitsing van de Sociale Zekerheid     binnen België  -   Marginale belastingen op louter speculatieve beleggingstransacties  -   Het forfaitair belasten van produktiemiddelen of produktiewijzen die     rechtstreeks arbeidsplaatsen vervangen  -   De afschaffing van sociale toelagen aan personen wier gezin een     voldoende groot inkomen heeft  -   Radicale ontzuiling van het stelsel en vervanging van ziekenkassen     en dergelijke meer door overheidsdiensten zonder politieke vriendjes  -   Aanpak van de corruptie in het stelsel  4.5. PENSIOENEN  De onveiligheid van het ineenzakkende pensioenstelsel is een last die door de huidige regerende partijen op de volgende generaties wordt afgeschoven.  In zijn verkiezingsprogramma heeft het Vlaams Blok een afzonderlijk hoofdstuk gewijd aan de seniorenpolitiek.  Naast de veiligheid en dus vooral de criminaliteitsbestrijding, pleit het Vlaams Blok daar voor  1. de vorming van Vlaamse pensioenfondsen;  2. de gelijkschakeling van de basispensioenen (om. tussen zelfstandigen en werknemers);  3. de optrekkingen van de minimumpensioenen;  4. de fiscale ontmoediging van het pensioensparen moet opnieuw afgeschaft worden.  Het Vlaams Blok acht een herziening van de pensioenwetgeving onvermijdelijk.  Deze moet geschieden volgens de volgende krachtlijnen  -   De dringende vorming van Vlaamse pensioenfondsen na de splitsing van     de Sociale Zekerheid. Deze fondsen moeten in de aanvang gevormd     worden door privatisering van overheidsfuncties gekoppeld aan de     kapitalisering van een deel van het overheidsdomein. Gedacht wordt     aan NMBS, Sabena, mutualiteiten en dergelijke meer.  Nadien moet uiteraard overgeschakeld worden op een verplicht pensioenfondsstelsel naar Nederlands model (inbrengen voor het eigen pensioen in plaats van voor de huidige gepensioneerden) waarbij deze fondsen niet alleen een zekerheid voor de toekomst bieden, maar tegelijk een motor van economische activiteit en investeringen zijn.  -   De minimumpensioenen moeten overeenkomen met het leefminimum. De     andere pensioenen moeten herschikt worden terwijl de fiscale     bestraffing van het pensioensparen, zoals doorgevoerd door de     regering Dehaene, opnieuw moet worden afgeschaft.  Het Vlaams Blok bepleit immers een grotere gelijkschakeling van de pensioenen, het aftoppen van (extreem) hoge pensioenen en het optrekken van de lagere pensioenen.  Uiteraard kan een strijd tegen de gevolgen van de vergrijzing en dus tegen het ineenzakken van het pensioenstelsel, niet worden losgezien van de gezinspolitiek die het Vlaams Blok voorstaat.  Onze voorstellen  -   De vorming van Vlaamse pensioenfondsen  -   De gelijkschakeling van de basispensioenen tussen zelfstandigen en     werknemers  -   De optrekking van de minimumpensioenen  -   Afschaffing van de fiscale ontmoediging van pensioensparen  -   De toepassing van een actieve gezinspolitiek  VREEMDELINGEN  5. VREEMDELINGEN  5.1. CULTURELE EIGENHEID  Vlaanderen mag niet evolueren naar een open-deur-zone voor de steeds groter wordende Derde Wereld.  Tegen dit overspoelingsgevaar pleit het Vlaams Blok voor een terugkeerpolitiek. Criminelen, illegalen en niet-erkende politieke vluchtelingen moeten onmiddellijk terugkeren naar hun landen van herkomst. Voor het overige pleiten we voor een begeleide en menselijke terugkeerpolitiek naar hun land van herkomst t.a.v. de overgrote meerderheid der niet-Europese vreemdelingen.  Wil de eigenheid van onze cultuur geen gevaar lopen, dan mag zij niet overspoeld worden door massale blijvende nietEuropese immigratie of door het ontstaan van min of meer grote culturele minderheden op het Europese grondgebied. Bijvoorbeeld de groeiende islamitische minderheid in Europa vormt terzake een ernstig probleem waarvoor het Vlaams Blok aandacht vraagt.  Allerlei verdachtmakingen in dit dossier worden door het Vlaams Blok resoluut van de hand gewezen. Het gaat ons dus om culturele eigenheid en niet om het zogenaamd "raszuiver houden" van Vlaanderen. De Polen, Grieken en Italianen van de eerste naoorlogse immigratiegolf hebben zich zonder grote problemen en zonder hulp van de overheid in onze maatschappij ingepast. Niet omdat zij als Europeanen biologisch met ons verwant waren, maar omdat zij deel uitmaakten van dezelfde overkoepelende Europese beschaving.  Natuurlijk hebben Polen en Grieken een andere cultuur dan Vlamingen of Italianen.  Maar die culturen zijn onderling verwant. Zij hebben een gemeenschappelijke achtergrond: een mengeling van vóór-christelijke, Germaanse, christelijke en klassieke Grieks-Romeinse en humanistische beschavingselementen.  Iedereen die het dossier kent, kan vaststellen dat de Arabische immigranten in Vlaanderen, zelfs in de derde generatie (!) vasthouden aan cultuurpatronen die fundamenteel en onoverbrugbaar verschillend zijn van de onze. Zo trekt de islam geen scheidingslijn tussen kerk en staat, is polygamie bij moslims toegestaan en kent de vrouw geen gelijkwaardige behandeling.  Dit is slechts één aspect. De wijze waarop - vanuit de ideologische restanten van een marxistisch materialisme - dergelijke culturele verschijnselen en problemen door de linkse multiculturele sub-cultuur tot "kansarmoede" worden herleid, is voor ons onaanvaardbaar. Ons standpunt is dan ook dat bepaalde culturele gegevens onuitwisbaar zijn en best niet worden genegeerd of -zoals nu gebeurt - worden weggewuifd of gebagatelliseerd.  Onze tegenstrevers in dit dossier zijn niet de vreemdelingen zelf, maar de politieke (on)verantwoordelijken die het hier zo ver hebben laten komen.  "De slechte oplossing is de waan en de waanzin van de multicultuur welke in Europa niet alleen onmogelijk zou blijken doch tevens on-cultuur zou betekenen. Alleen de ziende blinden, de hogepriesters van het mundialisme, degenen die de bijl willen leggen aan de wortels van de Europese beschaving en cultuur en van de beschaving en cultuur van de Europese volkeren, zijn de voorstanders van wat leidt tot het uitwissen van Europa's eigenheid. Hun geleuter over een "verrijking voor Europa" wijzen wij af. De werkelijkheid zou zijn : verarming, verschraling, verdorring, eentonigheid. Wij Vlamingen, Fransen, Duitsers, Grieken, en noem maar op, wij Europeanen hebben het recht, de plicht de goede oplossing te kiezen en te verdedigen. Alleen deze oplossing verhindert wederzijdse vreemdelingenhaat, verhindert ook de zelfmoord van Europa en zijn volkeren." (Karel Dillen in het Europees parlement op 19 januari 1993).  5.2. ILLEGALEN  Het Vlaams Blok eist een onmiddellijke en effectieve terugzending van criminele en illegale vreemdelingen. De politieke discussie daarover is zo goed als afgesloten, want de meeste partijen hebben schoorvoetend in de loop der voorbije 5 jaar het standpunt van het Vlaams Blok ten dele, hoewel volkomen onvoldoende, overgenomen.  Waar voordien ons standpunt i.v.m. illegalen nog door onze tegenstrevers als "racistisch" werd bestempeld, hebben nu de meeste partijen reeds bepaald dat de meer dan 150.000 illegalen in België streng moeten aangepakt worden.  Het Vlaams Blok heeft in een aantal wetsvoorstellen gepleit voor een effectieve repatriëring d.w.z. het aanhouden en snel met bestendige luchtverbindingen doorsturen van deze illegalen.  Op dit ogenblik worden amper enkele honderden van hen tegen een niet te verantwoorden kostprijs en telkens in gezelschap van twee rijkswachters op lijnvliegtuigen gezet. Het ligt voor de hand dat deze aanpak veel te duur en helemaal niet doelmatig is. De meeste van de illegalen worden onmiddellijk terug op vrije voeten gesteld omdat er geen plaats is om hen op te sluiten in afwachting van hun terugkeer naar hun land van herkomst die dan nog niet eens plaatsvindt.  Een dergelijke nalatigheid vanwege de overheid tast natuurlijk het rechtsgevoel aan, in de eerste plaats het rechtsgevoel van de zovele politie - en rijkswachtmensen die gefrustreerd zijn over de laksheid van het vreemdelingenbeleid.  5.3. ASIELBELEID  Ook het beleid i.v.m. politieke vluchtelingen (of meestal zogenaamde politieke vluchtelingen) is, dank zij de verschillende verkiezingsoverwinningen van het Vlaams Blok, in een heel ander daglicht komen te staan.  Wij stellen vast dat het asielbeleid in heel wat gevallen de nieuwe achterpoort is waarlangs een verdere niet-Europese inwijking plaats heeft.  Het Vlaams Blok is niet principieel gekant tegen het statuut van politieke vluchteling. Het Vlaams Blok is van mening dat politieke vluchtelingen moeten opgevangen worden in hun eigen cultuurgebied en dus moet de opvang van politieke vluchtelingen bij ons voorbehouden worden aan mensen met onze Europese cultuurachtergrond.  Bovendien moet het statuut van politiek vluchteling radicaal en resoluut gezuiverd worden en ontdaan van alle misbruiken. Heel wat linkse partijen (SP, Volksunie, Agalev en diesmeer) vinden dat het statuut van politiek vluchteling een vorm van derde-wereldsolidariteit is. Zulks is natuurlijk onzin. Ten andere met de middelen die hier aan opvang worden besteed, kan in de Derde Wereld zelf een veelvoud van deze mensen geholpen worden.  Het Vlaams Blok wijst op het feit dat er reeds veel op gang gebracht is sinds het Vlaams Blok zijn grote verkiezingsoverwinningen heeft behaald. Er gaat dus een bijzonder sterke impuls uit van een stem voor het Vlaams Blok.  Het Vlaams Blok is ook van oordeel dat het statuut van politiek vluchteling moet worden ingetrokken wanneer er in het land van oorsprong geen aanleiding meer is om vervolging te vrezen.  5.4. TERUGKEERPOLITIEK  Buiten dit alles pleit het Vlaams Blok voor een menselijke maar kordate terugkeerpolitiek naar hun herkomstlanden voor de overgrote meerderheid der hier verblijvende niet-Europese vreemdelingen.  Door het splitsen van de Sociale Zekerheid, nadien het kapitaliseren van de Sociale Zekerheidsbijdragen van de niet-Europese vreemdelingen, alsook door het heroriënteren van ontwikkelingsgelden, willen wij een terugkeerpolitiek betaalbaar maken die erop gericht is deze mensen een toekomst te geven in hun herkomstlanden. Met deze landen moeten afspraken gemaakt worden op het vlak van huisvesting, arbeidsverschaffing, economische investeringen en infrastructuurprojecten. Op deze wijze kan het grootste gedeelte van deze mensen op vrijwillige basis terugkeren naar hun land van herkomst. Nadien kan bekeken worden of gelijktijdige vermindering van Sociale Zekerheidsrechten noodzakelijk is.  Het is onaanvaardbaar dat deze humane maar kordate voorstellen onbespreekbaar zijn gemaakt door de politieke klasse die Vlaanderen de afgelopen veertig jaar heeft bestuurd. Het is dan ook duidelijk dat het Vlaams Blok dit taboe doorbreekt en het stilzwijgen over de terugkeerpolitiek ongedaan maakt.  Het Vlaams Blok wijst al de leugens en de laster daarover af. De terugkeerpolitiek heeft niets te maken met racisme en vreemdelingenhaat. Integendeel. Het Vlaams Blok wil met zijn standpunt juist racisme en vreemdelingenhaat voorkomen.  Er is nood aan een krachtdadig en efficiënt immigratiebeleid. Op dit ogenblik echter verschuilt de regering zich achter het Centrum voor Gelijkheid van Kansen en Racismebestrijding van pater Leman. Dit centrum gedraagt zich - op kosten van de belastingbetaler - als spreekbuis van de immigratielobby, en vormt voor de regering een soort bliksemafleider, een alibi om geen concreet beleid te moeten voeren. Het Vlaams Blok eist dan ook voor het opdoeken van het Centrum voor Gelijkheid van Kansen en Racismebestrijding.  Onze voorstellen  -   Afwijzing van de multiculturele samenleving  -   Illegale en criminele vreemdelingen moeten direct teruggezonden     worden naar de landen van herkomst  -   Erkenning van het principe dat politieke vluchtelingen in hun eigen     cultuurgebied moeten opgevangen worden  -   Onmiddellijke terugzending van politieke vluchtelingen indien de     toestand in hun landen opgeklaard is  -   Kandidaat- politiek vluchtelingen hebben geen recht op arbeid  -   Procedure erkenning van politieke vluchtelingen: maximaal drie     maanden  -   O.C.M.W.’s mogen geen steun meer geven aan illegale vreemdelingen  -   Geen vrij verkeer na een niet-erkenning van een politiek vluchteling  -   Zware boetes voor werkgevers die illegalen tewerk stellen  -   Terugkeerpolitiek voor niet-Europese vreemdelingen, gespijsd met een     deel van de sociale-zekerheidsbijdragen van gastarbeiders  -   Ontmoedigingspolitiek t.o.v. het tewerkstellen en hier houden of     blijven van vreemdelingen  -   Het openbaar ambt moet voorbehouden blijven aan wie over onze     nationaliteit beschikt  -   Absolute prioriteit voor Vlamingen bij de toekenning van sociale     woningen  -   Zonder afbreuk te doen aan de godsdienstvrijheid, intrekking van de     erkenning van de islamitische eredienst  -   Strengere naturalisatiewetgeving: herinvoering van het ius     sanguinis, afschaffing van de dubbele nationaliteit, strengere     voorwaarden voor het verkrijgen van de nationaliteit  -   Geleidelijke vermindering van sociale uitkeringen voor vreemdelingen  BUITENLANDS BELEID  6. BUITENLANDS BELEID  6.1. BUITENLANDSE ZAKEN  Het Vlaams Blok stelt vast dat de Belgische buitenlandse politiek en de Belgische diplomatie nooit het bevoorrechte terrein geweest zijn van de Vlamingen, laat staan de Vlaams-nationalisten.  Toch willen we als Vlaams Blok vooreerst enkele bedenkingen maken in verband met de gemeenschappelijke buitenlandse politiek van de Europese Unie. Dit gemeenschappelijk optreden was een van de sterkste argumenten ten gunste van het Verdrag van Maastricht. De voorstanders van het verdrag hielden ons voor dat, na de goedkeuring ervan, Europa eindelijk één stem zou laten horen in de wereld. Van die gemeenschappelijke buitenlandse politiek is in de praktijk echter weinig te merken.  De voormalige grootmachten Frankrijk, Duitsland en Groot-Brittannië kunnen blijkbaar heel moeilijk afstand doen van hun vergane glorie; zij blijven dikwijls onafhankelijk van mekaar optreden. Ook in de zogenaamde "Contactgroep" die zich over Bosnië buigt, zijn naast de Verenigde Staten en Rusland ook Frankrijk, Groot-Brittannië en Duitsland aanwezig. De drie lidstaten van de Europese Unie zitten trouwens lang niet altijd op dezelfde golflengte.  Ook in de houding tegenover Irak en Afrika, en in verschillende andere dossiers is er dikwijls veel meer sprake van een apart marcheren van de verschillende Europese lidstaten dan wel van spreken met één enkele stem.  Het Vlaams Blok betreurt dit omdat wij pleiten voor een confederaal Europa met een gemeenschappelijke buitenlandse politiek en een gemeenschappelijke defensie.  De Europese passiviteit ten overstaan van de oorlogen in Bosnië en Kroatië bewijst dat de huidige systemen van Europese samenwerking op het vlak van de buitenlandse politiek ontoereikend zijn.  In flagrante tegenstelling tot de reële overdracht van bevoegdheden in de eerdere titels van het Verdrag van Maastricht, gaat het inzake buitenlandse politiek eerder om intentieverklaringen dan om iets anders.  Nergens wordt "buitenlands beleid" of "defensie" nader toegelicht.  Ook over de mogelijke integratie van de nucleaire defensiemogelijkheden van Groot-Brittannië en Frankrijk wordt niets wezenlijks gezegd. Het is dan ook duidelijk dat de paragrafen uit het Verdrag van Maastricht in deze zaak enkel berusten op een vaag compromis tussen de onvoorwaardelijke aanhangers van de Navo en diegenen die aansturen op een Europese defensiegemeenschap.  Dit alles neemt niet weg dat volgens het Vlaams Blok iedere Europese lidstaat zijn eigen objectieven moet kunnen blijven realiseren en zelf aan een buitenlandse politiek moet kunnen blijven doen bij afwezigheid van een Europese, buitenlandse of defensiepolitiek. Zo vonden wij een voortijdige erkenning van Croatië een zeer aanvaardbare en ook zeer logische stap, hoewel die op dat ogenblik nog niet door de hele Europese gemeenschap werd gesteund.  Laten we hier tot slot even kort melding maken van het feit dat het Vlaams Blok een bijzondere politiek eist voor de landen rond de Middellandse Zee en meer bepaald de Magreb-landen. Voor deze landen moet extra aandacht gegeven worden aan de contacten met diegenen - o.a. de Marokkaanse Koning Hassan - die in het kader van een terugkeerpolitiék voor in Europa verblijvende immigranten bilaterale afspraken wensen over investeringsprogramma's in deze landen.  Wat Centraal-Afrika betreft, blijft het Vlaams Blok erbij dat wij daar geen rol meer te spelen hebben en er uiteindelijk weinig nuttigs kunnen doen.  Anderzijds klaagt het Vlaams Blok aan dat de laatste communistische bastions in China, Cuba, Noord-Koréa en Vietnam met rust worden gelaten. Er worden geen lastige vragen gesteld. Op Cuba landen er geen mariniers om de democratie te herstellen, wat op het naburige eiland Haiti wel gebeurde. Het communistische concentratiekamp-regime van Vietnam wankelde, toen de steun uit de Sovjetunie wegviel. Nu wordt het echter overeind gehouden met Westers geld. SP-minister Derycke noemt Vietnam dan een "geboren partner'. Met andere woorden hij spuwt dus in het gezicht van de bootvluchtelingen, hij spuwt in het gezicht van de boeddhistische monniken die er worden vervolgd, hij spuwt in het gezicht van de duizenden politieke gevangenen. Hetzelfde geldt trouwens voor Cuba, waar het ook zo prettig is om leven dat, zodra de deur er een beetje opengaat, de mensen er met duizenden staan te drummen om het te verlaten.  Het Vlaams Blok eist de boycot van produkten die in communistische regimes worden geproduceerd door politieke gevangenen.  6.2. DEFENSIE  Op lange termijn is alleen de veiligheid van Europa een waarborg voor zijn vrijheid. Alleen veiligheid kan die vrijheid en die vrede waarborgen.  Het Vlaams Blok pleit zeer duidelijk voor een confederaal Europa met een gemeenschappelijke buitenlandse politiek en een gemeenschappelijke defensie.  Dit houdt in dat de Europese defensiepijler verder moet worden uitgebouwd en dat zij de Navo op termijn moet vervangen.  Europa moet dus streven naar de opbouw van een Europese defensiegemaanschap, die de harmonisatie en de uitbouw van een feitelijk Europees leger tot doel moet hebben, dit ter vervanging op termijn van de Navo. Daarbij dient men uit te gaan van een ver doorgedreven samenwerking tussen de verschillende legers van de huidige Westeuropese Navo-partners op het vlak van bewapening, militaire technologie, opleiding, organisatie en communicatie.  Een verscherpte gezamenlijke aanpak van het internationaal terrorisme is eveneens absoluut noodzakelijk van welke kant de bedreiging ook zou komen.  Europa moet in staat zijn zichzelf tegen iedere vorm van agressie, terrorisme of nucleaire chantage te verdedigen. Het moet daartoe een militair apparaat in stand houden dat voldoende slagkracht heeft om het grondgebied van de lidstaten te verdedigen, eventueel ook tegen een herlevend Russisch imperialisme.  De nieuwe democratieën in Polen, Tsjechië, Slowakije en de Baltische Staten moeten verdedigd worden tegen eventuele annexatiepogingen. Het “Partnership for Peace” is absoluut onvoldoende. Bovendien moet Europa zich het recht kunnen voorbehouden de aanvoerroutes van vitale grondstoffen, inclusief olie, doeltreffend te beschermen. Eén van de grootste dreigingen van de 21 ste eeuw is ongetwijfeld bovendien de verspreiding van nucleaire, chemische en biologische wapentechnologie.  Speciale aandacht dient ons inziens hierbij uit te gaan naar activiteiten van fundamentalistische islamitische regimes en groeperingen.  Deze zijn niet alleen actief in Noord-Afrika en het Midden-Oosten, maar ook in Europa zelf. In maart van dit jaar werd ontdekt dat GIAterreuraanslagen voorbereidde vanuit ons land. Er werden enorme wapenvoorraden ontdekt. Alleen een bikkelharde aanpak van het fundamentalisme kan voorkomen dat wij dezelfde weg opgaan als Libanon of Algerije.  6.3. EUROPA DER VOLKEREN  Als Vlaams-nationalisten leggen wij de nadruk op de beleving van de eigen identiteit van ons volk. Dit is geen verenging en geen vervallen in een soort klein provincialisme. Dit respect voor de culturele eigenheid moet ook afdwingbaar worden binnen de Europese structuren.  De eenheid van Europa is voor het Vlaams Blok een eenheid van verschillende volkeren rond gemeenschappelijke beschavingswortels, maar met het behoud van ieders eigen rijkdom, taal en cultuur.  Ieder volk heeft recht op zijn culturele eigenheid. Op die manier komen we rot een cultureel Europa, een volkeren-Europa.  Eerste prioriteit voor ons is het stichten van de onafhankelijke Vlaamse staat als lid van de Europese Unie.  Het Vlaams Blok verwacht geen heil van het zogenaamde Comité der Regio’s dat als suikerstok werd toegestoken aan de niet-onafhankelijke volkeren in Europa.  De oude Europese machten weigeren (bv. in Bosnië) in te zien dat staten met meerdere volkeren veelal voorbijgestreefd zijn en enkel houdbaar waren in tijden waarin reuze-monarchieën of totalitaire staten de bevolking onder de knoet konden houden.  Vanuit ons nationalisme, dat sterk verweven is met het besef van een gemeenschappelijke Europese beschaving, komen wij ook tot de vaststelling dat Europa voor ons groter is dan het vroegere West-Europa en vanzelfsprekend niet ophoudt aan het vroegere IJzeren Gordijn.  Geen inspanning mag nagelaten worden om de volkeren van Oost- en Centraal-Europa in een vrij Europa op te nemen.  Het Vlaams Blok is dan ook solidair met recent onafhankelijk geworden volkeren zoals de Tsjechen en de Slowaken, die op een volkomen vreedzame wijze deevolutie naar een één-volk-staat in werkelijkheid hebben omgezet.  6.4. MAASTRICHT  Jaarlijks produceren de ambtenaren van de Europese Commissie zo’n 18.000 directieven, resoluties en reglementen "ten behoeve van de Europese burger". De Europese bureaucraten bemoeien zich meer en meer met zaken waar zij volgens de geest en de letter van de Europese Verdragen geen enkele bevoegdheid over hebben.  Het Verdrag van Maastricht is onweerlegbaar een stap in de richting van een federaal Europa, met steeds meer macht voor de federale overheid en steeds minder voor de lidstaten. Het veel geprezen zogeheten subsidiariteitsbeginsel is een lachertje. Het zijn overigens de federale overheid en het Europees Hof die beslissen welke bevoegdheidsterreinen, welke kruimels zij aan de lidstaten laten.  Het Verdrag van Maastricht respecteert het subsidiariteitsbeginsel niet. Aan de ene kant zegt men dat cultuur en onderwijs onder de bevoegdheid van het volk vallen, wat niet meer dan logisch is. Een paar paragrafen verder echter laat Maastricht in zijn kaarten kijken door blijk te geven van zijn bemoeizucht ook op het gebied van cultuur en onderwijs.  Europa mag geen grijze vlek worden. Voor Vlaams-nationalisten is Europa wezenlijk een mozaïek. Waar Europa tot nu toe voornamelijk een verzameling van staten was, is men met Maastricht een stap verder gegaan : men creëert nu de éne grijze en ondoorzichtige Europese superstaat. Dat is nooit de bedoeling geweest.  De behandeling van de kleine staten (bijvoorbeeld Denemarken nadat het bij een eerste referendum het Verdrag van Maastricht had afgewezen) en ook van de kleine en middelgrote talen (denk bijvoorbeeld aan de rel rond het taalgebruik in het Europees Merkenbureau) belooft niet veel goeds.  Wij, Vlaams-nationalisten, hebben een zeer lange strijd gevoerd om domeinen als onderwijs en cultuur in Vlaamse handen te krijgen en aan het pakket van bevoegdheden van de Belgische staat te onttrekken. We willen ze nu niet aan een Europese staat afstaan, zelfs niet gedeeltelijk. Zij behoren wezenlijk bij het volk, net zoals trouwens de Sociale Zekerheid. Vandaar dan ook ons verzet tegen deze uitbreiding van de bevoegdheden van de Europese Unie.  Wij willen als Vlaanderen naar Europa gaan, maar wij willen in de eerste plaats Vlaanderen blijven.  Het Vlaams Blok stelt zeer duidelijk dat wij de waarachtige Europeanen zijn en ook willen blijven. Europa is een dwingende noodzaak.  Het Vlaams Blok zal er dan ook voor zorgen dat in het Europees parlement de stem van een Vlaams-nationalistische oppositie blijft weerklinken.  Luidens het Verdrag van Maastricht kregen alle personen met de nationaliteit van één van de Europese lidstaten reeds stemrecht bij de Europese en gemeenteraadsverkiezingen, waar ze zich ook bevinden.  Het Vlaams Blok heeft steeds het Europees Burgerschap principieel afgewezen omdat het te weinig oog heeft voor de culturele identiteit die de verschillende volkeren moeten kunnen behouden ook in het kader van een Europese Unie.  Kiesrecht en verkiesbaarheidsrecht kunnen immers slechts toegekend worden aan personen met de nationaliteit van het land waar zij die rechten willen uitoefenen. Zó fundamentele en toekomstbepalende rechten als het kiesrecht of het verkiesbaarheidsrecht moeten afhankelijk gemaakt worden van een daadwerkelijke en fundamentele betrokkenheid met de toekomst van ons volk, waarvan om te beginnen de nationaliteit één van de kenmerken is. Indien deze integratie stroef verloopt of helemaal niet aanwezig is, is het natuurlijk onzin het democratisch kiesrecht als het ware weg te smijten op de humushoop van allerlei immigratieproblemen.  Dat een sterke aanwezigheid van het Vlaams Blok overal absoluut noodzakelijk is, blijkt ook overduidelijk uit de fameuze rel met het Merkenbureau van de Europese Unie. Als Vlaams-nationalisten kunnen wij niet anders dan het Nederlands te vuur en te zwaard verdedigen want het komt steeds meer in verdrukking binnen de Europese instellingen.  Op 29 oktober 1993 besliste de Europese Unie dat in het Merkenbureau het Nederlands geen officiële taal zal zijn. Volgens sommige geruchten had Jean-Luc Dehaene zelf dit compromisvoorstel gedaan.  Heel deze rel (die geleid heeft tot heel wat parlementaire debatten) leert ons in ieder geval één zaak, nl. dat het Nederlands niet eens door zijn eigen politici wordt beschermd. Een zelfde vaststelling moet helaas gedaan worden inzake de Europese reglementering op de etikettering van consumptiegoederen. Door het Europees Hof werd bepaald dat de taalvereiste niet meer geldig is.  Het is nu voldoende dat de verplichte vermeldingen worden weergegeven in een taal die de "consument kan begrijpen".  Deze hele mentaliteit wordt overigens ook weerspiegeld in het taalgebruik binnen de Europese instellingen.  Dat is geheel in tegenstrijd met de visie van het Vlaams Blok terzake. Voor ons zijn alle talen gelijkwaardig en moeten zij ook op gelijke voet behandeld worden door de Europese instellingen.  Anders wordt de grondslag van de Europese Unie zelf aangetast vermits de eenheid slechts door het respecteren van de verscheidenheid kan overeind blijven. De Europese Unie mag op dat vlak niet vergeleken worden met de Verenigde Staten van Amerika. De huidige handelwijze en discriminatie van kleinere landen brengen automatisch de geest zelf van de Europese Unie in gevaar.  Het Nederlands moet dan ook als officiële taal èn als werktaal erkend worden in al de Europese Instellingen en zulks op voet van gelijkheid. Ook daarvoor alleen al is de sterke aanwezigheid van een groep Vlaams-nationalisten in het parlement absoluut noodzakelijk. Ook daarvoor is een stem voor het Vlaams Blok absoluut noodzakelijk.  6.5. VERENIGDE NATIES  Als Vlaams-nationalisten gaan wij er van uit dat onze deelname aan allerlei internationale organisaties ondergeschikt moet blijven aan het belang van ons eigen volk.  Vandaar ook dat wij huiveren alleen al bij de idee van een soort "wereldregering". Als klein volk willen wij het recht behouden om zelf belangrijke beslissingen te kunnen nemen, zonder dat we betutteld worden door een "wereldregering". Dit is niet strijdig met ons pleidooi voor solidariteit tussen de volkeren.  In dit kader ook plaatsen wij grote vraagtekens bij allerlei missies van de Verenigde Naties.  Vandaar ook dat wij stellen dat de Europeanen in geen geval nog hulptroepen moeten leveren voor operaties die uiteindelijk geen Europees belang dienen, maar die vooral ingegeven zijn door motieven van Amerikaanse binnenlandse politiek, ook als die operaties gecamoufleerd zijn door een vlag van de Verenigde Naties. Hierbij denken wij onder andere aan de missie van de Verenigde Naties in Somalië. Samenwerking tussen de Verenigde Staten en Europa kan volgens ons nog, maar alleen als evenwaardige partners wanneer die een gemeenschappelijk belang te verdedigen hebben. Voor ons zijn de Amerikanen zelfs geen bevoorrechte gesprekspartners. Andere samenwerkingsverbanden op dezelfde basis en tegen dezelfde voorwaarden moeten evengoed mogelijk zijn.  Vandaar ook dat het Vlaams Blok stelt dat men beter weg blijft als men niet precies weet wat te doen in een bepaalde situatie, als men niet precies weet welke politieke oplossing voor te stellen of op te leggen, als men niet bereid is om de gekozen politieke oplossing ook werkelijk met militaire middelen te ondersteunen. Men haalt immers geen tot de tanden gewapende milities uit mekaar met ongewapende soldaten die vragen of de milities het alstublieft niet wat kalmer aan willen doen. Dat is niet gebeurd in libanon in 1984; dat is niet gebeurd in Ruanda; dat is niet gebeurd in Bosnië. De VN-operatie in Somalië was een beschamende en bloedige mislukking.  In dergelijke situaties brengt men alleen maar het leven van de eigen soldaten in gevaar. De moord op 10 Belgische para's in Ruanda heeft ons dit pijnlijk duidelijk gemaakt!  Wie zich in een burgeroorlog op het terrein ongeloofwaardig maakt, kan nooit het respect afdwingen dat nodig is om als bemiddelaar aan de onderhandelingstafel te gaan zitten.  Het Vlaams Blok wijst overigens op het dikwijls zeer ondemocratische karakter van de besluitvorming binnen de Verenigde Naties en ook op de inefficiëntie en de grootschalige corruptie die de afgelopen jaren binnen de Verenigde Naties aan het licht is gekomen.  6.6. ONTWIKKELINGSSAMENWERKING  Het Vlaams Blok verwerpt de idee als zou Europa verantwoordelijk zijn voor al de miserie in deze wereld.  Europa kan trots zijn op zijn beschaving. Wij mogen de ogen niet sluiten voor de fouten en misdaden die tijdens het koloniale tijdperk zijn begaan, maar wij mogen ons daarover geen vals schuldgevoel laten aanpraten. De kolonisatie heeft, zeker in Afrika, ook een aantal positieve nevenwerkingen gehad.  De hulp aan ontwikkelingslanden komt al te dikwijls in handen van totalitaire potentaten die er wapens mee kopen of er zich persoonlijk mee verrijken. Voor het Vlaams Blok moet deze hulp in de eerste plaats geinvesteerd worden in het terugkeerplan voor de niet-Europese gastarbeiders naar hun veelal onderontwikkelde herkomstlanden.  De regering poogde begin 1995 nog een wetsontwerp door het parlement te jagen dat de rechtmatige belangen van onze landgenoten, wier bezittingen in Zaïre destijds werden "gezairiseerd", lees: gedwongen onteigend en aan Zairezen werden toegewezen, zwaar krenkte.  De wisselkoers tussen de Belgische frank en de Zaire, in voege op het ogenblik van de zaïrisering, werd tersluiks door een veel ongunstiger koers vervangen. Het Vlaams Blok heeft zich krachtig tegen deze wet uitgesproken en bevestigt dat de gezaïriseerden blijvend op onze steun kunnen rekenen.  Onze voorstellen  -   Gemeenschappelijke Europese buitenlandse- en defensiepolitiek met     behoud van de mogelijkheid om een eigen buitenlandpolitiek te voeren  -   Hard optreden tegen het moslimfundamentalisme  -   In Afrika heeft België geen rol meer te spelen. Kortom: “Out of     Africa”  -   Boycot van produkten door politieke gevangen in communistische     regimes geproduceerd  -   Gezamelijke aanpak van het internationale terrorisme  -   Erkenning van de culturele eigenheid van alle Europese Volkeren  -   Verwerping van het Verdrag van Maastricht  -   Verwerping van het Europees Burgerschap  -   Verwerping van het stemrecht van E.U.-onderdanen  -   Behoud van het Nederlands als werktaal in alle Europese instellingen  -   Verwerping van de idee van een “wereldregering”  -   Europa moet niet langer soldaten leveren voor VN-missies die geen     Europees belang dienen  -   Heroriëntering van de ontwikkelingshulp in het kader van het     terugkeerbeleid  GEZIN  7. GEZIN  Het Vlaams Blok is van oordeel dat het gezin de stevigste grondslag is van een evenwichtige samenleving.  Het Vlaams Blok heeft op zijn congres van 1991 een sterk uitgewerkt gezinsprogramma ontwikkeld.  Voor het Vlaams Blok is het gezin de bouwsteen van de samenleving. Het grote gezin moet opnieuw aangemoedigd worden, de thuiswerkende ouder moet recht hebben op een opvoedersloon. Alleszins moet de overheid zich onthouden van iedere benadeling van het klassieke gezin, ook en vooral op fiscaal gebied. Als een echtpaar één of meer kinderen krijgt, heeft dit onmiddellijk zeer grote financiële gevolgen. Vanuit puur materieel oogpunt verlaagt hun levensstandaard. Kinderen kosten geld, veel geld. Gezinnen hebben daarom recht op fiscale voordelen.  Ook de kinderbijslagen moeten aangepast worden: wij willen de uitkeringen voor kinderen van zelfstandigen en werknemers gelijkschakelen, en een algemene verhoging van de kinderbijslagen.  De verhoogde kinderbijslagen voor invaliden en gepensioneerden moeten behouders blijven. Uiteraard gelden al deze maatregelen niet voor immigranten.  In tegenstelling tot wat men soms beweert, zijn wij niet gekant tegen de buitenshuis werkende vrouw. Wij willen echter dat alle vrouwen de vrije keuze zouden hebben tussen verschillende gelijkwaardige alternatieven: moeder aan de haard, een voltijdse carrière of een deeltijdse loopbaan. Momenteel bestaat die keuzevrijheid niet of nauwelijks: ongeacht hun persoonlijke voorkeur zijn vrouwen financieel verplicht buitenshuis te gaan werken, ook als zij van oordeel zijn dat hun gezin daar onder lijdt. Een voltijdse loopbaan is voor vele vrouwen geen bewuste keuze, geen vorm van intellectuele of sociale zelfontplooiing, maar een bittere financiële noodzaak.  Het is zeer moeilijk en dikwijls gewoon onmogelijk met één inkomen een gezin met meerdere kinderen te onderhouden. Dit willen wij verhelpen door het invoeren van een opvoedersloon. Pas dan zal de vrouw echte keuzevrijheid hebben.  Het Vlaams Blok eist de uitkering van een opvoedersloon voor de thuiswerkende ouder. Dit opvoedersloon moet afhankelijk zijn van het aantal kinderen. Voor de opvoeding van drie of meer kinderen zou dit opvoedersloon moeten samenvallen met het bestaansminimum. Uiteraard komen immigranten hiervoor niet in aanmerking.  Het Vlaams Blok bepleit een democratische vertegenwoordiging van de kinderen en wil de ouders een bijkomende stem geven per kind. De moeder stemt voor het eerste kind, de vader voor het tweede en zo verder.  Voorts moeten wij het feit onder ogen zien dat het huidige aantal geboorten in Vlaanderen, zoals in vele westerse landen, niet meer volstaat om de bevolking op peil te houden. Het is absurd en onlogisch, maar juist de meest ontwikkelde, de meest welvarende naties sterven uit.  Dit is minstens gedeeltelijk te wijten aan de verkeerde prioriteiten die de maatschappij onder invloed van het feminisme heeft gesteld. Wij willen de vrouwen niet terugdringen in hun traditionele rol van "kinderen-kerk-keuken". Wij pleiten alleen voor een gezonder evenwicht tussen enerzijds individuele ambitie, carrièremogelijkheden en financiële onafhankelijkheid en anderzijds de onvervangbare taken die de vrouw als moeder en opvoedster kan vervullen.  Wij zijn van oordeel dat het evenwicht hier op een catastrofale manier is verbroken. Het feminisme heeft op dat vlak geleid tot een eenzijdige, egoistische en maatschappelijk destructieve mentaliteit, waarin de vrouwelijke natuur schromelijk wordt miskend en waarin geen plaats meer is voor kinderen. Dit is geen overdrijving: om de bevolking op het huidige peil te behouden is een gemiddelde van 2,1 kinderen per vrouw nodig.  Momenteel brengt een Vlaamse vrouw gemiddeld 1,41 kinderen ter wereld... Hoe men het ook draait of keert, een gedragspatroon dat leidt tot uitsterving kon niet het juiste zijn.  Thuiswerkende ouders vervullen een waardevolle rol. Geen enkele school, geen enkele peutertuin, geen enkel opvang- of onthaalcentrum kan de koesterende, beschermende en opvoedende taak van het gezin vervangen. Als het gezin faalt in het doorgeven van waarden en beschaving zal ook de school falen. Het uiteenvallen van het traditionele gezin ligt mee aan de basis van talloze maatschappelijke kwalen als criminaliteit, druggebruik, spijbelen, onverantwoordelijk sexueel gedrag en zelfmoord bij jongeren.  Iedereen toont zich verontrust over de vervaging van het normbesef, maar slechts weinigen hebben de moed de echte oorzaken daarvan aan te klagen. En één van de oorzaken van dat vervagende normbesef is zeker de ondermijning van het traditionele gezin.  Het Vlaams Blok verzet zich bovendien tegen het feit dat de Europese moederschoot stilaan de gevaarlijkste plek op de wereld wordt. Het gaat niet op dat in Europa jaarlijks vrijwel 1 miljoen mensen voor hun geboorte worden omgebracht. Een beschaving, die naam waardig, moet hieraan iets doen.  Als onze beschaving blijft voortbestaan zullen de komende generaties op de huidige abortuspraktijk met evenveel afgrijzen en onbegrip terugkijken als wij nu terugkijken op slavernij, marteling en heksenprocessen.  In de strijd tegen Aids is het niet de taak van de overheid uitsluitend allerlei bedenkelijke campagnes te voeren om het gebruik van condooms te bevorderen. Onrechtstreeks leiden deze campagnes tot een banalisering van sexualiteit, vooral bij jongeren. De overheid moet in de eerste plaats pogen een verantwoord sexueel gedrag aan te bevelen. Aids moet opgenomen worden in de lijst van de verplicht aan te geven besmettelijke ziekten.  Wij eisen een verplichte Aids-test voor immigranten en kandidaat-politieke vluchtelingen. Zulke tests zijn bijvoorbeeld reeds verplicht in Australië, Finland, Japan, Oostenrijk, Israel, Rusland, Groot-Brittannië... De Belgische regering weigert zulke tests in te voeren want dit "zou tot discriminatie kunnen leiden."  Onze voorstellen  -   Herwaardering van het traditionele gezin  -   Toekenning van een opvoedersloon  -   Fiscale voordelen voor Vlaamse gezinnen  -   Bijbrengen bij jongeren van een verantwoord sexueel gedrag in het     kader van aids-preventie  -   Algemene verhoging van de kinderbijslagen  -   Uitkeringen voor kinderen van zelfstandigen en werknemers     gelijkgeschakeld  -   Meervoudig stemrecht voor ouders met kinderen  CRIMINALITEIT  8. CRIMINALITEIT  8.1. CIJFERS  De strijd tegen de criminaliteit en voor de veiligheid van de bevolking is altijd één van de centrale thema's geweest van het Vlaams Blok-programma.  Hierover organiseerde het Vlaams Blok zelfs een partijcongres in april 1993 te Leuven.  Onveiligheid wordt, helaas, iets waar steeds meer mensen, om niet te zeggen alle mensen, op één of andere manier mee te maken hebben gekregen. Het Vlaams Blok is de enige politieke partij die aan de noodrem trekt. De andere partijen en de regering houden het liever bij een "vermeend" of "subjectief gevoel van onveiligheid" bij de burgers.  Het Vlaams Blok zou - aldus onze tegenstrevers - de zaken fel overdrijven in een poging de bevolking in paniek te brengen. Naast het vervalsen van de statistieken en het minimaliseren van de feiten hebben de Ministers van Binnenlandse Zaken de laatste jaren hun toevlucht genomen tot een nieuwe tactiek : het achterhouden van het cijfermateriaal, zodat het voor het Vlaams Blok moeilijker wordt met harde bewijzen voor de dag te komen. Eén voorbeeld: in 1992 weigerde Minister van Binnenlandse Zaken Tobback cijfers bekend te maken over de ophelderingsgraad en het totaal aantal geregistreerde misdrijven en misdaden. Pas onder Wathelet is hierin enige verandering gekomen.  In België steeg de criminaliteit van 231.328 geregistreerde misdrijven in 1984 tot 386 474 in 1993. Daar tegenover staat het dalend aantal ophelderingen van gepleegde misdrijven.  Het Vlaams Blok wijst uiteraard ook op het aandeel van de vreemdelingen in de criminaliteit.  Er is vooreerst de aanwezigheid van meer dan 150.000 vreemdelingen die hier illegaal verblijven. De stap van illegaliteit naar criminaliteit is bijzonder klein. Voorts tonen de cijfers aan dat ook voor legaal hier aanwezige vreemdelingen procentueel een groter deel van de criminaliteit op hun rekening kan worden geschreven. De recente cijfers voor Antwerpen bevestigen dit: de 12% vreemdelingen in de stad zijn verantwoordelijk voor 40% (volgens andere bronnen zelfs 60%) van de geregistreerde misdrijven.  Het Vlaams Blok grijpt hier niet terug naar simplistische raciale "verklaringen". Deze hogere criminaliteit hangt samen met de culturele ontworteling waarvan vreemdelingen het slachtoffer zijn. Zij hebben onze cultuur niet overgenomen en in vele gevallen zijn zij ook van hun oorspronkelijke cultuur vervreemd. Dat is een verklaring, geen excuus. Criminele vreemdelingen moeten na het uitzitten van hun straf onmiddellijk uit het land gezet worden.  Sociaal gezien leiden immers de twijfel en het gebrek aan houvast die met de culturele ontworteling gepaard gaan gemakkelijker tot crimineel gedrag. Bij meerdere gelegenheden kwam het Vlaams Blok op de proppen met cijfers i.v.m. vreemdelingencriminaliteit, hetzij lokaal hetzij landelijk, en telkens was het enige commentaar van de overheid dat het Vlaams Blok slechts gebruik maakte van dergelijke cijfers om zijn "racistische propaganda" te voeren.  De straffen die door de rechter worden uitgesproken worden in praktijk slechts zelden uitgevoerd. In het kader van de zogenaamde Wet lejeune worden vele veroordeelden vrijgelaten voor zij hun volledige straftijd hebben uitgezeten. Dit ondermijnt het gezag van de strafrechter, het vermindert de afschrikwekkende werking van gevangenisstraf en het vergroot de rechtsonzekerheid. Want niemand kan nog zeggen wat de effectieve straf is voor een bepaald misdrijf. Daarom pleit het Vlaams Blok al jaren hardnekkig voor de afschaffing van de wet-Lejeune.  8.2. DRUGS  Het toenemend gebruik van verslavende middelen vormt een dramatisch probleem, zeker als men weet dat er alleen al 15.000 tot 20.000 (vooral jongere) mensen verslaafd zijn aan drugs zoals heroïne of cocaïne. Bovendien vormen drugs de rechtstreekse aanleiding voor een zeer belangrijk deel van de criminaliteit. De aanpak van het drugprobleem door de regering Dehaene is ontoereikend.  Dat er sprake is van een echte drugplaag wordt nu algemeen aanvaard. Deze plaag vertoont twee kwalijke kanten.  Ten eerste komen steeds meer jongeren, van steeds lagere leeftijd, in contact met verslavende middelen. Twee enquêtes van de Europese Commissie wijzen uit dat er in Europa 550.000 jongeren van minder dan 15 jaar in aanraking kwamen met drugs. Bij de jongeren van 15 en 16 jaar bedraagt dat aantal 1,4 miljoen, bij de 17- en 18-jarigen 1,3 miljoen.  De drugdealers gaan trouwens steeds driester te werk om jongeren door verslaving als 'klant' aan zich te binden. Uit een onderzoek aan de Vlaamse kust is gebleken dat drugdealers jongeren verdovende middelen verstrekken met de verzekering dat het geen drugs zijn, kinderen in groep onder druk zetten en in bepaalde omstandigheden zelfs jongeren onder dwang heroïne doen gebruiken.  Ten tweede genereert het druggebruik een groot deel van de criminaliteit: om te kunnen slikken, snuiven, spuiten is immers geld, veel geld nodig (heroïneverslaafden hebben per maand tot 150.000 fr. nodig om hun verslaving te kunnen onderhouden). Vandaar dat de situatie in een aantal steden uit de hand loopt: in Antwerpen of Brussel, maar ook in de ons omringende landen.  Er bestaat inderdaad een sterk verband tussen criminaliteit en druggebruik. Verslaafden plegen misdrijven en misdaden om verder te kunnen gebruiken of doen dat onder invloed van drugs.  Deze criminaliteit neemt diverse vormen aan: de handel en het gebruik van illegale drugs zelf, diefstal, wapenbezit, inbraken, berovingen, overvallen, prostitutie ('heroïnehoeren'), agressiedelicten...  Drugs en criminaliteit vormen dus één symbiotisch geheel. Zo’n 60 tot 70 % van de stedelijke criminaliteit staat in verband met drugs. Uit de resultaten van een onderzoek naar de relatie tussen druggebruik en criminaliteit, verricht door een team van de Gentse criminoloog prof. Brice De Ruyver, blijkt dat niet minder dan 82% van de heroineverslaafden het benodigde geld haalt uit de criminaliteit.  Ook veldwerkers verklaren dat wie eenmaal aan de drugs zit, zelf gaat 'dealen', zichzelf prostitueert of in de zogenaamde 'kleine' criminaliteit terechtkomt (wij verkiezen 'straatcriminaliteit' boven de misleidende term 'kleine criminaliteit', want de slachtoffers ervaren dit soort misdadigheid helemaal niet als 'klein').  De redenen waarom men met druggebruik begint, zijn velerlei. Heel wat individuele en maatschappelijke factoren bepalen of een persoon al dan niet een drugprobleem zal kennen.  Deze factoren zullen nooit helemaal vermeden worden. Een aantal moderne maatschappelijke verschijnselen vergroot echter de aanleiding tot druggebruik. Bijvoorbeeld in popmuziek en hardrock wordt druggebruik dikwijls openlijk gepropageerd.  Het negatieve voorbeeld van zangers, filmsterren en kunstenaars heeft op veel jongeren een nefaste invloed. Wij zien hoe duizenden jongeren blindelings het voorbeeld van hun idolen navolgen, niet alleen in mode, taalgebruik en sexueel gedrag, maar helaas ook wat betreft het gebruik van drugs.  En wie herinnert zich niet de talrijke publikaties uit linkse en progressieve hoek die druggebruik voorstelden als onschadelijk, ja zelfs geestverruimend en verrijkend ? De opinievormers van mei '68 dragen in dit opzicht een verschrikkelijke verantwoordelijkheid. Hun argumenten zijn in enigszins gewijzigde vorm overgenomen door een groot deel van de pers en de politieke verantwoordelijken. Dit blijkt wel uit de steeds wederkerende pleidooien om drugs -of toch minstens soft drugs- te legaliseren en "uit de criminele sfeer te halen." SP-volksvertegenwoordiger De Mol verklaarde in de Vlaamse Raad dat men het debat over soft drugs moet 'heropenen'.  AGALEV-kamerlid Dua vroeg dat soft drugs in heel Europa zouden vrijgegeven worden (sic). Het gewezen socialistisch Europarlementslid Van Outrive reageerde zeer boos toen de legalisatie het niet haalde in Straatsburg (een nipte meerderheid van liberalen, christendemocraten en rechts won het toen van groenen, socialisten en communisten).  Zelfs in een liberale krant als de Nieuwe Gazet (27.1.93) meent editorialist Luc Van der Kelen dat "soft drugs moeten gelegaliseerd worden en dat heroïne goedkoop moet verstrekt worden."  Nog afgezien van het feit dat de indeling tussen soft- en harddrugs overigens absurd en onbruikbaar is, wijzen wij iedere legalisatie af.  Deze en andere voorstanders van legalisatie laten uitschijnen dat het toelaten van de verkoop en het gebruik van drugs, al dan niet onder bepaalde voorwaarden, het druggebruik aanzienlijk zou doen verminderen, de criminaliteit en zelfs het aantal drugdoden zou doen afnemen (dit laatste door de betere kwaliteit van de aangeboden drugs).  De toestand bij onze noorderburen bewijst echter duidelijk dat de legalisering van drugs (het zogeheten 'gedogen'), het druggebruik niet doet verminderen, wel integendeel. De criminaliteit neemt er trouwens evenmin af.  Het Vlaams Blok pleit dan ook voor een zeer harde aanpak van de drughandelaars en blijft zich verzetten tegen de legalisering van drugs. Wij hebben twee wetsvoorstellen ingediend om drugs doelgerichter te kunnen bestrijden. In de eerste plaats maken wij een onderscheid tussen druggebruikers en drughandelaars.  Hard-druggebruikers zijn in veel gevallen te beschouwen als slachtoffers. Natuurlijk zijn zij minstens gedeeltelijk zelf verantwoordelijk voor hun toestand: slechts in zeer uitzonderlijke gevallen worden mensen echt gedwongen drugs te gebruiken. Maar wij willen druggebruik als delict niet op één lijn stellen met drughandel. Natuurlijk moeten ook druggebruikers gestraft worden. Maar ons wetsvoorstel voorziet daarnaast dat drugverslaafden recht hebben op deskundige psycho-medische hulp. Voor drughandelaars stellen wij echter veel zwaardere straffen voor. Het verkopen van een dodelijke dosis wordt in ons wetsvoorstel gelijkgeschakeld met doodslag met voorbedachten rade.  In de strijd tegen drugs worden politiediensten en parketten ook gedwarsboomd door een reeks absurde juridische belemmeringen die in praktijk alleen drughandelaars ten goede komen. Alle gelden van veroordeelde drughandelaars moeten in beslag genomen worden, TENZIJ men kan bewijzen dat ze niet door drughandel zijn verworven.  Om bewijsmateriaal te verzamelen tegen professionele drugdealers moet het mogelijk zijn een drugtransaktie uit te lokken. Om alle kwaadwillige verkeerde interpretaties te vermijden: dit zou de politie NIET het recht geven met kleine hoeveelheden drugs te leuren om individuele gebruikers te kunnen oppakken. In de oorlog tegen de drugmaffia moeten de politiediensten toelating krijgen undercover-agenten in te schakelen en telefoons af te tappen. Deze methodes hebben in het buitenland hun doeltreffendheid bewezen. Toch weigert de Belgische wetgever ze over te nemen.  8.3. POLITIE EN RIJKSWACHT  De belangrijkste en door de staat gefinancierde vorm van misdaadpreventie blijft uiteraard de misdaadbestrijding door rijkswacht en politie. Het zijn deze organen die kandidaat-misdadigers moeten afschrikken, die misdaden moeten verijdelen, die misdadigers moeten opsporen en arresteren.  Om deze taken aan te kunnen moeten de politiediensten over voldoende gemotiveerd personeel en voldoende werkingsmiddelen kunnen beschikken. De overheid moet daarbij bedenken dat zij investeert in de veiligheid van haar burgers. Eventuele budgettaire bezwaren kunnen dus op andere, minder essentiële departementen worden afgewenteld.  Het Vlaams Blok zal elke gerechtvaardigde roep om meer en betere werkingsmiddelen voor politie en rijkswacht blijven steunen. Er moeten middelen vrijgemaakt worden voor het optimaal gebruik van informatica. Op de meeste politiekantoren moeten de processen-verbaal nog steeds met primitieve mechanogrofische middelen worden opgesteld. Ook bijvoorbeeld de opsporing van personen en voertuigen kan sneller en efficiënter verlopen door het gebruik van computersystemen.  Politiewerk is gevaarlijk en veeleisend. Daarom moet het op een rechtvaardige en voldoende hoge wijze vergoed worden. De politiediensten moeten de hoeksteen van ons veiligheidsbeleid blijven. Anders glijden we af naar een wildernismaatschappij waar enkel nog de sterksten en de rijksten zich een veilig bestaan kunnen waarborgen.  Het politiewerk moet ook door de magistratuur en de voogdij-overheid beter worden gewaardeerd. Zelfs misdadigers die op heterdaad worden betrapt, worden door de onderzoeksrechters na hun arrestatie dikwijls onmiddellijk vrijgelaten. Wanneer politie-ambtenaren dan vaststellen dat deze delinquenten soms binnen een etmaal opnieuw gearresteerd worden voor een identiek misdrijf, kan men begrijpen dat de motivatie bij vele agenten op de duur verloren gaat.  Wij zijn ons bewust van de nadelen en de mogelijkheden tot misbruik van de vroegere wet op het voorarrest. Maar nu de nieuwe regeling al enkele jaren aan de praktijk is getoetst, zijn vrijwel alle politiediensten en gerechtelijke instanties het erover eens dat de oude wet de minste van twee kwalen was. In de huidige wetgeving is het voorarrest aan zulke absurde beperkingen onderworpen dat het bijna nooit meer wordt toegepast. Dit belemmert de cruciale eerste fase van het onderzoek: de verdachte heeft alle tijd bewijsmateriaal te laten verdwijnen, een alibi op te bouwen, medeplichtigen te waarschuwen, getuigen te intimideren of met de noorderzon te verdwijnen.  De bevolking verwacht van de politiediensten een nadrukkelijke en voortdurende aanwezigheid langs de openbare weg. De politiediensten moeten niet opgezadeld worden met administratieve taken. Hiervoor zijn andere diensten beter bevoegd.  Het Vlaams Blok pleit voor een ruimere interpretatie van het begrip "wettige zelfverdediging", onder andere inzake het gebruik van het dienstwapen door politiemensen.  De politiemensen moeten hun politiewerk trouwens ten volle kunnen uitoefenen. Het Vlaams Blok is daarom tegen nep-statuten voor politiemensen (hulpagenterr, wrevel-agenten, enz.)  Ten slotte is er ook nog het probleem van de coordinatie tussen de verschillende politiediensten. Toen Tobback de Rijkswacht demilitariseerde en onder zijn rechtstreekse bevoegdheid plaatste, deed hij dit zogezegd om deze mank lopende coordinatie te bevorderen. In werkelijkheid wilde hij echter het tot dan toe min of meer neutraal gebleven rijkswachtapparaat politiseren.  Om dubbel werk, overlappingen en zelfs concurrentiestrijd tussen de verschillende politiediensten te vermijden is het Vlaams Blok voorstander van de oprichting van een zo ruim mogelijke eenheidspolitie. In het verleden hebben we gezien tot welke ongezonde situaties het bestaan van vijf, zes verschillende politiediensten hebben geleid. Daarom staat het Vlaams Blok een bundeling van de politiediensten voor.  8.4. STRAFRECHT  Uit al wat voorafgaat blijkt dat criminaliteit hard moet worden aangepakt. Een nuchtere analyse van misdaadcijfers bewijst dat er nagenoeg geen verband bestaat tussen criminaliteit en economische crisis. De belangrijkste oorzaken van de stijgende criminaliteit zijn niet van materiële, maar van ethisch-culturele aard: de nefaste invloed van mei '68, de normvervaging, het gebrek aan morele waarden. De verstedelijking, de alles-kan-en-alles-mag-mentaliteit, de systematische afbraak van het gezin ten voordele van de ik-cultuur, de aanwezigheid van grote groepen vreemdelingen met een ander normbesef in onze grote steden, en de verloedering van vele stadsbuurten hebben bijgedragen tot die normvervaging.  Om meerdere redenen is de geloofwaardigheid van het gerechtelijk apparaat zwaar aangetast. Vele schandalen binnen de gerechtelijke sfeer versterken het gevoel van ongeloofwaardigheid en gebrek aan vertrouwen. De gerechtelijke achterstand neemt dramatische afmetingen aan. Te veel schuldigen gaan vrijuit door procedurefouten of verjaring. De burger heeft,vaak terecht, de indruk dat dossiers in de doofpot worden gestoken.  Er zijn wel enkele belangrijke wetswijzigingen doorgevoerd, maar een globale herziening van het strafwetboek en het wetboek van strafvordering blijft uit. Beide wetboeken moeten in één geheel worden herzien, en niet het ene los van het andere.  Dit zou weinig logisch zijn, vermits beide enorm met elkaar verstrengeld zijn. Een ernstige aanpak van de criminaliteit vereist een nieuw inzicht in de indeling der misdrijven en de wijze waarop deze dienen te worden bestraft, maar tevens een volledige herziening van de wijze waarop dit in praktijk dient te gebeuren. Er moeten aanzienlijke wijzigingen in de rechterlijke organisatie van de strafrechtbanken doorgevoerd worden, voornamelijk op het vlak van de verdeling van bevoegdheden.  Zowel de wetgeving, de procedure als de bestraffing moeten volkomen ondubbelzinnig zijn. De wetgever moet ook en vooral inzake milieurecht en witteboordcriminaliteit streven naar duidelijke wetten zonder achterpoortjes. Inzake seponerings- en vervolgingsbeleid moeten op landelijk vlak consequente gedragslijnen opgesteld worden.  Rechtszaken in de criminele of correctionele sfeer mogen niet uitdeinen tot procedureslagen waarbij de rechten van de verdediging heel dikwijls de rechten van het slachtoffer totaal verdringen. Bovendien moet de opgelegde straf ook de werkelijke straf zijn. Daarom ook pleit het Vlaams Blok voor de afschaffing van de Wet Lejeune en van het penitentiair verlof.  Ook minderjarige delinquenten moeten harder worden aangepakt. De zogenaamde wetten op de jeugdbescherming beschermen in praktijk dikwijls alleen de jeugdige misdadigers. Binnen de huidige wetgeving is het bijna onmogelijk gevaarlijke jeugddelinquenten meer dan enkele jaren opgesloten te houden. Zelfs niet als zij zich schuldig hebben gemaakt aan verkrachting, foltering of moord. Meestal beperkt hun "straf" zich tot enkele maanden in een instelling.  8.5. SLACHTOFFERHULP  België scoort uitzonderlijk slecht inzake slachtofferhulp. Meestal is er meer psychiatrische, medische en juridische begeleiding voor de daders van misdrijven dan voor de slachtoffers. Van alle mensen die het slachtoffer worden van een misdrijf ondervindt één op drie daarvan psychische problemen. Het is juridisch zeer moeilijk een vergoeding af te dwingen voor materiële en morele schade. Tijdens het onderzoek worden slachtoffers zeer vaak aan hun lot overgelaten. Dikwijls raken zij als gevolg van het misdrijf in financiële problemen. Er bestaat een "Fonds voor hulp aan slachtoffers van opzettelijke gewelddaden", maar in praktijk genieten slechts zeer weinig mensen ook echt van zon schadevergoeding.  Het Fonds is onvoldoende bekend en het werkt niet naar behoren. Dit blijkt bijvoorbeeld uit de enorm lange procedures: gemiddeld sleept zon zaak een jaar aan. In sommige gevallen moeten slachtoffers tot DRIE jaar wachten op een vergoeding. Vooral voor wie zwaar gewond, verminkt of werkonbekwaam is, kan zon wachttijd een ramp zijn. De overheid moet de bevolking beter informeren over de Centra voor Slachtofferhulp en het Fonds. De politiediensten moeten beter opgeleid worden voor de opvang van slachtoffers. De procedures voor schadevergoeding moeten versneld worden. Ook de rechtspositie van slachtoffer moet verbeterd worden. Dit alles is slechts mogelijk als er een officiële werkgroep Slachtofferhulp wordt in het leven geroepen.  8.6. EUROPESE MISDAADBESTRIJDING  Natuurlijk is misdaadbestrijding ook een grensoverschrijdend probleem. Al teveel misdadigers maken gebruik van verschillende in Europa geldende wetgevingen terzake. Hieraan moet uiteraard een einde komen. Het Akkoord' van Schengen is een poging te komen tot centrale registratie van misdadigers, tot afspraken inzake visumbeleid en immigratie, en tot samenwerking tussen de verschillende douane - en politieautoriteiten. Voorlopig blijft dit echter allemaal dode letter. Onder meer de controle aan de buitengrenzen is nog altijd zeer slecht georganiseerd en allerminst effectief. Daarom moet elke lidstaat het recht behouden zijn binnengrenzen te controleren inzake het personenverkeer.  In het bijzonder moeten opnieuw grenscontroles ingesteld worden in gebieden die geteisterd worden door ernstige grenscriminaliteit. We denken hier in het bijzonder aan de grensstreek met Noord-Frankrijk, die geteisterd wordt door voornamelijk Algerijnse misdaadbendes die vanuit Rijsel opereren. Er moet bovendien op Europees vlak streng opgetreden worden tegen landen (bijvoorbeeld Nederland) die weigeren een efficiënt drugbeleid te voeren.  Onze voorstellen  -   Geen informatiestop over criminaliteit, meer in het bijzonder van     criminaliteit bij vreemdelingen  -   Afschaffen van de wet Lejeune over de voorlopige invrijheidstelling  -   Afschaffing van het penitentiair verlof  -   Hardere aanpak van jeugdige criminelen  -   De politie moet beter uitgerust worden en meer bevoegdheden krijgen  -   Onmiddellijke uitwijzing van criminele vreemdelingen  -   Geen legalisatie van drugs  -   Meer bevoegdheden in de oorlog tegen de drugmaffia  -   Strengere straffen in het bijzonder voor drughandel  -   Opnieuw grenscontroles instellen  -   Duidelijke wetten zonder achterpoortjes  -   Betere opvang en snellere schadeloosstelling voor slachtoffers  -   Betere rechtspositie voor slachtoffers  -   Coördinatie van alle politiediensten in een eenheidspolitie  ETHISCHE PROBLEMEN  9. ETHISCHE PROBLEMEN  9.1. ALGEMEEN  Het Vlaams Blok stelt nogmaals zeer duidelijk dat haar uitgangspunt bij ethische problemen telkens identiek is. Wij pleiten er steeds voor om zeer voorzichtig om te springen met het menselijk leven. Het Vlaams Blok is van oordeel dat - hoewel er een groot verschil is tussen euthanasie en abortus - er ook heel wat belangrijke parallellen te trekken zijn tussen deze twee dossiers. Beide grijpen ze in het menselijk leven in en beide gaan over de vraag of de strafrechtelijke beoordeling van het beëindigen van het menselijk leven moet verzwakt worden. De mentors van een verzwakking van de wetgeving sluiten in feite aan bij gemakzucht, materialisme, gebrek aan solidariteit en ook wel egoisme. Diezelfde redenen zijn ook oorzaak van de westerse denataliteitscurves. De hedendaagse samenleving wil geen kinderen, behalve degenen die geen last vormen voor de materiële welvaart, de carrière of de levensloop van degene die bereid is het kind te laten geboren worden.  Het sterk relativeren van het menselijk leven door een juridische strijd over de mogelijkheid tot abortus of euthanasie, wortelt in een samenleving die steeds meer neigt naar egoïsme.  9.2. ABORTUS  Het Vlaams Blok verwerpt abortus. Het opzettelijk afbreken van de zwangerschap is moord: het leven begint bij de conceptie.  Dat abortus een menselijke oplossing zou zijn voor een schrijnend probleem, is volledig onwaar. Problemen kunnen bestaan, noodsituaties kunnen ontstaan, maar het vernietigen van een ongeboren kind kan men menselijk gesproken geen oplossing noemen. Dit soort "definitieve oplossing" is waarlijk onmenselijk.  Het Vlaams Blok was en is nog steeds de enige ethische oppositie. De CVP droeg en draagt de politieke verantwoordelijkheid voor de legalisering van abortus.  Legalisatie van abortus is dus geen oplossing. Ons alternatief is een menswaardige samenleving die voorrang geeft aan menselijk leven en die de problemen probeert op te lossen die uit een dergelijke consequente keuze voortvloeien.  Het Vlaams Blok verwijst uitdrukkelijk naar een aantal alternatieven voor abortus. Wanneer er materiële problemen zijn, dan kan de samenleving de vrouw de mogelijkheid bieden om het kind zelf te behouden, mits een zeer essentiële financiële tussenkomst via de sociale zekerheid.  Wanneer de vrouw na rijp beraad deze mogelijkheid niet aanvaardt, dan blijft er nog de optie om het kind af te staan via adoptie. Wanneer de problemen van morele aard zijn, dan pleit het Vlaams Blok voor een psychologische opvang. Die moet de moeder er van overtuigen dat het kind moet kunnen leven.  9.3. EUTHANASIE  Uitgaande van de eerbied voor het menselijke leven, kiest het Vlaams Blok ervoor om dit leven met de nodige omzichtigheid te benaderen.  In de discussie omtrent de euthanasieproblematiek weigert het Vlaams Blok resoluut om mee te werken aan de pogingen om de euthanasie weg te halen uit de strafrechtelijke sfeer. De partij stelt dat de echte alternatieven zich situeren binnen de palliatieve zorgenverstrekking.  Hoewel de grootste waakzaamheid in acht moet worden genomen t.a.v. actieve euthanasie, zijn pijnstillende middelen aanvaardbaar ook als ze het stervensproces zouden verkorten.  Het Vlaams Blok wijst een wetswijziging resoluut af. Een eventuele wetswijziging kan enkel een evolutie inzetten die leidt tot een verzwakking van het absoluut karakter van menselijk leven. Deze verzwakking ontmenselijkt onze samenleving en dit is absoluut onaanvaardbaar voor het Vlaams Blok.  Het Vlaams Blok stelt vast dat de vraag naar euthanasie sterk vermindert wanneer op een vakkundige manier de technieken van de palliatieve zorg worden toegepast. Palliatieve zorgenverstrekkers wijzen er zelf op dat technieken inzake pijnbestrijding reeds zeer ver gevorderd zijn.  Wat deze palliatieve zorgen betreft, zal het Vlaams Blok dan ook initiatieven nemen om in de artsenopleiding en vooral ook in de huisartsenopleiding een bijkomende aandacht voor de palliatieve zorg te voorzien. Het geheel en de samenhang van de psychische, familiale en pijnbestrijdende aspecten van deze discipline moeten daarbij zeker voorop staan.  Het Vlaams Blok wil ook - geheel in de lijn van de Federatie Palliatieve Zorgen Vlaanderen - een centrale plaats voor de ontwikkeling van thuis-begeleiding en pas dan voor de ontwikkeling van palliatieve zorg in Rust- en Verzorgingstehuizen en ziekenhuizen, in die volgorde. De verzuilde gezondheidszorg opteert als naar gewoonte voor een omgekeerde volgorde.  Het Vlaams Blok is voorstander van het feit dat maatschappelijk (dus zowel inzake medische opleiding, als inzake terugbetalingscriteria, als inzake subsidiëring en erkenning) de klemtoon moet komen te liggen op die thuiszorg en op het gespecialiseerde karakter van de palliatieve zorgen.  Alleszins t.a.v. ziekenhuizen is de thuiszorg, inzake bijdrage via het R.I.Z.I.V. en qua kostprijs, maatschappelijk veel aanvaardbaarder. De kostprijs bedraagt gemiddeld 3.477 fr. per dag daar waar dit in een ziekenhuis 7.362 fr. is. Volgens ramingen zou de palliatieve zorg in speciale eenheden qua kostprijs oplopen tot 1,5 miljard, terwijl een aangepaste palliatieve thuiszorg slechts nauwelijks een/tiende van dat bedrag zou opslorpen.  In de opleiding van geneesheren zou aandacht moeten besteed worden aan het feit dat patiënten niet eindeloos kunnen behandeld worden en aan het ogenblik waarop eerder de palliatieve fase intreedt. De geneesheren en de palliatieve zorgenverstrekkers zouden hier elkaar op een verstandige manier moeten kunnen vinden.  De klemtoon zou op dat ogenblik moeten komen te liggen op de kwaliteit van het leven. men kan niet eindeloos het genezingsproces blijven rekken.  Deze medische hardnekkigheid wil nog wel eens voorkomen wanneer palliatieve patiënten in het ziekenhuis verzorgd blijven.  Wij moeten dus besluiten dat een wijziging van de wetgeving inzake euthanasie niet noodzakelijk is maar bovendien niet gewenst en dat er voldoende degelijke alternatieven voor handen zijn.  Onze voorstellen  -   Herinvoering van de vroegere abortuswetgeving  -   Alternatieven voor arbortus bevorderen, zoals pleegouderschap en     adoptie  -   Hervorming van de adoptieprocedure zodat op een veel eenvoudigere     manier, kinderen van ons eigen volk kunnen geadopteerd worden door     kinderloze gezinnen  -   Indien de toekomstige moeder met materiële problemen dient af te     rekenen, kunnen de kosten die met de zwangerschap gepaard gaan     verhaald worden op de gemeenschap  -   Afschaffing van alle abortuscentra en vervanging door echte centra     voor zwangerschapsbegeleiding  -   Euthanasie moet in het strafrecht blijven  -   Fiannciële ondersteuning van palliatieve zorgen, bij voorkeur in de     thuiszorg  -   Fiscale maatregelen om de thuiszorg te bevorderen  -   In de medische opleiding moeten de palliatieve zorgen een specifieke     plaats innemen  MILIEU  10. MILIEU  10.1. NATUURBEHOUD EN -ONTWIKKELING  Het staat tegenwoordig goed zichzelf "milieubewust" te noemen. Soms heeft het er de schijn van dat alle partijen milieupartijen geworden zijn. De socialisten proberen het nu met een roodgroen-model, waarbij ze hopen dat we zo snel mogelijk vergeten welke economische en ecologische catastrofe hun geestesgenoten in het vroegere Oost-Europa hebben achtergelaten. De Volksunie van Bert Anciaux tracht een nieuwe adem te vinden met een groenlinks-model. Zelfs de liberalen, de traditionele verdedigers van het industriële groot-kapitaal, noemen zich actieve verdedigers van het milieu.  Daartegenover staat het Vlaams Blok dat de huichelachtigheid van de zogenaamde groenen aanklaagt, die wel de verdediging opnemen van ieder plantje en diertje maar anderzijds het ongeboren mensenleven vogelvrij verklaren. Het Vlaams Blok, als volksnationale partij, is beter dan wie ook geplaatst om uitspraken te doen over het milieuthema. Als nationalisten zijn we van nature uit bekommerd om een gezonde leefomgeving voor ons volk, ook in de ecologische betekenis van het woord.  Ons milieustandpunt is dan ook grondig gesteund op onze basisprincipes. Vandaar ook dat het Vlaams Blok - bij zijn pleidooi voor een vrije markteconomie - spreekt van een ecologische vrije markteconomie. Dit houdt in dat schadelijke produkten beperkt moeten worden en dat milieuvriendelijke produktiewijzen en investeringen fiscaal moeten beloond worden. Maatregelen ter bescherming van het leefmilieu hebben niet noodzakelijk een negatieve invloed op de produktiviteit. De mens beschikt over voldoende wetenschappelijke kennis en technologische middelen opdat de produktie, waar dan ook, zou kunnen gebeuren volgens strenge en strakke milieunormen.  Alle bedrijven, sectoren, individuele personen en overheden moeten op het vlak van milieubeleid op voet van gelijkheid in rechten en plichten behandeld worden. Er moet toegezien worden op een rechtvaardige verdeling van de materiële en immateriële lasten over alle categorieën van vervuilers. Alle doelgroepen moeten voor hun verantwoordelijkheid geplaatst worden, niet alleen de industrie, maar ook de landbouw, het volk en de overheid. Overtredingen van milieunormen moeten dan ook gesanctioneerd worden volgens het principe "de vervuiler betaalt".  Voor het Vlaams Blok kan een echt efficiënt milieubeleid maar slagen binnen een Europees kader. Milieu is een duidelijk voorbeeld van een politieke bevoegdheid die voor een groot gedeel te op het Europese niveau thuishoort. Deze Europese milieureglementering mag echter niet leiden tot een versoepeling van de milieunormen.  Voorts willen we er op wijzen dat de milieupolitiek in België een schertsvertoning is, wat ondermeer blijkt uit de invoering van de eco-taksen. De eco-taksen werden door Dehaene toegestaan aan de groene partijen alleen maar omdat hij een tweederde meerderheid nodig had voor de staatshervorming.  Op die manier werd het milieu herleid tot het lage spel van de politieke compromissen die België nu reeds zovele jaren aan elkaar houden.  De topprioriteit vandaag is wel het definitief vastleggen van alle natuurgebieden en open ruimtes. Open ruimten zijn immers belangrijk voor het algemeen leefklimaat. Een serieuze politiek inzake ruimtelijke ordening dringt zich daarbij op. Een eerste vereiste hierbij is dat er gedepolitiseerd wordt. Een waterdichte reglementering, zonder de gekende achterpoortjes, moet volgens objectieve maatstaven opgesteld worden zodat fraude, zoals die werd gepleegd met de gewestplannen, in de toekomst onmogelijk wordt.  Een gekend voorbeeld van nog resterende open ruimten zijn onze duinengebieden. Zij moeten nog strikter beschermd worden tegen verkavelingsdruk en overrecreatie. Desnoods dient er ter uitbreiding van natuurgebieden een nieuwe bestemming gegeven te worden aan deze gebieden, zelfs tegen de wil van de eigenaars in. Dit moet dan wel gebeuren mits behoorlijke vergoedingen. Ook andere groene ruimten moeten zo veel als mogelijk omgevormd worden tot natuurkerngebieden. Heel wat militaire domeinen zijn waardevolle natuurgebieden gebleven, bv. de terreinen van Turnhout, lombardsijde, Oostmalle.  Ook aan de lintbebouwing moet paal en perk gesteld worden. Vlaanderen moet weer bestaan uit steden en dorpen met hun gekende gezelligheid. Het volksleven heeft voordeel bij een gemeenschapsgevoel dat we kennen in een aaneengesloten bebouwing, veel meer dan in ver afgelegen verkavelingen.  Nieuwe verkavelingen moeten bij voorrang in bestaande woonkernen ingepast worden. Renovatie van bestaande woningen moet aantrekkelijker gemaakt worden, bijvoorbeeld door fiscale- en premievoordelen. Enkel sociale nieuwbouw moet nog kunnen rekenen op subsidiëring. Dit heeft niet enkel voordeel voor de natuur, maar gaat eveneens stadsvlucht en leegstand tegen.  10.2. AFVALVERWERKING  In overleg en in nauwe samenwerking met de gemeenten moet inzake afvalverwerking vooral een preventiebeleid worden gevoerd.  Het Vlaams Blok bepleit de uitbreiding en de betere toegankelijkheid van containerparken en ziet dit als voorwaarde voor selectieve ophaling en verwerking van afval.  Inzake de afvalstoffenproblematiek geeft het Vlaams Blok de voorkeur aan hergebruik of recyclage van afvalstoffen, boven het winnen van energie uit afvalverbranding.  Voor het verwerken van de primaire afvalstoffen zijn investeringen in moderne verbrandingsovens met een grotere capaciteit, voldoende dioxinebestrijding en mogelijke energierecuperatie noodzakelijk. De bestaande ovens moeten voldoen aan de bestaande emissienormen. Zoniet, moeten zij gesloten worden.  10.3. MILIEUVERGUNNINGEN EN MILIEUCRIMINALITEIT  De milieuwetgeving is nu vooral een zaak van vergunningen. Dit geeft dikwijls aanleiding tot allerlei misbruiken en wantoestanden. Vooreerst moet de afgifte van milieuvergunningen gebeuren door bevoegde ambtenaren die geschoold zijn in de milieuwetgeving en niet op grond van een nu bestaande vriendjespolitiek. Het Vlaams Blok pleit dan echter voor de vervanging van het huidige stelsel van vergunningen door een echt (Europees) normenstelsel waarbij overtredingen moeten gestraft worden.  Meer en meer komen ook een aantal feiten aan het licht, die kunnen gecatalogeerd worden onder de noemer: milieucriminaliteit.  De definitie van een milieumisdrijf is zeer eenvoudig: elke inbreuk tegen normen die zijn uitgevaardigd ter bescherming van het milieu. Tot hier toe werd de nadruk van een inbreuk vooral gelegd op het administratieve vlak: het niet naleven van de voorwaarden van een vergunning. De meest gebruikte straf is dan ook de administratieve geldsom. Het is echter niet de meest efficiënte, vermits bedrijven deze gemakkelijk kunnen betalen en deze straf buiten het strafrecht zelf valt.  Bovendien zijn de bedrijven niet strafrechtelijk verantwoordelijk voor de milieudelicten, vermits zij rechtspersonen zijn. De strafrechtelijke aansprakelijkheid van de rechtspersoon moet in ons huidig rechtsbestel verder ontwikkeld en aangescherpt worden om te vermijden dat milieudelicten ongestraft blijven. Hiervoor is eveneens nodig dat inzake milieudelicten een objectieve aansprakelijkheid zou ingevoerd worden: van zodra er een fout bestaat, zal onmiddellijk de rechtspersoon aansprakelijk gesteld worden. De aansprakelijkheid van een rechtspersoon mag echter niet a priori de aansprakelijkheid van een natuurlijk persoon uitsluiten. Als deze laatste een fout heeft begaan, moet hij hiervoor eveneens de verantwoordelijkheid dragen.  Voor de milieudelicten zijn er slechts twee preventiemaatregelen mogelijk enerzijds de straffen voldoende hoog maken opdat milieuvervuiling niet meer economisch interessant zou zijn, en anderzijds via opvoeding en propaganda een nieuwe bedrijfscultuur trachten te scheppen die milieuvervuiling daadwerkelijk als een misdrijf gaat aanvoelen.  Onze voorstellen  -   Een bewuste milieupolitiek waarbij het behoud van open ruimten en     natuurgebieden prioritair is  -   Paal en perk stellen aan lintbebouwing  -   Renovatie van bestaande woningen door het aanmoedigen van fiscale en     premie-voordelen  -   Strenge toepassing van het principe “de vervuiler betaalt”  -   Inzake afvalverwerking preventief werken door recyclage van     secundaire afvalstoffen  -   Investeren in moderne verbrandingsovens die voldoen aan de zwaarste     emissienormen  -   Het huidig stelsel van milieuvergunningen vervangen door een echt     Europees normenstelsel waarbij overtredingen bestraft worden  -   De toepassing van een strafrechterlijke aansprakelijkheid van     rechtspersonen  -   Het invoeren van een objectieve aansprakelijkheid inzake     milieudelicten  LANDBOUW  INTERNATIONALE HANDEL  11. LANDBOUW EN INTERNATIONALE HANDEL  11.1. INTERNATIONALE HANDEL  Het belang van Europa en zijn volkeren vergt een gezonde synthese tussen vrijhandel en protectionisme.  In principe is de vrije markteconomie de ideale manier om welzijn en welvaart der naties te bevorderen. Etatisme, collectivisme en onbedacht protectionisme hebben in het verleden maar al te vaak bewezen welke nefaste uitwerking ze op de economische ontwikkeling van de volkeren kunnen hebben.  Die vrijhandel mag niet mundiaal zijn en evenmin onbeperkt, maar dient in de eerste plaats te worden ingericht binnen economische en geografische kaders met gelijklopende sociaal-economische ontwikkeling en inzichten.  Wij moeten nochtans het bestaan vaststellen van open of verdoken protectionistische maatregelen die andere - in het bijzonder niet-Europese - markten treffen tegenover onze eigen produkten.  De Europese markt mag wat de toegang van vreemde produkten betreft trouwens van de andere markten minstens wederkerigheid verwachten. Inzake toegankelijkheid van hun markten moeten de Europeanen dezelfde spelregels hanteren die jegens hen door andere markten worden gehanteerd. Slechts zo zijn de ontsporingen van een ongebreidelde vrijhandel, zoals sociale dumping en delokalisaties te vermijden. Hogere bedrijfswinsten die kunnen gerealiseerd worden door produktiefactoren te verleggen naar derde-wereld landen, maar die ten koste gaan van de eigen werkgelegenheid, zijn immoreel en op langere termijn nefast voor onze welvaart en onze economische ontwikkeling.  Beperkte en doordachte beschermende maatregelen dienen hier te worden getroffen. Het Vlaams Blok pleit er dan ook voor dat aan de grenzen van de Europese Gemeenschap een pragmatisch protectionisme wordt gevoerd.  Europa en de volkeren van Europa moeten het recht hebben om de vernietiging van voor hen levensnoodzakelijke economische takken (bv. de landbouw) te vermijden. Alleen op deze manier zullen Europa en de Europese volkeren hun onafhankelijkheid en identiteit kunnen bewaren.  Zolang de Belgische eenheidsstaat nog niet ontbonden is, moet de marktpromotie in het belang van Vlaanderen in handen komen van een Vlaams minister. Wij stellen immers vast dat Waalse ministers de Vlaams markt op het internationale handelsforum onvoldoende verdedigen, zoniet doelbewust achteruitstellen.  Er is niet voldoende reden om het principe van de vrijhandel in vraag te stellen. Indien er een eerlijke concurrentie kan ontstaan, hoeft Europa helemaal niet bang te zijn voor vrijhandel. Wij willen dus niet dat Europa een economisch eiland zou worden. Wij eisen wel dat de concurrentie met gelijke middelen zou gevoerd worden.  Wij stellen ons ook ernstige vragen bij het wereldomvattende GATT-kader waarin ongebreidelde vrijhandel mag plaatsvinden. Is dit wel een stimulans om uit de structurele crisis te komen waarin Europa zich bevindt?  Het is namelijk hoogst onzeker dat ongebreidelde wereldhandel o.a. de werkloosheid zal kunnen terugdringen. Een en ander wordt duidelijk géillustreerd door de zogenaamde delokalisaties van bedrijven die er het gevolg van zijn.  Op die manier wordt Europa langs twee kanten bedreigd. Enerzijds doordat de Japanse arbeiders een veel hogere produktiviteit ontwikkelden, anderzijds doordat in de Derde Wereld en in het Oosten van Europa tegen een veel lagere loonkost kan geproduceerd worden.  Men mag niet verwachten dat de verbruikers Europese produkten zullen kopen wanneer zij zien dat de producenten onbeschaamd naar landen buiten Europa uitwijken in het kader van "goedkopere arbeid".  Daarom lijkt het ons in het kader van de wereldhandel billijk, dat een sociaal minimumpakket wordt vastgesteld voor die landen waarmee wij uitvoerig handel drijven of waarnaar van hieruit tewerkstelling verloren gaat.  Dit pakket moet ons inziens ten minste bevatten  - Verbod op kinderarbeid en slavernij  - Minimale veiligheids - en gezondheidsnormen in de bedrijven  - Een vastgestelde maximum arbeidsduur  - Minimale milieunormen.  Bedrijven of landen die niet aan deze minimumeisen voldoen, mogen geen toegang krijgen tot de Europese markt. Het Vlaams Blok eist dus een vrije handelspolitiek maar inzake de toegankelijkheid van de markten moet het wederkerigheidsprincipe worden toegepast.  Het is immers onaanvaardbaar dat landen die zelf handelsbeperkingen opleggen t.a.v. Europese produkten, wél ongehinderd hun goederen kunnen afzetten op de Europese markt. Het gaat niet op dat bijvoorbeeld Japan onbeperkt auto's en elektronica kan dumpen op de Europese markt terwijl het zijn eigen markt afgesloten houdt.  Op fiscaal vlak ligt de verantwoordelijkheid dan weer bij de politieke partijen die de rol van de staat zodanig hebben misvormd dat de meeste Europese landen nu zitten opgezadeld met een onhoudbare staatsschuld die een veel te hoge fiscale last op de ondernemingen legt en ook op de bevolking.  De verkoop van Vlaamse produkten aan het buitenland is van groot belang voor de Vlaamse economie en derhalve voor de tewerkstelling.  Vandaag bestaan er in Vlaanderen drie overheidsdiensten die zich bezighouden met de bevordering van onze produkten in het buitenland en met de bijstand van onze exporteurs: er zijn de Belgische Dienst voor de Buitenlandse Handel, de Vlaamse Dienst voor de Buitenlandse Handel en de Brusselse Dienst voor de Buitenlandse Handel die elkaar overlappen.  Niet alleen hinderen deze instellingen elkaar geregeld, ze scheppen verwarring bij zowel de Vlaamse uitvoerders als bij potentiële buitenlandse klanten.  Het Vlaams Blok pleit derhalve voor de afschaffing van de Belgische Dienst.  In het licht van de geografische ligging van Brussel is het normaal dat de belangen van de firma's die in de hoofdstad zijn gesitueerd, evengoed door de Vlaamse Dienst kunnen worden behartigd.  11.2. LANDBOUW  Zoals reeds hierboven vermeld, betreft onze bezorgdheid omtrent de vrije wereldhandel ook de landbouw.  Het Vlaams Blok is van mening dat wij een sterke en strategische landbouwsektor in stand moeten houden.  Het Vlaams Blok is er zich sterk van bewust dat het geen zin heeft om met overheidsmiddelen onverkoopbare of nutteloze goederen te produceren. Bovendien zou dit een tomeloze bureaucratie met zich meebrengen.  Toch moet deze strategische landbouwpolitiek gebaseerd zijn op de noodzaak een voldoende grote landbouwsector in stand te houden d.w.z. een sector die verhindert dat we onszelf op wereldvlak volledig afhankelijk maken van import uit het buitenland.  Het Vlaams Blok pleit voor een kwaliteitslandbouw i.p.v. een kwantiteitslandbouw.  Een dergelijk standpunt is ook ingegeven door de belangen van de grote groep landbouwers in onze samenleving.  Zowel de Europese landbouwpolitiek als de milieupolitiek moeten oog hebben voor deze mensen. De belangen van een inter-Europese vrijhandel van landbouwprodukten en van een moderne en strikte milieupolitiek moeten verzoend worden met de rechtmatige belangen van de landbouwers. Dit principe moet ook gelden voor een Vlaams Mestactieplan. Wij menen dat de keuze tussen een milieu en landbouw een valse keuze is. De belangen van beide zijn grotendeels gelijklopend.  Landbouwers zien best in - en misschien wel beter dan vele anderen in de samenleving - dat respect voor de natuur noodzakelijk is voor de toekomst van ons volk. Daarom juist gaat het niet op dat zij steeds opnieuw als de grote boosdoeners en vervuilers worden voorgesteld.  Daarnaast pleit het Vlaams Blok voor een zeer harde aanpak van de hormonenmaffia. De consument heeft recht op gezonde voeding. Het Vlaams Blok wijst ook op de dubbelzinnige toestand waarbij, ongestraft, met hormonen bewerkt vlees wordt ingevoerd vanuit het buitenland, Het Vlaams Blok eist een betere bescherming van de keurders en een roulatiesysteem waarbij niet steeds dezelfde keurder aan een vast controlepunt verbonden is. Desnoods moet overgegaan worden tot een systeem waarbij de keurders anoniem kunnen blijven.  Onze voorstellen  -   Wederkerigheid in de handelsrelaties  -   Bescherming van strategische takken van de economie (o.a. landbouw)  -   Afschaffing van de Belgische Dienst voor Buitenlandse Handel  -   Maatregelen tegen dekolonisatie van bedrijven o.a. door selectieve     bescherming van onze markten  -   Uitroeiing van de hormonenmaffia  -   Landbouw en milieu verzoenen  POLITIEK BANDITISME  12. POLITIEK BANDITISME  België is de afgelopen maanden andermaal geteisterd door een vloedgolf van politieke schandalen.  Heel wat politici hebben het besef verloren dat belastinggeld andermans geld is en zijn op den duur gaan regeren alsof het hun eigen centen waren, Machtsconcentraties, maffiabindingen, corruptie, politieke benoemingen, en uiteindelijk een politieke moord hebben geleid tot het besef dat België bestuurd wordt door een politieke klasse die afglijdt naar het vergaren van zoveel mogelijk eigenbelang. Hieraan moet resoluut een einde worden gesteld. Vandaar dat het politiek banditisme de plaats moet ruimen voor de politieke onkreukbaarheid zoals die door het Vlaams Blok wordt vooropgesteld!  Er gaat geen dag meer voorbij of we worden geconfronteerd met politieke corruptie, schandalen, maffiapraktijken… De verkozenen des volks buiten hun ambt meer en meer uit ten gerieve van de eigen persoonlijke verrijking.  Het zou ons te ver voeren om een gedetailleerde opsomming te brengen (van het panorama) van de politieke corruptie in Europa en ook wel elders in de wereld. Ze is spreekwoordelijk. Ook in België, is politiek en financieel gesjoemel meer en meer tot de dagelijkse politieke realiteit gaan behoren. De recente perikelen rond het Agustadossier de moord op André Cools en de zelfmoord van generaal Lefebvre liegen er niet om.  Er gaapt een kloof tussen de politieke maffia en de overgrote meerderheid van de bevolking die in deze economisch moeilijke tijden van haar politici een minimum aan integriteit verwacht.  Corruptie blijft corruptie. Sommigen (onder andere de SP-professor Luc Huyse) willen doen geloven dat de wet op de partijfinanciering hierin verandering heeft gebracht. Zij willen slechts de aandacht afleiden. De essentie is dat duurdere helikopters werden besteld - en met belastinggeld betaald - omdat de SP daarvoor steekpenningen had gekregen.  Het Vlaams Blok eist dan ook dat de ontvangen smeergelden afgehouden worden van de partijfinanciering van de SP.  Om te beginnen moeten twee dringende maatregelen genomen worden : een herziening van het statuut van onschendbaarheid en een regeling voor de inkomsten van de politici.  Voor politieke feiten is het logisch dat politici onschendbaarheid moeten genieten, zowel vóór als na hun mandaat. Het gerechtsapparaat is er echter niet mee gediend dat het moet wachten op een parlementaire procedure vooraleer vervolging kan worden ingesteld. Voor misdrijven van burgerrechtelijke of strafrechtelijke aard mag de onschendbaarheid geen belemmering vormen.  TERUGVORDERING  Het Vlaams Blok is bovendien voorstander van een maximale lijst van onverenigbaarheden met het politieke mandaat. Het salaris van een politicus moet afhankelijk gemaakt worden van zijn activiteit. Het Vlaams Blok pleit er daarom voor een systeem van zitpenningen in te voeren voor alle gekozenen, of het nu op federaal, gewestelijk of gemeentelijk vlak is. Dit zal ook het absenteïsme in het parlement tegengaan.  De corruptie en de verkwisting van overheidsgelden vloeien minstens gedeeltelijk voort uit de verregaande verzuiling en de typisch Belgische wafelijzerpolitiek, waarbij iedere investering aan Vlaamse kant "gecompenseerd" moet worden door een even grote investering aan Waalse kant, of omgekeerd. Om deze communautaire evenwichten in stand te houden worden zeer dikwijls zinloze en economisch onverantwoorde uitgaven gedaan.  Bovendien moet Wallonië zijn eigen schulden niet zelf afbetalen. Dit heeft geleid tot roekeloze en ongeremde uitgaven. Deze rekening werd toch naar Vlaanderen doorgeschoven.  Het Vlaams Blok kan onmogelijk aanvaarden dat politici, die beschuldigd worden van politieke corruptie, zich vastklampen aan hun politiek mandaat. In geval van ernstige aanwijzingen van corruptie eist het Vlaams Blok het ontslag van de politicus. Een klein beetje respect voor de politieke deontologie is toch wel het uiterste minimum.  Het Vlaams Blok is in deze zaak voorstander van een onderzoekcel voor corruptie die permanent controle houdt op corruptie bij politici. De huidige politieke kaste moet, naar het woord van Manu Ruys, volledig uitgemest worden.  Het Vlaams Blok herhaalt hier nogmaals zijn principieel verzet tegen het systeem van politieke benoemingen. Niet de partijkleur mag de norm zijn voor de aanwerving van een kandidaat. Alleen zijn capaciteiten mogen tellen.  Tot slot eist het Vlaams Blok een streng onderzoek naar, en bestraffing van, mogelijke politieke, syndicale en ziekenfondsschandalen!  Onze voorstellen  -   Herziening van de onschendbaarheid van parlementsleden  -   Een maximale lijst van onverenigbaarheden met het politiek mandaat  -   Respect voor de politieke deontologie  -   Ontslag van de politicus bij ernstige aanwijzingen van corruptie  -   Geen politieke benoemingen  -   Streng onderzoek naar en bestraffing van politieke, syndicale en     ziekenfondsschandalen  -   Strijd tegen absenteïsme  -   Afhouding van smeergelden op de partijfinanciering  -   Een onderzoek voor corruptie die permanent controle houdt op     corruptie bij politici  VAKBONDEN  13. VAKBONDEN  De vakbonden, die in het verleden een unieke sociale rol hebben vervuld in de ontvoogding van heel wat mensen in onze samenleving, zijn ondertussen verworden tot een min of meer ordinaire belangenvereniging die zich niet schaamt aanzienlijke politieke druk uit te oefenen. In heel wat gevallen zijn de vakbonden gewoonweg zetbazen van parlementsleden die rechtstreeks van hen afhankelijk zijn.  Vakbonden hebben een belangrijke sociale rol, maar zij moeten in hun rol blijven.  Wij stellen vast dat zij nog altijd geen rechtspersoonlijkheid hebben, laat staan een open boekhouding. Het Vlaams Blok heeft dan ook heel wat voorstellen die de vakbonden verplichten tot het aannemen van een rechtspersoonlijkheid.  Het Vlaams Blok is ook gekant tegen allerlei monopolies die door de overheid aan de grote politieke vakbonden worden verstrekt. Bijvoorbeeld inzake de uitbetaling van werkloosheidsvergoedingen moet de werking en de efficiëntie van de hulpkas voor werkloosheidsuitkeringen (de hulpkas voor niet-gesyndiceerden) verbeterd worden.  In de rand hiervan weze opgemerkt dat ook niet georganiseerde werknemers zich voor de sociale verkiezingen verkiesbaar moeten kunnen stellen.  Recentelijk openden de socialistische en de christelijke vakbond een echte heksenjacht op Vlaams Blokkers die kandidaat waren bij de voorbije gemeente- en provincieraadsverkiezingen. Dit bewijst voor ons dat de vakbonden al lang niet meer de belangen verdedigen van alle werknemers. Alleen van de werknemers die zich onderwerpen aan hun politieke denkbeelden. Met een totaal gebrek aan rechtlijnigheid ontvangen diezelfde vakbonden wel belastinggeld van heel de bevolking. Zij zijn jammer genoeg verworden tot "steenrijke' verlengstukken van een tot op het bot corrupt politiek systeem.  Onze voorstellen  -   De invoering van rechtspersoonlijkheid voor vakbonden  -   Het voeren van een open boekhouding door vakbonden  -   Depolitisering van de vakbonden  GEZONDE FINANCIËN  14. GEZONDE FINANCIËN  Een sanering van de openbare financiën vereist natuurlijk per definitie fiscale en financiële maatregelen. In de Belgische situatie is het echter vrijwel onmogelijk een drastische sanering door te voeren. Een echte financiële gezondmaking zal slechts mogelijk zijn als Vlaanderen een onafhankelijke staat wordt.  Ons land heeft, verhoudingsgewijze, de allerhoogste staatsschuld ter wereld. Gemeten in percentage van het Bruto Binnenlands Produkt (de som van wat wij allen op een jaar produceren) bedraagt onze schuld 150 % van het BBP. Dit betekent dat indien wij allemaal anderhalf jaar gratis voor de overheid werken, de hele schuld op 18 maanden is afbetaald. Wij doen echter reeds ons best. De fiscale druk in ons land bedraagt ongeveer 50 % van het BBP Dit betekent dat wij reeds zes maanden per jaar gratis voor de overheid werken. Bovendien zijn wij een naarstig volk. Omdat wij elk jaar meer produceren, neemt het BBP jaarlijks toe. Indien onze bestuurders geen nieuwe schulden meer aangaan, neemt de schuld gemeten in percentages van het BBP vanzelf af.  Helaas knijpt daar het schoentje. De overheid geeft elk jaar méér uit dan zij ontvangt, zodat onze schuld, ook als percentage van' het BBP, blijft oplopen en terugbetaling van schulden - iets wat vroeg of laat moet gebeuren - steeds moeilijker wordt. Onze kinderen zullen van deze politiek de dupe worden.  Ook de armen zijn de dupe van de staatsschuld. De overheid leent immers geld bij burgers met financiële reserves. Die beleggen in overheidsobligaties en krijgen hun geld na verloop van tijd met een rente terug. Het terug te geven kapitaal en de rente moeten echter opgebracht worden door belastingen die mede betaald worden door mensen die geen reserves hadden om in overheidsobligaties te beleggen.  Het Vlaams Blok stelt dus vast dat de publieke financiën beheerd worden door personen die blijkbaar ieder verantwoordelijkheidsgevoel missen. In België is immers een stijgende en dreigende schuldenberg die hallucinante proporties heeft aangenomen. De volledige staatsschuld heeft de kaap van 11 000 miljard overschreden. Dat is EEN MILJOEN per inwoner, zuigelingen en bejaarden inbegrepen.  In de staatsfinanciën hebben de klassieke politieke partijen astronomische schulden opgestapeld die de komende generaties zullen moeten afbetalen. En het gaat daarbij niet eens om daadwerkelijke investeringen.  Het Vlaams Blok stelt immers vast dat in de meeste gevallen deze schulden zijn opgebouwd om een consumptie - en sinterklaaspolitiek te bekostigen en dus niet om te investeren in de toekomst. Het gaat dus niet om investeringsschulden maar om pure verkwisting.  Het Vlaams Blok dringt aan op begrotingsevenwicht en het beperken van de  schuldcreatie tot de investeringsfacetten van het beleid.  Anderzijds zijn wij gekant tegen ongenuanceerde inleveringen. Wij koppelen de sanering van financiële putten dan ook aan een grondige ontvetting en een drastische reorganisatie van het gehele staatsapparaat. Wij denken daarbij vooral aan de sociale zekerheid. Een sobere overheid moet evenwichtige balansen kunnen indienen.  Het Vlaams Blok stelt bovendien vast dat heel wat begrotingen dusdanig zijn opgesteld, dat zij de toestand verbloemen, ondoorzichtig maken, of zelfs vals voorstellen.  Heel wat zogenaamde saneringen zijn in praktijk slechts doorschuifoperaties, waarbij tekorten worden verplaatst en gecamoufleerd maar niet weggewerkt.  Een voorzichtige en doordachte vorm van privatisering van sommige overheidstaken moet verder bespreekbaar gemaakt worden.  In ieder geval moet een financieel beleid volgens het Vlaams Blok gekenmerkt worden door een prioriteit voor een lage belastingvoet en een financieel evenwicht exclusie investeringen.  Onze voorstellen  -   Begrotingsevenwicht en het beperken van de schuldcreatie tot de     investeringsfacetten van het beleid  -   Grondige ontvetting en een drastische reorganisatie van het gehele     staatsapparaat  -   Privatisering van sommige overheidstaken moet bespreekbaar gemaakt     worden  OUDERENBELEID  15. OUDERENBELEID  De veiligheid is een eerste probleem dat de senioren in de maatschappij dagelijks raakt. Er is de onveiligheid thuis, er is de onveiligheid in het verkeer, maar de belangrijkste bedreiging voor de veiligheid van senioren is de straatcriminaliteit. De andere partijen noemen dit "kleine criminaliteit"  Senioren zijn al te dikwijls het slachtoffer van diefstal, aanranding, inbraak, oplichting, ... Het Vlaams Blok eist dat de nodige aandacht wordt besteed aan slachtofferhulp voor bejaarden en ouderen.  Het Vlaams Blok verwacht dan ook dat er drastische initiatieven genomen worden. We halen enkele mogelijkheden aan: meer patrouilles in de buurten met hoge criminaliteitsgraad, activeren van de functie van wijkagent, het eventueel installeren van de verbindingsofficier bij de politíediensten,en alleszins een intensievere begeleiding en opvang van de oudere slachtoffers van die zogenaamde kleine criminaliteit…  Een tweede belangrijke zorg is deze voor de evolutie van het pensioenstelsel. Wij herhalen hier nogmaals dat er Vlaamse pensioenfondsen moeten gevormd worden, dat de basispensioenen moeten worden gelijkgeschakeld en dat de minimumpensioenen moeten worden opgetrokken terwijl de fiscale bestraffing van het pensioensparen moet afgeschaft worden.  Het Vlaams Blok pleit dan ook voor de vorming van Vlaamse pensioenfondsen om op termijn te kunnen komen tot een kapitalisatiestelsel in de pensioensector.  Er moet bovendien een gelijkschakeling komen van de basispensioenen, onder meer een gelijkschakeling tussen zelfstandigen en werknemers.  Voorts moeten de minimumpensioenen zeker opgetrokken worden, zodat het stelsel van toeslagen en gewaarborgd minimuminkomen geïntegreerd wordt in het pensioenstelsel. Er moet duidelijkheid en in de hele wir-war van ouderentoelagen.  Daarom en met het oog op de vorming van Vlaamse pensioenfondsen, moet na de splitsing van de Sociale Zekerheid een aanvang gemaakt worden met het kapitaliseren van een deel van het overheidsdomein. Bovendien kan een strijd tegen de gevolgen van de vergrijzing, voor het pensioenstelsel niet losgezien worden van een gezinspolitiek zoals het Vlaams Blok die voorstelt.  Voor het Vlaams Blok moet een totale hervorming van het pensioenstelsel bespreekbaar zijn, want dit is een belangrijke zorg van de ouder wordende burger.  Als zeer dringende maatregel moet nu reeds komaf gemaakt worden met de solidariteitsbijdrage voor alle pensioenen beneden de 50.000 fr. Het Vlaams Blok pleit ervoor een Vlaamse ombudsdienst voor ouderen boven de doopvont te houden.  Het Vlaams Blok pleit voorts voor een gemeentelijke huisvestingsambtenaar die ouderen kan begeleiden en adviseren. Meer in het algemeen pleit het Vlaams Blok voor een ouderenbeleid dat er gericht is zoveel mogelijk de ouderen in gelegenheid te stellen thuis te blijven, zodat met andere woorden een accentverschuiving nodig is in het beleid in de richting van de thuiszorg, ook voor hulpbehoevende ouderen.  Het verlangen bestaat meestal om zolang als mogelijk binnen de gezinskring te vertoeven. De onafhankelijkheid van de ouderen en hun wens daartoe, geniet de steun van het Vlaams Blok. De verzuiling mag deze wens niet verstoren. Wij stellen echter vast dat er op dit vlak nog heel wat moet gebeuren.  Zonder de andere verzorgings- en huisvestingsmogelijkheden in vraag te stellen en te verwaarlozen, moet er toch enige prioriteit verleend worden aan toelagen voor gezinnen die hulpbehoevende ouders verzorgen, aan toelagen voor aanpassing van de woning, waarbij dit laatste geen (repercussies) mag krijgen op het vlak van het kadastraal inkomen. De verzorgingskosten moeten fiscaal meer aantrekkelijk worden gemaakt. Wij betreuren echter dat de Vlaamse Raad hiervoor niet bevoegd is.  De ziekte- en invaliditeitsverzekering is nog steeds een Belgische bevoegdheid. In haar beleidsbrief over het seniorenbeleid bekent minister Demeester deemoedig:  "Het door de federale overheid gevoerde beleid biedt geen adequaat antwoord op de inzichten en doelstellingen die in Vlaanderen opgang maken." ... "Zowel inzake de omvang als inzake de oriëntatie van de R.I.Z.I.V.-budgetten, worden beslissingen genomen die op een ingrijpende wijze het voeren van een coherent Vlaams beleid voor de verzorgingsbehoevende ouderen hypothekeren."  Het Vlaams Blok trekt hieruit de enig mogelijke conclusie met zijn eis tot splitsing van de sociale zekerheid. De splitsing dringt zich op, zowel inhoudelijk (de accenten van het beleid) als puur financieel. Dit niet erkennen is niet alleen politiek onverantwoord, het is sociaal onrechtvaardig en legt een hypotheek op de toekomst.  Het Vlaams Blok pleit er tot slot voor om het beleid er op te richten dat de oudere zolang mogelijk in zijn eigen omgeving zelfstandig kan wonen. Binnen het O.C.M.W. moet dan ook bijzondere aandacht gaan naar zaken zoals thuisverzorging, dagopvang, waakdienst, poetsdienst en warme maaltijden.  Onze voorstellen  -   Splitsing Sociale Zekerheid  -   Oprichting van een ombudsdienst voor ouderen  -   Veralgemeende opstarting van pensioenfondsen  -   Bijzondere slachtofferhulp voor bejaarden  -   Gemeentelijke huisvestingsambtenaar voor ouderen  -   Harde aanpak criminaliteit  -   Maatregelen om aan de situatie van onveiligheid waarin vele senioren     zich bevinden een einde te maken, zowel thuis, in het verkeer als     criminaliteit  -   Stimuleren van initiatieven, zeker in het kader van de     O.C.M.W.-dienstverlening, wat betreft de thuiszorg  GEHANDICAPTEN  16. GEHANDICAPTEN  In de media wordt sinds 24 november 1991 een systematische desinformatiecampagne gevoerd tegen het Vlaams Blok. Eén van de constant terugkerende thema's daarin, is de gelijkstelling van het Vlaams Blok met het nationaal-socialisme. Dit algemene thema werd op bijzonder suggestieve wijze gespecifieerd voor één bepaalde doelgroep: de mindervalieden. Met de bedoeling bij mindervolieden en hun familieleden een sfeer van angst voor het Vlaams Blok te creëren, insinueert men dat de gehandicapten wel eens het volgende 'doelwit' van het Blok zouden kunnen worden, 'na de migranten en de illegalen'.  Deze lastercampagne steunt alleen op leugens, insinuaties en verdachtmakingen. Er wordt nooit één concreet standpunt, voorstel of document van het Vlaams Blok 'tegen de gehandicapten' genoemd. Dat is ook onmogelijk, want zulke standpunten of documenten bestaan niet.  De nieuwe wetgeving laat abortus toe tot de twaalfde week van de zwangerschap. Hierop wordt echter één veelbetekenende uitzondering gemaakt: als er indicaties zijn dat het kind in wording een aangeboren misvorming of afwijking zou hebben, kan abortus ook na de twaalfde week toegelaten worden, in principe zelfs tot in de negende maand van de zwangerschap. De wetgever heeft hier een gevaarlijk en voor ons onaanvaardbaar onderscheid ingebouwd tussen enerzijds "normale' gezonde kinderen en anderzijds "abnormale" kinderen die waarschijnlijk met een handicap geboren zullen worden.  Deze laatsten mogen volgens de huidige Belgische wetgeving straffeloos gedood worden, ook na de twaalfde week van de zwangerschap. Ook zonder deze passus zouden wij de abortuswet op ethische gronden verworpen hebben. Maar deze discriminatie gaat veel verder dan alleen een versoepeling van abortuswetgeving. Hier schept de wetgever o.i. een gevaarlijk precedent. Hij hanteert een juridisch en moreel uiterst gevaarlijk criterium om het recht op leven van gehandicapten te beperken. Dat opent de deur naar euthanasie op mindervaliden, zwakzinnigen of dragers van een erfelijke ziekte. Praktijken die vanuit ethisch oogpunt totaal onaanvaardbaar zijn.  Een laag IQ, een erfelijke afwijking, een fysieke handicap of een geestesziekte kunnen een ernstig beletsel zijn voor de persoonlijke en maatschappelijke ontplooiing van het individu, maar ze veranderen niets aan zijn of haar waarde als mens. Vanuit moreel oogpunt is er geen verschil tussen het doden van een Nobelprijswinnaar en het doden van een mongooltje. In beide gevallen gaat het om moord op een menselijk wezen.  Een aantal verkozenen van het Vlaams Blok zijn mindervalied. Zou een partij die 'tegen gehandicapten' is een mindervaliede op een verkiesbare plaats zetten? De wijzigingen in de abortus- en euthanasiewetten zijn inderdaad een bedreiging voor de gehandicapten. Maar zowel in België als in de ons omliggende landen zijn die wetswijzigingen NIET tot stand gekomen op initiatief van 'extreem-rechtse partijen of drukkingsgroepen. Abortus en euthanasie waren jarenlang dé strijdpunten van links. Als in Nederland de facto de euthanasiewetten van de nazi's opnieuw van kracht zijn, dan is dat het werk geweest van de traditionele politieke families: de liberalen, de socialisten, de groenen en de christendemokraten. Hetzelfde geldt voor de legalisering van abortus. Maar het zijn juist die partijen die nu een beschuldigende vinger uitsteken naar de enige partij in Vlaanderen die zich daar hardnekkig tegen heeft verzet: het Vlaams Blok.  De volkse solidariteit is een bron van solidariteit met de gehandicapte medeburgers. De gehandicapten vinden slechts met moeite - of soms helemaal niet - hun plaats in onze samenleving. De overheid moet dan ook een zo breed mogelijke en zo genereus mogelijke politiek in de richting van gehandicapten voeren.  Het Vlaams Blok eist ondubbelzinnig het behoud en de verhoging van de bijzondere kinderbijslagen voor gehandicapten. Daarnaast moet de overheid met ernstige tegemoetkomingen over de brug komen naar mensen die gehandicapten thuis verzorgen. Ook hier geeft het Vlaams Blok de voorkeur aan thuiszorg in plaats van opvang in instellingen.  Daarnaast bepleit het Vlaams Blok een aanwervingspolitiek bij de overheid waarbij gehandicapten ook een eerlijke kans moeten krijgen.  Het Vlaams Blok eist een echte herwaardering van de verpleegkundigen. En dit zeker niet alleen in de gehandicaptensector. Verpleegkundigen moeten terug het gevoel krijgen dat hun beroep echt gewaardeerd wordt, ook via een verbetering van de loonbarema's.  Onze voorstellen  -   Solidariteit met gehandicapten  -   Behoud en verhoging van bijzondere kinderbijslagen voor     gehandicapten  -   Financiële en andere steunmaatregelen die gehandicapten, waar     mogelijk, een eigen en autonoom bestaan waarborgen  -   Meer overheidssteun voor personen die thuis een gehandicapte     verzorgen  -   Gelijkwaardige behandeling in de betrekking met de overheid, gaande     van toegang tot gebouwen tot aanwervingen  -   Een herwaardering van verpleegkundigen, ook in de     gehandicaptensector  VERKEER, MOBILITEIT EN OPENBARE WERKEN  17. VERKEER, MOBILITEIT EN OPENBARE WERKEN  • Niemand kan ontkennen dat de jongste tien jaar onze wegen overbezet geraken. Sedert 1985 is de verkeersdrukte in Vlaanderen steil de hoogte ingegaan.  Hoe dan ook, het onderscheid tussen piek-uur en dal-uur wordt alsmaar kleiner, de steden worden steeds moeilijker bereikbaar. Goed om weten is dat het woon-werkverkeer uiteindelijk maar een kwart van het totaal vertegenwoordigt, een-ander kwart van de verplaatsingen gebeurt voor zakelijke doeleinden terwijl de helft tot de categorie sociaal, recreatief en vakantieverkeer wordt gerekend. De gevolgen hiervan wegen heel wat zwaarder dan de loutere vaststelling dat het om een vervelend verschijnsel gaat. Ze situeren zich immers op drie vlakken: het economische (verlies van energie en werkuren), het sociale en het ecologische (luchtvervuiling, lawaaihinder).  • Voor een land als Vlaanderen, dat het vooral moet hebben van zijn ligging, zijn havens, zijn assemblage- en verwerkingsnijverheid, is een vlotte doorstroming van goederen en personen uitermate belangrijk. Het is dan ook logisch dat de nationalisten meedenken in een debat dat wel eens van levensbelang zou kunnen blijken voor onze gemeenschap.  • De Vlaamse havens blijven sterke groeipolen. Niet alleen stellen ze rechtstreeks en onrechtstreeks meer dan 100.000 mensen tewerk, ze bezorgen onze economie een aanzienlijke toegevoegde waarde en blijven jaarlijks goed voor ettelijke miljardeninvesteringen. Daarom wil het Vlaams Blok dat onze havens hun maximale slagkracht bewaren. Daarvoor moeten onmiddellijk de scheldeverdiepingskredieten worden vrijgemaakt, moet er een IJzeren Rijn komen, samen met bijkomende spoorontsluitingen voor Zeebrugge en Gent. Met de inbreng van privé-kapitaal en de omvorming tot volwaardige NV's zullen de havens in staat zijn ook hun behandelingsinfrastructuur aan de groeinoden aan te passen.  • De decreten die het Vlaams Blok de jongste legislatuur mee goedgekeurd heeft, moeten een einde maken aan het verder uitdijen van de lintbebouwing. Hierop dient strikt toegezien te worden. Niet alleen veroorzaakt lintbebouwing een toenemende verkeersonveiligheid en verkeersvertragingen (voertuigen die open afrijden), het openbaar vervoer is pas rendabel en aantrekkelijk wanneer het op korte termijn woon- en arbeidsconcentraties vlot met elkaar verbindt.  Het Vlaams Blok schaart zich achter een striktere gewestplanpolitiek die een halt moet toeroepen aan de ruimtelijke wanorde.  De stedebouwkundige anarchie moet teruggedrongen worden.  De tendens van minstens twee wagens per gezin zet zich door.  Het mogelijk maken van thuis- en/of gezinsarbeid kan er wellicht toe bijdragen dat deze evolutie wordt vertraagd.  • Voor wat gezinsarbeid betreft, wordt dan gedacht aan het Vlaams Blok-voorstel voor de invoering van het opvoedersloon, waardoor het financieel gemakkelijker wordt om één van de ouders zelf te laten zorgen voor de opvang en de opvoeding van kinderen. De moderne communicatiemiddelen maken het mogelijk om een deel van de arbeid thuis te verrichten. Waar de overheid dat kan, moet ze terzake een stimulerende rol spelen. De overheid kan ook bv. door middel van een premie haar ambtenaren aanmoedigen om zich in de stad te vestigen waar ze werken. Daarom diende het Vlaams Blok een voorstel van resolutie in bij de Vlaamse Raad om een maandelijkse woonvergoeding toe te kennen aan ambtenaren die zich in Brussel of de Vlaamse Rand komen vestigen. (Stuk 477-93/94 Vlaamse Raad - Luk Van Nieuwenhuysen)  • Daarnaast pleit het Vlaams Blok voor een betrouwbaar, betaalbaar en comfortabel openbaar vervoer. Hier is nog een lange weg af te leggen.  • Het Vlaams Blok is van oordeel dat een verdere uitbreiding van het wegennet niet gewenst is. Wel moet de aansluiting en de doorstroming op de bestaande wegen dringend verbeterd worden. Het is misschien passend ook hier te verwijzen naar onze paragrafen over infrastructuur-investeringen zoals die voorkomen in het hoofdstuk "economie".  • Hoewel begrip voor het beurtsysteem bij de binnenscheepvaart moet opgebracht worden, staat het vast dat het een rem vormt op de expansie van deze sector. Het Vlaams Blok pleit voor een voorzichtige afbouw van dit systeem binnen een redelijke overgangsperiode. Het Vlaams Blok denkt daarbij om te beginnen aan het vrijstellen van de transporten van containers.  • Het Vlaams Blok is van oordeel dat Vlaanderen niet gebaat is bij de verdere instandhouding van Sabena door middel van overheidssubsidies allerhande. Er moet een herstructurering komen van het luchtvaartlandschap door privatisering van de hele sector inclusief Sabena. Deze privatisering moet gekoppeld worden aan een afbreken van de bevoorrechte en gepolitiseerde relatie van Sabena met het Bestuur der Luchtwegen en met de Regie der Luchtwegen zodat kleine en dynamische vliegtuigmaatschappijen opnieuw eerlijke kansen krijgen. Met een op middellange termijn gelijke tewerkstelling zal men komen tot een gezonde tewerkstelling in plaats van het drenkelingen-statuut dat Sabena nu heeft en dat omwille van de Belgische glorie aan de belastingbetaler periodiek meerdere tientallen miljarden kost.  Een minimumoplossing voor de overgangsfase is voor ons het behoud van een kleine maar dynamische Sabena die minder gepolitiseerd is en niet meer afhankelijk van vakbonden en politieke partijen. Het is niet juist dat de Europese eenwording enkel nog grote maatschappijen laat overleven.  • De Hoge Snelheids Trein (HST) is een luxeprodukt dat grote stukken van het NMBS-budget opslorpt. De meer dan 90% binnenlandse reizigers worden evenwel verwaarloosd. Dat doet zich vooral in Vlaanderen gevoelen.  Het Vlaams Blok acht het binnenlands treinverkeer, met de uitbouw van een streek- en voorstedelijk vervoer, absoluut prioritair.  De spoorwegmaatschappij heeft bovendien altijd al een Vlaams-onvriendelijke politiek gevoerd.  Gezien het gebrek aan belangstelling van de NMBS voor Vlaanderen, gezien het belang van het spoor in de oplossing van de mobiliteitscrisis en gezien de specifieke mobiliteitsproblemen in Vlaanderen, eist het Vlaams Blok de regionalisering van de NMBS.  Slechts dan, en wanneer Vlaanderen over een eigen fiscaliteit beschikt, kan een echte mobiliteitspolitiek tot stand komen waarbij de verschillende transportvormen op basis van gelijkheid met elkaar kunnen concurreren.  • Het Vlaams Blok eist dat ook inzake openbare werken er een nieuwe mentaliteit komt.  Overheidsopdrachten en aankopen moeten toegewezen worden op basis van de beste prijs-kwaliteitverhouding. Daarvoor moeten er objectieve normen opgesteld worden.  Voor overheidsopdrachten en aankopen moet dit gebeuren door een openbare aanbesteding na een objectieve en een externe analyse die de vergelijkbaarheid van verschillende aanbiedingen bevestigt.  Er moet een mentaliteit komen waardoor leveranciers-aannemers in concurrentie geplaatst worden en waarbij niet de politieke aanhankelijkheid of de vriendjespolitiek speelt.  In een dergelijke mentaliteit van objectivering van het bestuur zal automatisch een veel rationelere aanwending van financiële middelen en mogelijkheden zich voordoen. Het is vriendjespolitiek die bij aankopen en bestedingen leidt tot nutteloze en dure aankopen.  Het moet dus afgelopen zijn met de openbare bestedingen om te vormen tot een eigen marktsysteem waar andere criteria gelden dan op de vrije markt. Heel wat mensen uit de privé-sector dingen dikwijls niet eens mee omdat zij weten dat politieke aanhankelijkheid, smeergeld en dergelijke meer noodzakelijk of aan te bevelen zijn. Bovendien verloopt de samenwerking met openbare diensten dikwijls zodanig, dat aan het einde van de rekening een produkt in het kader van de overheidsopdracht duurder is dan in de normale privé-sector waar de normale vormen van concurrentie gangbaar zijn.  • Het Vlaams Blok heeft een wetsvoorstel in verband met de weekeind-ongevallen. Daarin wordt een specifieke straf opgelegd aan jongeren die in de weekeind-nachten dronken of onder invloed een auto besturen. De straf bestaat uit een specifiek weekeind-rijverbod.  Onze voorstellen  -   Beperking van de lintbebouwing, die zorgt voor verkeersonveiligheid  -   Het mogelijk maken van gezins- en thuisarbeid  -   Halt toeroepen aan grote winkelcentra buiten de stedelijke     agglomeratie  -   Geen neiuwe wegen maar de kwaliteit van de bestaande verbeteren  -   Een beleid van verkeersveiligheid met meer aandacht voor fietsers en     voetgangers  -   Bevordering van het openbaar vervoer door betere dienstverlening  -   De HST is geen prioriteit  -   De NMBS moet meer aandacht besteden aan het binnenlandse spoorwegnet  -   Regionalisering van de NMBS  -   Overheidsopdrachten moeten toegewezen worden op basis van     prijs/kwaliteit-verhouding  -   Geen vriendjespolitiek bij toewijzing van aankopen en bestedingen  -   Aannemen van het Vlaams Blok-wetsvoorstel inzake weekeind-ongevallen  -   Reorganisatie van de luchtvaartsector  ONDERWIJS  18. ONDERWIJS  Eén van de belangrijke en centrale thema's van het Vlaams Blok-programma, is het onderwijs in Vlaanderen.  Het Vlaams Blok wil een Vlaams kwaliteitsonderwijs dat gespaard blijft van de vernieuwingszucht die door de linkse '68-generatie en tevens door een bende bureaucratische en machtwellustige aparatchiks de afgelopen 30 jaar op de onderwijsmensen en op onze kinderen is losgelaten.  Onder het mom van democratie en autonomie en onder het mom van saneringen, werd de één na de andere onderwijshernieuwing doorgevoerd en steeds in een afschuwelijke en walgelijke sfeer van staatsdirigisme.  Of het nu ging om het doorvoeren van het VSO, het eenheidstype, de fusies (aanvankelijk in het HOBU en later ook in het secundair onderwijs), of het nu gaat om de eindtermen, het verplicht gemengd onderwijs, het non-discriminatiepact, de lerarenopleiding of welke hervorming dan ook : steeds wordt de vrijheid gebruikt als argument om de vrijheid op te doeken, steeds wordt de democratie gebruikt als argument om de democratie op te doeken, steeds wordt de inspraak gebruikt als argument om de inspraak af te schaffen, en steeds wordt de verdraagzaamheid aangedragen als argument om een onverdraagzame jacht op andersdenkenden in te zetten.  Staatsdirigisme. Daarvan is het onderwijs de afgelopen 15 jaar het slachtoffer geweest. Een staatsdirigisme dat hand in hand gaat met de collaboratie vanwege de officiële netten, de officiële instellingen en de syndicale vertegenwoordigers, maar dat volledig vervreemd is van de mensen in het onderwijsveld, dat volledig vervreemd is van wat de mensen, de Vlamingen, willen.  Neem nu het totaal mislukken van het fameuze maatschappelijk debat rond de eindtermen, zowel die van het basisonderwijs als ook in hoge mate die van het secundair onderwijs. Er is geen maatschappelijk debat meer, ook al stuurt het ministerie nog zo vele foldertjes rond en ook al organiseert men nog zo vele vergaderingen: de mensen zijn het hele gedoe beu.  Het onderwijs is kapot geregeerd, het onderwijs is kapot hervormd en het Vlaams Blok stelt zich de vraag wanneer men nu eindelijk eens het onderwijs gaat gerust laten.  Hoofdverantwoordelijke bij deze evolutie is nog niet eens de socialistische minister, is nog niet eens het staatsonderwijs: hoofdverantwoordelijke in deze zaak is de Guimardstraat, de inrichtende macht van het Vrij Katholiek Onderwijs, die stap voor stap de identiteit en de eigenheid, de kracht en de weerbaarheid van het eigen vrije onderwijsnet op de helling heeft gezet in één of andere vorm van consensus met de regerende overheid.  Met een opvallend gemak hebben de vroegere tegenstanders van het vrij onderwijs, de vroegere inrichters van het duurdere en door de overheid geprivilegeerde staatsonderwijs, de Guimardstraat er toe kunnen brengen om op te gaan in eenheidsstructuren, in al dan niet netoverschrijdende fusies, in nondiscriminatiepacten. Het vrij onderwijs is hierdoor terecht gekomen in een windtunnel, waarin het zijn eigenheid, zijn kwaliteitskenmerk en zijn concurrentievoordeel zal verliezen.  Niet de Vlamingen, niet de ouders, niet de onderwijsmensen regeren het onderwijs. Neen : het onderwijs is in handen gekomen van specialisten, gesjeesde pedagogen die zich hebben weten op te werken, tot onderwijsdeskundigen, bestuurskrokodillen aan het hoofd van zogenaamde onderwijskoepels, syndicale manitoes die allerlei bindende adviezen mogen geven en die allemaal tezamen het onderwijs in Vlaanderen door de mangel van hun onderwijshervormingen aan het draaien zijn om zo veel mogelijk grijze grauwheid tot stand te brengen, die dan ook zo veel mogelijk standaardmensen zal afleveren onder het alom geroemde linkse dogma dat de mensen niet alleen gelijkwaardig zijn, maar ook gelijk.  Het Vlaams Blok verzet zich tegen de vernietiging van de rijke specificiteit van het onderwijs zoals die traditioneel in Vlaanderen was gegroeid.  Deze wordt nu opgegeven en vervangen door een worst, een soort van vormeloos, reukloos en smakeloos boterhammenvlees waarin eenheidsscholen, verplicht gemengd, verplicht met Marokkanen en Turken bevolkt, verplicht in één eenheidstype samengeperst, verplicht in fusies ondergebracht, en uiteraard verplicht gestroomlijnd op basis van ideologisch gekleurde eindtermen, opgaan in het grote geheel, in het grijze onderwijsbekken, waar alle mensen verzameld worden en bijeengestampt tot grijze standaardmensen.  Het Vlaams Blok verzet er zich tegen, dat zogenaamd elitaire toestanden zoals geschiedenis, wiskunde, Latijn of Grieks definitief naar het achterplan worden gedrongen. De maatschappelijke educatie en al dat soort bezigheidstherapieën worden op de grote sokkel van de multi-culturele staatsideologie geplaatst en de grote droom van de '68-ers wordt gerealiseerd in de standaardisering van onze kinderbreinen, het verdacht maken van iedere onderwijsdifferentiatie en het veroordelen van iedere onderwijsvisie die de eigenheid van onze eigen cultuur, de identiteit van onze eigen maatschappelijke waarden, kortom die het "eigen volk eerst" zou durven voorop stellen.  Het non-discriminatiepact is voor het Vlaams Blok natuurlijk de meest uitgesproken verwording van de thesis dat het vreemdelingenprobleem wel zal opgelost geraken als men maar genoeg geld pompt in die zaak. Het katholiek onderwijs mag niet gedwongen worden islamitische leerlingen in te schrijven. Dat is een aantasting van de onderwijsvrijheid en van het katholiek karakter van de school. Heel de vreemdelingenhysterie binnen het onderwijs blijft ook onder de vleugels van het eufemisme der "kansarmoede” zitten.  De hervorming van de lerarenopleiding kadert trouwens helemaal in het windtunnelprincipe waarvan het onderwijs de laatste jaren het slachtoffer dreigt te worden.  Het noopt ons tot de vaststelling dat, na de eindtermen, de lerarenopleiding wordt ingeschakeld om de diversiteit en de specificiteit van ons Vlaamse onderwijs verder aan te tasten.  Het Vlaams Blok eist zeer duidelijk dat in de participatieraden, in de toekomst, ook de niet gesyndiceerde leraren mogen zetelen.  Het Vlaams Blok eist ook dat de vakbonden hun klauw op de participatieraden lossen, zonder dat deze participatieraden uitgehold worden.  Het Vlaams Blok wil nu reeds waarschuwen voor de aangekondigde decretale initiatieven inzake het herschrijven van de schoolpactwet.  Onder het mom van het moderniseren van de schoolpactwet worden nu reeds bepaalde kernbegrippen als "knelpunt" aangeduid: begrippen zoals vrije keuze en de vraag of er confessioneel dan wel niet-confessioneel onderwijs moet geboden worden, staan nu reeds ter discussie.  Het Vlaams Blok wil zeer duidelijk de hete adem in de nek zijn van éénieder die verdoken of op het forum van de openbaarheid de vrije keuze wil afschaffen of aantasten.  Het staatsdirigisme en het overheidsetatisme inzake onderwijs noopt ons om, desnoods helemaal alleen tegen de gelijkschakeling, de herauten te zijn van de vrijheid van onderwijs.  Onze voorstellen  -   Behoud van een Vlaams kwaliteitsonderwijs  -   Stop de opeenvolgende onderwijsexperimenten  -   Herinvoering van het traditioneel onderwijstype  -   Meer aandacht voor de overdracht van traditionele maatschappelijke     waarden  -   Vlaams, Nederlands en Europees cultuurbesef bijbrengen in plaats van     multiculturele dogma’s  -   Meer geschiedenisonderricht en ook specifiek geschiedenis van de     Nederlanden  -   Nee aan de linkse ondermijning van het onderwijs  -   Nee aan de vakbondbemoeienissen op school  -   Nee aan het non-discriminatiepact  -   Nee aan de eindtermen  -   Behoud van de schoolpactwet  -   Behoud van de vrije schoolkeuze  CULTUUR  19. CULTUUR  Het Vlaams Blok wijst erop dat de nood aan een samenhangend cultuurbeleid zich sterker dan ooit laat voelen.  Het Vlaams Blok wijst erop dat cultuur niet in de eerste plaats een economisch produkt is en dat cultuur dus niet ondergeschikt mag worden gemaakt aan de economische wetmatigheden.  Het Vlaams Blok wil ook niet dat onze cultuur wordt afgegrendeld voor de buitenwereld en acht een confrontatie en een ontmoeting met andere culturen verrijkend, overigens zonder dat daarvoor invasies van vreemdelingen noodzakelijk zijn.  Het Vlaams Blok wil een open, maar tegelijk verstandige cultuurpolitiek.  In dit kader moet voorrang gegeven worden aan het behoud van het cultureel erfgoed en dus aan het besteden van overheidsgeld aan de restauratie en de herwaardering van ons gebouwenpatrimonium. Alleen al de stad Amsterdam heeft bijna dubbel zoveel beschermde monumenten als heel Vlaanderen! En zelfs een pareltje van architectuur en stedebouwkunst als Brugge telt minder beschermde monumenten dan het bijna onbekende Nederlandse stadje Zaltbommel. Waar mogelijk moet de overheid echter creatieve initiatieven nemen om op cultureel vlak of om op het vlak van de bevordering van ons cultureel erfgoed samenwerking te zoeken met de privé-sector en met sponsors die in heel wat gevallen over relatief meer middelen beschikken dan de overheid.  In principe liggen de cultuurbevoegdheden bij de Vlaamse Raad en Vlaamse Regering. We stellen vast dat, bijvoorbeeld de wetgeving op de auteursrechten, de vaste boekenprijs, ... nog niet in Vlaamse handen zijn. Vlaanderen is bij voorbeeld wel bevoegd voor het sportbeleid, doch wanneer het de sportinfrastructuur betreft, heeft het hier niet veel in de pap te brokken. Zoals in vele voorafgaande hoofdstukken geldt ook hier dat Vlaanderen niet bevoegd is voor belangrijke onderdelen van het beleid.  Het valt niet te loochenen dat het budget dat wordt vrijgemaakt voor het cultuurbeleid niet van die aard is dat veel kan verwezenlijkt worden. Een flink stuk van de cultuurbegroting wordt hardnekkig voorbehouden aan de promotie van de multiculturele samenleving in Vlaanderen. Hieraan moet een einde komen.  Het Vlaams Blok meent dat alle openbare besturen inspanningen moeten en kunnen doen om de eigen cultuur, en voornamelijk ook de cultuur van eigen bodem, door verschillende culturele initiatieven te bevorderen. Contacten met andere culturen zijn verrijkend en zeer zeker interessant. Het Vlaams Blok acht culturele autarkie even grote nonsens en even geestdodend als de multicultuur.  Daar waar kennelijk geen financiële middelen voorhanden zijn voor de eigen cultuur, wordt wel geld door vensters en deuren gegooid voor de multi-culturele integratieprojecten. De eentalig Nederlandse status en het culturele patroon waarvoor wij gedurende decennia hebben gevochten, worden hierdoor bedreigd.  De culturele centra moeten openstaan voor alle inwoners en er mag geen enkele vorm van (politieke) discriminatie gelden bij het ter beschikking stellen van de accommodatie van de culturele centra.  De autonomie van de culturele centra moet grotendeels geëerbiedigd blijven. Toch mogen de eigen programma's van de culturele centra niet aan financieel ongezonde of marginale projecten voorrang geven. In deze eigen programmatie moet in de eerste plaats ruimte geboden worden voor de bevordering van cultuur van eigen bodem en bovendien op voorwaarde dat zij voldoende voeling houdt met de culturele werkelijkheid binnen Europa.  In deze context verwijzen we naar de cultuurpactwetgeving. Deze cultuurpactwet zegt dat de ideologische en filosofische minderheden beschermd moeten worden.  Het Vlaams Blok klaagt dan ook aan dat de partij en, samen met haar, andere nationalistische verenigingen niet langer tot de toepassingsfeer van dit pact gerekend worden. Verzoekschriften met betrekking tot schendingen van de cultuurpactwetgeving, uitgaande van het Vlaams Blok, worden door de Vaste Nationale Cultuurpactcommissie, het orgaan dat zou moeten instaan voor de naleving van deze wetgeving, zonder meer onontvankelijk verklaard.  Het Vlaams Blok eist dat de bevoegdheden van de afdeling Administratie van de Raad van State in die mate worden uitgebreid dat niet de verpolitiseerde en vooringenomen cultuurpactcommissie maar wel de Raad van State terzake bindende uitspraken kan doen.  Ook in de culturele sector zijn politisering, verzuiling en dergelijke legio. Machtsmisbruik van de traditionele partijen laat zich ook in deze sector duidelijk voelen. Rechtstreeks en onrechtstreeks worden ettelijke miljoenen naar de zuilen doorgeschoven. De apolitieke verenigingen daarentegen die zich bezighouden met taal, letterkunde, cultuurpatrimonium, volkskunst, geschiedenis enz. komen derhalve veel minder aan de bak. Het Vlaams Blok eist dan ook dat niet het zich bekennen tot een bepaalde politieke zuil, maar wel de intrinsieke waarde van een vereniging het criterium vormt voor de eventuele betoelaging.  Het Vlaams Blok is immers helemaal niet tegen culturele subsidiëring. Wij menen dat een volksgemeenschap die geen geld geeft aan zijn eigen cultuurbeleving een aanslag pleegt op zijn identiteit. De subsidies moeten echter wel herschikt worden. Ze moeten niet gaan naar een aantal zuilgebonden of papieren verenigingen die zonder subsidies niet eens zouden bestaan. Wij pleiten voor een gedeeltelijke en te bewijzen zelffinanciering van culturele verenigingen.  Het Vlaams Blok is vanzelfsprekend ook voorstander van de bevordering van het' gebruik van het Nederlands, en de strikte naleving van de taalwetgeving, in alle openbare besturen en van een belasting op het gebruik van anderstalige reclame. Ook dit zijn niet onbelangrijke elementen van een cultuurbeleid.  De culturele samenwerking met Nederland moet geoptimaliseerd worden. Deze samenwerking kan (en moet) zowel betrekking hebben op interne initiatieven als op gezamenlijk optreden tijdens buitenlandse evenementen.  Een gemeenschappelijk en actief beleid inzake taal en cultuur dringt zich meer dan ooit op. In het wordingsproces van de Europese Unie schuilen immers zoveel gevaren dat wij meer dan ooit samen aan één zeel moeten trekken. De toestanden aangaande het Merkenbureau bewijzen dit ten overvloede.  Het Vlaams Blok is binnen een verstandige taakverdeling tussen de Vlaamse gemeenschap enerzijds en de steden en gemeenten anderzijds, voorstander van een belangrijke uitbouw van de bestaande bibliotheken. Wel moeten de bibliothecarissen en verantwoordelijken voor het bibliotheekwezen vrijgemaakt worden van iedere politieke binding of invloed, terwijl zij geenszins discrirninerend mogen optreden ten aanzien van publikaties van Vlaams-nationale zijde.  Onze voorstellen  -   Het subsidiëringsbeleid moet grondig herschikt worden, niet de     politieke kleur, wel het intrinsiek karakter van de vereniging of     van de activiteit moet bepalend zijn  -   De begroting van cultuur moet in de eerste plaats de cultuur van     eigen bodem bevorderen, het mag niet langer de gangmaker zijn voor     allerlei multiculturele projecten  -   De Raad van State moet de bevoegdheden van de Vaste Nationale     Cultuurpact-commissie overnemen  -   De culturele samenwerking met Nederland moet een prioriteit vormen     in het kader van het cultuurbeleid  MEDIA  20. MEDIA  Een domein waar de spanning tussen cultuur en vrijhandel zeer sterk tot uiting komt, is dat van de mediapolitiek. Inzake de infrastructuur en meer bepaald de technische aspecten (reglementering i.v.m. de kabel bijvoorbeeld) menen wij dat dit een Europese bevoegdheid kan zijn. Maar het inhoudelijke aspect moet een strikt Vlaamse bevoegdheid blijven. De mediapolitiek heeft voor ons vooral culturele aspecten.  Naast de belangrijke voordelen van de moderne media zoals de satelliet en de kabel, houden zij ook een gevaar in van culturele verdringing. Zowel voor Vlaanderen binnen Europa als voor Europa binnen de wereld mag het contact dat via de media tot stand komt niet leiden tot een verdringing van de eigen culturele identiteit. Daarom moet de overheid er nauwlettend op toezien dat de verschillende massamedia niet overspoeld worden door vreemde produkten.  Ook op het vlak van de informatie moet een politiek gevoerd worden die de vrije nieuwsgaring garandeert, maar die anderzijds verhindert dat via het voeren van allerlei hetzes, en het verspreiden van allerlei desinformatie en manipulatie, de mening van de politieke oppositie op een leugenachtige manier wordt voorgesteld zoals de afgelopen jaren het geval is geweest met het Vlaams Blok.  Het Vlaams Blok is voorstander van een openbare omroep, die alleen maar mag gefinancierd worden met openbare gelden. Gemengde financiering via sponsoring brengt het gevaar met zich mee dat de sponsors teveel invloed op de programma's krijgen en de voornaamste taak van de openbare omroep in het gedrang brengt, zijnde het verstrekken van instructie en informatie met respect voor de objectiviteit en de neutraliteit, wat de BRTN vandaag al te vaak aan zijn laars lapt. De huidige openbare omroep is een duidelijk gepolitiseerde omroep.  Het Vlaams Blok is van oordeel dat een objectieve openbare omroep recht heeft op het totale bedrag van het kijk- en luistergeld, gekoppeld aan twee voorwaarden, namelijk een verbod van reclame en sponsoring en een wijziging van de huidige regeling voor het kijk- en luistergeld waarbij de heffing wordt verlaagd.  Niet alleen dient in de media aandacht besteed te worden aan de televisie maar ook aan de radio en aan de geschreven pers.  Wat de radio betreft is het Vlaams Blok van oordeel dat de lokale radio's stiefmoederlijk behandeld worden. Nochtans oefenen zij een belangrijke invloed uit op jongeren en dragen zij bijvoorbeeld ook hun steentje bij tot het ondersteunen van het Vlaams karakter van de hoofdstad en heel wat taalgrensgemeenten.  Wat de geschreven pers betreft: op dit moment geniet de geschreven pers ruime compensaties voor haar verlies aan inkomsten ten gevolge van de oprichting van een commerciële zender, Deze compensaties lopen echter gevaar bij een uitbreiding van het aantal commerciële zenders.  Het toenemend aantal commerciële zenders is trouwens één van de nefaste  gevolgen van het fameuze Verdrag van Maastricht, wat nogmaals het gelijk van het Vlaams Blok aantoont dat steeds dit verdrag heeft bestreden. Het groeiend persmonopolie in handen van één persoon is een bedreiging voor de persvrijheid. Zijn poging de berichtgeving over Agusta in de doofpot te stoppen, illustreert dit voldoende.  Onze voorstellen  -   Een openbare omroep, volledig gefinancierd door overheidsgelden, die     volledig gedepolitiseerd is en alle normen van objectiviteit en     neutraliteit naleeft  -   Meer aandacht voor lokale radio’s  -   Het vermijden van persmonopolies. Zij vormen een bedreiging voor de     persvrijheid  DE POLITIEKE RECHTEN EN VRIJHEDEN  21. DE POLITIEKE RECHTEN EN VRIJHEDEN  In dit land bestaat een onmiskenbare tendens naar politieke onverdraagzaamheid. Het bestel schuwt steeds minder middelen om politieke dissidenten te muilkorven.  Het Vlaams Blok stelt vast dat het op dit ogenblik het boegbeeld is van politieke dissidentie en dus ook het mikpunt van de aanslagen op de democratie die in aantal en intensiteit toenemen naarmate het Vlaams Blok meer aanhang verwerft. Democratie bestaat niet enkel uit het recht van de meerderheid om te beslissen. Een echte politieke democratie voorziet ook fundamentele rechten en vrijheden voor politieke minderheden. Bovendien dient iedere partij of strekking onder gelijke voorwaarden te kunnen deelnemen aan het democratisch proces. De fundamentele politieke vrijheden, o.a. het recht op vrije meningsuiting, het recht op vergaderen, de vrijheid van vereniging, moeten zonder compromis gerespecteerd en verdedigd worden.  Wij stellen echter vast dat deze rechten door het bestel, in zijn ongenadige strijd tegen politieke nieuwkomer Vlaams Blok, meer en meer aangetast worden.  Het recht op vrije meningsuiting komt in gevaar wanneer:  - men de Wet op het racisme wil gaan toepassen op politieke uitspraken  - verschillende onderdelen van de geschreven pers weigeren om nog betaalde advertenties van het Vlaams Blok op te nemen  - het Vlaams Blok niet of nauwelijks aan bod komt op de openbare omroep (bv. “De zevende dag”), tenzij om de partij in een slecht daglicht te plaatsen (vb. “Panorama”)  De vrijheid van vereniging komt in gevaar wanneer:  - leden van het Vlaams Blok omwille van hun afwijkende politieke mening op bevel van de socialistische ministers van Binnelandse Zaken op de lijst der staatsgevaarlijke verenigingen staan  - leden van het Vlaams Blok omwille van hun partijaanhankelijkheid hun werk verliezen  - de PS verklaart dat ze volgend jaar de partijsubsidies van het Vlaams Blok wil afnemen. Het is goed mogelijk dat de andere partijen daar zullen mee instemmen  Het Cultuurpact en het beginsel van de neutraliteit van het staatsapparaat komen in gevaar wanneer:  - aan private politieke verenigingen het recht wordt toegekend om deel te nemen aan het vervolgingsbeleid  - de meerderheidspartijen in de Vaste nationale Cultuurpactcommissie weigeren om nog gegronde klachten van het Vlaams Blok en het VNJ te behandelen  - de staat zelf een instelling in het leven roept en betaalt om propaganda te voeren en op te treden tegen politiek dissidente strekkingen (het Centrum voor Ethische Gelijkheid en Racismebestrijding)  Het pluralisme komt in gevaar wanneer:  - de overheid miljoenen subsidies geeft aan verenigingen die zich tot doel stellen een welbepaalde politieke partij te bestrijden  - kinderen op de scholen worden geïndoctrineerd in de officiële ideologie van de “multi-culturele maatschappij” en worden aangezet tot haat tegen politiek afwijkende meningen  - in de dagbladenpers de nationalistische stem volledig afwezig is, meer nog, principieel bestreden wordt  Het recht op vergaderen komt in gevaar wanneer:  - openbare Vlaams Blok-vergaderingen steevast te maken krijgen met gewelddadige tegen betogingen die door de gemeentelijke overheden worden toegelaten, met als gevolg dat sympathisanten wegblijven en dat privézaaluitbaters bang worden nog een zaal aan het Vlaams Blok toe te kennen.  Nochtans kan het recht op vergadering en vrije meningsuiting van tegenbetogers evengoed gegarandeerd worden door hen op een andere plaats of een ander tijdstip te laten manifesteren  - de overheden geen eigen zalen toestaan aan het Vlaams Blok, maar wel aan andere partijen  - wanneer burgemeesters keer op keer het argument “openbare orde” gebruiken om Vlaams Blok-vergaderingen te verbieden. De recente beslissing van PS-minister Daerden om de verkiezingscongressen van het Vlaams Blok in het Congressenpaleis te Brussel te verbieden, bewijst hoever het bestel wil gaan in het overtreden van alle democratische regels in de strijd tegen het Vlaams Blok. Mogelijk nog schadelijker voor de democratie is de laconieke berichtgeving hierover op vb. de BRTN. Ook bij de kranten, met de lovenswaardige uitzondering van Marc Platel, was er geen enkele verontwaardigde stem te horen.  Onze voorstellen  - De wet op het racisme moet worden afgeschaft  - Het Centrum voor Etnische Gelijkheid en Racismebestrijding moet worden opgedoekt  - De cultuurpactcommissie moet worden bemand door magistraten of ambtenaren, niet door politiekers  - het recht op vergaderen moet worden verdedigd; niet de vergaderingen maar de tegenbetogingen moeten worden verboden  - Het toekennen van partijfinanciering mag niet worden gekoppeld aan programmatorisch-inhoudelijke eisen  - De openbare omroep BRTN moet zich houden aan de plicht van neutraliteit en objectiviteit  - Het vervolgingsbeleid moet in handen blijven van de gelegitimeerde organen van de staat  - Het onderwijs moet daadwerkelijk neutraal zijn
