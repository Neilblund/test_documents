ВМРО-ДПМНЕ е партија на идеи!
ВМРО-ДПМНЕ е партија на проекти!
ВМРО-ДПМНЕ е партија што остварува!
ВМРО-ДПМНЕ е партија што има квалитетни идеи.
ВМРО-ДПМНЕ е партија што реализира квалитетни проекти.
Токму такви, конкретни проекти реализирани со конкретна одговорност на луѓе со име и презиме за нивната реализација, и донесоа на Македонија:
Историски највисока стапка на пораст на економијата од 5,1% во 2007;410
Најнизок рамен данок во Европа од 10%, со целосно ослободување од оданочување на  реинвестираната добивка;
Двојно повисоки странски директни инвестиции во износ од 240 милиони евра во 2007
и 100 милиони евра во првите 2 месеци од 2008;
Џонсон Контролс, Џонсон Мети, Сосиете Женерал, Шведска млекарница, Мобилко австрија, Хипо Алпе Адриа лизинг, Сава Ре осигурување, Триглав осигурување, Лакталис од Франција преку Данјуб груп, Мајлстоун, ИБЦ Израел, Газит Глоуб Израел, Поршебанк, Кејблтел, Централна кооперативна банка – се веќе македонски фирми!;
Јавните инвестиции зголемени од 3% од БДП во 2006 на 4% во 2007 и 5,9% во 2008;
Стапката на инвестиции (домашни и странски) порасна од 21,9% на 24,2% од БДП;
Инвестициите во машини и опрема во 2007 остварија пораст од 25%;
Историски највисока стапка на пораст на извозот од 40% во 2007;
Јавниот долг е намален за 303,6 милиони евра односно 470 милиони американски долари, со предвремена отплата на обврски во износ од 245 милиони евра, односно 380 милиони американски долари;
Историски најниско ниво на јавен долг од 24,8% од БДП во февруари 2008, наспроти 38% во 2006;
Надворешниот јавен долг е намален за 200 милиони евра во 2007 година, односно од 25% од БДП во 2006 година на 19% во 2007 година;
И покрај намалувањето на даночните стапки, приходите во буџетот во 2007 година се повисоки за 20% во однос на претходната година,
а истото е случај и во изминатиот период од 2008 во однос на 2007 година;
Зголемен кредитен рејтинг на Република Македонија од бб+ стабилен во 2006 година на бб+ позитивен во 2007 година;
Бројот на платежни картички во оптек, од септември 2006 до март 2008 година, е зголемен за 256%,
а бројот на трговци кај кои може да се плати со картичка е зголемен од 5 .903 на 18 .210;
Интензивирана борба против даночната евазија преку целосна компјутеризација на базата на податоци на УЈП,
зајакнати контроли и целосна фискализација на пазарните субјекти;
Зајакната координација во борбата против организираниот криминал на УЈП, Царинската управа, МВР, Финансиската полиција и Управата за спречување на перење пари;
Зголемен поврат на ДДВ во 2007 година за 36% во споредба со 2006 година.
Повратот на ДДВ се остварува во законскиот рок од 30 дена, при што кај големите даночни обврзници 90% од повратот се врши во рок од 15 дена;
Изедначени акцизни стапки кај цигарите од домашно и странско производство со цел сузбивање на шверцот со цигари;
Иако се намалени царинските стапки, зголемена е наплатата на увозните давачки за 40% во 2007 година, споредено со 2006 година;
Регулирање на закупничките односи на изградено градежно земјиште, со цел да се интензивира процесот на приватизација;
Донесени се неколку нови закони: закон за банки, закон за заштита на потрошувачи при користење на потрошувачки кредити, закон за платен промет, закон за инвестициски фондови, закон за јавни набавки и закон за јавна финансиска контрола;
Царинската управа во соработка со британската Crown Agents работи на подобрување на нејзината ефикасност, поефикасен и побрз проток на стоки и зголемена наплата на царинските приходи;
Набавени се 4 рентгенски системи во Царинската управа за инспекција на возила со големи димензии и контејнери.
Овие мобилни скенери ќе придонесат за забрзување на протокот на стоки и за поефикасно сузбивање на прекуграничниот криминал, шверцот на стоки и корупцијата;
Македонија е рангирана на 4. место на листата на најдобри реформатори за бизнис-клима во светот, во согласност со извештајот Doing Business 2008 на Светска банка;
Воспоставен е редовен дијалог со бизнис-заедницата, со средби со стопанските комори најмалку еднаш месечно;
Намалени трошоци за 50% за добивање дозволи, уверенија, лични документи, такси за регистрација и сл . со проектот Регулаторна гилотина;
Укинати се над 500 непотребни закони и подзаконски акти преку проектот Регулаторна гилотина;
Започнато воведување на правилото Молчењето е одобрување во десетина закони.
Законот за општа и управна постапка во кој е предвидено ова правило е во собраниска процедура;
Заедно со стопанските комори започната е подготовката на проектот бизнис-академија;
заедно со стопанските комори започната е подготовката на проектот Отворање на мини бизнис-асоцијации;
Започнат е проектот таен клиент, како инструмент за борба против бирократијата и подобрување на квалитетот на услугите на јавната администрација;
Започна нов начин на комуникација со граѓаните - Црвен тепих за граѓаните (отворена влада) и Ден на идеи за граѓаните;
Започнат е Проектот за превод на околу 500 книги што се користат на најдобрите универзитети во светот;
Во подготовка е објавување на 30 тома македонска книжевност од вкупно планирани 120, до јули 2008;
Во подготовка е превод на литературни дела на автори што добиле Нобелова награда во последните 103 години;
Намалена е стапката на ДДВ за земјоделската механизација и за ѓубривата на 5% од претходните 18%;703
Во првите две години од нашиот мандат за земјоделскиот сектор одвоивме вкупно 90  милиони евра, наспроти 4-5 милиони евра годишно во мандатот на СДСМ 2002–2006;
Уште со ребалансот во 2006 ги зголемивме субвенциите од наследените 6 милиони на 18 милиони евра.
Веќе во 2007 ги зголемивме субвенциите на 27 милиони евра,
а во 2008 на 45 милиони евра;
Обезбеден е сигурен пласман на земјоделски производи преку откупните центри и ЈП Агроберза;
Хрватски Агрокор во соработка со ЈП Агроберза започна со подготовки за изградба на два откупно-дистрибутивни центри, во Струмица и во Росоман, а следуваат и други;
Формирано е мешовито акционерско друштво за откуп и за извоз на земјоделски производи - Агриленд во соработка со израелската компанија Соли, кое ќе почне со работа во текот на 2008 година;
Задоволни земјоделски производители на овошје, зеленчук и други култури, затоа што родот беше целосно откупен по највисоки можни цени;
Започна транспарентна распределба на земјоделско земјиште во речиси сите општини.
Досега се распределени 7 .000 ха, а 15 .000 ха се во постапка за доделување;
Засилена е контролата над користењето на земјоделското земјиште кое е дадено на долготрајно користење со цел спречување на неправилна употреба и негово узурпирање;
Формиран земјоделски кредитен фонд (ЗКФ) во износ од 9 милиони евра со најповолни каматни стапки од 4% за примарното производство и 5% за преработувачката индустрија и трговијата;
Со проектот за Самовработување, обезбедени се 6 милиони евра за кредити за невработени лица во висина до 3.000 евра со каматна стапка од 1% годишно,701
а во согласност со интересот, преку 2/3 од вкупните средства ќе бидат искористени за отпочнување со земјоделска дејност – купување крави, развој на овоштарници, пчеларство итн .
Износот од 6 милиони евра ќе биде зголемен штом се распределат овие средства;
Исплатени се долгогодишните заостанати плати во водостопанствата;
Исчистени се каналите за наводнување во над 15 општини, со што се отстранија причините и се намали ризикот од поплави;
Завршен е земјоделскиот попис, прв во последните 20 години;
Финализиран е проектот за набавка на земјоделска механизација за доделување на првите 40 од вкупно 140 трактори, за модернизација на земјоделското производство и за зголемување на продуктивноста и ефикасноста на земјоделецот;
За прв пат во 2008 година обезбедени се 1 милион евра за поддршка на осигурувањето на земјоделското производство од ризикот од настанати штети предизвикани од елементарни и временски непогоди преку покривање на 30 % од износот на премијата за осигурување;
Скратени и поедноставени се процедурите за долгорочно изнајмување на земјиштето во државна сопственост;
Намалени се трошоците за пензиско осигурување и другите трошоци за регистрација, со цел стимулирање на регистрацијата на земјоделците.
За најголем дел од земјоделците месечниот надомест од 6.000 денари е намален на 1.600 денари.
Истовремено, во 2008 се одвоени по 2.000 денари како поддршка за секој нов регистриран земјоделец;
Интензивирани се подготовките за користење на претпристапните фондови на ЕУ за земјоделство.
Формирана е Платежната агенција ИПАРД и усвоен е планот за реализација на средствата (Програма ИПАРД), вкупно 25 милиони евра пари од ЕУ и од  буџетот на РМ;
Започнати активности за воспоставување на катастар на земјоделско земјиште;
Интензивно се работи на воведување на европските стандарди за потекло, квалитет, здравствена исправност и за безбедност на свежите и преработени производи;
Во 2008 година обезбедени се 3 милиони евра за поддршка на руралниот развој;
Пошумени се опожарените површини, вклучително и акцијата за засадување на 2 милиони садници во еден ден спроведена во партнерство со граѓанскиот сектор.
Во 2007 и 2008 се засадуваат вкупно 10 милиони дрвца.
Акцијата ќе продолжи;
Повисоки пензии во 2008 за 15% во просек (20% за пензионерите со најниски пензии), со цврста обврска кумулативниот пораст заклучно со 2009 година да достигне вкупно 20-30%;504
Повисоки плати за јавната администрација во 2008 за 10%, со цврста обврска кумулативниот пораст заклучно со октомври 2009 година да достигне вкупно 34%, со уште две покачувања по 10% во октомври 2008 и во октомври 2009;504
Започна изградбата на Стариот театар во Скопје;
Течат завршните подготовки за почеток на изградба на концертна сала за Македонска филхармонија;
Реконструирана е Стражарницата на камениот мост;
Почеток на изградба на Спомен-куќа на Мајка Тереза;
Почеток на изградба на Музејот на ВМРО и Музејот на жртвите на комунизмот;
Започна доградба на Националната и универзитетска библиотека “Св. Климент Охридски“;
Започна изградба на Музејот на вода во Охрид;
Почеток на изградба на театарот во Велес;
Почеток на поставување скулптури во Централното градско подрачје на Скопје;
Заврши првата од најмалку пет фази на археолошки ископувања на Скопската тврдина Кале.
Следува конзервација и реставрација;
Археолошки ископувања на Светиклиментовиот универзитет на Плаошник;
Вработени се над 150 стручно образовани лица во музичко-сценската дејност;
Зголемени се платите на културните работници за дополнителни 20%;
Зголемени се буџетските средства за образованието од 3,5% на 5,9% од БДП, над просекот на ЕУ и ОЕЦД;
Воведено е деветгодишно основно образование;
Воведено е задолжително средно образование за сите;
Воведен е англиски јазик во прво одделение,
втор странски јазик во шесто одделение;
Воведен е изборен предмет веронаука или историја на религии (задолжително, со право на избор),
како и етика во шесто одделение;
Започнавме со обезбедување на бесплатни учебници за деца во основното образование чии родители не се во можност да купат нови учебници;
Зголемен е фондот на физичко образование од 2 на 3 часа во неделата, со тенденција да се зголемат постепено на 5 часа во наредните 5 години, со доизградба на спортските сали;
Воведен е задолжителен предмет претприемништво и бизнис во средното образование со два часа неделно;
Олеснет е процесот при отворањето на приватни средни училишта;
Воведен е системот кредит-трансфер во согласност со Болоњската декларација, со што е зголемен степенот на мобилност на македонските студенти;
Олеснета и забрзана е постапката за нострификација на дипломите стекнати на странски универзитети;
Зголемени се квотите за запишување на насоките на универзитетите на кои се изучува информатичка технологија и технички науки;
Овозможено е електронско аплицирање за 1.600 стипендии и кредити за студенти што студираат на државните и приватни универзитети;
Овозможено е електронско аплицирање и доделување на места во студентските домови;
Започнаа подготовките за воведување бесплатен интернет во студентските домови;
Обезбедени се стипендии за државни службеници за постдипломски студии од областа на Европската унија на универзитетите во Македонија;
Започната е програмата за реконструкција и санација на 1/3 од основните и 1/4 од средните училишта во Македонија;
Започнато санирањето на сите санитарни јазли во објектите на училиштата од основното и средното образование;
Започната е набавка на првите 50.000 клупи и столчиња за учениците во училиштата, од вкупно 95.000, како и замена на руинираната училишна опрема;
Започнуваме со реновирање на студентските домови со цел да се создадат пристојни услови за живеење на идните интелектуалци;
Започнати се активностите за изградба на нов студентски дом во Скопје на локација на Сту-дентскиот дом “Стив Наумов” - Скопје,
а во тек е реконструкцијата на машката зграда во студентскиот дом;
Воведен е задолжителен предмет информатика во основното образование во 2 учебни години;
Во тек е реализацијата на проектот “компјутер за секое дете”, со кој се обезбедуваат 100.000 компјутерски единици за учениците од основните и средните училишта, при што веќе се инсталирани првите 660 станици.
Целосната инсталација завршува до крајот на ова лето;
Отворен е нов државен универзитет во Штип со студии во многу помали градови во источна Македонија.
Студирањето станува поевтино и подостапно за илјадници млади луѓе од Штип, Свети Николе, Кочани, Виница, Струмица, Радовиш, Конче, Берово, Пехчево, од цела источна Македонија.
Следуваат нови 6 факултети во Источна Македонија;
Зголемување на бројот на студенти на информатичка технологија и други технички студии;
Одобрени се 125 стипендии за студенти што студираат информациски технологии, во вредност од 5 .000 денари месечно;
Обезбедено е интернет-конекција до сите средни и основни училишта за период од 12 месеци;
Започнати се активности за воспоставување на нов универзитет за информатички технологии со 7 факултети и 2 институти;
Обезбеден е петмесечен бесплатен интернет за сите граѓани;
Бесплатен интернет за сите млади и возрасни во 14 интернет-клубови во цела Македонија;
Бесплатни ИТ-курсеви за 22.500 граѓани.
До крајот на годината обука ќе добијат уште 18.000 граѓани;
Компјутер за сите апсолвенти и лица со посебни потреби преку давање на околу 13 .000 ваучери во поединечна вредност од 200 евра;
Овозможени се услуги за е-набавки, е-оданочување и е-социјален придонес преку кои значително ќе се скратат административните процедури;
Зголемен е бројот на граѓани што користат интернет од 7% на 30%;
Извршена е реорганизација на основните судови во Скопје, а во основниот суд Скопје I формирано е специјализирано одделение за постапување по предмети од организиран криминал;
Изготвен е закон за судска служба, со кој за прв пат се регулира прашањето на судската администрација;
Донесен е Правилник за оценување и следење на работата на судиите, и јакнење на одговорноста за извршување на судската функција;
Започна со работа академијата за обука на судиите и обвинителите;
Поставени се дисплеи во судовите, преку кои граѓаните можат да се информираат за предметите што ги водат судиите;
Направени се измени на законот за вршење нотарска дејност во функција на унапредување на вршењето на нотарските работи;
Државниот правобранител доби поголемо значење и транспарентност во работата преку измените во законот за државно правобранителство;
Со измените и дополнувањата на законот за спречување на корупција се зајакна независноста и институционалниот капацитет на Државната комисија за спречување на корупцијата;
Со изменување на Законот за празниците на Република Македонија се овозможи одбележување на државните празници кои се од особено значење за државноста на Република Македонија, како и почитување на верските празници на припадниците на православната, исламската и на католичката вероисповед и јудеизмот;
Изготвен е Закон за лобирање со кој се воспоставуваат правила за лобирањето, а истовремено се овозможува увид на јавноста во процесот на лобирањето;
Со Предлогот за измена на Изборниот Законик, кој е во собраниска процедура, ќе им овозможиме на македонските иселеници на трите континенти да гласаат и да имаат свој пратеник во Собранието на Република Македонија.
ВМРО-ДПМНЕ се залагаше и ќе продолжи да се залага за поголемо присуство на дијаспората во Собранието.
Заради несогласување со опозицијата, за почеток прифативме дијаспората да има тројца пратеници;
Со Предлогот за измена на Изборниот Законик, кој е во собраниска процедура, предвидовме посебни квоти пратеници за малите етнички заедници;
Донесен е Законот за малолетничка правда, со кој се имплементираат меѓународните стандарди за малолетничка правда;
Започната е изградба на Затворот во Куманово, а во тек е подготовката за почеток со градба на Затворите во Шуто Оризари и Идризово.
За оваа намена обезбедени се околу 14 милиони евра од странски кредити и буџетски средства;
Инсталирани се 150 компјутери во судовите во рамки на интегрираниот судски информативен систем за електронска распределба на предмети;
Започна изградба на трета лента на Плетвар, на патниот правец Прилеп - Градско во должина од 10 км;411
Во постапка е избор на стратешки инвеститор за модернизација на аеродромите во Скопје и Охрид и изградба на нов карго-аеродром во Штип;
Се привршува патната обиколница околу Скопје, проект вреден 100 милиони евра;
Во тек е подготовка на проектот за патот Порече-Скопје, кој ќе почне да се гради во 2008 година;
Електронска распределба на транспортни ЦЕМТ-дозволи
и социјални станови;
Зголемен е бројот на доделени ЦЕМТ-дозволи за транспротните превозници;
Во тек е купување на 50 нови автобуси за јавниот превоз во Скопје;
Намалена е стапката на ДДВ за јавниот превоз од 18% на 5%.
Се намалија и цените на јавниот превоз;
Пониски цени на телефонските и интернет-услуги за преку 50% со влезот на нови оператори на пазарот на телекомуникациски услуги;
Доделена лиценца за 3Г мобилна телефонија;
Влез на 2 нови национални интернет-оператори со Wi Max-технологија;
Обезбедени се 700.000 евра за финансирање на реконструкцијата на зоолошката градина, при што средствата се веќе префрлени на сметка на зоолошката градина;
Започната е изградба на 200 социјални станови и станови за млади брачни двојки,
а до крајот на 2008 година ќе се започне со изградба на дополнителни 700 станови;
Започната изградба на 16 од предвидените 50 фудбалски игралишта.
Останатите се во урбанистичка подготовка;
Пуштени се во употреба 5 нови спортски сали во Валандово, Чешиново-Облешево, Пехчево, Македонски Брод и во Илинден од вкупно предвидените 35 спортски сали.
Од останатите 30, веќе се во изградба 15, а до крајот на 2008 ќе започне изградбата на останатите 15;
Ја завршивме изградбата на спортската сала “Борис Трајковски“ во Скопје наменета за организација на европски и светски натпревари;
Во 2007 година спортистите и нивните фанови ја добија официјалната навивачка македонска спортска химна;
Започнат е проект за самовработување со кредитирање на 2.000 невработени лица, односно по 3.000 евра за секое ново отворено работно место;
Имплементиран проект за самовработување на над 550 невработени лица од неразвиените подрачја на кои им се доделени 2 .500 евра за сопствен бизнис;
Спроведен проект за прво вработување на над 650 млади лица до 27-годишна возраст на кои им се доделени по 5.000 денари месечно за период од 3 месеци;
Ангажирани се над 950 невработени лица за вршење јавни работи, на кои им се доделени по 6.000 денари и осигурување во период од 3 месеци;
Доделени се 72 субвенции за вработување на самохрани родители и деца без родители во износ од 11 .200 денари месечно;
Започна изградба на 50 станови за деца што го напуштиле Домот за деца без родители;
Спроведени се обуки за преквалификација или доквалификација на над 3.800 лица од кои 2.500 засноваа работен однос на неопределено време;
Реализирани се обуки за странски јазици и работа за компјутери во кои беа вклучени над 3.300 лица, од кои над 400 лица се вработија по завршувањето на обуката;
Отворени се 29 народни кујни со топол оброк за најсиромашните граѓани;
Доделена е парична помош од 1.000 денари месечно за 3 месеци за ублажување на последиците од покачувањето на цените за 10 .000 најзагрозени семејства;
Зголемена е наплатата на придонесите на Фондот за пензиско и инвалидско осигурување за над 10%;
Обезбедена е времена пензија на инвалидите на трудот во време од една година додека се обезбедат соодветни услови за работа од страна на работодавачите;
Овозможено е физички лица да вршат услуги за згрижување на лице во своето семејство, помош и нега во домашни услови како професионална дејност;
Спроведени се законски измени со кои се поттикнува конкуренцијата во областа на пензиските фондови
и влезот на странски инвеститори;
Намален е надоместокот што го наплатуваа друштвата за управување со пензиските фондови од осигурениците на вториот столб од 8,5% на 6,9% и 6,8%;
Зголемена е ефикасноста на трудовиот инспекторат во борба против сивата економија во делот на непријавените работници;
Намален е бројот на корисниците кои неосновано користеле права од социјална заштита за 5.825 лица при што се заштедени значителни буџетски средства, кои се пренаменети за други категории што се во тешка социјална ситуација;
Континуирано се спроведуваат активности за интегрирање на децата без родители во општеството, при што се предвидува и финансиска поддршка од 3.000 евра за секое полнолетно лице, во моментот кога ќе го напушти домот за деца без родители;
Започнат е проект за реновирање на сите шалтери во држаните институции;
Нови лични документи и пасоши со биометриски податоци и европски квалитет;
Отворена е бесплатна телефонска линија за пријавување корупциски случаи;
Политика на „нулта-толеранција“ за спречување и откривање на сите форми на корупција и организиран криминал;
Македонија е подобро рангирана за 21 позиција во борбата против корупцијата на листата на Transparency International;
Успешни акции против криминални и терористички структури во акциите Планинска бура, Змиско око, Бачило 1 и 2, Тифани, Фиком, Кокаин, Армиско оружје, Гранични премини, Мени и други;
Значајно е редуцирана корупцијата во Царината, Катастарот, Управата за јавни приходи, Инспекциите, наплатните рампи на патарините итн .;
Потпишан е договор за визно олеснување и реадмисија со ЕУ, како преодна фаза кон безвизен режим;
Започнати се финални преговори за целосно укинување на Шенген-визите;
Воведен е граѓански дневник како инструмент за подобрување на јавните услуги и формулар за оценување на јавните услуги;
Регистрирање на фирма за само 4 часа;
Укинати царински такси во висина до 4.000 евра;
Бесплатен пристап до електронското издание на Службен весник;
Намалени трошоците за претпријатијата за објавување огласи во Службен весник за 50%;
Изградена е инфраструктура во слободната економска зона Скопје (Бунарџик) , во која веќе се лоцирани првите инеститори;
Започнати се проектни активности за ТИРЗ Скопје 2, Тетово и Штип;
Префрлени се 70 милиони денари на локалната самоуправа за изградба на Индустриска зона во Битола;
Исклучителни погодности во ТИРЗ за привлекување на странските инвеститори;
Професионална кампања во најпознатите светски медиуми за брендирање на Македонија како дестинација за инвестиции Invest in Macedonia;
ТИМ Македонија оствари road shows во 5 земји со над 15 градови, во кои ги презентираше можностите за инвестирање во Македонија;
Финансиски ја поддржавме изградбата на првата Индустриска зона во Битола,
а во иднина ќе ја поддржиме изградбата на нови индустриски зони во други градови во Македонија;
Светски реномиран стратешки инвеститор за ХЕЦ Чебрен и Галиште, со инвестиција вредна половина милјарда евра .
Постапката е во финална фаза;
Отворен е нов јагленокоп Брод-Гнеотино, со кој векот на РЕК Битола е продолжен до 2025 година;
Отворен е нов коп на Рудникот „Осломеј Запад“, со што за Термоцентралата РЕК Осломеј се обезбедени суровини за наредните 10 години;
Изграден и пуштен е во употреба Далноводот Битола – Лерин;
Интензивирани се активностите за пуштање во употреба на Далноводот кон Бугарија.
Изградбата е при крај и пуштањето во употреба се очекува за јули 2008;
Избрани се реномирани домашни и странски инвеститори за изградба на 28 мали хидроелектрични централи преку меѓународниот јавен тендер;
Субвенционирани се првите 500 купувачи на термални соларни колекторски системи;
Обновена е акцијата за купување македонски производи – „Жолто сонце”;
Обезбедена е стручна помош на 100 фирми за зголемување на нивната продуктивност и конкурентност;
Формиравме нови кластери за:
дрвната индустрија,
производство и преработка на овошје и зеленчук – здрава храна,
земјоделска механизација и алати
како и кластер за автомо-билска индустрија;
Основавме бизнис-инкубатор Start Up центар во Битола;
Основавме инкубатор – претприемачки сервис за млади во Скопје со ограноци во повеќе општини;
Основавме 3 нови бизнис-центри во општините за помагање на потенцијалните претприемачи, на новите и мали претпријатија, а во следниот период ќе отвориме 12 вакви центри;
Организиравме прв Саем за туризам во Македонија, кој ќе продолжи да се одржува секоја година;
Преку проектот туристички водач на Македонија, подготвивме материјал со текст, фотографии, карти, графички прикази, дизајн и филм за промовирање на туристичкиот потенцијал на Македонија;
Значително е зголемен капацитетот на второстепените комисии за решавање на предмети од областа на денационализацијата, имотно-правните работи, катастарот, со што драстично се намалени заостанатите предмети;
Финализирање на процесот на денационализација и негово завршување до крајот на 2008 година;
Добивање имотен лист и копија од катастарски план за 1 ден, наместо неколку месеци  претходно;
Запишување и бришење на хипотека во рок од 1 ден, наместо неколку месеци како што било претходно;
Елиминирање на можноста еден ист стан, дуќан или која било друга недвижност да се продаде на повеќе лица преку предбележување на правото на сопственост на објект кој е во фаза на градба.
Вака запишаниот стан ќе може да се заложи во банка и да се подигне кредит;
Многу поефикасен катастар со можност за увид во податоците за одделен имот преку интернет;
Спроведување на купопродажен договор во рок од 1 до 3 дена;
Запишување на новоизграден објект за 3 дена;
Степенот на изложување на имотот во катастарот на недвижности е зголемен од 52%  во 2006 на 72% во април 2008;
Зголемена е транспарентноста на работењето на Фондот за здравство, со огромни заштеди на средства;
Започнати се подготовки за реконструкција и доизградба на 41 јавна здравствена установа (болници и клиники) во износ од 45 милиони евра;
Намалена е стапката на ДДВ за лекови од 18% на 5%;
Изедначени се цените на лековите во сите аптеки преку воведување на систем на референтни цени;
Донесена е нова позитивна листа на лекови;
Поедноставена е процедурата за регистрација на лекови, помошни лековити средства и медицински помагала;
Бројот на аптеките е зголемен за пет пати, од 120 во 2006 година на 604 во 2007 година, со цел на граѓаните да им бидат подостапни лековите до местото на живеење;
Зголемени се платите на лекарите, медицинските сестри и на останатиот медицински персонал за 10-15%;
Инвестирани се 40 милиони евра за најсовремена медицинска опрема.
Набавката е во завршна фаза;
“Здравје за сите“ – обезбедени се бесплатни здравствени прегледи и тестирања за сите граѓани кои се пријавија.
Проектот ќе се повторува секоја година;
Заокружена е приватизацијата во примарното здравство, пациентите се позадоволни;
Успешно се реализирани 6 обуки за здравствен менаџмент со преку 600 учесници, лекари и економисти;
Во тек е воведување на т.н. ДРГ-методологија во услугите во здравството со која финансиските средства ќе се распределуваат во согласност со бројот и видот на пациентите третирани во болниците;
Воведовме единствени цени на лековите и дојде до регулирање и намалување на цените на лековите со новиот закон за лекови;
Се донесе нов закон за вештачко оплодување, со кој државата ги плаќа трошоците за оплодување до 3 обиди;
Во собраниска процедура е Законот за заштита на пациентите;
Воведуваме систем со двајца директори во клиниките и болниците со т.н. врзан потпис или принцип на четири очи, со положен испит за менаџмент во здравството;
Во собраниска процедура е формирање на два нови медицински факултети во Штип и Тетово;
Со закон, набавките од Фондот за здравство преминаа во болниците и клиниките и тие добија целосна самостојност, но и поголема одговорност;
Фондот за здравствено осигурување ги измири сите стари долгови и започна исплата на сите заостанати долгови на болниците и клиниките создадени до декември 2007 година;
Ги зголемивме средствата за финансирање на нови програми во здравството,
за набавка на опрема во износ од 40 милиони евра,
зголемување на платите на вработените во здравствените институции за 10%,
како и реализација на проект за реконструкција на болниците во износ од 45 милиони евра;
Обезбедивме бесплатно вакцинирање на сите девојчиња од вирусот ХПВ кој е причинител на неплодност и канцер на матката, почнувајќи од септември 2008 година.
Од 2011 година, освен бесплатно, ова вакцинирање ќе стане и задолжително;
Започнати се подготовки за делумно исплаќање на лекарите во зависност од вложениот труд;
Започнато е отворање на нови амбуланти во руралните средини;
Започна процедурата за воведување на електронска здравствена картичка;
Пуштена е во употреба Болницата во Лешок;
Отворен е нов Дијагностички центар во Струмица за рано откривање на рак кај жените;
Отворени се новите реновирани простории во Психијатриската болница во Демир Хисар;
Република Македонија во целост ги исполни критериумите за добивање на покана за членство во НАТО со успешно завршување на IX циклус на Акцискиот план за членство;
Зголемено е учеството на припадниците на АРМ во меѓународни мировни мисии во странство;
Зголемени се платите на армискиот персонал упатен на мисии во странство и подобрени се условите за нивно осигурување;
Одржан е безбедносен форум на Евроатлантскиот партнерски совет (ЕАПС) во Охрид;
Започната е изградба на колекторски систем и пречистителна станица за отпадните води покрај река Лепенец и за берово и околните села;
Започната е изградба на дел од водоснабдителен систем за дополнително водоснабдување на  Порој;
Се спроведува проектот за еколошка санација и енергетска рационализација на геотермалниот систем во кочани;
Започнат е проект за рехабилитација на шест пумпни станици по должина на Охридското Езеро за оптимизација на снабдувањето со вода;
Санирано е јаловиштето во Рудникот „Саса” во Македонска Каменица;
Донесен е Законот за заштита од бучава со кој за прв пат се третира проблемот со бучава во соседството и при изградба на објекти;
Започнат е проект за реконструкција на информативниот центар во националниот парк Пелистер што ќе придонесе за развојот на екотуризмот;
Локалитетите Куклица и Алшар се прогласени за споменици на природата;
Донесен е Закон за рамномерен регионален развој, со кој ќе се обезбеди порамномерен развој на регионите во Македонија;
Децентрализацијата навлезе во втора фаза во 58 општини;
Усвоени се над 140 закони од ЕУ-агендата од страна на Владата;
Воспоставен е децентрализиран систем за користење на претпристапните ИПА-фондови од ЕУ;
Македонските амбасади во странство се вклучени во економска промоција на Македонија и во привлекување на странски инвестиции;
Снабдување на домашните фирми и стопански комори со информации за сите тендери од државите каде имаме дипломатско-конзуларни претставништва;
Зајакнати се капацитетите на Амбасадите со 23 економски промотори преку агенцијата за странски инвестиции – Инвест Македонија;
Министрите задолжени за промоција на Република Македонија за странски инвестиции, извршија промоција во над 1.000 компании во околу 50 земји;
Купени се објекти за амбасади во Брисел, Прага, Истанбул, Будимпешта, Љубљана, Виена, почнува изградба во Анкара, со што на долг рок се заштедуваат девизни средства за кирии;
Отворени се нови конзулати во Мелбурн, Минхен и Венеција, Њујорк, Чикаго, Гетеборг, Сиднеј, Перт во фаза на отварање, со што на нашите иселеници им се подостапни конзуларните услуги;
Укинати се визите за канадските државјани, што треба да придонесе во зголемувањето на билатералната соработка меѓу двете земји;
Започна демаркацијата на границата со Косово;
Започна имплементација на проектот Национален визен центар, со кој МНР ќе биде поврзан со македонските амбасади во странство .
Сево ова, како и сето она што ќе се реализира во следните четири години, бара огромна РАБОТА!
Бара осмислени и финансиски издржани проекти, квалитетни луѓе што знаат како да ги реализираат, прецизни рокови за завршување.
Тоа е нашиот пристап.
Тоа е пристапот на ВМРО-ДПМНЕ, кој треба да прерасне во стандард во македонската политика.
Изборна програма на ВРМО-ДПМНЕ 2008–2012 година
Стратешки приоритети и цели за периодот 2008-2012 година
Петте стратешки приоритети на Владата на ВМРО-ДПМНЕ во периодот 2008-2012 се:
зголемување на економскиот раст
и конкурентноста на трајна основа,
повисока стапка на вработеност,
пораст на животниот стандард и квалитет на живеење;
интеграција на Република Македонија во НАТО
и ЕУ;
Продолжување на борбата против криминалот и корупцијата
и ефикасно спроведување на правото;
Одржување добри меѓуетнички основи и соживот врз принципите на меѓусебна толеранција и почит, и подеднакво спроведување на законот,
како и довршување на имплементацијата на Охридскиот рамковен договор;
инвестирање во образованието како најсигурен пат за создавање силни индивидуи и силна држава .
Клучните десет цели за перидот 2008-2012 година, се:
зголемување на домашните и странските инвестиции врз основа на подобра бизнис-клима;
Развој на земјоделството и подобар животен стандард на земјоделците;
Развој на економската инфраструктура, вклучитечно патишта, железнички пруги, аеродроми, енергетски капацитети, информатичко-комуникациски технологии, наводнувањето и животната средина, со цел да се зголеми конкурентноста
и да се поддржи економскиот раст;
Подобра перспектива за младите
и поголема сигурност за возрасните и пензионерите;
Поквалитетно образование за подобра перспектива во животот,
со големи инвестиции вклучувајќи ги информатиката, спортот и етиката;
Промоција на македонскиот јазик, култура и идентитет во светот;
Висок степен на сигурност и безбедност
и решителна борба против корупцијата и криминалот;
Ефикасно и независно судство
и ефикасно и неселективно спроведување на правото;
Поздрава нација што ги почитува традиционалните христијански вредности, вклучувајќи ги и вредностите на семејството и создавање потомство;
Ефикасна и транспарентна влада на централно и на локално ниво и поквалитетни јавни институции.
1. ЕКОНОМИЈА СО ВИСОК И ОДРЖЛИВ РАСТ
Економски развој
Силна економија е основа за сè.
Основа за креирање на работни места што обезбедуваат финансиска независност за нас и за нашите семејства.
Основа за подобар животен стандард за да можат луѓето со оптимизам да гледаат кон иднината.
Основа за повеќе средства за земјоделството, инфраструктурата, образованието, здравството, социјалната заштита, културата, безбедноста, локалната власт.
Со ВМРО-ДПМНЕ почна да закрепнува македонската економија.
Со ВМРО-ДПМНЕ се зголемуваат инвестициите.
Со ВМРО-ДПМНЕ растат платите, пензиите и субвенциите.
Со ВМРО-ДПМНЕ почна да се враќа оптимизмот кај граѓаните за подобра иднина.
Со ВМРО-ДПМНЕ се отвораат нови можности.
Сега е време да продолжиме!
И не само да продолжиме, туку економскиот развој да стане уште подинамичен.
И да се почувствува кај сите граѓани.
Само со одржлив и висок економски раст во континуитет од неколку години може да дојде до креирање на работни места, намалување на невработеноста
и подобрување на животниот стандард.
А ние знаеме како да се оствари тоа, бидејќи веќе остваривме.
Во 2007 е остварена највисока стапка на економски раст од 1991 наваму од 5,1%.
Инвестициите, и домашните, и странските, беа историски највисоки.
Извозот оствари највисок пораст од 1991 наваму.
Странските директни инвестиции во 2007 достигнаа 240 милиони евра, што е двојно повеќе во однос на просекот од претходните неколку години, исклучувајќи ја приватизацијата на двата државни монополи (ЕСМ во 2006 и Телеком во 2001).
Само во првите два месеци од 2008 уште 100 милиони евра странски инвестиции влегоа во Македонија.
И домашните инвестиции се зголемија како резултат на поволната бизнис-клима.
Тоа овозможи вкупните приватни инвестиции (домашни и странски) во 2007 да остварат номинален пораст од 16% во однос на 2006 година.
Стапката на бруто-инвестиции во 2007 се зголеми на 24,2% од бДП, од 21,9% во 2006.
Домашните и странските инвеститори добро го почувтвуваа подобрувањеето на бизнис-климата и затоа решија да ги зголемат вложувањата во нови претпријатија, машини и опрема, во нови работни места.
Довербата на инвеститорите е вратена.
Македонскиот извоз во 2007 оствари пораст од 40%, при побавен пораст на увозот во чија структура сè повеќе учествуваат опремата и машините.
Тоа значи дека се подобрува нашата конкурентност.
Тоа значи дека повеќе македонски производи се продаваат на европскиот и на другите пазари.
А тоа пак носи нови развојни можности,
нови вработувања
и поголема конкурентност.
ВМРО-ДПМНЕ е за ниски даноци и фер наплата.
Значајно ги намаливме даноците во од 15% на 10%, а собравме многу повеќе приходи од претходно.
Затоа што ние не им прогледуваме низ прсти на неплаќачите на данок и на криминогените транзициски профитери.
Затоа што добро знаеме дека собраните даночни приходи значат повеќе субвенции за земјоделците, повеќе компјутери за учениците, поевтини лекови за болните, зголемени пензии за возрасните, нови патишта,нова опрема за полицијата и војската за зголемување на безбедноста, нови културни објекти итн.
Буџетските приходи во 2007 ги надминаа остварените во 2006 година за 20%, а планираните за 12%, при што буџетскиот дефицит е помал од 1%.
Во првите месеци од оваа година продолжи добрата наплата на приходи, иако дојде до натамошно намалување на даноците од 12% на 10%.
Вишокот ќе го прераспределиме за финансирање на нови болници, училишта, патишта, нови работни места преку самовработување и други намени за подобрување на животот на граѓаните.
Меѓународниот кредитен рејтинг на земјата се подобрува,
задолженоста се намалува.
Со предвремена отплата на кредити во износ од 245,6 милиони евра односно 380 милиони американски долари (вкупна отплата од 303,6 милиони евра односно 470 милиони американски долари, заедно со редовниот), нивото на јавен долг од 38% од БДП во 2006 е сведено на 24,8 % од БДП во февруари 2008.
Тоа е историски најниско ниво на задолженост на Република Македонија!
Македонската берза знае дека е ВМРО-ДПМНЕ пријател на бизнисот, пријател на приватниот сектор, пријател на инвеститорите.
Берзанскиот индекс во 2007 имаше висок раст од 109%, при што се повеќе граѓани како поединечни инвеститори, како и странски инвестициски фондови, вложуваат во македонските фирми согледувајќи го потенцијалот за раст на фирмите и економијата.
Очекуваме порастот на берзата да продолжи и во следните години врз основа на сè поголема конкурентност и профитабилност на македонските фирми, како и севкупните перспективи на македонската економија.
Порастот на економијата почна полека да се рефлектира на вработеноста.
Бројот на вработени лица на крајот од 2007 достигна 594 .000, споредено со 577 .000 во третиот квартал од 2006 година.
Тоа е највисоко ниво на вработеност во последните шест години.
Сепак, невработеноста остана висока и тоа е најголемиот економски и социјален проблем кој ќе продолжиме да го решаваме во следниот период.
Но, значајно е што стапката на невработеност по врвот кој го достигна во 2005 со 37,3%, постепено почна да се намалува.
Во периодот меѓу 2005 и 2008, стапката на невработеност е намалена од 37,3% на 34,7%, во согласност со податоците од заводот за статистика, чија методологија е единствено прифатена од ММФ и од другите меѓународни финансиски организации.
Кога е ВМРО-ДПМНЕ на власт, има пари во буџетот за зголемување на платите и пензиите.
Иако не ветивме пред изборите, со домаќинско прибирање на приходите и рационалност во трошењето на буџетските средства, создадовме простор за да ги зголемиме платите и пензиите.
Во 2007 платите во јавниот сектор се зголемија за 10%.
Зајакнувањето на економскиот раст овозможи приватниот сектор исто така да ги покачи платите за над 10%.
Во февруари 2008 ги зголемивме и пензиите при што секој пензионер во Република Македонија доби 1.000-1.500 денари повисока пензија.
Во просек зголемувањто на пензиите изнесуваше 15%, при што најниските пензии се зголемија најмногу, за 20%, а највисоките за 10%.
ВМРО-ДПМНЕ кога ветува – исполнува.
Во 2007 одговорно ветивме пред граѓаните и остануваме на ветувањето дека платите и пензиите ќе се зголемуваат и во 2008, 2009 и 2010 година.
Платите на учителите, здравствените работници, полицијата, војската, културните работници и јавната администрација, на 1 октомври 2008 ќе се зголемат за уште 10%, а на 1 октомври 2009 за дополнителни 10%.
Вкупното зголемување на платите со ВМРО-ДПМНЕ заклучно со октомври 2009 ќе достигне 34%.
Веруваме дека подобрените услови за бизнис и зајакнувањето на економскиот раст ќе овозможат и приватниот сектор да продолжи со зголемување на платите на работниците.
Ќе растат и пензиите.
На 1 јуни 2008, 1 јануари и 1 јуни 2009, и 1 јануари 2010 година, пензионерите ќе добијат покачувања на пензиите, така како што ветивме.
Со тоа, вкупниот пораст на пензиите ќе достигне речиси 30% за најниските категории, односно над 20% за највисоките категории на пензии, споредено со пензиите од декември 2007.
Очекуваме порастот на инвестициите да овозможи отворање на нови работни места.
Домашните и странските инвеститори го најавуваат тоа.
ВМРО-ДПМНЕ знае како да им помогне за реализација на нивните инвестиции.
Повеќе работни места, повисоки плати и повисоки пензии.
Тоа е нашата економска визија за Македонија.
Тоа е грижата на ВМРО-ДПМНЕ за подобрување на животниот стандард на граѓаните.
Тоа е нашата политика за социјална праведност.
Денес, кога веќе ја раздвиживме македонската економија и остваривме највисоки стапки на економски раст,
денес знаеме што е нашата следна цел – економски уште посилна Македонија!
На Македонија и е потребен нов развоен исчекор!
Знаеме и како да ја оствариме оваа цел:
Со квалитетна и реална програма,
Со конкретни проекти со рокови и одговорни институции,404
Со напорна работа, заедно со македонските граѓани.
Економски политики
Во следните четири години, очекуваме уште поинтензивно да продолжи економското закрепнување на Македонија, со просечен пораст на БДП од 6-8%.
Моделот на економски раст ќе биде базиран на пораст на инвестициите и извозот, бидејќи само преку привлекување на нови домашни и странски инвестиции во дејности и производи наменети за извоз, може да се интензивира економскиот развој.
Современата економија сè повеќе се базира врз знаењето и иновациите, кои заедно со квалитетните институции треба да го подигнат општото ниво на конкурентност на македонската економија.
Оваа стратегија подразбира натамошно подобрување на амбиентот за работа, како надградување на успешните реформи кои беа потврдени со четвртото место на листата на најдобри реформатори во светот на реномираниот Doing Business 2008 на Светска банка.
Кои се основите на нашиот економски концепт?
ВМРО-ДПМНЕ останува целосно посветена на економската слобода.
ВМРО-ДПМНЕ се залага за ослободување на креативниот потенцијал на секој поединец.
ВМРО-ДПМНЕ верува дека државата треба само ги дефинира условите за игра на рамноправен начин, со цел да дојдат до израз креативноста, знаењето и претприемничкиот дух на секој човек.
Нашата цел е јасна: најдоцна во 2010 година стекнување на статус на функционална пазарна економија, во согласност со извештаите на ММФ И ЕУ!
Ќе продолжиме да водиме одговорна фискална политика.
Буџетскиот дефицит и во следните четири години ќе остане под контрола, со генерално врамнотежени приходи и расходи доколку се исклучи финансирањето на инфраструктурните проекти.
Со нивно вклучување, буџетскиот дефицит ќе остане на умерено ниво од околу 2% од БДП.
И натаму строго ќе ги контролираме непродуктивните буџетски трошења за коли, мебел и слично.
Како и во претходниот мандат, во првата година од новиот мандат трошоците за автомобили и мебел ќе бидат сведени на нула.
Единствен исклучок ќе бидат новоформираните институции или оние кои се преселуваат во нови простории.
За ВМРО-ДПМНЕ секоја инвестиција е значајна.
Домашна и странска.
Мала и голема.
Приватна, јавна или јавно-приватно партнерство.
Значајно е да се обезбедат подобри услови за сите инвеститори.
За домашните преку ниските даноци, намалувањето на трошоците за работа (пониски социјални придонеси, пониски цени на услугите за добивање лиценци, дозволи, уверенија) и ниски каматни стапки.
За странските преку посебните поволности и стимулации за инвестирање во ТИРЗ, но и надвор од нив.
И за едните и за другите преку намалување на бирократијата,
едноставна и брза процедура за регистрација на фирмите,
подобра заштита на приватната сопственост
и овозможување на заеднички инвестирања во патишта, енергетски објекти, училишта, болници и други проекти преку моделот на јавно-приватно партнерство.
И натаму ќе ги зголемуваме јавните инвестиции.
Вложувањата во нови патишта, водоводи, училишта, болници, во информатичка опрема, лаборатории, енергетски објекти, безбедносна опрема, во културни објекти, се значајни за подобрување на животот на граѓаните.
Затоа ќе продолжиме со зголемување на учеството на капиталните расходи во буџетот до ниво кое е карактеристично за земјите од ЕУ.
Јавните инвестиции во буџетот беа зголемени од 3,0% од БДП во 2006, на 4,0% од БДП во 2007,
а во 2008 се планирани да изнесуваат 21,4 милијарди денари, односно 5,9% од БДП, ниво што е повисоко од просекот за 10-те нови членки на ЕУ (4,4% во 2007 година).
Приватните инвестиции во 2007 позитивно реагираа на подобрената бизнис-клима, остварувајќи висок номинален пораст од 16%.
Посебно охрабрува што инвестициите во машини и опрема во 2007 остварија одличен пораст од 25%.
Инвестициите во машини и опрема ќе бидат клучен генератор на економскиот раст, бидејќи се предвесник на зголемување на индустриското производство на среден рок.
Врз таа основа предвидуваме индустриското производство во периодот 2008-2012 да се зголемува со стапка од 5-7% годишно, наспроти просекот од 1,7% во 2001-2007.
Истовремено ќе продолжи високиот пораст на услугите започнат во 2007 година, пред сè во сферата на банкарството, трговијата и на телекомуникациите.
Очекуваме и земјоделството да биде профитабилен сектор врз основа на големата финансиска поддршка која ќе помогне да се зголеми конкурентноста.
Со оглед дека бизнис-климата и натаму ќе се подобрува, очекуваме вкупните инвестиции да продолжат да растат со уште поголема динамика во следните четири години.
Нашата цел е стапката на инвестиции која во 2007 се зголеми на историски највисоко ниво од 24,1%, да продолжи да се зголемува како процент од БДП.
Тоа ќе опфати зголемување и на домашните и на странските инвестиции .
Истовремено ќе продолжи трендот на пораст на извозот, со стапка од најмалку 15% годишно.
Остварениот висок раст на извозот во 2007 од 40% покажува дека македонските производи почнуваат да стануваат поконкурентни и да се пробиваат на светските пазари.
Носители на извозот ќе бидат секторот на обоени и црни метали,
земјоделството, и производството на храна и вино,
текстилната индустрија,
производството на електронски компоненти
и производството на автомобилски делови.
Поволните светски цени на металите, подобрената конкурентност на македонското земјоделство врз основа на зголемената поддршка, како и реализираните инвестиции на Џонсон Мети и Џонсон контролс и најавите за влез на нови светски познати фирми во производството на автомобилски делови, ни даваат сигурност дека перспективите за пораст на извозот се поволни .
Увозот на стоки ќе се зголемува со слична динамика како извозот, со позитивни придвижувања во структурата на увозот кои започнаа во 2007 година.
Тоа ќе ја рефлектира зголемената побарувачка на суровини за потребите на растечката индустрија, како и машини и опрема за проширување на капацитетите и за новите инвестиции.
Зголемувањето на инвестициите и извозот ќе обезбеди да се реализира предвидениот висок економски раст и да се подобри животниот стандард на граѓаните.
Истовремено ќе го завршиме процесот на приватизација на фирмите во државна сопственост (ЕМО, Охис, Еурокомпозит, Сувенир, тутунски комбинат Прилеп), со обврзувачки принцип  стратешкиот инвеститор да ги задржи вработените.
Со предвремената отплата на обврски кон ММФ, Светска банка и други кредитори, веќе го намаливме значајно јавниот надворешен долг на Република Македонија на ниво од 19% од БДП, наспроти 25% во 2006 година.
Истовремено го намаливме учеството на краткорочните долгови во вкупната задолженост.
Во следните четири години ќе прдолжиме со предвремена отплата на неповолните кредити со кои нè задолжија нашите претходници.
Нашата цел е да биде Македонија земја со низок јавен надворешен долг.
Девизните резерви и натаму ќе се зголемуваат како резултат на порастот на извозот и приливите од странски директни и портфолио-инвестиции, што ќе овозможи непречено да се одржува стабилноста на девизниот курс на денарот.
Ценовната стабилност е основен предуслов за економски развој.
Како резултат на надворешни фактори, пред сè зголемувањето на цените на храната и енергијата, при крајот на 2007 и почетокот на 2008 дојде до пораст на  цените и во Република Македонија, како и во сите земји во светот.
Фискалната политика во истиот период дејствуваше антиинфлаторно, преку повисокиот износ на приходи во однос на расходите.
Заедно со мерките што ги презедовме преку комитетот за следење на цените (интервенција од државните резерви со масло за јадење и пченица, укинување на царината за увоз на рафинирано масло и договор со трговците за незголемување на цените на основните прехранбени производи), тоа многу помогна да прекине растот на цените.
Веќе е достигнат врвот и инфлацијата постепено почнува да се намалува.
Со комбинација на монетарните и фискалните мерки, до крајот на 2008 ќе ја сведеме инфлацијата на разумно ниво од околу 5%.
Високиот степен на ценовна стабилност ќе продолжи и во следните години, кога инфлацијата нема да биде повисока од 3-4% годишно.
Монетарната политика е во надлежност на Народна банка.
Целосно ќе се почитува независноста на централната банка во изборот на инструменти за одржување на ниска и стабилна стапка на инфлација, која нема да надминува 3-4% годишно.
Одржувањето на стабилен девизен курс на денарот во однос на еврото ќе влијае стабилизирачки врз движењето на цените во домашната економија.
Добрата координација на фискалната и монетарната политика е исто така од исклучително значење за одржување на ценовната стабилност.
Тоа истовремено ќе овозможи да се одржи солидниот пораст на банкарските кредити од околу 35-40% годишно.
Тоа е неопходно за да продолжи добрата кредитна поддршка на економскиот раст преку финансиска поддршка на претпријатијата и населението.
Подобрувањето на квалитетот и намалувањето на цената на финансиските услуги ќе биде овозможено и преку натамошно подобрување на ефикасноста и конкуренцијата во финансискиот сектор.
Позитивниот тренд на развој на финансискиот сектор од 2007 ќе продолжи и во следните четири години преку влез на нови банки и осигурителни компании.
Заедно со прудентните макро-економски политики, тоа ќе овозможи да се реализира очекуваното ниво на инвестиции
и да се одржи ниско ниво на каматните стапки кое поволно ќе влијае врз економскиот раст .
Пазарот на капитал ќе биде еден од двигателите на економскиот раст во следните четири години.
Како резултат на порастот на профитабилноста на македонските претпријатија и зголемениот интерес на странските инвеститори, македонската берза во 2007 оствари најдобри резултати досега:
Вкупниот промет е зголемен за 182%  во однос на 2006;
Вкупната пазарна капитализација достигна речиси 5 милијарди евра, што е за 184% повеќе во однос на 2006;
берзанскиот индекс МБИ-10 во 2007 оствари пораст од 109% во однос на2006
На почетокот на 2007 беше донесен закон за изменување и дополнување на законот за инвестициски фондови, со кој се намали потребниот капитал за формирање на инвестициски фондови од 1 милион евра на 500.000 евра.
Тоа, заедно со високиот берзански пораст, резултираше во формирање на првите две друштва за управување со инвестициски фондови, кои управуваат со средствата на три отворени фондови.
Во текот на 2007 беа регистрирани 9 приватни фондови,
а во текот на наредниот период се очекува основање на нови инвестициски фондови, кои ќе придонесат за уште побрз развој на пазарот на капитал .
Македонската берза во следните четири години има силен потенцијал за натамошен пораст.
Сè повеќе македонски претпријатија се појавуваат на берзата и ја користат истата за стекнување финансиски средства за реализација на нивните инвестиции преку емисија на акции.
Високиот раст на македонската економија,
подобрувањето на профитабилноста на фирмите,
како и потенцијалот за пораст на вредноста на македонските фирми со влегувањето на земјата во НАТО и ЕУ,
ќе привлекуваат сè повеќе инвеститори и тоа како индивидуални, така и инвестициски фондови од странство.
Во следниот период дополнително ќе ги заштитиме правата на малите акционери преку промена на регулативата и нејзино услогласување со европските стандарди, како дополнување на промените што ги направивме во 2007 година.
Истовремено, ќе се поттикне намалувањето на провизиите на берзата или креирање на конкурентска берза.
Република Македонија има висок потенцијал за развој на хипотекарното финансирање.
Со подобрувањето на регистрацијата на сопственоста и имотно-правните односи преку реформите на катастарот, се создаваат услови за експанзија на хипотекарниот пазар.
Посебно стимулирачки фактор ќе биде можноста да купуваат странците недвижности и градежно земјиште.
Тоа ќе даде голем придонес во развојот на пазарот на недвижности, развој на градежништвото и други економски бенефити.
Ќе го помогнеме овој процес преку натамошна поддршка на развојот на секундарниот хипотекарен пазар и завршување на реформите во катастарот, како и преку активностите на комитетот за градежна експанзија и развој.
Ќе работиме на натамошна либерализација на девизното работење заради негово усогласување со стандардите на ЕУ, вклучително и поедноставување на упатствата и другите подзаконски акти што се однесуваат на оваа област.
Осигурителниот пазар во 2007 оствари солиден раст, како во однос на бројот и квалитетот на субјекти, така и во однос на квалитетот на производите.
Трендот на сопственичко преструктуирање резултираше со влез на нови странски компании од Австрија, Словенија и Хрватска.
Овие силни осигурителни друштва гарантираат во иднина динамичен развој на осигурителниот пазар во Република Македонија.
Функционирањето на агенцијата за супервизија на осигурителните друштва ќе помогне да се подобри супервизијата на субјектите на пазарот,
како и транспарентноста на работењето и ефикасноста на компаниите.
Во следниот период ќе пристапиме кон реформа на системот на осигурување на депозити, вклучително и анализа на можноста за намалување на стапката што се издвојува за оваа намена.
Тоа ќе помогне за намалување на трошоците, а ќе се рефлектира и соодветно на намалување на каматните стапки на банкарските кредити.
Пазарот на финансиски лизинг во 2007 оствари висок пораст што се должи на влегувањето на две нови реномирани друштва на почетокот на годината.
Во следниот период постојат сите предуслови за проширување на активностите на лизинг-компаниите, кои, освен возила, ќе вклучат станови и други предмети што ќе можат да се купуваат на лизинг.
Даночна политика
ВМРО-ДПМНЕ ги намали даноците на најниско ниво во Европа!
Ниските даноци ги стимулираат инвестициите и економскиот раст.
Но тие стимулираат и вистински систем на вредности.
Оној што вредно работи, оној што создава, тој има целосно право да одлучува за располагањето со сопствените приходи.
Во следните четири години нема да воведуваме нови даноци, ниту да ги зголемуваме постојните.
Постојниот рамен данок од 10% е најнизок во Европа и истовремено наједноставен за примена.
Истовремено, во полна функција ќе биде ослободувањето на реинвестираната добивка од оданочување, кое ќе продолжи и во следните четири години.
Тоа ќе овозможи фирмите да ги обноват своите машини и опремата, што е услов за одржување на конкурентноста .
Но ние одиме чекор понатаму!
Со цел намалување на невработеноста и отворање на нови работни места, ВМРО-ДПМНЕ ќе им помогне на македонските претпријатија за натамошно намалување на вкупните трошоци и подобрување на нивната конкурентност преку следните мерки:
1. Ќе ги намалиме стапките на социјални придонеси (за пензиско, здравствено и за вработување) за цели 10 процентни поени, односно од сегашните кумулативни 32% на 22% .
Придонесот за пензиско осигурување ќе се намали од 21,2% на 15%.
Придонесот за здравствено осигурување ќе се намали од 9,2% на 6%.
Придонесот за вработување ќе се намали од 1,6% на 1%.
Динамиката на намалување е во три фази:
01.01.2009
Придонес за пензиско осигурување 21,2% > 19%
Придонес за здравствено осигурување 9,2% > 7,5%
Придонес за вработување 1,6% > 1,4%
01.01.2010
Придонес за пензиско осигурување 19% > 16,5%
Придонес за здравствено осигурување 7,5% > 7,0%
Придонес за вработување 1,4% > 1,2%
01.01.2011
Придонес за пензиско осигурување 16,5% > 15,0%
Придонес за здравствено осигурување 7,0% > 6,0%
Придонес за вработување 1,2% >  1,0%
Рок за измена на законите: октомври 2008 година
2. За да се мотивира вработувањето на млади работници, ќе го укинеме придонесот за здравствено осигурување во првите 18 месеци од вработувањето на млади лица до 27 години, со услов да бидат вработени најмалку уште 2 години потоа.
Истата поволност ќе важи и за вработување на лица што останале без работа врз основа на стечај.
Тоа ќе овозможи да се намалат вкупните трошоци
и да се зголеми бројот на вработени млади лица,
како и да се стимулира вработувањето стечајци (рок 01.09.2008).
3. Ќе ја завршиме хармонизацијата на основиците за персоналниот данок на доход и придонесите на платите преку усогласување на минималните основици на придонесите за социјално осигурување и усогласување на основиците на персоналниот данок на доход и при-донесите од плата (рок: до крајот на 2009).
4. Ќе ја интегрираме наплатата на социјалните придонеси и даноците во Управата за јавни приходи, со што ќе ги намалиме трошоците и времето за нивно плаќање и администрирање (рок: до крајот на 2008).
5. За работниците со скратено работно време ќе воведеме систем на пресметување и плаќање на придонесот за здравствено осигурување врз основа на бројот на сработени часови (рок: 2008).
6. Од 01 .04 .2009 ќе преминеме кон системот на исплата на бруто-плати, од кои потоа се плаќаат придонеси.
Позитивните ефекти од оваа мерка ќе ги почувствуваат и работниците и работодавачите.
7. Ќе ја поедноставиме постапката за ослободување од оданочување на реинвестираната добивка (рок 01.01.2009).
8. Ќе ја разгледаме можноста да ги ослободиме фирмите од обврската за плаќање данок на нераспределената добивка (рок 01 .01 .2009).
9. Ќе ги зголемиме трошоците за вадење и користење кеш, со цел да се намали готовинското плаќање, а со тоа и сивата економија.
Подобрување на бизнис-климата
Бизнис-климата е клучна за привлекување нови инвестиции
и забрзување на економскиот развој.
ВМРО-ДПМНЕ знае како да се подобри бизнис-климата.
ВМРО-ДПМНЕ знае како да се создаде рамен терен за фер-игра.
ВМРО-ДПМНЕ знае како да се ослободи креативниот потенцијал на македонските претприемачи.
Во 2006 и 2007 ние спроведовме десетици реформски мерки што дадоа резултат!
Воведовме рамен данок на добивка и на персонален данок на доход од 10% со што Македонија има најнизок рамен данок во Европа и најповолен пакет на даноци.
За бизнисмените, многу позначајно е што реинвестираната добивка е целосно ослободена од оданочување.
Отворањето сопствен бизнис во Македонија е полесно од кога било претходно.
За само четири часа, на едно место и без потребен почетен капитал може да се започне сопствен бизнис .
Со Проектот Регулаторна гилотина им помогнавме подеднакво на домашните и странските инвеститори:
го намаливме просторот за бирократијата и корупцијата во државните институции,
ја забрзавме процедурата за регистрирање на фирма,
поедноставивме стотици закони и подзаконски акти
и ги намаливме трошоците на фирмите за добивање документи потребни за водење бизнис.
Tарифите на Централниот регистар, Катастарот, Царинската управа, Службениот весник, Бирото за метрологија, Институтот за акредитација, МВР и други државни институции се намалени за 50%.
Го започнавме воведувањето на правилото „молчењето е одобрување“, кое е моќен инструмент за притисок врз администрацијата да одговара на барањата на граѓаните и бизнисмените во пропишаниот рок.
Со ова правило, доколку во предвидениот рок не се добие одговор, се смета дека е одговорот позитивен.
Измените на Законот за општа управна постапка и други закони за воведување на ова правило се веќе во собраниска процедура.
Формиравме специјална Канцеларија за големите даночни обврзници отворена за услуги за нив.
Со воведувањето на нови електронски услуги на големите претпријатија им се овозможува преку интернет да ги достават даночните формулари и мислења, со што значително се забрзува процесирањето и се намалува времето потребно за плаќање данок.
Царинската управа е значително поефикасна, потранспарентна и многу побрзо се одвиваат процедурите за транзит на стоки.
Со целосното функционирање на едношалтерскиот систем значително ќе се скратат постапките и документите кои се потребни при увоз и извоз на стоки,
а од скоро фирмите ќе можат преку интернет да аплицираат за добивање на потребните лиценци и квоти со што дополнително се намалува документацијата и времето за процесирање на барањата.
За побрз проток на стоките на граничните премини, од почетокот на оваа година се користат мобилни скенери за брз и целосен преглед на камиони и контејнери.
Во изминатиов период, Царинската управа стави посебен акцент на намалување на корупцијата и активно учество во сузбивање на прекуграничниот криминал.
Спроведовме крупни реформи во Катастарот, кои веќе резултираа во поголема ефикасност во запишување на правата на сопственост.
Со новиот закон за катастар на недвижности, долгите управни постапки за запишување на правата на сопственост врз недвижности ги заменивме со едноставна регистрација во максимално кратки рокови од 1 до 3 дена.
Исто така, воведовме можност за електронски увид во катастарската евиденција и за електорнско поднесување на пријавите за упис.
Катастарот ќе прерасне во ефикасна институција ориентирана кон потребите на граѓаните и фирмите .
Ги либерализиравме телекомуникациските услуги, во кои нашите претходници заради лични интереси овозможуваа монопол чија цена ја плаќаа граѓаните и фирмите со највисоки сметки во Европа.403
Со влезот на австриски ВИП и новите национални WIMAX-оператори Некском и Космотелко, за преку 50% се намалени цените на мобилната телефонија,
а смалени се и цените на интернетот .
На ред е намалување на цените во фиксната телефонија .
Со донесување на законот за мирно решавање работни спорови предвидовме нивно вонсудско решавање со медијација, што ќе придонесе за скратување на постапките, намалување на трошоците и за брзо враќање на работниците на пазарот на труд.
Комисијата за хартии од вредност донесе нови подзаконски акти со кои се зајакнаа одредбите за известување и објавување информации на акционерските друштва и се воведоа мерки со кои се санкционира користењето на инсајдерски информации .
Со имплементација на законот за извршување и назначување на извршители значително се зголеми процентот на реализирани судски пресуди и неколкукратно е скратено времето за спроведување на извршувањето на договорите.
Со новите законски измени кои се во процедура, овозможуваме странците да купуваат земјиште и недвижности, со извесни ограничувања кога станува збор за области од значење за безбедноста на земјата.
Тоа ќе го раздвижи пазарот на недвижности
и ќе го зголеми интересот на странските инвеститори за вложување во Република Македонија .
Со новиот Закон за градење се скратуваат роковите за издавање на одобренијата,
се воведува правилото молчењето е одобрување,
се зајакнуваат овластувањата на надзорниот инженер и се зајакнува контролата над изградбата на објектите во сите фази,
се регулираат односите помеѓу учесниците во градењето
и се прецизираат условите за остранување на објекти изградени без дозвола.
Со новиот Закон за градежно земјиште се воведува транспаретен модел на отуѓување на градежното земјиште по пат на јавно наддавање и се елиминира можноста за продажба на земјиште со непосредна спогодба.
Преку чести и добро координирани акции на царината, МВР и на пазарниот инспекторат, постигнавме голем прогрес во подобрувањето на заштитата на интелектуалната сопственост.
Тоа беше една од најслабите области во претходниот период .
Водиме бескомпромисна борба против корупцијата и организираниот криминал, кои се големи непријатели на бизнисот и во минатото ги одвраќаа инвеститорите од Македонија.
Во само 18 месеци, реализирани се десетици крупни акции.
Успесите беа препознаени и од релевантите меѓународни организации, при што, според индексот на перцепција на корупцијата на Transparency International, Македонија во 2007 година оствари скок од 21 место, повеќе од која било друга земја во светот.
Ова се само најкрупните десетина од многуте мерки кои бизнисмените, домашни и странски, ги оценија за исклучитечно добри.
Меѓународните финансиски институциии ги оценија за многу добри.
Признание за успехот е последниот извештај на Светската банка, Doing Business 2008, според кој Република Македонија беше рангирана на 4. место во светот меѓу најдобрите реформатори, во конкуренција на 178 земји.
Со тоа, Македонија се искачи на 75. место на севкупниот индикатор „едноставност за водење бизнис“, подобрувајќи ја својата позиција за 21. место во однос на Doing Business 2007.
Овие охрабрувачки резултати се добри за економските перспективи на Македонија.
Успехот за нас е дополнителна обврска и мотив да продолжиме понатаму.
Со нови идеи.
Со нови конкретни проекти.
Со одговорна реализација на реформските проекти во предвидените рокови.
За таа цел, во следните четири години ќе продолжиме со реализација на Програма со преку 50 конкретни мерки за понатамошно подобрување на бизнис-климата.
Во овие мерки се инкорпорирани најдобрите искуства на многу земји и препораките на Светската банка и на Европската комисија.
Спроведувањето на мерките ќе придонесе за понатамошно намалување на трошоците за фирмите,
намалување на бирократијата, намалување на трошоците и процедурите за добивање административни документи,
намалување на бариерите за влез и излез од пазарот,
поголема транспарентност и ефикасност во работењето на фирмите итн.
Мерките што ќе ги реализира ВМРО-ДПМНЕ во периодот 2008-2012, се групирани во десет области, кои се клучни за водење бизнис:
1. Започнување бизнис
Понатамошно олеснување на започнувањето бизнис
Дигитален сертификат за електронски јавни набавки
Електронско поднесување на документи
Електронски систем на пријавување на вработени и плаќање придонеси
Метабаза на податоци за сите правни фирми
Укинување на обврската за нотарска заверка на документи
Понатамошно скратување на постапките за отворање фирма
Преку интеграција на постапките за пријавување прво вработување и автоматизација на размената на податоците на Централниот регистар со ПИОМ, Фондот за здравство и агенцијата за вработување, уште повеќе ќе се поедностави и ќе се олесни започнувањето бизнис и ќе се подобрат реформите што се воведоа со едношалтерскиот систем .
Рок: октомври 2009 година
Дигитален сертификат и електронски потпис за сите правни лица
Во почетокот на 2008 година, го инициравме проектот за издавање дигитален сертификат за сите правни лица во Република Македонија, со што ќе се создадат услови за широка примена на електронскиот потпис, ќе се зголеми обемот на електронски услуги помеѓу бизнисите и ќе се создадат услови за намалување на административните трошоци за фирмите.
За зголемување на употребата на дигитални потписи во законот за јавни набавки предвидовме фирмите што сакаат да учествуваат на тендерите на јавната администрација истото да можат да го сторат по електронски пат .
Рок: 2008 година .
Електронско поднесување на документи за регистрација на бизнис
Спроведувањето на овој проект ќе овозможи целосна електронска достава на документи за отворање фирма, со што дополнително ќе се поедностават постапките и ќе се намалат трошоците.
Регистрирањето бизнис без нотарски акти е овозможено преку имплементација на законот за електронски потпис, со кој се изедначува важноста на електронскиот потпис како супститут на нотарската заверка.
Рок: август 2009 година .
Електронска соработка помеѓу нотарите, Катастарот и Централниот регистар за поевтино и побрзо обезбедување на заложните и хипотекарните права
Овој проект радикално ќе го намали времето и цената која бизнисите и граѓаните ја плаќаат за регистрација на залог и лизинг на подвижни предмети, како и за обезбедување на правата на сопственост над недвижности.
Преку електронска интеграција базирана на дигитални сертификати, нотарите ќе претставуваат интерфејс помеѓу приватниот сектор од една страна и системите на Централниот регистар и катастарот од друга страна.
Рок: ноември 2009 година .
Воспоставување на Метабаза на податоци за правните лица
По примерот на Холандија, Австрија и Скандинавските земји го започнавме Проектот за воспоставување на единствена Метабаза на податоци за правните лица.
Анализите во овие земји покажаа дека 70% од податоците кои фирмите ги доставуваат до јавниот  сектор веќе се прибрани од некоја државна институција.
Преку собирање на податоците за правните лица во една база на податоци ќе се создадат услови за автоматска дисеминација на потребните податоци до органите на управа и државни институции, а со тоа ќе се избегне дуплирање при доставувањето на податоците и ќе се намали административниот товар за бизнисите.
Рок: октомври 2010 година.
Електронска апликација за уникатноста на името на ново претпријатие
Централниот регистар при регистрација на ново претпријатие ќе подготви електронска апликација, која на основачите ќе им овозможи електронски да извршат проверка на уникатноста на името на фирмата.
Рок: ноември 2008 година .
Укинување на обврската за нотарска заверка на изјави
Во моментот голем проблем е обемната заверка на документи на нотар при отворање фирма.
Затоа, ќе го измениме законот за трговски друштва, во насока на бришење на обврската за нотарска заверка на изјавите.
Рок: декември 2008 година .
Електронски регистар за лица против кои е изречена мерка забрана за вршење дејност
Со цел намалување на бројот на постапките при регистрација на фирма, ќе  овозможиме основачот на фирма со изјава да потврди дека против него нема забрана за вршење дејност и да ja приложи со целокупната документација.
Префрлањето на податоците во електронска форма за лицата против кои има изречено забрана за вршење дејност е важно за укинување на оваа постапка.
Затоа, ќе побараме судовите да изработат електронски регистар кој ќе ги содржи овие податоци.
Податоците ќе бидат достапни на Централниот регистар, кој ќе може веднаш да ја провери веродостојноста на изјавите на основачите на фирмата.
Рок: ноември 2008 година .
Електронски систем за пријавување за здравствено и социјално осигурување
Централниот регистар, Агенцијата за вработување и Фондот за пензиско и инвалидско осигурување ќе воспостават електронски систем за пријавување на вработени и за плаќање придонеси.
Со овој систем ќе се овозможи Централниот регистар по електронски пат да ги пријавува новите вработени во агенцијата за вработување и Фондот за пензиско и инвалидско осигурување.
Функционирањето на електронски портал ќе овозможи бројот на постапки за плаќање на социјалните и здравствени придонеси од сегашните 24 да се намали на 2 постапки.
За таа цел ќе направиме измена на законот за едношалтерски систем.
Рок: декември 2008 година .
2. Добивање лиценци и дозволи
Подобрување на ефикасноста на инспекциите за градба
Скратување на роковите за издавање на одобренија за градба и употреба
Скратување на бројот на документи за добивање одобренија
Воспоставување на нова професија – надзорен инженер со јавни овластувања
Борбата против урбаната мафија останува наш приоритет.
За подобрување на ефикасноста на инспекциите поврзани со изградба на нови објекти и спречување на дивоградби, ќе воведеме нова професија - надзорен инженер со јавни овластувања.
Тој ќе ја надгледува градбата во секоја фаза од изградбата за што ќе треба да поднесува извештаи за соодветноста на градбата со податоците во издадената документација (решение за локациски услови, одобрението за градење и др.).
Со тоа, се зајакнува механизмот на контрола на градбите во секоја фаза на градењето, се стимулира урбанистичкиот развој и се спречуваат дивоградбите.
Ако сепак се изгради дивоградба или делумна дивоградба, во согласност со законот, таа ќе стане сопственост на Република Македонија со право на целосно управување и продавање.
Рок: 2008 .
Намалување на бројот на документи за остварување на правото на социјална заштита
Ќе ја поедноставиме постапката за остварување на правата од социјалната заштита преку намалување на документацијата што се бара од подносителите односно корисниците на правата од социјална заштита.
Од сегашните над 20 потребни документи, двојно ќе го намалиме бројот на документите
и ќе овозможиме податоците што се бараат, надлежната институција да ги обезбедува по службена должност од институциите што ги водат тие податоци.
Рокот за одговор ќе биде максимум 30 дена, а доколку во тој рок не се одговори, ќе се смета дека е одговорот позитивен.
Ќе биде предвидена одговорност за лицата што дозволиле да дојде до пречекорување на рокот.
Намалување на бројот на документи за аплицирање за субвенции
Ќе го сведеме на минимум бројот на документи потребни за добивање финансиска помош од земјоделските фондови
и ќе предвидиме податоците и документите што се бараат од земјоделците, Министерството да ги обезбедува по службена должност.
Рокот за одговор ќе се ограничи.
Ќе се предвиди одговорност на службените лица за ненавремен одговор.
Рок: ноември 2008
Олеснување на постапката на проверка на сообразност на возилата и намалување на надоместокот за хомологација
Новите моторни возила што поседуваат европски сертификат за хомологација нема да подлежат на проверка на сообразност,
и за најмалку 30% ќе ги намалиме трошоците за типска хомологација, кои сега изнесуваат околу 70 .000 денари.
Атестирањето на вградените плински уреди во моторните возила ќе овозможиме да се врши во сите станици за технички преглед низ Република Македонија, што ќе доведе за зголемување на безбедноста во сообраќајот и намалување на трошоците.
Ќе го намалиме и надоместокот за регистрација на моторните возила за најмалку 30%.
Ќе елиминираме одредени ограничувања за изградба на бензински станици на автопатите
и ќе стимулираме изградба на бензински пумпи, мотели и паркинзи по должината на коридорите VIII и X.
3. Услови за вработување и пазар на работна сила
Поголема флексибилност на пазарот на работна сила, што треба да доведе до зголемување на бројот на новоотворени работни места
Соработка со социјалните партнери за остварување баланс, со кој истовремено ќе се стимулира вработувањето и ќе се гарантираат основните работнички права
Хармонизација на основиците, интегрирана наплата на придонеси и бруто-платата ќе доведат до намалени трошоци и отворање нови работни места
Елиминирање на ограничувањата при ангажирање на вработени на определено време
Поголема флексибилност во однос на утврдување на времето потребно за неделен одмор
Релаксирање на обврските во однос на стручното оспособување на вишокот на вработени за друго работно место
Олеснување на обврската за давање предност при повторно вработување на работници за извршување на исти работни задачи
Ќе ги олесниме ограничувањата што се однесуваат на ноќната работа
Флексибилност на работната сила
Проект за хармонизација на основиците, интегрирана наплата на социјални придонеси и даноци и воведување бруто-плата
Ќе ги олесниме процедурите за администрирање и плаќање на социјалните придонеси и даноците.
Во првата фаза, наплатата на сите социјални придонеси ја презема Фондот за пензиско осигурување,
а кон крајот на 2008 година Управата за јавни приходи ќе ја преземе наплатата на придонесите заедно со персоналниот данок на доход.
Со интегрираната наплата, ќе се намалат трошоците за администрирање на придонесите и ќе се подобри контролата.
Фирмите ќе заштедат време и средства за пресметување и поединечно плаќање на придонесите.
Истовремено, ќе ја завршиме хармонизацијата, во насока на изедначување на основиците за плаќање придонеси и персоналниот данок на доход, воведување на систем на плаќање придонеси на база на час, а не месечно за сите придонеси и изедначување на минималниот износ за плаќање на придонеси.
За работниците што работат со скратено работно време, придонесите ќе се пресметуваат и ќе се плаќаат врз основа на бројот на сработени часови .
Истовремено, ќе ја укинеме минималната основица за плаќање придонеси
и ќе воведеме концепт на бруто-плата, чии поволности најмногу ќе ги почувствуваат работниците.
Со овие реформи, ќе го намалиме јазот меѓу бруто и нето-платата, односно трошоците за работна сила, со што ќе го поттикнеме креирањето на нови работни места
и економскиот раст
и ќе ја намалиме сивата економија.
Рок: 2008-2009 година.
4. Регистрирање на имот
Поголема сигурност при купопродажба на недвижности
Стандардизација на купопродажните договори за недвижности
Префрлање на преостанатите запишани заложни права од интабулациските книги во регистарот на Катастарот
Сите преостанати запишани заложни права врз недвижности (хипотеки) и други права од интабулациските книги што се водат во судовите ќе ги пренесеме во регистарот на Катастарот.
Рок: декември 2008 година .
Измена на Законот за данокот на имот
Со цел да го скратиме рокот за заверка на договорите за пренос на сопственоста на недвижен имот кај нотар, како и уписот на преносот на правото на сопственост на недвижности во јавната книга, ќе ја разгледаме можноста доказот за платен данок на промет на недвижности да не биде услов за заверката .
Рок: декември 2008 година .
Стандардизација на купопродажните договори за недвижности
За да им олесниме на граѓаните и да им заштедиме средства за правни услуги, ќе подготвиме стандардизирани теркови на договори за купопродажба на недвижности, кои по ниски цени ќе бидат достапни во книжарниците и во електронска верзија на интернет.
Рок: декември 2008 година.
5. Пристап до кредити
Забрзување на постапката за стекнување, обработка и трансфер на податоци во Кредитниот регистар
Функционирање на Приватно кредитно биро
Кредитен регистар
Намалување на минималниот праг за кредити што се регистрираат
Во соработка со Народната банка, каде се води кредитниот регистар, ќе го намалиме минималниот праг за регистрирање на кредити на 5 .000 денари, од сегашните 150 .000 денари за физички и 500 .000 денари за правни лица.
Рок: ноември 2008 година .
Зголемување на базата на податоци
Кредитниот регистар покрај податоци од финансиските институции, ќе започне да користи податоци од друштвата за лизинг.
Со тоа, Народна банка ќе располага со поголем обем на информации за кредитната изложеност на правните и физичките лица.
Рок: ноември 2008 година .
Овозможување корисниците на кредити да имаат пристап до своите податоци
Во соработка со Народна банка, ќе овозможиме увид на кредитокорисниците во нивните лични податоци содржани во кредитниот регистар, а доставени од страна на банките и штедилниците.
Рок: ноември 2008 година .
Скратување на рокот за обработка и трансфер на податоци
Народна банка ќе започне со активности за добивање податоци на месечна основа од страна на банките и штедилниците, наместо досегашното квартално известување
и за скратување на периодот потребен за процесирање на информациите од 30 на 10 дена.
Рок: ноември 2008 година .
Формирање на приватно кредитно биро
Во соработка со здружението за банкарство, преземавме активности за основање на првото Приватно кредитно биро во Република Македонија, за што веќе ја донесовме соодветната правна рамка.
Приватното кредитно биро е во функција на подобра информираност на сите пазарни субјекти за кредитоспособноста на другите учесници.
Неговото функционирање ќе овозможи полесно добивање на кредити за дисциплинираните потрошувачи и спречување на презадолжувањето.
Рок: 2008 година .
6. Заштита на инвеститори
Зголемување на транспарентноста на работењето на фирмите
Подобрување на правната заштита на малцинските акционери
Подобрување на сигурноста на вложениот капитал
Објавување на зделките со заинтересирани страни во годишните извештаи на акционерските друштва
Со законски измени ќе овозможиме секоја трансакција која е одобрена како зделка со заинтересирана страна да се објавува во годишниот извештај на акционерските друштва.
Притоа, во годишните извештаи ќе бидат објавувани информации за големината на трансакцијата и начинот и постапката за нејзиното одобрување, како и објавување на податоци за фактите што се однесуваат на заинтересираната страна.
Рок: јануари 2009 година .
Определување на судија во постапка за обезбедување докази
Ќе овозможиме акционерите, кои поединечно или заедно претставуваат најмалку 10% од вкупниот број на акции на друштвото и имаат определени докази (факти) што упатуваат на тоа дека менаџментот на компанијата склучил зделка со заинтересирана страна, а тоа не е одобрено во согласност со закон или склучена е зделка која е на штета на малцинските акционери, да имаат право да побараат од судот во постапка за обезбедување докази да ги обезбеди доказите и фактите што се однесуваат на трансакцијата.
Рок: јануари 2009 година .
Воспоставување едношалтерски систем за регулирање на престој, вработување и заверка на сите видови документи потребни за легализирање на привремениот престој на странците во Република Македонија и на нивниот работен ангажман
Комплицираните и долги процедури за регулирање на престојот на странците и нивниот работен ангажман во Република Македонија е голем проблем, посебно за странските инвеститори и може негативно да влијае на нивните инвестиции.
Затоа, ќе преземеме активности за максимално поедноставување на овие постапки преку воспоставување на едношалтерски систем за регулирање на престојот и работниот ангажман на странците во нашата земја и на едно место да ги добијат сите потребни документи и дозволи.
Рок: декември 2008 година .
7. Плаќање даноци
Електронски портали за електронско плаќање даноци
Поедноставување на даночната постапка за малите и за средните претпријатија
Проширување на капацитетот на постојниот електронски Интернет-портал за плаќање даноци
Управата за јавни приходи ќе овозможи проширување на капацитетот на постојниот портал е-даночни е-даночни услуги, со цел мали и средни даночни обврзници да можат да поднесуваат даночни пријави, потврди за платен данок и други документи по електронски пат.
Постојниот електронски интернет-портал „е-даночни услуги“ е достапен за 174 големи даночни обврзници.
Функционирањето на е-порталот ќе ги елиминира посетите на Управата за јавни приходи од страна на даночните обврзници при плаќањето на данокот на добивка, ДДВ и на персоналниот данок на доход.
Рок: декември 2008 година.
Од јануари 2012, сите даночни пријави ќе се процесуираат по електронски пат.
Користење на анализа за контрола на ризикот при изборот на компании на кои се врши даночна инспекција и ревизија на даночното работење
Управата за јавни приходи ќе подготви препораки и методологија за користење на анализи за контрола на ризикот, при избор на компании кај кои се спроведува даночна инспекција.
Рок: континуирано.
Контакт-центар – обезбедување на квалитетни информации за сите даночни обврзници
Во напредна фаза е реализацијата на проектот за формирање на контакт-центар во рамките на УЈП кој ќе функционира на национално ниво.
Услугите на контакт-центарот ќе ја зголемат довербата, кредибилитетот и имиџот на Управата за јавни приходи, истовремено одговарајќи на потребите на клиентите – поедноставување на постапките, подобрување на услугите и елиминирање на бирократијата и корупцијата.
Контакт-центарот ќе ја намали потребата од директен контакт со вработените и посетата на канцелариите на УЈП и ќе овозможи едноставен и лесен пристап до даночни информации.
Рок: октомври 2008 година.
Е- услуги за сите даночни обврзници
За поедноставување на даночните процедури и намалување на административните трошоци и времето потребно за плаќање даноци преку интернет, покрај услугите за фирмите кои се големи даночни обврзници, УЈП ќе им овозможи на малите и средни претпријатија како и на физичките лица да плаќаат даноци електронски .
На овој начин ќе се елиминира директниот контакт со даночната администрација и ќе се олесни комуникацијата помеѓу (најмногубројните) даночни обврзници и УЈП.
Малите и средни даночни обврзници ќе ги користат овие услуги почнувајќи од 2008 година
додека услугите за физичките лица ќе бидат достапни почнувајќи од 2010 година.
Рок: 2010 година.
Од јануари 2012 оваа можност ќе стане задолжителна.
Намалување на даночната евазија и сивата економија
Во изминатиот период УЈП спроведе даночни инспекции во сите градови во Република Македонија.
Оние даночни обврзници што не плаќаат данок беа предупредени и соодветно санкционирани.
Како резултат на тоа, значително е намалена даночната евазија и зголемена е наплатата на даноците.
Исто така, преку надградување на постојниот систем за контрола ќе се зајакне задолжителното оданочување на нерегистрирани вршители на дејност
и преку едукација ќе се поддржи нивната регистрација.
Овие мерки ќе придонесат за намалување на сивата економија во Република Македонија.
Рок: континуирано .
Регионална даночна академија
Ќе формираме Регионална даночна академија, која ќе биде единствен центар за обуки на даночните администрации на земјите од Југоисточна Европа.
Во академијата ќе се врши обука и специјализација од областа на даночната проблематика во согласност со меѓународните и ОЕЦД-стандарди.
Целни групи во Македонија што ќе бидат покриени со едукативна програма се вработените во УЈП, финансиските работници од органите на управата, даночните советници, даночните обврзници, како и студентите од факултетите за општествени науки.
Формирањето на академијата ќе придонесе за подобрување на регионалната соработка за намалување на даночната евазија.
Рок: мај 2010 година.
Формирање на центар ВИЕС
За брза и квалитетна размена на податоци со европските даночни администрации ќе формираме ВиЕС-систем.
Овој систем ќе придонесе за усогласување на даночните практики со ЕУ-стандардите
и ефикасна имплементација на меѓународните договори за одбегнување на двојното оданочување.
Рок: февруари 2012 година .
8. Услови за тргување
Функционирање на Едношалтерски царински систем
Намалување на тарифните групи
Спроведување на инспекциските контроли на едно место и со една постапка
Функционирање на Царински едношалтерски систем (е-портал)
Царинската управа ќе започне со имплементирање на едношалтерски електронски систем за елек-тронско аплицирање и добивање увозно-извозни лиценци и дозволи и поднесување на барања за доделување на квоти.
Рок: ноември 2008 година .
Групирање на гранични царински инспекции и контроли
Царинската управа ќе изврши групирање на инспекциите кои се спроведуваат поединечно при извоз и увоз на стоки (даночни, фитосанитарни, гранична контрола, ветеринарни итн.) со цел вршење на инспекциите во една постапка и на едно место, заради намалување на потребното време.
Рок: декември 2008 година .
Изедначување/ намалување на стапките на постојните тарифни групи на слични производи
Со изедначување /намалување на стапките на одделни тарифни групи кои се однесуваат на слични производи ќе овозможиме поедноставување на царинската постапка, скратување на времето потребно за спроведување на инспекциите, олеснување на пополнувањето на царинската документација
и намалување на просторот за корупција што произлегува од можноста одредени видови стоки да се стават во категорија со пониска царинска тарифа.
Рок: декември 2008 година .
Забрзување на постапката за минување низ граничните премини и избор на најдобар граничен царински терминал
Царинската управа ќе спроведе истражување со кое ќе се измери времето што на превозниците им е потребно за поминување на граничните премини и ефикасноста на работењето на царинските тимови.
Ќе се идентификуваат најдобрите тимови, додека за останатите ќе се обезбеди дополнителна обука.
Врз основа на анализите, на квартално ниво ќе се врши избор на најдобар граничен царински терминал, каде во најкраток временски период се извршуваат царинските постапки за увоз и извоз.
Ова рангирање ќе помогне да се идентификуваат терминалите каде царинските постапки траат најдолго и ќе се преземат соодветни мерки за нивно забрзување и за подобрување на протокот на стоки и патници.
Рок: септември 2008 година .
Замена на постоејната софтверска апликација ASYCUDA со ново посовремено софтверско решение
Царинската управа ќе ја зајакне примената и следењето на фактори за контрола на ризикот во спроведувањето на инспекциите, преку модернизирање на постојната софтверска апликација.
Ќе се изготви план за имплементација на посовремено софтверско решение и замена на постојната софтверска апликација ASYCUDA.
Рок: декември 2008 година .
Зајакнување на борбата против нелегалната трговија и организираниот криминал
Царинската управа ќе го зајакне административниот капацитет и ќе ја зголеми соработката и размената на информации со државните институции и со институциите во рамките на ЕУ, со цел навремено откривање на нелегалната трговија и спречување на организираниот криминал.
Во соработка со реномираната консултантска куќа Crown Agents, ќе се детектираат недостатоците и ќе се преземаат мерки за нивно надминување и за модернизација на Царинската управа.
Рок: континуирано
9. Извршување на договори
Судски електронски портал
Електронско менаџирање на судските предмети
Судски електронски портал
Воведувањето на ваков портал нуди можност за електронско следење на статусот и фазите во кои се наоѓаат судските спорови;
следење на распоредот на судски рочишта;
пристапување до судските одлуки и пресуди;
објавување на правосилни пресуди
и пополнување и поднесување на судските пријави и документи.
Рок: декември 2008 година.
Електронски систем за управување со судски предмети
Со воведување на овој систем ќе се овозможи следење на судските предмети од нивно заведување до нивно решавање.
Постоењето на ваков систем ќе овозможи електронско следење на обемот на работа на судиите и нивниот учинок при решавањето на предметите;
следење на фазите во кои се наоѓаат судските предмети;
известување за крајните рокови за решавање на судските предмети;
автоматско закажување на судски рочишта
и пристапување до судските документи.
Анализа на работата на судиите
Ќе се анализира просечната должина на водење на судските предмети на секој поединечен судија, како и бројот на одложувања по предмет што ги направил судијата и просек на одложувања за секој судија.
Попрецизно ќе се следат перфомансите и работата на секој поединечен судија и ќе се врши рангирање на судиите според нивната успешност.
Рок: декември 2008 година .
Електронска база на судска практика на Врховниот суд
Придобивките од подготовка на електронска база на судски одлуки на Врховниот суд се поголема транспарентност и усогласеност при донесување на пресуди за исти или слични случаи од страна на пониските судови.
Рок: декември 2008 година .
Компјутеризација на судовите
Ќе обезбедиме компјутер со софтвер за секој судија, помошниците на судиите, обвинителите и нивните помошници и нивно системско поврзување.
Ќе спроведеме обука за користење компјутер и интернет за сите судии, обвинители и нивните помошници.
Рок: септември 2009 година .
Бесплатно учење англиски јазик за судиите и обвинителите
Ќе обезбедиме бесплатна обука за учење англиски јазик за секој судија и обвинител кој не го владее добро англискиот јазик по претходно спроведено тестирање за утврдување на степенот на познавање на англискиот јазик.
Ќе воведеме незадолжително и бесплатно изучување на втор странски јазик.
Од 2011 година услов за станување судија и обвинител ќе биде одличното познавање на англиски јазик.
Целта е македонските судии и обвинители полесно да ги следат глобалните случувања, најсовремената научна литература и обуките во развиените држави.
Рок: континуирано од 2008 до 2012 година
Алтернативен начин за доставување на судски покани
Преку измени во соодветните закони со кои се уредува доставувањето на судските покани, ќе овозможиме на барање на тужителот судската покана да се достави од страна на посебни субјекти што ќе бидат овластени да доставуваат покани за определен надомест.
Со тоа побрзо и навремено ќе се доставуваат судските покани, ќе се зголеми процентот на уредна достава
и ќе се скратат судските постапки.
Доколку лицето не може да се најде, во тој случај објавата на поканата на огласна табла и во службен весник, останува како краен метод за нормално и ефикасно функционирање на постапките.
Рок: декември 2008 година .
Незаведување на судски предмети за кои не се платени судските такси
Но, рокот за постапување по судските предмети започнува од моментот на нивно заведување во судот.
Многу често таксите не се плаќаат до 90 дена што придонесува за зголемување на вкупниот период за постапување по судските предмети.
За лица што немаат средства да ги платат судските такси, судот го утврдува нивниот материјален статус и применувајќи го институтот „сиромашко право“ во согласност со законот ги ослободува од плаќање на такси.
Рок: ноември 2008 година.
Зголемување на максималниот праг за судски спорови од мала вредност
Во согласност со законот за парнична постапка при решавањето на спорови од мала вредност се применуваат поедноставни судски постапки, со што трошоците и времето за решавање на овие предмети значително се намалува.
Затоа, зголемувањето на максималниот праг за спорови од мала вредност ќе придонесе за побрзо решавање на вкупниот број судски предмети.
Рок: декември 2008 година .
10. Затворање на бизнис
Доброволна ликвидација на фирма – експресно во рок од 7 дена
Комитет за побрзо разрешување на стечајните постапки во фирмите заради нивно рестартирање
Интернет-портал за објавување на правосилни одлуки за стечајните постапки
Едношалтерски систем за доброволна ликвидација на фирма
Ќе овозможиме забрзана постапка за доброволно затворање на фирма, која ќе овозможи брза, ефикасна и економична доброволна ликвидација.
Ќе предвидиме побрза постапка за бришење на друштвата што немаат ненамирени побарувања.
Доколку ликвидаторот утврди дека нема пријавено побарувања по истекот на 30 дена од денот на последната објава за ликвидација, друштвото ќе се брише од евиденција во рок од 7 дена.
Во рамки на Регулаторната гилотина ги скратуваме роковите за објавување на постапка за ликвидација: наместо од 15 до 30 дена, да се објавува во рок од 7 до 15 дена.
Роковите за повикување на доверителите да ги пријават своите побарувања ќе се преполоват од сегашните 60 на 30 дена.
Истовремено ќе воведеме рокови од неколку месеци во кои ќе треба да се заклучи постапката за ликвидација и да се намират доверителите, по што друштвото веднаш се брише од трговскиот регистар при Централниот регистар.
Заради предвидливост на постапката и креирање јасни правила, ќе го утврдиме начинот и постапката за впаричување на имотот на друштвото,
овластувањата и начинот на постапување на ликвидаторот
и воспоставување ефикасен систем на контрола на работата на ликвидаторот.
Рок: декември 2008 година .
Комитет за побрзо разрешување на стечајните постапки во фирмите заради нивно рестартирање
Целта на стечајот не е долгогодишна агонија и ограбување на фирмите, што беше случај со многу фирми во Република Македонија во изминативе 15 години, туку нивно рестартирање преку реорганизација и изнаоѓање на стратешки инвеститор.
За рестартирање на најголем дел од фирмите што се во стечај, ќе формираме комитет за рестартирање на фирми во стечај, во кој ќе учествуваат правни и економски експерти.
Комитетот ќе работи на побрзо и поефикасно решавање на поединечни стечајни постапки што траат со години, што ќе овозможи и враќање на работниците на работните места.
Истовремено, ќе спроведуваме континуирана едукација на стечајните судии и на стечајните управници.
Рок: Веднаш .
Воспоставување на регистар на побарувања при Централниот регистар
Со цел да обезбедиме заштита на доверителите од евентуално загрозување на нивните побарувања во текот на стечајните постапки ќе создадеме можност за регистрирање на побарувањата на доверителите од моментот на нивното настанување.
Доверителите што ќе ги регистрираат своите побарувања ќе можат полесно и побрзо да се намират.
Рок: октомври 2008 година .
Интернет-портал за објавување на правосилните одлуки во стечајните постапки
Ќе воспоставиме интернет-портал на кој судовите ќе ги објавуваат правосилните одлуки за стечајните постапки и детални информации за имотот што се продава.
На овој начин заинтересирани купувачи ќе можат на едно место да имаат увид на сите имоти врз кои има стечајна постапка што треба да придонесе за постигнување на повисока продажна цена.
Рок: ноември 2008 година .
Спроведување на задолжителни обуки за стечајните управници
Во насока на поголема специјализираност и професионалност во водењето на стечајните постапки, ќе воведеме континуирани задолжителни обуки на стечајните  управници од областа на правото, економијата и на менаџментот.
Рок: 2008 година .
Регулаторни реформи
Регулаторна гилотина - II дел
Регулаторната гилотина што даде одлични резултати, ќе биде континуиран процес.
И понатаму, ќе работиме на:
поевтинување на услугите на фирмите и граѓаните за добивање на документи, лиценци, дозволи, одобренија,
целосно имплементирање на правилото молчењето е одобрување, во сите закони каде е можно,
намалување на бројот на документи и на пропишаните рокови за нивно добивање,
намалување на бирократијата и на дискреционите права во регулативата,
при подготовка на секоја нова регулатива, деловнички ќе биде пропишано задолжително да се бара мислење од стопанските комори.
Проценка на влијанието на регулативата – РИА
Со цел да го спречиме повторното создавање на регулаторен товар, ќе изградиме ефикасен систем на заштита од ,,бирократизација” на прописите што треба да бидат донесени во иднина.
Ова ќе го направиме преку проект за оценка на сите нови прописи во постапката на нивното донесување, познат како РИА (RIA -Regulatory Impact Assessment).
Имено, при предлагањето на нова регулатива, министерствата ќе мора да обезбедат квалитетно образложение дека истата ќе влијае поволно врз бизнис-амбиентот.
Тоа ќе се обезбеди, меѓу другото, преку задолжителни консултации со бизнис-заедницата и со сите други субјекти на кои се однесува регулативата, синдикатите, невладините организации итн.
Без таква анализа и оценка, ниеден нов пропис нема да биде разгледуван од владата.
Овој проект ќе придонесе за креирање на подобра, потранспарентна и попредвидлива регулатива
и навремена проценка на ефектите и трошоците од новата регулатива за бизнисите и граѓаните.
Рок: континуирано.
Централизација на инспекторатите
Ќе спроведеме проект за централизација на сите инспекторати во едно координативно тело, заради поголема ефикасност и избегнување на чести и некоординирани посети на фирмите.
Рок: 2008 и 2009 година.
Јавни набавки со задолжителна електронска аукција
Во согласност со најновите законски измени ќе пристапиме кон задолжително спроведување на јавни набавки по пат на електронска аукција по системот на негативна лицитација, со што ќе се заштедат време и трошоци
и ќе се намали просторот за корупција.
Задолжителна продажба на државен имот по пат на електронска аукција
Со цел постигнување на поголема транспарентност, продажбата на државен имот ќе се одвива транспарентно по пат на електронска аукција.
Инвестиции
Инвестициите се основа за економскиот развој.
Ивестициите се значајни за отворање на нови работни места.
ВМРО- ДПМНЕ докажа дека е пријател на инвеститорите.
За домашните инвеститори, ги спуштивме даноците на најниско ниво во Европа,
спроведовме регулаторна гилотина и нејзиното спроведување ќе продолжи,
ја подобривме ефикасноста на катастарот,
ги намаливме трошоците за дозволи, уверенија и сл .
Финансиски ја поддржавме изградбата на првата индустриска зона во Битола,
а во иднина сме подготвени да ја поддржиме изградбата на нови индустриски зони во други градови во Македонија.
Упативме повик до сите општини што сакаат да подготват проект за индустриска зона, да урбанизираат земјиште за тоа,
а владата е подготвена дa партиципира со висок процент во инфраструктурното уредување.
Понудата до општините и градоначалниците и понатаму е отворена.
Истовремено, ќе ги намалиме трошоците на домашните фирми преку драстично намалување на стапките на социјални придонеси.
За странските инвеститори даваме исклучителни погодности во технолошко-индустриските развојни зони:
ослободување од данок на профит во првите десет години,
двојно понизок данок на персонален доход во првите 5 години,
ослободување од данок на реинвестирана добивка,
ослободување од ДДВ и царини,
бесплатна инфраструктура до зоната,
кофинансирање на дел од трошоците во согласност со законот за државна помош.
Домашните и странските инвеститори препознаа во ВМРО-ДПМНЕ политичка опција, која најдобро знае да го ослободи нивниот креативен потенцијал.
Како што ветивме во програмата Преродба во 100 чекори, во изминатиов период направивме многу работи на планот на подобрување на имиџот на Македонија и на привлекување инвестиции:
значително ја подобривме бизнис-климата.
Сите мерки за подобрување на бизнис-климата што ги реализиравме во изминатите две години, беа насочени кон создавање услови за зголемување на домашните и странски инвестиции, што е услов за развој на приватниот сектор и повисок економски раст.
Воспоставивме уникатна институционална архитектура за привлекување странски инвестиции, со кадровско и финансиско екипирање на агенцијата за странски инвестиции Инвест Македонија и назначивме двајца министри задолжени за привлекување странски инвестиции.
Спроведовме професионална кампања во реномирани светски весници за предностите за инвестирање во Македонија.
Формиравме Тим Македонија и одржавме Road shows во 5 земји (Италија, Австрија, Германија, Турција и САД) со над 15 градови за презентирање на можностите за инвестирање во Македонија
Започнавме со назначување на 23 економски промотори во 21 земја во светот за промовирање на Република Македонија како добра дестинација за инвестирање, по примерот на најуспешните земји во светот кои привлекле најмногу инвестиции.
Агенцијата за странски инвестиции ја издигнавме на многу повисоко ниво и со многу поголем буџет и проекти .
Започнавме со обука и доусовршување на дипломатите во дипломатско-конзуларните претставништва на Република Македонија задолжени за економски активности.
Донесовме сеопфатна Стратегија за привлекување странски инвестиции, со компаративни предности, таргетирани сектори и маркетиншки план.
Изработивме секторски студии со предностите за инвестирање во компаративните сектори: автомобилска индустрија, агробизнис, туризам, ИТ и фармација.
Ги промовираме погодностите за инвестирање во 4-те слободни економски зони: Скопје (Бунарџик), Скопје 2, Тетово и Штип.
Потпишавме договори за елиминирање на двојно оданочување
и договори за заштита на инвестиции со позначајните сегашни и потенцијални земји инвеститори.
И успеавме.
Домашните и странските инвестиции во 2007 се највисоки од 1991 наваму.
Странските директни инвестиции во 2007 достигнаа 240 милиони евра, што е двојно повеќе во однос на просекот од претходните неколку години, исклучувајќи ја приватизацијата на двата државни монополи (Телеком во 2001 и ЕСМ во 2006).
Само во првите два месеца од 2008 уште 100 милиони евра странски инвестиции влегоа во Македонија.
Во нашиот мандат светски познати фирми како Џонсон контролс, Џонсон Мети, Сосиете Женерал, Шведска млекарница, Мобилко Австрија, Хипо Алпе Адриа лизинг, Сава Ре осигурување, Триглав осигурување, Лакталис од Франција преку Данјуб груп, Мајлстоун, ИБЦ Израел, Газит Глоуб Израел, Поршебанк, Кејблтел, Централна Кооперативна банка инвестираа во Македонија.
И домашните инвестиции се зголемија како резултат на поволната бизнис-клима.
Тоа овозможи вкупните приватни инвестиции во 2007 да остварат номинален пораст од 16%.
Стапката на бруто-инвестиции во 2007 се зголеми на 24,2% од БДП, од 21,9% во 2006.
Домашните и странските инвеститори добро го почувтвуваа подобрувањето на бизнис-климата и затоа решија да ги зголемат вложувањата во нови претпријатија, машини и опрема, во нови работни места.
Довербата на инвеститорите е вратена.
Во периодот 2008-2012 продолжуваме понатаму.
Привлекувањето на странски директни инвестиции и зголемувањето на домашните инвестиции остануваат две клучни цели на новата влада на ВМРО-ДПМНЕ.
Визијата на ВМРО-ДПМНЕ е:
Да се донесе бизнис-светот во Македонија
и да се однесе Македонија во бизнис-светот!
Во мандатот 2008-2012 година, основни цели на ВМРО-ДПМНЕ во сферата на инвестициите ќе бидат:
Постигнување кумулативен прилив на странски директни инвестиции во износ од  2 милијарди евра во петгодишниот период 2008-2012;
Зголемување на домашните инвестиции.
Рок: континуирано;
Зголемување на стапката на учество на домашните и на странските инвестиции во БДП
Рок: заклучно со 2012 година;
Зголемување на странските вложувања во гринфилд и браунфилд-инвестиции.
Рок: континуирано;
Привлекување на инвестиции ориентирани кон извоз кои генерираат вработување,
технолошко претприемништво и иновација,
нови техники на раководење,
подобрена продуктивност и склоност кон изнаоѓање на локални добавувачи.
Рок: континуирано;
Зголемување на проектите од областа на јавно-приватно партнерство т .е . градење на ефективни државно-приватни партнерства.
Рок: континуирано;
Континуирано градење и одржување на имиџот на земјата како атрактивна инвестициска дестинација со поволна деловна клима;
Континуирана економска промоција на поволностите за странски инвеститори во Република Македонија.
Пораст на инвестициите
Годишен кумулативен прилив на странски директни инвестиции во вкупен износ од над 2 милијарди евра во петгодишниот период 2008 - 2012 година
Годишен прилив на странски директни инвестиции во опсег од 200-300 милиони евра, до крајот на 2008
Годишен прилив на странски директни инвестиции во опсег од 300-400 милиони евра, до крајот на 2009
Годишен прилив на странски директни инвестиции во опсег од 400 до 500 милиони евра, до крајот на 2010
Годишен прилив на странски директни инвестиции во опсег од 500 до 600 милиони евра, до крајот на 2011
годишен прилив на странски директни инвестиции во опсег од 600-750 милиони евра, до крајот на 2012
Целни земји и целни сектори
Автомобилски компоненти: САД, Италија, Германија, Австрија, Холандија, Велика Британија, Франција, Јапонија, Шведска, Јужна Кореја и Кина
Информатичко-комуникациска технологија: Германија, Холандија, Јапонија, Јужна Кореја, Кина, Велика Британија и Франција
Земјоделство и преработка на храна: САД, Италија, Германија, Австрија, Холандија, Велика Британија и Франција
Бизнис-услуги и аутсорсинг: САД, Италија, Германија, Австрија, Холандија, Велика Британија и Франција
Фармацевтска индустрија и медицински помагала: САД, Италија, Германија, Австрија, Велика Британија и Франција
Енергетика и обновливи извори на енергија: Германија, Австрија, Русија, Израел и Шведска
Градежништво и недвижности: Израел, Турција, Велика Британија, Австрија, Шпанија и Катар
Туризам и инфраструктура: СаД, Велика Британија, Италија, Германија, Австрија.
Рок: декември 2008 година
Маркетинг
Најмалку 20 Road Shows со ТИМ Македонија.
Рок: континуирано 4 години
Континуитет на кампањата Invest in Macedonia во најдобрите светски медиуми
Брендирање на локации што се совпаѓаат со перцепцијата на инвеститорите за нивните потреби.
Рок: декември 2008
Заземање позиција во однос на конкуренцијата.
Рок: декември 2009
Македонија да се стекне со репутација на земја во која инвеститорите добиваат многу високо ниво на професионална услуга.
Рок: декември 2008
Подготовка и имплементација на комуникациска стратегија за генерирање на инвестиции.
Рок: 2008 и континуирана имплементација
Економски промотори
Контактирање на 800 компании месечно во 21 земја во светот од страна на 23 економски промотори упатени на работа во странство, односно 10.000 компании годишно:
Германија (две лица); Италија; Грција со Кипар; Австрија; Чешка со Полска и Унгарија; Велика Британија со Ирска и Исланд; САД (две лица); Канада; Бенелукс; Словенија со Хрватска и Србија; Данска со Норвешка; Русија со Украина и Казахстан; Шведска со Финска и Балтичките земји; Бугарија со Романија; Чешка со Полска, Унгарија и Словачка; Шпанија со Португалија; Катар со ОАЕ, Саудиска Арабија и Кувајт; Израел со Јордан и Египет; Кина со Хонг Конг, Јужна Кореја и Јапонија; и Индија со Малезија, Сингапур и Австралија .
Втора фаза од овој проект е ангажирање на локални економски промотори во сите овие земји (државјани, по можност и родени и образовани во дадената земја каде вршат промоција), со можност за проширување и во други земји.
Локалните промотори кои се државјани на дадената земја, заедно со промоторите од Македонија би работеле во период од две години, вршејќи заеднички презентации.
Рок на ангажирање на локални промотори: јуни 2009 година .
Трета фаза на проектот:
Македонските промотори во целост се заменуваат со локални промотори што работат по договор, со фиксен паушал плус награда по учинок на успешно завршен поект.
Локалните промотори претходно ќе поминат соодветна обука, ќе работат заедно со македонските промотори, по што ќе продолжат сами.
Дипломатско-конзуларните претставништва и понатаму ќе останат база и логистика на промоторите.
Рок за почеток на целосно самостојно работење на локалните промотори и повлекување на македонските кои ќе бидат нивна поддршка од Македонија, од Агенцијата за странски инвестиции: јуни 2011 година.
Мали и средни претпријатија
Малите и средни претпријатија се носители на економскиот развој.
Малите и средни претпријатија создаваат преку 60% од БДП.
Малите и средни претпријатија вработуваат 2/3 од вработените лица.
ВМРО-ДПМНЕ е пријател на малите и средни претпријатија.
Политиката на ниски и едноставни даноци,
брзата и едноставна регистрација на фирма,
поедноставената регулатива и намалените трошоци за фирмите за административни документи спроведени со Регулаторната гилотина
и олеснетиот пристап до финансиски средства,
се основните фактори што го поттикнаа развојот на претприемништвото и на малите и средни бизниси во изминатите две години.
Најповолна средина за развој на секторот на мали и средни претпријатија е економија без бариери, во која функционира систем на соработка и вмрежување помеѓу бизнис-заедницата, владините и образовните институции.
Затоа, ќе реализираме повеќе проекти за секторот на мали и средни прет пријатија.
Проект Топ-менаџмент
Обука на најмалку 300 македонски менаџери во реномирани странски компании
Заедно со приватниот сектор ќе обезбедиме обука со практично работење заедно со менаџментот на странски успешни компании и со тоа доостручување на македонските менаџери од малите и од средните претпријатија, пред сè извозно ориентирани, по теркот на најдобрите европски и светски практики.
Целта на обуката и практиката е да се стекнат со модерни вештини и знаења за управување преку директна соработка со врвни светски менаџери во истородни компании од најразвиените земји во ЕУ и во СаД, каде ќе имаат можност одблиску да го следат процесот на управување.
Македонските менаџери ќе имаат едномесечна теоретска обука во Македонија за принципите на планирање, управување, одлучување, преговарање и маркетинг, по што ќе добијат двомесечна практика во истородни компании во поразвиени земји како што се Словенија, чешка, Полска и сл.411
Потоа, ќе следи уште една двомесечна практика (твининг-програма) во компании од високоразвиените земји од ЕУ, САД, Канада, Норвешка, Швајцарија и од Исланд, работејќи секојдневно заедно со нивниот менаџмент.
Директната размена на искуства ќе овозможи подобрување на практичните знаења за претприемништво, менаџмент, техники на водење преговори, нови маркетиншки стратегии, методи на продажба, современи техники за освојување нови пазари и друго.
Престојот во странските компании треба да доведе до проширување на хоризонтите на македонските менаџери, учење на нови практични менаџментски техники од најуспешни менаџери, воспоставување контакти и наоѓање на потенцијални пазари за пласман на домашните производи и услуги.
Ефектите од овој проект директно ќе придонесат за зголемување на конкуреноста на македонските претпријатија
и за нивна експанзија на регионалните и светски пазари.
Проектот ќе го спроведуваме во следните три години, од 2008 до 2011 година, при што ќе обучуваме по најмалку 100 менаџери годишно.
Рок: 2008 – 2011 година .
Канцеларии за мали и средни даночни обврзници
Во 2007 и 2008 година го реализиравме првиот пилот-проект во Штип за подобрување на услугите за малите и средни даночни обврзници преку јакнење на административните и технички капацитети на Управата за јавни приходи за опслужување на овој вид даночни обврзници.
Го подобруваме квалитетот на услугите,
ја јакнеме контролата и комуникацијата со малите и средни даночни об-врзници,
што ќе придонесе и за намалување на сивата економија.
Користејќи ги овие позитивни искуства ќе продолжиме со реорганизирање на останатите 5 канцеларии за мали и средни даночни обврзници во Република Македонија, во Штип, Тетово, Струмица, Битола и во Прилеп, со цел да воспоставиме олеснети процедури за пријавување и плаќање даноци.
Рок: март 2010 година .
Бизнис-академија - центар за менаџерско образование
Во договор со стопанските комори започнавме активности за формирање центар за менаџерско образование, кој ќе прерасне во Академија на менаџери (Проект предвиден во програмата Преродба во 100 чекори).
Центарот ќе ги обедини најуспешните домашни претпријатија што ќе помогнат во организирање обука за менаџери од малите и од средните претпријатија.
Обуката ќе биде наменета за подигање на нивото на корпоративно управување, современ менаџмент, управување со финансиски текови, стекнување знаења за водење преговори, стекнување вештини за управување со ризици, подобрување на техниките за маркетинг и продажба, итн.
Со ваквите активности ќе придонесеме да се зголеми продуктивноста на македонските менаџери и фирми
и да се премости јазот меѓу кадарот што произлегува од образовниот процес и кадарот баран на пазарот.
Неколку странски познати универзитети и компании веќе најавија свој придонес.
Рок: декември 2008 - континуирано .
Формирање миниасоцијации на мали претпријатија
Во соработка со стопанските комори, започнавме активности за формирање  миниасоцијации на мали претпријатија (Проект предвиден во програмата Преродба во 100 чекори).
Целта на миниасоцијациите на истородни мали претпријатија е нивно регионално поврзување,
навремена информираност и помош во заедничкиот настап на странски пазари,
заеднички транспорт на стоки,
организирано саемско претставување и слично.
Рок: декември 2008 .
Проект Самовработување:
Започнување  бизнис за 10.000 невработени лица од 2008 до 2012
Преку проектот “кредити за самовработување” во 2007 обезбедивме 6 милиони евра финансиска поддршка за отпочнување бизнис за 2 .000 невработени лица.
Успешниот почеток на проектот и големиот интерес на граѓаните нè поттикна да обезбедиме дополнителни средства во износ од 24 милиони евра за самовработување на уште 8 .000 невработени лица во периодот 2008-2012 година.
Со тоа, вкупно 10 .000 граѓани ќе обезбедат работа и пристоен живот за себе и за сопствените семејства.
Потоа, по периодот на враќање на овие средства, истиот кредитен фонд ќе се реинвестира и ќе се дава на нови баратeли под исти услови.
Овие вкупно 24 милиони евра,  во наредните 10-15 години, преку нивно давање кредити, па враќање на тие кредити и повторно давање на веќе вратените пари на други корисници итн., ќе помогнат повеќе десетици илјади невработени лица  да се самовработат, со можност за додатни вработувања, преку отворање на мал бизнис.
Проектот предвидува доделување кредитни средства од 3 .000 евра за едно работно место на невработени лица кои се заинтересирани да почнат сопствен бизнис, со можност за здружување на најмногу 5 лица.
Проектот е насочен и кон лицата што останале без работа заради стечај или се прогласени за технолошки вишок.
Овие лица за отварање на едно работно место и започнување на бизнис ќе добијат по 4 .000 евра, или најмногу 20 .000 евра ако се здружат 5 лица.
Каматната стапка е исклучителни ниска, само 1% годишно, а рокот на отплата е 4 години од кои првата година е грејс-период.
Потребна е хипотека или залог во сооднос 1:1, или еден кредитоспообен жирант.
Новите бизниси ќе бидат главно во агробизнисот, занаетчиството, личните услуги, трговијата, производството, угостителството и туризмот, преку формирање на мали претпријатија.
За идните корисници на кредитот, ќе се врши бесплатна обука за основни познавања од водење бизнис: регистрација, сметководство, бизнис-план, маркетинг, работни односи итн.
Рок: 2008-2012
Еквити-фондови
Владата на ВМРО ДПМНЕ ќе поддржи формирање на инвестициски еквити-фондови.
Постоењето на вакви фондови е значајно за развојот на економијата, бидејќи преку нив се врши докапитализација на малите и средни приватни претпријатија, коишто имаат потреба од капитал и know how.
По неколку години фондовите би излегле од приватните претпријатија во кои вложиле, преку продажба на својот удел.
Вредноста на акциите ќе биде зголемена заради развојот на претпријатието, кое се должи на влогот на капитал, знаење и иновации од консултантите или привремениот професионален менаџмент обезбедени од страна на еквити-фондовите.
За оваа намена, ќе издвоиме од три до пет милиони евра во 2008 година.
Можно е ваков вид инвестиција и во наредните години доколку се најдат соодветни реномирани партнери со професионален менаџмент (инвестициски фондови, комерцијални банки, познати меѓународни компании, институционални инвеститори, ЕбРД, УСАДД, ИФЦ, и други).
Учеството на државата нема да биде поголемо од 1/3 од капиталот на фондот.
Рок: 2008-2012 година
Мали ама Големи (МаГ)
Ќе го поддржиме финансирањето на трошоците за производството и влез на нови пазари за малите претпријатија-извозници
и ќе понудиме бесплатни совети за маркетинг.
Поддршката ќе можат да ја користат за:
1/ набавка на репроматеријали за производство за извоз;
2/ покривање на трошоците за маркетинг;
3/ развој на дистрибутивна мрежа во странство итн.
Средствата се обезбедени од страна на Македонската банка за поддршка на развојот.
Рок 2008-2012 година
Вмрежување со 400.000 претпријатија во ЕУ-мрежата на претпријатија
Преку поддршка на едношалтерскиот систем за мали и средни претпријатија, ќе им овозможиме на нашите мали и средни бизниси вмрежување со преку 400.000 претпријатија во ЕУ.
Овој проект е дел од Рамковната програма на ЕУ за конкурентост и иновации 2007-2013, која предвидува финансиски средства за малите и средни претпријатија за подобрување на конкурентноста и иновативноста, поголем пристап до информации и реализација на научно-истражувачки проекти.
Програмата ќе ги обедини стопанските комори, здруженијата на претпријатија, универзитетите и научните и развојните центри од земјите на ЕУ.
ИКТ за развој на мали и средни претпријатија
Владата ќе ги охрабри претпријатијата, вклучувајќи ги и малите и средните претпијатија, да ја користат информациско-коминикациската технологија (икт) во поголеми размери
и да изгради механизми кои им овозможуваат на претпријатијата успешно да учествуваат на глобалниот пазар.
Владата ќе го поддржува воспоставувањето на заедници на купувачи и продавачи, со цел унапредувње на е-довербата (e-confidence) и заштита на потрошувачите преку целосна регулација на  потрошувачките права на интернет, за што ќе изготви пакет законски и организациски измени за овозможување на е-работа (e-Work), работа и учење на далечина.
Владата исто така ќе поддржи примена на електронските документи и потписи во домашната и прекуграничната трговија, како и во комуникацијата со државните институции.
Затоа ќе се изработи студија за потреба од воведување на стандардизирани икт-решенија за малите и средни претпријатија и насоки за нивна поддршка.
Рок: 2009-2010 година
Инфраструктура
Инфраструктурата е од суштинско значење за развојот на економијата, земјо-делството, образованието, за квалитетот на живот на граѓаните.
Македонија е вековна балканска крстосница, со стратешка географска положба, во која се крстосуваат главните коридори исток-запад и север-југ.
Тоа е наша компаративна предност.
Владата на ВМРО-ДПМНЕ во периодот 2006-2008 година реализираше бројни инвестиции во областа на патниот, воздушниот и железничкиот транспорт,  градежништвото, водоснабдувањето и одводот на урбаните отпадни води, како и во руралните подрачја.
Но, ние тука не застануваме.
Тоа беше само почеток.
Продолжуваме понатаму.
Со нови проекти, со нови вложувања во инфраструктурата, ќе работиме и понатаму за рамномерен регионален развој на сите делови од нашата држава,
за економски развој,
за влез на странски инвестиции
и за отворање на нови работни места.
Нашите цели се јасни.
Ние сакаме развиена патна мрежа,
урбанизација на просторот за влез на нови инвестиции,
современа железничка мрежа,
модерни аеродроми,
примена на современите технолошки достигнувања во електронските комуникации,
целосно либерализиран телекомуникациски пазар,
справување со урбаниот хаос,
изградба на современи водоводни и канализациски структури за подобар живот на граѓаните на Република Македонија.
1. ТРАНСПОРТ
ПРОЕКТ ЗА РЕКОНСТРУКЦИЈА И РЕХАБИЛИТАЦИЈА НА РЕГИОНАЛНИТЕ И ЛОКАЛНИТЕ ПАТИШТА – 120 милиони евра
Рок: 2008 -2011 година
Во насока на подобрување на патната инфраструктура во земјава, обезбедивме 120 милиони евра: 70 милиони евра од Светската банка и 50 милиони евра од Европската банка за обнова и развој.
Ова ќе овозможи да се реализира најголем инвестициски циклус во локалната и регионална патна мрежа од осамостојувањето на Република Македонија.
Се одлучивме за ваков проект затоа што локалните и регионалните патишта се наше секојдневие, нешто што најчесто го користиме во секојдневното движење.
Со средствата ќе изградиме и реконструираме над 2 .000 км локални и регионални патишта, со што значајно ќе ја подобриме вкупната инфраструктура.
Во проектот се опфатени 11 регионални патни правци:Р-104 Илинден - КалуѓерецР-105 Ржаничино - Овче ПолеР-107 Лакавица - ДреновоР-110 Давидово - РабровоР-206 Поврзување со М2 - Кратово - поврзување со М-5Р-418 Струга - Дебар (Р-409)Р-505 Макази (М-5) – Долно Дупени (граница со Грција)Р- 513 Прилеп - КичевоР-516 Прилеп - КривогаштаниР-527 Превалец (М-5) - СтојмировоР-604 Струмица (М-6) – Нов Дојран - Дојран (граница со Грција)
Дополнително, планираме изградба и на други патни правци, вклучувајќи ги и:Конче - РадовишТаор - Катлановос .Вашарејца - с . Бучимс .Трап - с . Будаковос .Новаци - с .Трап
За избор на локални патишта побаравме мислење и препораки и од локалната самоуправа и месните заедници во општините, ценејќи дека тие најдобро ги знаат приоритетите на својата општина и потребите на граѓаните.
Заедно со Светска банка, утврдивме правична формула според која ќе се одреди колку километри локални патишта ќе се инвестира во секоја од 84-те општини во Република Македонија.
ИЗГРАДБА НА КОРИДОР 10 Изградба на дел од Коридор 10 (Демир Капија - Смоквица)
Рок: 2008-2012 година
До крајот на 2008 година ќе ја заокружиме финансиската конструкција и целосно ќе ја изготвиме проектната документација со цел да започне изградбата на остатокот од автопатната мрежа од коридор 10, во должина од 27 км на правецот Демир Капија - Смоквица.
Делница Табановце - Куманово
Рок за почеток на градбата: 2009 година
Во 2007 година ги реализиравме подготвителните активности за градба на делницата Табановце – Туманово, со ревизија на главниот проект за делницата во должина од 7,3 километри и изработка на проект и физибилити-студија за финансиско-економска оправданост.
До крајот на 2008 година ќе започне изградбата на делницата.
ИЗГРАДБА НА КОРИДОР 8
Рок: 2008-2012
Коридорот 8 како една од двете паневропски оски што поминуваат во Република Македонија и понатаму ќе остане приоритет за Владата на ВМРО-ДПМНЕ.
Во следниот период планираме да ги изградиме или да ја започнеме изградбата на следните делници и кракови:
- изградба на  Обиколница Скопје (дел од коридор 8).
Првиот дел ќе се пушти во употреба до јуни 2008, вториот дел до декември 2008 година;
Куманово (Романовце – Длабочица - Деве Баир) – Крива Паланка (подготовките за изградба се почнати во 2007 и завршуваат во август 2008, следува експропријација .
Почеток на изградба во 2009 или најдоцна во 2010 година);
Кичево (Требениште – Охрид – Подмоље – Струга - Ќафасан) – Ќафасан (Подготовките за изградба се почнати во 2007 и завршуваат во август 2008, следува експропријација .
Почеток на изградба во 2009 или најдоцна во 2010 година);
Велес – Штип - Делчево-Граница, Велес – Прилеп – Битола – Ресен - Охрид (Струга) - граница
Миладиновце - Свети Николе - Штип
(подготовките за изградба за последните две траси се започнати кон крајот на 2007, и ќе завршат во 2009.
Потоа следува експопријација.
Изградбата треба да започне најрано кон крајот на 2010, а најдоцна во 2012 година).
Подобрување на сообраќајната мрежа во Скопје
Рок за почеток: 2011 година .
Ќе ја подобриме сообраќајната мрежа во Скопје преку ново поврзување на Аеродром со Карпош 1 и Чаир со Капиштец, преку надвозници или подземни тунели, со неколку излези и влезови на неколку места.
Проектот ќе започне најдоцна во 2011.
Дотогаш ќе се одвиваат подготвителни активности, во согласност со законот.
Проектот ќе се изработи во соработка со градот и општините, со цел да се овозможи полесно одвивање на сообраќајот во главниот град на Република Македонија.
Изградбата ќе трае неколку години.
1.1 КОНЦЕСИЈА НА ПАТИШТА
Рок: декември 2008 година
Со реализација на проектот “консултантски услуги за концесии на патишта со наплата на патарина во Република Македонија“, ќе се обидеме да ги опфатиме делниците по должината на Коридорот 8 од Ќафасан до Деве Баир, како и други патни правци од големо значење за квалитетно поврзување помеѓу населените места и на Република Македонија со државите од регионот и пошироко, кои ќе ги доделиме на концесија по пат на тендер:Деве Баир - Куманово (источен дел од Коридор 8),Гостивар до Требеништа и албанска граница (јужен и западен дел од Коридор8,Велес – Штип – Делчево,Велес – Прилеп – Битола – Меџитлија,Битола – Ресен - Охрид иСтенковец – Блаце, кој не е дел од Европската патна мрежа, но претставува главна врска со Косово.
За овие патни правци владата ќе се обиде да најде концесионер.
Доколку не најде, тогаш ќе се оди на државно финансирање, како што беше наведено погоре.
ИЗГРАДБА И МОДЕРНИЗАЦИЈА НА ДРУГИ ПАТНИ ПРАВЦИ
Рок: 2008-2009 година
Владата на ВМРО-ДПМНЕ, во периодот 2008-2009 ќе пристапи кон изградба и  модернизација на следните патни правци:
изградба на Радовиш - Струмица – подготовките се во финална фаза,
Делница Смрдлива Вода – Скијачки Центар Кожуф – подготовките се во финална фаза.
Делници чија изградба или реконструкција ќе започне и ќе се одвива во текот на 2008 година:изградба на трета лента на делницата од Дреново до Прилеп низ планинскиот превој Плетвар –започнато,изградба на патен правец за Сончев град, Сопиште, Скопско – во тек е подготовка на проектна документација,делница Порече - Скопје, Скопско – во тек е подготовка на проектот, изградбата на патот ќе започне до крајот на 2008 година,реконструкција со проширување на регионален пат Р-409 –Дебар –Бошков Мост,клучка Прдејци – подготовките се во финална фаза,булевар Железничка – Охрид – подготовките се во финална фаза.
ВОВЕДУВАЊЕ ЕЛЕКТРОНСКА НАПЛАТА НА ПАТАРИНА
Рок: континуирано во 2009 и 2010
Владата на ВМРО-ДПМНЕ во 2009 и 2010 година ќе воведе интегриран електронски систем за наплата на патарина, кој ќе поддржува готовинско и безготовинско плаќање.
Со овој систем ќе се намали влијанието на човечкиот фактор и можноста за злоупотреба и корупција.
Новиот систем за наплата на патарина ќе вклучува потсистеми за детекција и категоризација на возилата, за видео надзор, за извршување на трансакции и за регулација на сообраќајот.
Се предвидува на секоја наплатна станица да има една сообраќајна лента за електронска наплата на патарина без запирање на возилата.
Електронска распределба на меѓуградски и меѓународни линии
Рок: континуирано во четиригодишниот мандат
При распределбата на дозволите за камионски превоз на стоки од квотата на ЦЕМТ и во иднина ќе се применува софтвер за електронски начин на распределба, со што овозможуваме висок степен на транспарентност при распределбата и елиминирање на човечкиот фактор во процесот на одлучување.
Проект за санација и зајакнување на мостовите во Република Македонија
Рок: декември 2008 година
Проектот за зајакнување и санација на мостовите во Република Македонија се спроведува со поддршка од НАТО и претставува еден капитален градежен зафат со кој се подобруваат условите за транспорт во земјава.
Во 2008 година ќе ја спроведеме втората фаза од реконструкцијата на оштетените мостови и ќе ја продолжиме санацијата на 21 мост на потегот Демир Капија – Гевгелија на патот М1 на делницата Демир Капија - Гевгелија.
Изградба на мост во Сарај
Рок: март 2009 година
“Санација на мостот на река Треска, на локалниот пат село Глумово - село Шишево”, општина Сарај
и “изградба на армирано-бетонски мост на река Треска, на локалниот пат село Глумово - село Шишево”, општина Сарај (нов мост-близнак, како втора сообраќајна лента)
Владата на ВМРО-ДПМНЕ во 2008 година, ќе продолжи со изведување на градежните работи, а со цел реализација на горенаведените проекти, врз основа на изготвената проектна документација.
Развој на туристички транспорт
Рок: 2008-2012 година
Туристичкиот транспорт има за цел подобрување на транспортните можности за рекреативното патување и намалување на сообраќајот во туристичките места.
Затоа, ќе воведеме посебни автобуски линии помеѓу Струга и Охрид во периодот мај – септември, кога е зголемена фреквенцијата на туристи.
1.2 ТРАНСФОРМАЦИЈА НА ПАТНИОТ СЕКТОР
Рок: декември 2010
Трансформацијата на патниот сектор кој ќе се овозможи преку донесување на нов закон за јавни патишта и закон за трансформација на ЈП Македонија Пат.
Со овие закони ќе се воспостави правна рамка за започнување на процесот на трансформација на Фондот за патишта и ЈП Македонија Пат, кој се очекува да заврши најдоцна до декември 2010 година.
1.3 НАДГРАДБА И МОДЕРНИЗАЦИЈА НА ЖЕЛЕЗНИЧКАТА МРЕЖА
Рок: 2008-2012 година
По успешно завршената трансформација и поделба на ЈП Македонски железници на железнички транспорт и инфраструктура и можноста за постепен влез на приватен капитал, ВМРО-ДПМНЕ и понатаму ќе се залага за модернизација и надградба на железничката инфраструктура, особено на следните делници:Куманово – Бељаковце - Деве баир,Табановце – Гевгелија,Битола – Кременица,Скопје – Кичево.
Доколку за некоја неизградена железничка делница се најде интерес кај потенцијални концесионери, можен е и овој модел на изградба.
Доизградба на железничката пруга по должина на Коридорот8
Рок: 2008-2012 година
Заедно со Бугарија, Италија и Албанија ќе продолжиме со лобирање и аплицирање во меѓународните финансиски институции, банките и фондовите на ЕУ, со цел обезбедување на финансиски средства за доизграба на делниците кои недостасуваат на територијата на нашата земја.
Во изминатиов период успеавме да обезбедиме 2 .8 милиони евра за изработка на физибилити-студија, како и Студија за проценка на животната средина.
Модернизација на железничката пруга по должина на Коридорот 10
Рок: 2008-2012 година
Во изминатите две години успеавме да обезбедиме финансиски средства за изработка на физибилити-студија, Студија за проценка на животната средина и инвестициско-техничка документација за одделни секции.
Ќе настојуваме да обезбедиме средства од меѓународните финансиски институции, банките и фондовите на ЕУ за рехабилитација на делницата Велес – Згрополци - Демир Капија и Битола - Кременица.
Обновување на возниот парк на Македонски железници Транспорт АД
Рок: 2009 година
Развојот на македонските фирми бара дополнителен број вагони за логистичка поддршка.
Владата на ВМРО-ДПМНЕ планира купување на најмалку 100 вагони.
За таа цел, во 2008 веќе се обезбедени 2.2 милиони евра.
Набавката на 100 нови вагони ќе ја завршиме до крајот на 2009 година.
Паралелно на тоа, ќе извршиме и репарирање на постојните вагони.
Растот на извозот и производството бара ваков вид инвестиција од државата.
Определување на надоместок за користењето на мрежите на Македонските железници
Рок: декември 2008 година
Во наредните неколку месеци, ќе продолжиме да работиме на одредување на модел врз основа на кој ќе се пресметува надоместокот за користење на железничката инфраструктура, кој превозникот треба да го плаќа на управителот на инфраструктурата.
На тој начин ќе се обезбедат финансиски средства за подобрување на состојбата на железничката инфраструктура, односно нејзина рехабилитација.
Воведување на електронска наплата на билети во патничкиот железнички сообраќај
Рок: септември 2009 година
Владата на ВМРО-ДПМНЕ ќе работи на создавање на услови за воведување на електронско издавање на билети во патничките возови, како и во самите железнички станици.
Рехабилитација и тековно инвестициско одржување на железничката пруга во Република Македонија
Рок: континуирано во четиригодишниот мандат
Владата во 2008 година издвои 181 милион денари за рехабилитација и тековно инвестициско одржување на железничката пруга.
До крајот на 2008 година ќе се реализираат следните активности:
Сигнализација и осигурување на железничка станица Скопје – Југ,
Осигурување на патни премини на железничка пруга Скопје – Тетово,
Ремонт на железничка пруга Распатница А – Илинден во должина од 4 км,
Изработка на проект за реконструкција и ремонт на железничка пруга Табановце – Карпош,
Ремонт на железничка пруга Дуброво – Демир Капија во должина од 2 км,
Санација на потпорни ѕидови по должина на железничка пруга Ногаевци – Гевгелија,
Електрификација на железничка пруга Градско – Шивец,
Осигурување на патни премини на железничка пруга Велес – Битола,
тековно и инвестициско одржување на пругите во Република Македонија .
2. ПРОЕКТИ ВО ГРАДЕЖНИШТВОТО
2.2 СТАНБЕНА ИЗГРАДБА
Владата на ВМРО-ДПМНЕ ќе продолжи со својата темелна определба да создаде поволни услови за изградба на станови, особено за онаа категорија граѓани кои немаат можност да градат или да купат сопствен стан.
Ќе продолжиме со инвестирање и изградба на проектот за 2.500 социјални станови,
станови за брачни парови,
станови за комерцијална продажба,
за лица со ниски примања,
за деца излезени од домовите без родители и сл.
Изградба на станови наменети за млади брачни двојки
Владата на ВМРО-ДПМНЕ ќе продолжи со изградба на станови наменети за млади брачни парови на 6 објекти во Скопје со 321 стан и во зависност од потребите и слободните локации ќе ја прошири изградбата и во другите урбани центри во државата
Изградба на социјални станови
Во првата фаза до 2009 ќе изградиме минимум 20 објекти со 1.045 социјални станови (50 од нив и за деца излезени од домовите за деца без родители кои го немаат решено станбеното прашање),
со површина од 35-45 м2 за решавање на станбеното прашање на социјално загрозени категории на граѓани и тоа во Скопје (4 згради -276 стана), Битола (2 згради -148 стана), Охрид (1 зграда -71 стан), Гевгелија (2 згради -44 стана), Прилеп (1 зграда -75 стана), Кичево (1 зграда -32 стана), Македонска Каменица (1 зграда -29 стана), Кочани (1 зграда -29 стана), Берово (1 зграда -45 стана), Крива Па-ланка (1 зграда -46 стана), Штип (1 зграда – 91 стан), Кавадарци (1 зграда  - 30 стана), Струмица (1 зграда -43 стана), Гостивар (1 зграда -62 стана) и Дебар (1 зграда -24 стана).
Потоа следува втората фаза од уште најмалку 500 стана во различни градови ширум земјата (почеток на градба на втората фаза е крај на 2009, 2010 и 2011).
Изградба на комерцијални станови наменети за продажба
Ќе продолжиме со реализација на изградбата на започнатите 6 објекти со 351 стан во градба наменети за продажба во следниве градови: Скопје (49 стана), Битола (149 стана), Прилеп (56 стана), Штип (48 стана), Кавадарци (19 стана), Велес (30 стана).
Во согласност со програмата предвидуваме завршување и предавање на објектите во употреба во 2008,
а ќе изградиме уште 8 нови објекти со 280 стана до крајот на 2009 година и тоа во Скопје ( 5 објекти - 165 стана), Битола (1 објект - 10 стана), Охрид (1 објект - 70 стана) и Струмица  (1 објект - 35 стана).
Изградбата ќе продолжи и во 2010 и 2011 година.
Довршување на Проектот Ф/ П 1340 – проект за изградба на станови за лица со ниски примања
За лицата со ниски примања, ќе најдеме решение за изградба на 1 објект со 38 стана во Делчево.
2.2 ВОДОСНАБДУВАЊЕ И ОДВЕДУВАЊЕ НА УРБАНИ ОТПАДНИ ВОДИ
Изградба на водоводни и канализациски системи
Рок: декември 2008
Во наредниот четиригодишен мандат ќе продолжиме да инвестираме во изградба, реконструкција и санација на водоводни и канализациски системи.
Посебно внимание ќе посветиме на изградбата на пречистителни и филтер-станици.
Само за 2008 година предвидена е почеток на изградба на водоводни системи во следните општини:
Арачиново Битола Дебарца Долнени Кавадарци Конче Кратово Крушево Липково Могила Ново Село Петровец Ранковце Сопиште Струмица Бутел и Шуто Оризари.
За 2008 година предвиден е почеток на изградба на канализациски системи во следните општини
Валандово Велес Гостивар Градско Дебар Желино Зелениково Илинден Крива Паланка Куманово Новаци
Охрид Пехчево Прилеп Радовиш Свети Николе Тетово Чашка Штип Ѓорче Петров Кисела Вода Сарај.
50 милиони евра за изградба на водоводни и канализациски системи
Владата на ВМРО-ДПМНЕ донесе одлука да аплицира пред меѓународните финансиски институции и билатерални кредитори за добивање заем за финансирање на изградбата на водоснабдителни и канализациски системи согласно критериуми за рангирање и согласно пречистена листа на приоритетни проекти добиени од барањата од општините и месните заедници во Република Македонија, според кои ќе бидат доделени вкупно 50 милиони евра.
Санација на каналите Билјанини Извори и Св. Наум во Охрид
Рок: 2008 – 2009 година
Со цел подготовка за воспоставување на езерската линија Подградец, Албанија-Св. Наум - Охрид, Владата на ВМРО-ДПМНЕ ќе преземе обврски за санација на каналите Билјанини извори и Св .Наум во Охрид, која е неопходна заради воведувањето на оваа бродска линија,
која дополнително ќе ги зајакне трговските врски помеѓу двете земји и ќе овозможи развој на туризмот.
Водоснабдување на Свети Николе
Рок: во текот на 2008 година
До целосното завршување на изградбата на хидросистемот за водоснабдување „Злетовица“ за седум општини, меѓу кои е и градот Свети Николе, се предвидува изградба на алтернативно водоснабдување, со кое ќе се покрие долгогодишниот недостиг на вода на Свети Николе.
Средствата за изградба Владата веќе ги префрли на општина Св. Николе и изградбата е при крај.
Буџетски средства за Проект финансиран од странска донација: “Водоснабдување на Прилеп”
Рок: 2008 година
Реализација на овој проект започна во 2007 година, а ќе се одвива и во 2008 година.
Во 2008 година за овој проект во буџетот обезбедивме 31 милион денари.
Водоснабдување на Тетово со зафаќање на површинските води од Студена Река и река Пена, во општина Тетово
Рок: 2008 година
Во текот на 2007 година отпочнати се активности за изведување на градежните работи на дел од проектот на потегот од зафатот на Студена Река кон филтер-станицата за преработка на вода.
Реализацијата на градежните работи ќе продолжи и во текот на 2008 година.
Изградба на водоснабдителни системи за населените места Центар Жупа и Бро-штица (општина Центар Жупа), Скудриње (општина Маврово-Ростуше), Нераште (општина Теарце) и Оризаре (општина Липково)
изградбата ќе започне до крајот на 2008 .
Изградба на канализациски системи за населените места Ложане -Велешта (општина Струга), Слупчане (општина Липково), Тромеѓа (општина Куманово), Конопница (општина Крива Паланка), Чегране (општина Гостивар) и Иванковци (општина Велес)
Проектите ќе се реализираат во текот на 2008 година .
Подобрување на водоснабдување на населени места во околината на Скопје: Радишани
Рок: 2008 година
Во текот на 2008 година ќе го реализираме проектот за водоснабдување на Радишани, изградба на потисно-повратен цевковод и доизградба на резервоар за ниска зона, со што ќе се овозможат подобри услови за живеење за граѓаните од ова населено место.
Реализација на водоснабдување на 8 општини во Македонија со финансиски средства обезбедени преку банката KfW од СР Германија
Рок: 2008 година
Со поволни кредити од банката KfW од СР Германија ќе реализираме проекти за водоснабдување во 8 општини: Тетово, Гостивар, Кочани, Пробиштип, Кавадарци, Битола, Гевгелија и Неготино.
Проектите опфаќаат две фази:
институционално зајакнување на јавните претпријатија кои ќе управуваат со нив
и рехабилитација, санација и изградба на водоснабдителните системи во наведените градови.
Декада за вклучување на Ромите (2005-2015)
Рок: 2005 - 2015 година
Владата на ВМРО-ДПМНЕ и понатаму активно ќе продолжи да ја поддржува реализацијата на проекти за спроведување на „декадата на Ромите“ за изградба и/ или реконструкција на водоснабдителни и/ или канализациски системи,
како и за изградба и /или реконструкција на локални патишта /сообраќајници во населби со ромско население.
2.3 САНАЦИЈА НА СВЛЕЧИШТА
Санација на активно свлечиште Ѓермо – општина Тетово
Рок: декември 2008 година
Санација на активно свлечиште Рамина - Општина Велес
Рок: декември 2008 година
Санација на појавеното свлечиште во населено место Ракотинци, општина Сопиште
Рок: 2008 година
Уредување на Поројска Река со мерки против ерозија, во општина Тетово
Рок: 2008 година
Подготовка на проектна документација за санација на свлечиштата во Скудриње, Општина Маврово-Ростуше и Могорче, Општина Дебар
Рок: 2008 година
Изградба и рехабилитација на граничните премини
Рок: 2008-2012 година
Во функција на поголема интеграција со соседните земји, ќе продолжиме со активности за изградба и отворање на граничните премини: Клепало, Ново Село, Блаце, Црна Скала, Ајдучки Кладенец, Луково Поле и Трница и Пуљевац, Маркова Нога и Стење.
Отворањето на овие гранични премини ќе биде овозможено кога и другата страна ќе создаде услови за тоа.
Проект: Градски стадион Скопје
Изградба на северната трибина
Рок: 2009 година
Во 2007 и 2008 година издвоивме 430 милиони денари за изградба на северната трибина на градскиот стадион.
И во 2009 година ќе издвоиме финансиски средства за финализирање на градбата на северната трибина.
Изградба на источната и западната трибина
Рок: 2011 година
За да се заокружи целината на градскиот стадион во Скопје, по завршувањето на градежните работи на северната трибина, ќе започнеме со реализација на источната и западната трибина во текот на следните 18 месеци.
Ќе ги реконструираме покривот, санитариите, соблекувалните на постојната јужна трибина, како и теренот и атлетските патеки, со изведба на нови тартан-патеки и комплетно нови атлетски борилишта.
Предвидена е изведба и на нова надворешна фасада и осветлување на целокупниот стадион.
2.3 РЕВИТАЛИЗАЦИЈА НА ЗООЛОШКАТА ГРАДИНА ВО СКОПЈЕ
Рок: 2008 -2010 година
Одвоивме 700.000 евра за изградба на нови живеалишта,
модернизација на постојната инфраструктура,
комплетна едукативна програма за посетителите за светската флора и фауна,
како и обновување на животинскиот свет во зоолошката градина во Скопје, по моделот на зоолошките градини во развиените земји во светот,
а сè со цел зоолошката градина во Скопје да се развие во една современа градина, која ќе претставува гордост на градот и државата, пример за грижа кон животните и природата.
Средствата се префрлени за зоолошката градина, и очекуваме да заврши реконструкцијата во 2008 и 2009.
3. ВОЗДУХОПЛОВСТВО
Проект за модернизација на аеродромите
Рок: септември 2008 година
Владата на ВМРО-ДПМНЕ преку конкурентна и транспарентна тендерска постапка ќе избере инвеститор за имплементација и финансирање на проектот за модернизација на аеродромот „Александар Велики“ во Скопје, аеродромот „Св. Апостол Павле“ во Охрид и изградба на нов карго-аеродром во Штип.
Вкупната инвестиција на концесионерот ќе изнесува над приближно 200 милиони евра, а идниот концесионер се очекува да биде избран кон крајот на септември 2008 година.
Концесионерот треба да изгради нов терминал со 40.000 м2 на аеродромот „Александар Велики“ во Скопје,
да ја прошири и да ја модернизира пистата,
да обезбеди најмодерна сигнална и друга аеродромска опрема,
со што ќе се зголемат класата и безбедноста на аеродромот, како и бројот на патници и авиони.
Со изградбата на штипскиот карго-аеродром и автопатот Скопје - Св .Николе - Штип, како и патот Радовиш - Струмица,  технолошко-индустриската зона до Штип и Универзитетот „гоце Делчев“, се очекува значителен развој на регионот.
Сериозна модернизација ќе претстои и на аеродромот „Св. Апостол Павле“ во Охрид.
Привлекување на нискотарифни авиопревозници на аеродромите „Александар Велики“ – Скопје и „Св. Апостол Павле“ – Охрид
Рок: континуирано
Нискотарифните авиопревозници нудат превоз по значително пониски цени во споредба со регуларните авиопревозници и регионите во кои тие оперираат мошне често доживуваат брз развој на туризмот и брз економски развој.
Затоа, во преговори сме да привлечеме најмалку две нискотарифни авиопревознички компании, кои би имале летови кон и од Република Македонија.
4. ТЕЛЕКОМУНИКАЦИИ
Хармонизација со директивите на ЕУ
Рок: 2008 година
Во согласност со препораките од ЕУ, Владата на ВМРО-ДПМНЕ ќе се залага за целосна хармонизација со законодавството на ЕУ во делот на комуникациите.
Раскинување на постојните концесиски договори со операторите
Рок: 2008 година
Во согласност со препораките на ЕУ, ќе пристапиме кон раскинување на концесиските договори кои биле склучени со операторите во минатото, а со цел исполнување на европските критериуми
и целосна либерализација на телефонијата.
Либерализација на мобилната и фиксната телефонија
Рок: 2008-2012 година
Владата на ВМРО-ДПМНЕ и во наредниот период активно ќе работи на либерализација на пазарот на мобилната и фиксната телефонија и овозможување на влез на нови оператори, со што ќе се придонесе кон намалување на цените на услугите во телефонијата и поквалитетни услуги за граѓаните.
Воведување на дигитална телевизија
Рок: 2008-2009 година
Во текот на 2008 година изработена е тендерската документација за доделување на радиофреквенции за 3 мултиплекси за обезбедување услуги од областа на пренос на дигитална телевизија.
Во текот на 2009 година ќе се воведе дигиталната телевизија, која ќе треба да обезбеди минимална покриеност на домаќинствата од 80% и локализација на македонскиот јазик за период од една година, како и задолжителен пренос на постојните национални електронски медиуми.
Со воведувањето на дигиталната телевизија, Република Македонија ќе направи огромен исчекор на полето на современите технологии, овозможувајќи беспрекорен аудиовизуелен пренос за македонските граѓани.
Развој на безжична економија
Надлежните регулатори ќе изготват анализа за идната дигитална дивиденда, која би се добила по процесот на дигитализација на медиумите.
Надлежниот регулатор треба да ги ревидира сите досегашни прописи што се однесуваат на управувањето и доделувањето на радиофреквенциите во насока на развој на т.н. „безжична економија“.
Рок: 2008-2009 година .
Трансформација на ЈП Македонска радиодифузија
Со цел создавање на услови ЈП Македонска радиодифузија активно да се вклучи на пазарот на електронски комуникации, како и подобрување на работата на претпријатието, ќе пристапиме кон трансформација на Македонска радиодифузија од јавно претпријатие во акционерско друштво во државна сопственост.
Рок: 2008-2009 година.
Вести од Euro News, CNN и Fox News на МРТВ
Владата ќе финансира емитување на МРТВ на вести со превод на македонски јазик од позначајните светски телевизиски канали Euro News, CNN и Fox News  два пати дневно со задоцнување од 2-3 часа, како и дебатни емисии од истите канали со превод на македонски јазик.
Целта е граѓаните на Македонија да можат да ги следат најзначајните политички, бизнис и други вести и информации од светот.
Рок: декември 2008 година .
Имплементација на системот Е 112
Ќе продолжиме со имплементација на проектот за воведување во употреба на единствениот европски број за итни повици Е-112.
Рок: 2009-2010  година
Развој на оптичка мрежа и нејзина либерализација
Владата на ВМРО-ДПМНЕ ќе се залага за изградба на мрежа на фибероптички кабел по должина на паневропските коридори.
Истата ќе има за цел да ги намали цените на услугите во телекомуникациите и да овозможи непречена комуникација помеѓу субјектите.
Паралелно, дел од фибероптичкиот кабел ќе се дава под закуп на приватни компании со цел зголемување на конкуренцијата во сферата на телекомуникациите.
Рок: континуирано
5. УРЕДУВАЊЕ НА ПРОСТОРОТ И ВЛЕЗ НА НОВИ ИНВЕСТИЦИИ
Програма за изработка на приоритетни урбанистички планови
Во 2008 година, за прв пат досега, Владата на Република Македонија согледувајќи ја важноста на странските инвестиции за економскиот развој на земјата, издвои средства од буџетот во висина од 120 милиони денари наменети за приоритетна изработка на урбанистички планови за оние локалитети кои се привлечни за инвеститорите.
Со оваа програма се финансира урбанизацијата на голем број атрактивни локалитети, а сè со цел изградба на: терени за голф, бензински пумпи, хотели, болници, казина, магацини, складишта, аква-паркови, спортски терени, луна-паркови, образование, трговија, бунгалови, трговски услужни дејности, туристичко-угостителски комплекси со спортско-рекреативни содржини, нови населби, лесна индустрија, сервисни дејности, станбени згради, мотели, лесна и незагадувачка индустрија, стоваришта, сервиси, големи трговски единици, уредување на плажите на Преспанското и на Дојранското Езеро, повеќенаменски зони, катни гаражи, викенд-куќи, групно домување - дом за стари лица, здравство и социјални институции, скијачки центри, деловно-административни згради, верски објекти, автокампови и изградба на марина, кои ќе ги потикнат вложувањата на инвеститорите.
Рок: 2008 година .
Отуѓување на државно градежно земјиште
Со цел привлекување на странски и домашни инвестиции,
како и зголемување на локалниот економски развој, ќе продолжиме со разрешување на имотно-правните прашања за голем број локации во Република Македонија кои се интересни и атрактивни за инвеститорите.
Во наредниот четиригодишен период ќе се распишат голем број јавни објави за продажба на државно градежно земјиште во многу општини низ целата територија на Република Македонија наменето за изградба на најразлични објекти, и тоа најмалку:
20 катни гаражи,
30 трговски центри,
35 хотели,
15 бензински пупми,
30 бизнис-објекти,
200 објекти за домување (индивидуално и колективно),
5 објекти за домување (со комерцијална намена),
10 објекти за спорт и рекреација,
36 објекти за индустрија, сервиси, производство низ целата земја,
22 стопански објекти,
6 мотели и бугалови,
6 автокампови,
5 индустирски зони,
3 терени за голф,
4 образовни објекти,
3 болници.
Рок: 2008-2012 година
Владата ќе поддржи и продажба на градежо земјиште за изградба на висококатници на неколку локации, од страна на приватни инвеститори.
Во висококатниците кои би имале околу 50 до 60 ката, би биле сместени различни содржини во согласност со потребите на инвеститорот (деловен прос-тор, хотели, станови, трговски центри, ресторани, компании).
При продажбите ќе поставиме услов за колку време треба да почне и за колку време да заврши градбата на секој објект, на приватизираното градежно земјиште.
Програма за урбанизација на типски индустриски зони (по предлог на стопанските комори)
Владата ќе се заложи за урбанизација на типски индустриски зони во поголемите градови во Република Македонија, при што во соработка со локалната самоуправа ќе ја изгради потребната инфраструктурата.
Рок: 2008-2009 година .
Проект Македонско село како национална туристичка атракција
Проектот опфаќа изградба на околу десет куќи со автентична архитектура од повеќе македонски краишта (охридски, мариовски, галички стил и слично), кои во внатрешноста ќе имаат огништа, триножни столчиња, клупи и останати предмети, а локацијата на која е предвидена изградбата се наоѓа на падините на Водно, близу манастирот „Св . Пантелејмон“.
Селото треба да претставува атракција за странските и за домашните туристи кои се повеќе се заинтересирани за руралниот туризам.
Комплексот ќе содржи и објект - приемница за гостите во селото во која ќе се продаваат сувенири од македонско поднебје, конак - ан за сместување на патниците, бакалница, крчма - меана како национален ресторан, мал амфитеатар за културни манифестации, фурна, воденица, амбари, работилници за стари занаети и чешма на сред село.
Исто така, со проектот е предвидена реконструкција и на македонските обичаи и изработка и продажба на домашни ракотворби.
Во селото ќе се одвиваат повеќе културни настани, и ќе биде туристичка атракција, но и место за забава и рекреација во денските и ноќните часови на различни генерации.
Рок: 2008-2009 година.
Проект за подигнување на јавната свест за грижа и зачувување на околината
Владата на ВМРО-ДПМНЕ ќе спроведува континуирана кампања со цел подигнување на свеста кај граѓаните на Република Македонија за одржувањето на јавната чистота, меѓу другото и преку донесување на законот за јавна чистота, со кој се уредуваат условите и начинот на одржување на јавната чистота, објектите и површините кои се предмет на одржување на јавната чистота, обврските на учесниците во одржувањето на јавната чистота, чистење на снег во зимски услови и надзор во спроведувањето на  грижата за зачувување на средината во која живееме.
Покрај инспекциските сили и полицијата ќе добие дополнителни овластувања за спроведување на законот во правец на казнување на оние кои свесно ја валкаат нашата околина.
За овој посебен проект ќе има и дополнителни законски измени според моделите на земјите кои имаат најсилна традиција во овој дел, од Сингапур до Ирска.
За овој проект, Владата ќе формира посебен Комитет за следење на резултатите и активностите, кој ќе го предводи премиерот и ќе учествуваат неколку министри и директори на државни институции.
Покрај зајакнатите казни, континуираната кампања што треба да влијае врз свеста на граѓаните, проектот ќе опфати и други активности поврзани со собирање и преработка на отпад и друго.
Рок за почеток: октомври 2008 .
Информатичка технологија и е-општество
Интернетот претставува вистинска ризница на информации од разни области, чиј обем секојдневно се зголемува.
Интернетот станува главен економски двигател менувајќи го засекогаш:
начинот на водење бизнис,
учењето во училиштата, предавањето на професорите,
комуникацијата помеѓу владините институции и граѓаните,
како и меѓусебната комуникација на граѓаните.
Интернетот претставува медиум што го измени светот и го направи „рамен“.
Со интернетот се намали невработеноста во светот,
се измени начинот на водење бизнис
и се воспостави комуникациска врска помеѓу сите.
Македонија има сила и знаење за спроведување на сите потребни реформи за да биде информатички и технолошки развиена земја како земјите од ЕУ.
Во периодот 2007–2008 година, ВМРО ДПМНЕ започна голем број активности кои се поврзани со развојот на информатичкото општество.
Проектите што ги имплементираме се групирани во следниве пет области:
1. Е-ОБРАЗОВАНИЕ
Најголемата инвестиција во образованието во изминатите 17 години ја направивме со проектот компјутер за секој ученик.
Со овој проект се обезбедени 17.818 персонални компјутери, 98 .710 ЛЦД-монитори, 98 .710 тастатури и глувчиња и 80 .892 тин-клиенти за основните и средните училишта во Македонија, што ги задоволува потребите во големина од две третини.
Овие компјутери ќе се користат како алатки за изведување на наставата и за пристап до образовните дигитални содржини што се наоѓаат на глобалната мрежа Интернет.
Голем број од средните училишта се веќе комплетно завршени, со комплетно нова комуникациска инфраструктура и компјутери на секоја клупа, пред секој ученик.
До почетокот на новата учебна година, ќе бидат опремени 93 средни училишта и 365 основни училишта.
Во основните училишта ќе се опремуваат од 5 до 15 кабинети, во зависност од големината и бројот на ученици во училиштата.
Се спроведува обука на просветните работници, со цел и тие да се вклучат во изведбата на наставата и градењето на електронското општество.
Во тек е изработка на електронски содржини што ќе се користат за сите наставни предмети.
Овој проект постојано ќе се надградува до 2012 година, со цел учениците да бидат во тек со новите технологии.
Во 2008 и 2009 на меѓународен тендер ќе бидат набавени дополнителен број компјутери за покривање на последната третина од потребите за компјутер пред секое дете.
Програма за доделување на вредносни ваучери – како помош на студентите апсолвенти при купување лаптоп или десктоп.
Целта на програмата е зголемување на бројот на компјутери во употреба меѓу помладата ИТ-активна генерација, односно студентите кои се најблиску до вклучување на пазарот на трудот, на тој начин овозможувајќи ширење на ит-вештините потребни за успешно извршување на идните работни обврски.
Оваа програма е дел од проектот „Македонија –земја на информатичари“, со кој Владата се обидува да ги приближи ИТ-технологиите до граѓаните на Македонија преку најразлични програми за зголемување на пристапот до компјутери, зголемување на ИТ-писменоста и интернет-пенетрацијата во Македонија.
Проект Е-dorming – со имплементирање на проектот Е-dorming се овозможи онлајн-аплицирање за добивање на места во студентските домови.
Апликацијата овозможува автоматска и транспарентна дисперзија на слободните места врз основа на однапред дефинирани параметри.
Во 2007 година апликацијата за прв пат беше искористена за онлајн-аплицирање за место во студентските домови.
Поставување LAN-мрежи и бесплатен Интернет-пристап во студентските домови.
Идејата е целосно поставување на комуникациска инфраструктура до секоја соба во студентските домови
и опремување на една просторија со компјутери и бесплатен интернет-пристап во ученичките домови.
Проектот е одобрен и е во почетна фаза, а неговата реализација треба да заврши до мај 2009 година.
125 стипендии во вредност од 5 .000 денари месечно беа доделени на талентирани студенти од студии по информатика на државните и на приватните универзитети во Република Македонија.
Наша намера е да се стимулираат студентите во постигнување подобри резултати во студирањето со цел да стекнат компатибилни знаења со светските достигнувања во областа на информатиката
и да бидат конкурентни на пазарот на трудот.
Овој проект на доделување по 125 стипендии годишно за млади информатичари ќе продолжи во наредните 4 години.
Поголеми квоти на техничките факултети – ги зголемивме квотите за упис на студенти на државните технички факултети при што акцент се стави на студиите по информатика, а со цел зголемување на процентот на информатичари во земјава поради моменталниот дефицит на високо квалификувани информатичари.
Интернет за сите средни и основни училишта – како надополнување на проектот за компјутеризација на училиштата по спроведеното интернет-поврзување во сите училишта во Македонија (соработка со УСАИД), ги реализиравме обврските за обезбедување на интернет-конекција до сите средни и основни училишта во период од 12 месеци.
50.000 клупи – Со компјутеризацијата на средните и основните училишта, потребно е да се подобри квалитетот на клупите.
За таа цел преку меѓународен јавен повик во тек е набавка за 50 .000 клупи во образовните установи во Македонија.
Рок: крај на 2008 година.
Универзитет за информатички технологии
Основната причина за основање на Универзитет за информатички технологии со седиште во Скопје се потребите на Македонија за високообразовни институции кои ќе нудат студиски програми усогласени со модерните текови на информатичките општества.
Единствено така, Македонија забрзано ќе фати приклучок кон најновите технологии и ќе направи исчекор во однос на земјите во регионот.
Со основањето на овој универзитет ќе се оствари нашата декларација за е-Македонија и ќе се создадат услови за зголемување на бројот на студенти по информатички технологии,
како и имплементирање на стимулативни програми за намалување на одливот на оформен кадар во странство.
Со основањето на овој универзитет, Македонија ги добива следните погодности:
Студирањето ќе биде поквалитетно и поприлагодливо кон брзите промени што ги следат областите на информатичките технологии;
Студирањето ќе биде на англиски јазик;
Во првите 8 до 10 години, над 50% од професорите ќе бидат од врвни универзитети од САД и од ЕУ, чии трошоци ќе ги покрие Владата;
Ќе се концентрира квалитетен кадар во Македонија, кој, со својата научна и стручна дејност, ќе даде придонес во изнаоѓање решенија за економско заживување на Македонија;
Ќе се намали студентската миграција во соседните земји;
Ќе се привлече информатичкиот наставно-научен кадар кој изминативе дваесет години ја напушти државата и со тоа ќе се создадат добри можности за поврзување со академски институции и истражувачи низ светот;
Ќе се создадат предуслови за отворање на нови работни места;
Ќе се создадат услови за привлекување на инвестиции
и создавање на поволна клима за инкубирање на нови високотехнолошки компании.
Во рамките на овој универзитет ќе има седум факултети и два института:
Факултет за компјутерски науки и инженерство,
Факултет за мрежни и комуникациски технологии,
Факултет за технологии на информатичко општество,
Факултет за медиумски технологии,
Факултет за информациски системи и сервиси,
Факултет за биомедицинско инженерство,
Факултет за роботика,
институт за применети науки и технологии,
институт за базични истражувања.
На почетокот, новиот универзитет ќе биде сместен во изнајмени простории, а во рок од 4 до 5 години ќе биде изградена зграда на универзитетот, спортска сала и студенски дом, во Скопје.
2. Е-ГРАЃАНИ – ИТ-образована нација
Иницијативата на ВМРО ДПМНЕ ИТ-образование за сите, е проект со чија реализација го зголемивме нивото на ИТ-вештини на граѓаните.
Во рамките на проектот обезбедивме бесплатни ИТкурсеви, интернет пристап и е-учење .
Во текот на 2007 година беа успешно спроведени бесплатни ИТ-курсеви за 22.500 граѓани низ повеќе општини во земјата.
Поради големиот одѕив кај граѓаните и придобивките од вакви обуки во 2008 година продолжуваат обуки за сите заинтересирани граѓани на Македонија.
Ваквите обуки ќе продолжат и во 2009 и 2010.
Рок: 2008-2010 година.
Светот на дланка – во рамките на овој проект отворивме бесплатни интернет-клубови во 15 градови во Македонија, со цел на граѓаните на Македонија да им се овозможи бесплатен пристап на светската интернет-мрежа, а со тоа придонесувајќи за намалување на дигиталниот јаз и зголемување на ИТ-вештините.
Овие клубови ќе работат на ист принцип во наредните 4 години, а ќе бидат отворени и неколку нови.
Го воведуваме проектот е-Владеење на локално ниво кој е особено значаен за тековните реформи на децентрализација.
Овој проект обезбедува поддршка за новите надлежности и одговорности на општините со цел подобрување на ефикасноста и квалитетот на услуги кои тие ги нудат.
Зголемената ефикасност ќе го забрза процесот на децентрализација
и ќе обезбеди поддршка на локалните власти во заложбите за подобар животен стандард.
Бесплатен Интернет за сите граѓани – Во рамките на 2008 веќе два месеца сите граѓани на Македонија имаа можност да користат бесплатен интернет.
Кон крајот на 2008 година ќе следува уште еден период од шест недели, а до средината на 2009 година уште шест.
Со тоа, во рамките на овој проект ќе се исполнат вкупно осум месеци бесплатен интернет достапен за сите.
Во 2010 и 2011, Владата ќе обезбеди бесплатен интернет за сите граѓани во траење од шест недели, двапати годишно.
3. Е-БИЗНИС
Проектот за Регулаторна гилотина, кој го спроведовме е еден од најважните за подобрување на бизнис-климата.
ИТ-технологијата има важна улога за успешно спроведување на регулаторните реформи преку поедноставување на административните процедури и развој на напредни двонасочни економични услуги.
Со проектот Интерактивна Македонија (во соработка со УСАИД) ќе се обезбедат двонасочни напредни интерактивни и интегрирани услуги за издавање на дозволи за увоз и извоз,
дозволи за превоз на патници и стоки,
регистрирање на вработувањата,
услуги за регистрација на компании
и сметководство на економските активности.
За успешна реализација на овие активности ќе ја зајакнеме соработката со Централниот регистар, каде со измените во едношалтерскиот систем веќе се овозможи еднодневна електронска регистрација на бизнис.
Е-катастар – Ја забрзавме имплементацијата на проектот Е-катастар, кој има за цел градење на електронски систем за катастар и регистрација на недвижности,
придонесувајќи за развој на ефикасни пазари за земјиште и недвижности што ќе придонесе за забрзан економски раст.
Рок: 2009 година .
Е-оданочување, Е-социјален придонес, Е-набавки – се проекти кои обезбедуваат современи владини услуги преку електронска интерактивност со владата
и се основни алатки во борбата против корупцијата и бирократијата.
Со реализација на овие проекти значително ќе се скратат и ќе се олеснат процедурите за плаќање давачки и учество на јавните тендери.
Со реформите во Царинската управа, Управата за јавни приходи и во Државниот завод за статистика ќе обезбедиме интерконекција и интероперабилност со релевантни административни тела на ЕУ, како што се системот DGTAXUD и EUROSTAT.
Рок: јануари 2010 година.
Земјоделскиот информативен систем е еден од проектите во кој ќе бидат вклучени Националниот систем за идентификација на животни и Регистар на лозови насади.
Исто така, за потребите на Платежната агенција IPARD ќе се воспостави ИТ-сектор и ИТ-системи за поддршка на целиот процес на работење на агенцијата.
Рок: јануари 2010 година.
Дигитални сертификати за работодавачите.
Со овој проект се предвидува издавање јавни дигитални сертификати од страна на акредитиран издавач на сертификати за 60.000 работодавачи, кои имаат правна обврска да пријават и да платат данок, со цел да им се овозможи електронски да поднесуваат документи до државните институции и да се минимизира нивното одење до шалтерите.
На овој начин ќе се олесни и ќе се промовира користењето на актуелни и идни електронски сервиси како што се: Електронско објавување на социјалните придонеси и персонален данок, Електронски  поврат на данок, Електронско објавување на годишна пресметка, Електронско банкарство, Електронско плаќање на даноци и други исплати, Електронски јавни набавки (дигитални сертификати се задолжителни од 1 јануари 2008), Електронско пријавување и одјавување на вработени во агенцијата за вработување, Декларација за електронски увоз-извоз итн.
Рок: 2010 година .
Електронски јавни набавки – Со цел да се воведе транспарентност при спроведување на јавните набавки во владините институции воведовме ИТ-систем преку кој јавните набавки се спроведуваат по електронски пат.
Крајната цел е човечкиот фактор при одлучувањето да биде минимизиран, што ќе придонесе за транспарентност на набавките и заштеда на финансиски средства.
Системот е во функција од почетокот на 2008 година.
Задолжителни електронски надавања при јавните набавки - Со цел на најтранспарентно и најевтино јавно набавување на стоки и услуги ќе се воведе систем во кој при набавките, секаде каде тоа е можно, ќе се утврдат сите параметри (квалитет на стоката и услугата, соодветен материјал, рок на испорака или извршување, потребна опрема и квалификации на фирмата, и слично) и квалификуваните фирми електронски ќе се наддаваат за цената на т .н . негативна аукција во точно утврдено и претходно објавено време.
4. E-ИНФРАСТРУКТУРА
Развојот на Е-инфраструктурата е од круцијално значење за развојот на ит-општеството поради што пристапивме кон изградба на:
Владина ИТ-мрежа, која ќе претставува ’рбетна комуникациска инфраструктура што ги поврзува сите министерства во безбедна и интероперабилна околина.
Целта со овој проект е да се направи солидна инфраструктура помеѓу сите владини институции, со што значително ќе се олесни комуницирањето и ќе се зголеми безбедноста при размена на податоци .
Планирано е да се постави ВИП-комуникација, со што значително ќе ги намалиме телефонските трошоци.
Средствата што ќе се заштедат, ќе ги инвестираме во поставување на оптички влакна помеѓу институциите како втор дел од проектот.
Рок: јуни 2009 година .
Универзитетска ИТ-мрежа – ќе ја поврземе Македонската академска и истражувачка мрежа МАРНет со регионалната SEEREN и понатаму со GEANT преку 1Gbps широкопојасен Интернет на земјите во регионот.
Покрај Универзитетот „Св. Кирил и Методиј“, планираме на оваа мрежа во иднина да бидат поврзани и останатите државни универзитети, сите основни и средни училишта, а на приватните ќе им се дозволи да ја изнајмуваат линијата.
Рок: септември 2009 година.
Македонија се поврзува – со овој проект изградивме Национална широкопојасна мрежа со која ќе обезбедиме интернет за околу 550 основни и средни училишта (соработка со USAID).
Исто така, овозможивме подобар интернет-пристап за бизнисите и граѓаните овозможувајќи конкуренција која драстично ги намали цените на интернет-пристапот.
Како резултат, за краток период бројот на македонски граѓани што користат интернет е зголемен од 7% на 30%.
Спроведувањето на проектот ќе влијае врз подобрување на конкурентноста,
продуктивноста и развојот на македонската економија
што ќе придонесе за креирање на нови работни места.
Рок: септември 2008 година .
5. E-ВЛАДА и воведување нови е-владини услуги
Проектите што ги спроведуваме за воведување нови е-владини услуги ќе обезбедат:
поевтини и побрзи услуги за граѓаните,
ќе се зголеми транспарентноста, ефикасноста и одговорноста на јавната администрација што ќе придонесе за нејзина трансформација во е-администрација.
Сите проекти во оваа област ќе бидат круцијални алатки во борбата против корупцијата и криминалот, искористувајќи ги можностите и потенцијалот што ги нудат информациските технологии за оваа цел.
ВМРО ДПМНЕ е посветена да продолжи со развивање на современи е-владини услуги за граѓаните и за таа цел ги имплементира следните проекти:
Воведување плаќање со мобилен телефон: ќе воведеме нова услуга што на граѓаните ќе им овозможи да ги плаќаат административните и судски такси во сите јавни институции преку својот мобилен телефон.
На тој начин ќе направиме заштеди бидејќи нема да има потреба да се печатат голем број административни марки, а ќе се подобри ефикасноста.
Рок: 2009 година .
Електронска таксена марка – со овој проект ќе го надградиме порталот www.uslugi.gov.mk
и ќе овозможиме електронско плаќање на услугите што ги даваат владините институции,
со што ќе ја елиминираме потребата од посета на банките и поштите за да се изврши плаќање, како и потребата од купување таксени марки.
Порталот www.uslugi.gov.mk е електронски сервис на Владата, со кој таа овозможува пристап до услугите што ги даваат министертвата и другите институции по електронски пат.
Рок: 2009 година.
Е-судство – Во 33 судови инсталиравме 150 компјутери што се користат во рамки на интегрираниот судски информативен систем (ИСИС) преку кој предметите електронски се распределуваат на судиите и се избегнува субјективноста на човечкиот фактор при нивно доделување.
Инсталирани се дисплеи во сите судови, каде што во секој момент може да се следи распоредот на судења и рочишта.
Исто така, ќе воведеме  центар на податоци со цел поврзување на различните сегменти во судството што ќе овозможи ефикасна и безбедна размена на податоци и извештаи.
Овие активности се дел од проектите што имаат за цел воспоставување и развивање на модерно и ефикасно правосудство во Македонија.
ИТ-решенијата и системите се во согласност со најдобрите меѓународни и европски стандарди.
Сите судии и обвинители, како и нивните помошници ќе добијат компјутери и интернет.
Рок: крај на 2009 година, соодветен софтвер и мрежно поврзување во систем.
Интегрирано гранично управување – Со имплементација на овој проект ќе извршиме поврзување на сите гранични премини во централизиран информациски систем компатибилен со системите на ЕУ.
Тоа ќе се овозможи преку воведување едношалтерски систем за увоз и извоз и контрола при единствено застанување (one stop shop) во Македонија.
Рок: октомври 2008 година .
Е-здравје – Преку реализација на овој проект ќе воведеме интегриран здравствен информатички систем (IHIS)
и електронска здравствена картичка.
Активностите за ова се започнати.
На тој начин ќе ја подобриме ефикасноста при обезбедување здравствени услуги за пациентите,
ќе се овозможи добивање на релевантни податоци и историјат за претходните третмани на пациентите,
ќе ги намалиме трошоците (време и ресурси) потребни за обработка на податоците за пациентите
и ќе се овозможи добивање на релевантни информации за експертски, научни и финансиски цели во здравството.
Рок: крај на 2010 година.
Бизнис процес менаџмент систем – Проект за воведување на бизнис процес менаџмент систем во Владата и министерствата.
Имплементираме надградба на системот за електронско водење на седницата на Влада, со можност за размена на мислења помеѓу институциите по електронски пат.
Исто така, ќе се автоматизира процесот за креирање на наративниот текст на документи уште во почетна фаза на подготовка на материјали за владините седници.
Со овие процеси ќе се постигне потполна автоматизација во процесот одржување на седница на Влада
и ќе се минимизира можноста за злоупотреба и измена на материјалите што доаѓаат на седница.
Проектот ќе се работи во рамки на договорот со Мајкрософт.
Рок: октомври 2008 година .
Систем за управување со документи во сите министерства – проектот има за цел да ги автоматизира работните процеси
и да овозможи следење на текот на документација во процесот на нејзино донесување и одобрување.
На тој начин ќе се намали употребата на хартија бидејќи процесот ќе биде електронски,
а ќе се намалат и оперативни трошоци.
Што е поважно, ќе се обезбеди полесна достапност до минатите информации, со тоа што ќе се креира електронска база од документи процесирани во секоја институција.
Рок: крај на 2009 година .
Подготовка на стратегија за е-парламент – Во рамки на е-влада, изготвивме предлог-стратегија за електронско водење на седниците на Собранието, со цел да се намалат трошоците за печатење на хартија и да се подобри ефикасноста во работењето, односно да се воведе на систем е-парламент.
Рок: мај 2009 година.
Следна генерација на ИТ-реформи
ВМРО ДПМНЕ ќе продолжи со имплементирање на нови реформи што ќе придонесат за јакнење на информатичкото општество во Македонија.
Некои од проектите што ќе ги спроведеме во периодот 2008-2012 се:
Заштита на дигиталната интелектуална сопственост
Дигиталната индустрија зазема сè поголем елан во ИТ-индустријата во Македонија.
Заштитата на дигиталната интелектуална сопственост е главен фактор во успешно проширување и развивање на оваа гранка.
Рок: Јануари 2010 година.
Следната генерација на е-легислатива
Следната генерација на е-легислатива ќе биде основана на постојните искуства и знаења, без преферирање на посебни технологии и решенија.
Македонија успешно ќе се соочува со предизвиците од брзите промени во ИКТ-индустриите што се наметнуваат во општеството.
Рок: јануари 2011 година .
Интернационална поврзаност
Поврзаноста на телекомуникациските мрежи во Република Македонија со телекомуникациските мрежи од соседните држави ќе претставува клучен фактор за зголемување на конкуренцијата во телекомуникациската индустрија
и привлекување на странски директни инвестиции.
Ќе продолжиме со доградба на оптички мрежи, кои ќе се изнајмуваат за потребите на пазарот.
Рок: 2012 година .
Следната генерација на брза broadband-инфраструктура.
До 2011 инфраструктурната мрежа broadband ќе стане исто толку важна, како постојната патна инфраструктура.
Во соработка со телекомуникациската индустрија и деловната заедница ќе ја поддржиме изградбата на high-speed broadband, која ќе им служи на сите граѓани на Македонија.
Ваквите мрежи треба да поседуваат доволен капацитет да ја дуплираат својата брзина на секои 12 до 18 месеци.
Рок: Мај 2011 година .
Воведување на ИТ-стандарди во јавните институции
Со оваа мерка ќе се воведат и ќе се применат успешно ИТ-стандарди во сите јавни институции за непречена меѓусебна комуникација и интероперабилност.
Рок: 2010 година .
Обезбедување користени компјутери за луѓето со посебни потреби
Во соработка со деловната заедница, ќе формираме тело коешто ќе се грижи за потребите на граѓаните на Македонија со посебни потреби и ќе им доделува користени компјутери од јавните институции, како и од приватните институции.
Рок: 2011 година .
Компјутеризирање за 1 евро дневно
Владата на ВМРО ДПМНЕ во соработка со локалните банки и локалните фирми ќе им овозможи на граѓаните да купат нови компјутери со поволни кредити со ниски каматни стапки, со исплаќање на 1 евро дневно.
Рок: 2010 година .
Универзитетска мрежа, која вклучува поврзување на Македонската академска и истражувачка мрежа МАРНет со регионалната SEEREN и понатаму со GEANT преку 1Gbps широкопојасен интернет на земјите во регионот.
Покрај Универзитетот „Св. Кирил и Методиј“, и Владата, планираме да се поврзат и останатите државни универзитети, а на приватните да им се дозволи да ја изнајмуваат линијата .
Со надградувањето на оваа мрежа и поврзувањето на универзитетите, ќе се создадат услови за развој и истражувања во академијата од светски карактер.
Со ова ќе им се овозможи на универзитетите да привлекуваат голем број проекти од Европската унија и истите да ги реализираат беспрекорно.
Рок: крај на 2008 година
Формирање на Фонд за развој на информатичко опшество
Еден од приоритетите на Владата на ВМРО-ДПМНЕ е инвестирање во истражување и развој во информациско-комуникацискиот сектор за промовирање на економски раст
и зголемување на бројот и квалитетот на вработувањата.
За таа цел неопходно е да се обезбеди финансиска поддршка, а како најдобар модел за тоа е креирање на Фонд за развој на информатичко општество.
Затоа ќе предложиме Закон за основање на Фонд за информатичко општество.
Рок: 2009 година .
Формирање на Совет за информатичко општество
Со цел ефикасно и ефективно имплементирање на мерките зацртани во Националната стратегија за развој на електронските комуникации со информатички технологии (НСЕКИТ), се предвидува Владата да формира ново тело - Совет за развој на информатичко општество, во кое ќе учествуваат претставници од јавниот, приватниот, од невладиниот сектор, како и претставници од универзитетите.
Советот во основа ќе биде тело за координација и обезбедување на учество на сите чинители во развојот на информатичкото општество преку поддршка на работата на министерот надлежен за развој на информатичкото општество.
Рок: 2008 година .
Предлог-акциски план за имплементација на Националната стратегија за развој на електронските комуникации со информатички технологии (НСЕКИТ)
Акцискиот план за имплементација на НСЕКИТ, ќе биде пакет од документи кои треба да овозможат гарантираат реализирање на мерките од НСЕКИТ.
Рок: 2008 година .
Формирање Министерство за информатичко општество
Доколку со формирањето на новата влада, се обезбеди двотретинско мнозинство или поддршка, ќе се формира ново Министерство за информатичко општество.
Рок: 2008
Изработка на стратешки документ за е-вклучување
Е-вклучувањето се однесува на активности за овозможување на пристап до е-услугите и дигиталните содржини вклучувајќи луѓе за кои совладувањето на знаењата за новите технологии претставува предизвик заради нивното образование, возраст, ограничени финансиски средства, географски дигитален јаз и слично.
Е-вклучувањето настанува како резултат на фактот дека во Европската унија помеѓу 30% и 40% на популацијата е исклучена од предностите на информатичкото општество, додека во Република Македонија оваа бројка достигнува 50-70%.
Стратешкиот документ ќе има за цел да дефинира правци и конкретни мерки за вклучување на сите луѓе во развојот на новото “дигитално општество”.
Рок: 2009 година .
Имплементација на Стратегија за развој на поштенските услуги
Со имлементација на оваа стратегија ќе се овозможи формирање на независно регулаторно тело за поштенски услуги - агенција за пошти со чие формирање треба да отпочнат сите активности околу реализација на целите утврдени во стратегијата и тоа:
издавање на општи акти за обезбедување поштенски услуги;
Формирање на компензациски фонд за финансирање на универзалната поштенска услуга;
Воспоставување тарифен систем на поштенски услуги;
Овозможување пристап до јавната поштенска мрежа на приватните оператори;
Спроведување на организациска трансформација на Македонска пошта
и поттикнување зголемено учество на приватниот поштенски сектор во обезбедувањето на поштенските услуги.
Рок: континуирано во 2008 година
Развој на ИКТ во локалната самоуправа
Локалните самоуправи во рок од 1,5 година ќе усвојат локални ИКТ-стратегии.
Локалните самоуправи во соработка со Владата треба да обезбедат одржлив, контролиран и безбеден начин за поврзување на основните и средните училишта на интернет, како и пристап до е-услугите од областа на образованието.
Ќе се залагаме ЗЕЛС и НВО-секторот во соработка со Владата, бизнис-секторот и со странски фондови да организираат серија на трибини и обуки за изградба на општински мрежи и пилотски општини што ќе го имплементираат концептот на Municipal Wireless и Municipal FTTХ.
Се планира организирање конференција за промоција и воспоставување на приватно-јавно партнерство за градење и развој на одржливи општински електронски комуникациски мрежи.
Рок: 2009-2010 година .
Енергетика
Енергијата денес е еден од клучните фактори на економскиот развој.
Стабилното и квалитетно снабдување со енергија е основа за развој на целокупното стопанство
и втор фактор по работната сила што ја одредува конкурентноста на економијата на глобално ниво.
ВМРО-ДПМНЕ се залага за сигурно, континуирано и квалитетно снабдување со енергија на сите потрошувачи во земјава.
Република Македонија во голема мерка е енергетски увозно-зависна земја од сите видови енергија пред сè од суровата нафта и природен гас, а во последните години и електричната енергија.
Заради тоа, таа мора да има стабилна, долгорочна и ефикасна енергетска политика и стратегија, која ќе овозможи енергетскиот сектор да биде основна движечка сила на македонската економија и столб на суверенитетот на државата.
Без долгорочна и одржлива енергетска политика, не можеме да очекуваме стабилен и забрзан инвестициски циклус
и отворање нови работни места.
Заради тоа, како и до сега, ќе инсистираме на либерализацијата на сите енергетски пазари во државата врз начелата на објективност, транспарентност и недискриминаторен пристап во конкурентски услови.
ВМРО-ДПМНЕ целосно ги почитува Енергетската повелба и Директивите на Европската комисија за енергетика, препораките и правилата од телата и институциите на ЕУ и мислењата и препораките на Светската банка.
Во новиот мандат ВМРО-ДПМНЕ ќе се залага за што побрза измена на постојната законска регулатива од областа на енергетиката во Република Македонија со прифаќање на најновите одредби од Директивите на ЕУ, нивна брза имплементација и правилна примена.
Ќе инсистираме на целосно почитување на законските регулативи во однос на безбедноста на работењето на енергетските капацитети,
заштитата на животната средина и исполнување на обврските на државата во однос на Конвенциите на Обединетите Нации и Протоколот од Кјото за климатските промени.
Во функција на унапредување на состојбите во електроенергетскиот сектор ВМРО-ДПМНЕ се залага за финансиско зајакнување на АД ЕЛЕМ и АД МЕПСО со цел отпочнување на нови инвестициски циклуси во модернизација на постојните и изградба на нови енергетски објекти.
Паралелно со процесот на либерализација и реструктуирање на електро-енергетскиот сектор,
ќе ги дефинираме можните модели за влез на приватен капитал во енергетскиот систем,
како и постепена приватизација на делови од енергетскиот сектор со задржување на доминантноста на државната сопственост.
Активно ќе работиме на отворање на новите економско-оправдани рударски капацитети
и рационално користење на јагленот како суровинска база за производство на електрична енергија.
Ќе се залагаме за воведување на природниот гас како енергенс за производство на електрична енергија,
ќе поттикнуваме изградба на гасни електрани–топлани
и овозможување на институционални предуслови за масовна употреба на природниот гас во домаќинствата и индустријата.
Ќе извршиме ревитализација, модернизација и адаптација на дел од постојните термо производни капацитети за комбинирано користење на јаглен и природен гас како енергенси за производство на електрична енергија.
Во овој мандат ќе продолжиме со засилени активности за проширување на гасоводната мрежа на територијата на Република Македонија,
и создавање на можности за позначително користење на природниот гас како алтернативен извор на енергија во домаќинствата и индустријата.
Ќе работиме на создавање стратегија и услови за замена на скапите и нееколошки нафтени погонски горива со природен гас преку конкретни програми наменети за јавниот и такси-превозот, товарниот транспорт и сл.
Рударството има голем потенцијал.
Во првата година од мандатот овозможивме да се отворат претходно затворените рудници, како Тораница и други.
Во следниот мандат ќе работиме на оптоварање на нови рудници и целосна искористеност на рудниот потенцијал во Република Македонија.
Новиот Закон за минерални суровини, кој е во собраниска процедура, ќе овозможи целосна искористеност на потенцијалите за истражување и експлоатација на минералните богатства на Република Македонија.
Со законските измени ќе се овозможи поголема транспарентност и здрава конкуренција во добивањето на концесиии и одговорност во користењето на концесиите.
Тоа ќе привлече нови инвеститори и проширување на постојните капацитети, што ќе донесе големи придобивки за македонското рударство,
но и нови работни места
и раст на македонската економија.
ВМРО-ДПМНЕ дава силна поддршка за партиципација на Република Македонија во домашни и регионални проекти за изградба на нови енергетски капацитети по принципот на заедничко вложување (Joint Venture),
како и на проекти врз база на користење на фондовите за развој на хидропотенцијалот.
Ќе продолжиме и ќе ги зајакнеме активностите за стимулирање на странски инвестиции за изградба на големи хидроелектрани преку издавање на концесии, во согласност со законската регулатива како што беше случај со ХЕ Чебрен, Галиште и Бошков Мост.
Во новиот мандат Владата на ВМРО-ДПМНЕ ќе се заложи за анализа и за евентуално инвестирање дома или заедно со соседните земји во изградбата на нуклеарна електрана како сигурен, долгорочен и економски прифатлив извор за производство на електрична енергија.
Во делот на законската регулатива, ВМРО-ДПМНЕ инсистира на утврдување на јасна, транспарентна и лесно применлива законска процедура за издавање на концесии за изградба и соодветни дозволи и лиценци за работа на хидроелектрани, електрани на ветер и останати еколошки прифатливи енергетски извори со цел привлекување на приватен капитал во електроенергетиката со максимално почитување на правото на конкурентност.
Ќе продолжиме со стимулирање на граѓаните на Република Македонија за инвестирање во изградбата на мали хидроелектрани и други извори на електрична енергија.
По примерот на развиените европски држави ќе воведеме етикетирање т .н . ‘’labeling’’ на електричната енергија, со што ќе ја подигнеме еколошката свест кај потрошувачите.
Активно ќе го поттикнуваме усогласувањето на режимите за користење на водните ресурси на Република Македонија со соседните држави.
Заради обезбедување на поголема енергетска стабилност и понатаму ќе работиме на зајакнување на капацитетите за интерконекција во високонапонската мрежа во земјата и со соседните држави.
Со добри интерконекции и конзистентна енергетска политика, ВМРО-ДПМНЕ ќе овозможи државата да оствари профит од својата географска поставеност.
Целосно ја поддржуваме изградбата на нафтоводот АМБО.
ВМРО-ДМПНЕ има подготвено и соодветен модел за заштита на потрошувачите за да се намали влијанието на честото менување на цените на нафтата и нафтените деривати на светските берзи, водејќи сметка за стандардот на населението со посебен акцент на економски најзагрозените категории потрошувачи.
ВМРО-ДПМНЕ смета дека посебен акцент во енергетската политика мора да посвети на енергетската ефикасност.
Имајќи предвид дека секој вложен денар во намалување на потрошувачката на електрична енергија значи заштеда на два денари во изградба на нови енергетски објекти, ќе работиме на создавање на законски и институционални предуслови (давачки, царини и акцизи) за намалување на потрошувачката на енергенси.
Особено ќе работиме на енергетска заштеда во неколку клучни дејности и сектори и тоа:
во градежништвото преку поттикнување за користење на современи термоизолациски градежни материјали,
во областа на загревањето на јавните и приватните објекти преку поттикнување на изградба на топлани во поголемите населени места,
во транспортниот сектор со постапна замена на постојните и воведување на транспортни возила според современите европски стандарди,
и особено во делот на металната индустрија како силно енергетски интензивна дејност,
супституција на електричната енергија со други видови поедноставни и побазични енергенси
и намалување на трошоците на енергија по единица производ.
Ќе посветиме внимание на користењето на обновливите извори на енергија,
ќе ја поддржиме изработката на комплетен катастар на можни локации за обновливи централи.
Ќе се залагаме за едноставна, јасна и транспарентна процедура за издавање концесии за нивна изградба.
Особено внимание ќе се посвети на поддршката за производството на биодизел и биоетанол како обновливи енергетски извори од домашни суровини.
За да ја зачуваме Македонија за идните генерации за сите енергетски проекти, со закон ќе се воведе задолжително изработување на Студии за влијание врз животната средина и само по нивна инспекција ќе можат да се реализираат соодветните енергетски проекти.
Позначајни проекти во енергетиката
Зајакнување на преносниот електроенергетски систем
Почитувајќи ја поволната географска поставеност на Република Македонија како и следејќи ја моменталната електроенергетска ситуација на Балканот, може да се забележи дека Република Македонија може да биде значаен субјект во преносот на електричната енергија на овој регион.
За таа цел, потребно е нашата преносна и интерконективна високонапонска мрежа постојно да се зајакнува и да се надградува.
По изградбата и пуштањето во работа на двата 400 kV интерконективни водови кон Бугарија на потегот Штип – Червена Могила и кон Грција на потегот Битола – Лерин,
активно ќе продолжиме со изградба на нови 400 kV интерконективни водови кон Србија на потег Ниш - Штип,
како и надградба на постојните 220 kV 400 kV водови кон Косово,
како и конечно затворање на анализите за трасата и економската оправданост за нова 400 kV интерконективна врска кон Албанија.
Во изминатиот двегодишен период успеавме да ги надградиме трафостаниците во Штип од 110 kV на 400 kV и во Битола од 150 kV на 400 kV напонско ниво,
а во постојната 400 kV трафостаница Скопје 5 инсталиравме уште еден 300 MVA трансформатор 400/110 kV.
И во овој нов четиригодишен период ќе градиме нови и ќе ги надградиме постојните високонапонски трафостаници со цел да ја зајакнеме и да ја зголемиме преносната снага на македонскиот електроенергетски систем.
Гасификација на Република Македонија
Имајќи ги превид цените на енергенсите на светскиот пазар, се наметнува потреба од диверсификација на енергенсите во државата, при што покрај јагленот, мазутот, хидроенергијата и увозната електрична енергија, сè повеќе простор треба да му се даде и на природниот гас.
За таа цел во својот четиригодишен мандат ќе се залагаме за доизградба на магистралните гасовни водови низ целата држава.
На тој начин, ќе се овозможи поголемо искористување на природниот гас како енергенс и ќе се намали побарувачката за електрична енергија.
Едновремено, со изградба на овие магистрални водови, Македонија може да стане важен транзитен коридор за транспорт на гас од Русија кон Албанија и Косово, како и обратно од северноафриканските земји кон европските земји.
Изградбата на овие магистрални водови ќе се реализира преку затворање на рускиот долг кон Македонија, преку поволни задолжувања кај меѓународните финансиски институции како и преку издавање на државни обврзници на македонските граѓани и активирање на нивните финансиски средства.
Овие проекти, треба да бидат следени од помали проекти за гасификација на помали или поголеми урбани средини по должината на магистралните водови преку процес на издавање на концесии за гасификација.
Нови руднички капацитети за безгрижна иднина
Ќе продолжиме со активностите за целосно отворање на новиот површински јагленов коп Брод - Гнеотино, од кој очекуваме нормална експлоатација во 2010 година.
Едновремено во 2008 година ќе ја изработиме целата инвестициско-техничка документација,
а веќе во 2009 година ќе отпочнеме со отворање и експлоатација на подинската јагленова серија во постојниот рудник за јаглен Суводол.
Основна цел на овој проект е преку заедничка работа на трите јагленови копови да се обезбеди доволно количество лигнит за непречена работа на ТЕЦ Битола за периодот до 2025 година.
Паралелно со експлоатацијата на овие јагленови копови ќе се работи на истражување на други јагленови извори на територијата на државата (Поповјани, Мариово, Неготино и сл.) во функција на непречена работа на постојните термоелектрични централи и изградба на нови.
Исто така ќе направиме истражувања за евентуалните наоѓалишта на нафта во Република Македонија, пред сè во реонот на Мариово, Овчеполието и Кавадаречкиот регион.
Истражувањето освен за нафта ќе даде податоци и за евентуално присуство и на други природни богаства.
За оваа цел започната е тендерската процедура.
Изградба на комбинирана електрана-топлана Железара Скопје
Отпочнавме со тендерска процедура за избор на стратешки партнер со кој најдоцна до 2011 година ќе изградиме електрана-топлана која ќе користи природен гас како погонско гориво.
Оваа електрана-топлана со инсталирана моќност од најмалку 300 MW електрична и околу 150 MW топлинска енергија соодветно, годишно ќе произведува приближно 2000 GWh електрична енергија и околу 320 GWh топлинска енергија.
На тој начин ќе се супституира значително количество на електрична енергија која сега се увезува,
а едновремено ќе им се овозможи на поголем број домаќинства и административно-деловни објекти да го заменат неекономичното загревање со електрична енергија со централно греење.
За оваа термоелектрана ќе се користат дел од постојните инсталации на погонот Енергетика во Железара.
Изградба на големи и мали хидроцентрали по пат на концесии
Само 25% од вкупните расположиви хидропотенцијали на Република Македонија денеска се ставени во функција.
Во моментов процесите на издавање под концесии за неколку поголеми и позначајни хидроенергетски објекти, како на пример ХЕ Чебрен, ХЕ Галиште и ХЕ Бошков Мост се во завршна фаза.
Веднаш по изборите ќе пристапиме кон нивна изградба и експлоатација според постојните законски прописи во државата.
Очекуваме сите три електрани да отпочнат со градење до крајот на 2008 година, со што покрај зголемувањето на инсталираните обновливи извори на енергија,
едновремено ќе се поттикне и работењето на домашната градежна оператива што позитивно ќе влијае како на економскиот раст на државата
така и на намалувањето на бројот на невработените.
Паралелно, со изградба на овие големи хидроелектрани, ќе продолжиме да ја поттикнуваме изградбата на малите хидроцентрали на целата територија на Република Македонија преку давање концесии за нивна изградба и користење според законските прописи.
Планираме секои 6 месеци да објавуваме меѓународен тендер за концесија на 30-40 мали хидроелектрани .
Динамиката ќе биде инсталирање на нови 10-15 MW во мали хидроелектрани годишно.
Отпочнување со активности за проектот Вардарска Долина
Реката Вардар е најголема река во земјава, но за жал енергетски најнеискористена река.
Имајќи предвид дека реализација на проект за интегрално користење на водите од Вардарскиот слив е еден од можеби најзначајните повеќенаменски проекти кои имаат значително позитивно влијание врз целокупните економски, социјални, еколошки и хидротехнички состојби во земјата, ВМРО-ДПМНЕ ќе се зафати за етапно, но сигурно реализирање на овој проект.
Уште во текот на 2008 година, ќе распишеме меѓународен тендер за барање на сериозен странски партнер со кој заеднички би го реализирале овој проект во најкраток можен рок.
Овој проект, покрај сигурно и стабилно снабдување со вода за пиење, наводнување, производство на електрична енергија, пошумување, спорт, риболов и рекреација,
истовремено ќе овозможи зголемени можности за вработување
и развој на сите населени места по течението на реката Вардар,
како и изградба на модерна железничка линија на потегот север-југ како дел од меѓународниот коридор 10.
Целосната реализација на овој проект ќе донесе економска преродба на целиот централен дел на земјата
и конечно заокружување на хидротехничкото искористување на оваа најголема река во земјава.
ТЕ Неготино – енергетска перспектива на Македонија
ТЕ Неготино долги години беше користена како ладна резерва во електроенергетскиот систем на Република Македонија од причини што цената на мазутот како погонско гориво не дозволуваше негово економски прифатливо работење.
Со порастот на цените на електричната енергија и сè поголемата зависност на Република Македонија од увозна електрична енергија, се наметнува итна потреба од преземање на соодветни чекори за негова модернизација со намалување на вредноста на оперативниот технички минимум и трансформација на работа на оваа електрана од базична во вршна електрана.
На тој начин сметаме дека сериозно ќе се подобри економската оправданост во работењето на овој енергетски капацитет, кој беше занемаруван долги години.
ТЕ Неготино има предуслови активно да се вклучи во стратегијата на Владата за зголемување на користењето на природниот гас како погонско гориво, а секако и за позначајно користење на локалните јагленови резерви во Неготинско.
На тој начин, целосно или претежно со државни инвестиции, овој објект може да го најде своето вистинско место во електроенергетскиот сектор во земјава и да обезбеди дополнителен производен капацитет и доволни количини електрична енергија.
Туризам
ВМРО ДПМНЕ го идентификува туризмот како еден од приоритетните сектори за развој на македонската економија.
Македонија располага со специфични природни, историски и културни богатства што треба добро да се искористат.
Туристичката побарувачка денес е многу селективна,
а конкуренцијата сè поостра.
Шансата за македонскиот туризам не е во класичните облици на туризам, туку во специфични иновативни модели што ќе се базираат на компаративните предности, пред сè во делот на екотуризмот, културен,  езерско-летен за одмор, зимски, спортски, ловџиски, пештерски, конгресен, бањски, манастирски, археолошки, селски, планински и вински туризам.
Во насока на искористување на потенцијалите на туризмот и негово поставување на вистинско место во економијата, пристапивме кон изработка на Национална стратегија за туризмот 2008-2012.
Стратегијата е во завршна фаза и истата ќе помогне да се дефинираат визијата и стратешките цели на развојот на туризмот во Македонија
и да се изгради препознатлив туристички имиџ на државата, со цел да се привлечат повеќе туристи,
да се отворат нови работни места
и да се зголеми приливот на девизи од туризмот.
Со цел да се ослободи развојниот потенцијал на туризмот и да се искористат предностите на македонскиот туристичкиот производ, ќе ги реализираме следните проекти и активности:
Основање на Национална туристичка агенција, преку која редовно ќе се врши спроведување на туристички истражувања,
водење на евиденција на статистички податоци за туризмот,
координирано и планско промовирање на туристичките дестинации,
градење на ефективна мрежа на туристички информативни центри,
постојано збогатување на туристичките понуди,
развивање на јасен систем на класификација на сместувањето,
поставување и одржување на туристичка патна информативна сигнализација,
како и постојана координација со локалните власти, приватниот, невладиниот сектор и образовните институции,
кофинасирање на учество на приоритетните туристички саеми,
финансирање на медиумски туристички кампањи надвор и внатре  од земјата.
Изработка на Мастер-план за развој на туризмот во Македонија, со неколку регионални мастер-планови.
Промовирање на можностите за инвестирање во капацитети во рамките на постојната и во нова туристичка инфраструктура.
Зголемувањето и подобрувањето на понудата на туристички објекти е предуслов за развој на туризмот во Македонија.
Во таа насока, ќе продолжиме со привлекување на инвеститори за хотели и други туристички објекти во Охрид, Преспа, Дојран, Скопје, Гевгелија и во многу други места.
Решавање на статусот на детските и работничките одморалишта и создавање на услови за нивно активирање како дел од туристичката инфраструктура.
Во соработка со локалната власт, ќе реализираме проекти насочени кон квалитетна трансформација на дел од објектите на армијата, како и други државни објекти во туристичките зони.
Подобрување на транспортната инфраструктура преку подигање на квалитетот на услугите на аеродромите и граничните премини, подобрување на состојбата на магистралните, регионалните и на локалните патишта, како и зголемување на бројот на места за одмор и начините за одржување на чиста околина со навремено отстранување на ѓубрето.
Модернизацијата на аеродромите во Скопје и Охрид и влезот на светски реномиран стратешки инвеститор многу ќе помогне во привлекувањето на нови авиопревозници и туристи во Република Македонија.
Поттикнување на влез на неколку нискотарифни авиопревозници на аеродромите “Александар Велики“ – Скопје и “Св. Апостол Павле“ – Охрид, а со некои од нив преговорите се веќе во поодмината фаза.
Ќе овозможиме изградба на мотели и други туристички содржини околу коридорите VIII и X.
Инвестирање во образование, обука и подигање на вештините на давателите на туристичките услуги и туристичките работници, со цел надминување на недостатокот на обучена работна сила во туристичкиот сектор.
Подигање на свеста за значењето на туризмот кај локалното население.
Финансиска поддршка преку Проектот за самовработување за лицата што се занимаваат со туризам.
Финансиска поддршка преку програмите за поддршка на мали и средни претпријатија и други средства за изградба на фамилијарни хотели и пансиони.
Изработка на висококвалитетен промотивен материјал
и искористување на инвестициските промоции т .н . Road Show за промоција на туристичките потенцијали на Република Македонија.
Сорботка со сите здруженија на туристички приватни институции и заедничко одредување на приоритетите
ВМРО-ДПМНЕ има проактивен пристап во градењето на препознатливи македонски туристички производи со цел зголемување на свеста за Македонија како земја со автентични и интересни туристички атракции:
Езерски туризам: зголемување на потенцијалите на Охридското, Преспанското и на Дојранското Езеро преку создавање на услови за привлекување на домашни и странски инвеститори за развој на крајбрежјата и уредување на плажите, поврзано со можностите за екотуризам во околните паркови.
Ставање на туристичката мапа на Боговињско Езеро, Караниколско Езеро и други природни планински езера како потенцијални ресурси за збогатување на туристичката понуда.
Развивање на еколошки туризам во националните паркови Пелистер, Маврово и Галичица преку понуда на атрактивни услуги за откривање на уникатниот животински и растителен свет со посебно внимание за зачувување на биодиверзитетот.
Развивање на пештерски туризам во Слатинска Пештера, Пештера Песна, Пештера Голубник, Пештера Убавица и други преку достапност, обележување, осветлување на пештерите и едуцирање на туристички водачи за нивна презентација.
Развивање на археолошки туризам со нудење на туристички аранжмани за Македонија, преку кои археолози од странство би плаќале котизација за да вршат ископувања во Македонија, се разбира под надзор на наши археолози и со контрола да не изнесуваат од предметите што ќе ги пронајдат.
На тој начин ќе се збогатат археолошките ископини што ќе останат во земјата, а истовремено Македонија ќе се промовира во светот како земја со богати археолошки наоѓалишта.
Спортски туризам: Создаваме услови за привлекување на инвестиции во изградба на капацитети за голф и развој на елитен туризам.
Истовремено, ќе работиме на комерцијализација и изградба на инфраструктура за алтернативни спортови, како што се алпинизам, параглајдерство во Крушево, Галичица и Матка, спортско пилотирање на аеродромите во Стенковец, Битола и во Куманово, велосипедизам и ролање, кајакарство на мирни и диви води и моторџиско откривање на Македонија.
Ќе ги актуелизираме ловот и риболовот во туристичката понуда, со посебен акцент на отворање на репродуктивни центри за одгледување на дополнителни ендемски видови.
Посебно внимание ќе посветиме на сезонскиот зимски туризам во туристичките центри: Маврово, Попова Шапка, Пелистер и Кожуф.
Изградбата на Скијачкиот центар на Кожуф ќе го зголеми бројот на туристи од Европа, кои се љубители на скијањето и на други зимски спортови.
Промовирање на вински туризам преку искористување на поволните климатски услови во Тиквешкиот регион, Повардарието, Пчиња-Осогово и во Пелагониско-Полошкииот регион, како и промовирање на карактеристичните и уникатни сорти на вина и лозови насади.
Ќе преземеме активности за поддршка на организирање на вински патеки кои започнуваат со контакти на туристите со винариите, запознавање со историјата на развој на винските региони во земјата, презентација на процесот на производство на вино, дегустација и извоз на македонското вино како финален производ.
Поддршка на руралниот туризам со развивање на проекти во постојните селски локации: Брајчино, Вевчани, Берово, Пехчево, Смоларе, Банско, Мокрино, Колешино, Галичник и Зрновци.
Посебно внимание ќе посветиме на културните атракции како што се предисториската опсерваторија Кокино, неолитското наоѓалиште Цоцев Камен, Хераклеа, Стоби, Маркови кули, Плаошник и Светиклиментовиот универзитет и други локалитети,
како и промовирање на религиозниот и верскиот туризам.
Развој на СПА и рехабилитациски туризам, како дел од светскиот тренд на зголемена побарувачка за бањски услуги и алтернативни методи на лекување и реновирање на постојните бањски капацитети.
Ќе развиеме посебна програма за поддршка на фестивалскиот туризам.
Ќе го поттикнеме приватниот сектор да ја развие инфраструктурата и капацитетите за конференциско–конгресен туризам.
Владата ќе продолжи со практиката на концесионирање на плажите со јавна лицитација, на македонските езера, како што тоа во 2007 година го направивме со повеќе плажи во Охрид, со цел привлекување приватен капитал во уредување на плажите, а со тоа и зголемување на стандардите на плажите и посилно привлекување туристи.
2. ЗЕМЈОДЕЛСТВО И ШУМАРСТВО
Македонија е земјоделска земја!
ВМРО-ДПМНЕ е земјоделска партија!
Владата на ВМРО-ДПМНЕ е земјоделска влада!
И се гордееме со тоа.
Затоа што е земјоделството тешка, макотрпна работа.
Затоа што стотици илјади земјоделци, чиј труд беше потценуван во последните дваесет години, заслужија конечно да бидат поддржани од државата за реално вреднување на нивната работа.
Ние ветивме.
И остваривме.
Што ветивме и што остваривме?
ВМРО-ДМПНЕ ја насочи целокупната енергија кон подигнување на земјоделството и закрепнување на стандардот на земјоделецот.
Реализиравме десетици реформи, мерки и проекти предвидени во програмата Преродба во 100 чекори:
Првата одлука на првиот работен ден на нашата Влада беше да ја намалиме стапката на ДДВ за земјоделската механизација и ѓубривата на 5% од претходните 18%, стапка која беше зголемена претходно од Владата на СДСМ и го обремени буџетот на земјоделецот со зголемени трошоци.
Големи субвенции за земјоделците
Во првите две години од нашиот мандат, за земјоделството издвоивме вкупно 90 милиони евра, наспроти 4-5 милиони евра годишно во мандатот на СДСМ 2002-2006.
Уште со ребалансот во октомври 2006 средствата за земјоделство пораснаа од планираните 6 милиони на 18 милиони евра.
Веќе во 2007 го зголемивме Буџетот за субвенции за земјоделството на 27 милиони евра (повеќе од ветените 20 милиони евра во програмата за 4 години)
и рекордни 45 милиони евра во 2008 година.
Зголемувањето на субвенциите за десет пати во однос на претходно, веќе даде конкретни резултати:
зголемување на приходите на земјоделците
и на социјалната стабилност на руралното население.
Истовремено, исплатата на субвенциите ќе ја вршиме порано во текот на годината, со цел производителите навреме да ја добијат поддршката за производството
Средствата од Програмата за субвенции за 2008 година се насочени кон следниве земјоделски култури:
ТУТУН
Субвенциите за производен и откупен тутун во 2008 година изнесуваат 30 денари за килограм.
Тоа е историски највисок износ на субвенции за тутунот и е двојно повисок во однос на 2006 и 2007 година, кога беа исплатени 15 денари за килограм.
ПЧЕНИЦА, ПЧЕНКА, ЈАЧМЕН, ОРИЗ, СОНЧОГЛЕД, МАСЛОДАЈНА РЕПА и СОЈА
Стимулацијата за овие житни култури изнесува 100 евра по хектар.
Тоа ќе овозможи земјоделците да покријат значителен дел од трошоците за производство и да имаат пари за извршување на сите агротехнички мерки, со што ќе се добијат повисоки просечни приноси.
Тоа ќе овозможи производството на пченица, пченка, јачмен и на другите култури постепено да ја задоволи домашната побарувачка и да се анулира увозот.
Оваа година мерката се однесува на сите производители на житни култури со минимална површина од половина хектар и повеќе.
МЛЕКО
За 2008 предвидена е субвенција за кравјото, овчото и козјото млеко од 2 денари за литар за предадено млеко во млекарниците.
Оваа мерка ќе ја зголеми конкурентноста на млекопроизводителите
и ќе се зголеми производството на млеко.
Субвенцијата ја користат сите млекопроизводители, што значи и фармерите кои имаат помалку од 5 крави.
ЛОЗАРСТВО и ОВОШТАРСТВО
Субвенцијата во 2008 година за лозарите изнесува 2 денари за килограм предадено грозје во винарска визба.
Истовремено предвидена е финансиска поддршка за нови насади во износ од 120.000 денари по хектар.
Ефектот од овие мерки е двоен:
зголемување на засадените површини со лозови насади
и мотивирање на лозарите да го предаваат грозјето на винариите, со што ќе се намали извозот на винско грозје во гајби, а ќе се зголеми извозот на  вино, особено флаширано.
Во делот на овоштарството предвидена е субвенција за подигање на нови овошни насади во износ од 75 .000 денари по хектар.
СВИЊАРСТВО
Финансиската поддршка во 2008 изнесува 500 денари по грло под услов да е заклано во кланица.
ОВЧАРСТВО и КОЗАРСТВО
Субвенцијата во 2008 година изнесува 1 .000 денари по задржано женско јагне, односно 500 денари по грло кај козите.
ЖИВИНАРСТВО
Се субвенционира 8 денари од грло за кокошки заклани во кланица, односно 10 денари за предаден бројлер во кланичните капацитети.
ГРАДИНАРСКО ПРОИЗВОДСТВО
Во 2008 се даваат субвенции во износ од 6.500 денари по хектар за производство на индустриска пиперка, домати, феферони, корнишони и гамби предадени во преработувачката индустрија.
Со тоа преработувачките капацитети ќе имаат доволно суровини за производство и извоз на производи со повисока додадена вредност.
Истовремено ќе се даде финансиска поддршка за оранжериското производство во износ од 50 000 денари по хектар.
ОРГАНСКО ПРОИЗВОДСТВО
Финансиската поддршка за органското производство е зголемена на 20 милиони денари во 2008 година, што е два пати повеќе во однос на минатата година.
МЛАДИ ФАРМЕРИ и РИДСКО-ПЛАНИНСКИ ПОДРАЧЈА
Сите мерки за поддршка за младите фармери до 45 години ќе бидат одобрени со двојно пониски критериуми,
а за земјоделците во ридско-планинските подрачја покрај повластените критериуми, износот на субвенции е зголемен за 10%.
Со 3 милиони евра во 2008 година директно се поддржува руралниот развој преку мерките за Инвестиции на земјоделски стопанства и инвестиции во преработка и маркетинг на земјоделски и рибни производи.
Инвестициите опфаќаат надомест во висина од 50% од инвестициите во опрема, механизација и објекти.
Покрај инвестициите предвидени се следниве мерки:
1) Поддршка за формирање на организации на земјоделски производители,
2) Развивање и диверсификација на рурални економски активности заради зголемување на приходот на руралното население
и создавање на можности за вработување (рурален туризам, унапредување на традиционалното производство и занаети, и развој на мали и средни производно-услужни претпријатија) и
3) Мерки за подобрување на знаењето и квалификациите на земјоделските производители преку неформално образование и доусовршување, во согласност со предизвиците за модернизација и имплементација на стандардите на ЕУ.
Поддршка на откупот и извозот
Пласман на земјоделски производи – откупни центри и Агроберза
Пласманот на земјоделските производи, кој беше хронична болка на земјоделството во сите изминати 17 години, конечно е решен!
Познатата хрватска компанија Агрокор во соработка со ЈП Агроберза започна со изградба на два откупно-дистрибутивни центри, во Струмица и во Росоман.
Откупниот центар во Струмица е инвестиција вредна 15,6 милиони евра, а ќе се откупува веќе во 2009 година 25 .000 тони зеленчук: компир, патлиџани, краставици, пиперки, зелка, лубеници и друг зеленчук.
Центрите имаат за цел да дадат комплетна логистичка поддршка на земјоделците при откупот како и чување, пакување, складирање и дистрибуција на земјоделското производство.
За зголемување на извозот на земјоделски производи, формиравме мешовито акционерско друштво Агриленд за откуп и извоз на земјоделски производи во соработка со израелската компанија Соли, кое ќе почне со работа во текот на 2008 година.
Истовремено, се очекува во 2008 да започне со работа и акционерско друштво во државна сопственост за извоз на земјоделски производи, раководено и менаџирано од двајца искусни странци (од Франција и од Холандија).
Поправедна распределба на земјоделското земјиште
Започнавме со процесот на транспарентна распределба на земјоделското земјиште при што се утврди расположливост на големи површини кои станаа достапни до вистинските земјоделци.
Објавивме повеќе од 20 тендери на транспарентен начин за доделување на вкупно 32.000 ха земјоделско земјиште во речиси сите општини во Република Македонија.
Од тоа веќе се распределија 7.000 ха, а 15.000 ха се во постапка за доделување.
Останатите 10.000 ха ќе бидат повторно огласени за распределба.
Паралелно спроведовме засилена контрола над користењето на земјиштето во државна сопственост со цел спречување на неправилна употреба и негово узурпирање.
Административните и контролите на терен се насочени кон промена на состојбата од пред 2007 година на наплата на обврските од користење на земјоделско земјиште во државна сопственост од само 5%.
Како што ветивме, започнавме со одземање на земјоделското земјиште од оние што не го користат или оние што ги злоупотребуваат договорите.
Во изминативе две години се раскинаа 100 договори поради стекнување на нелегална корист или нерегуларно користење и земјата повторно беше објавена на оглас со цел да биде распределена на вистинските земјоделци.
Земјоделски кредитен фонд и друга поддршка за земјоделците
Формиравме Земјоделски кредитен фонд (ЗКФ) во износ од 9 милиони евра со најповолни каматни стапки од 4% за примарното и 5% за преработувачката индустрија и трговијата.
Ова се најповолни кредитни средства за земјоделството во изминативе 17 години, кои заради субвенционирањето од страна на државата имаат двојно пониски стпки од времето на СДСМ.
Поволните кредити од ЗКФ ќе овозможат започнување на поинтензивен инвестициски циклус за развој на земјоделството и руралните средини.
Како дел од Проектот за самовработување, обезбедивме 6 милиони евра за кредити за невработените во висина до 3 .000 €, за започнување на сопствен бизнис вклучително и агробизниси.
Во согласност со интересот, преку 2/3 од вкупните средства ќе бидат искористени за отпочнување со земјоделска дејност – купување крави, развој на овоштарници, пчеларство итн.
Набавка на земјоделска механизација – 140 трактори.
Ќе се даде поддршка на модернизација на земјоделското производство и зголемување на продуктивноста и ефикасноста на земјоделецот преку набавка на 80 трактори од 55 до 65 коњски сили и 60 трактори со моќност од 75 до 85 коњски сили.
Постапката за доделување на првите 40 трактори е при крај.
Проект “Регистрација на секој земјоделец”.
Во насока на стимулирање на регистрацијата на земјоделците, ги намаливме трошоците за пензиско осигурување и другите трошоци за регистрација.
Најголем дел од земјоделците ќе можат да се регистрираат и да бидат осигурани со месечен надомест од само 1 .600 денари, наспроти просекот од 6.000 во времето на СДСМ.
Истовремено, во 2008 се одвоени по 2.000 денари за покривање на првата месечна рата за секој нов регистриран земјоделец.
Со 1 милион евра во 2008 година за прв пат во Република Македонија се поддржува осигурувањето на земјоделското производство од ризикот од настанати штети предизвикани од елементарни и временски непогоди преку покривање на 30 % од износот на премијата за осигурување.
Ги исплативме платите во водостопанствата кои долги години Владата на СДСМ не им ги исплаќаше, со што не можеше да се заокружи процесот на трансформација на водостопанството.
Ги исчистивме каналите за одвод, кои беа целосно запуштени во изминативе години.
Оваа практика периодично ќе ја повторуваме и во наредните 4 години.
Донесовме нов Закон за земјоделско земјиште, со кој се изменија процедурите за долгорочно изнајмување и контрола на правилното користење на земјиштето во државна сопственост со цел спречување на неправилна употреба и негово узурпирање.
За запирање на процесот на парцијализацијата и дополнителното фрагментирање на земјишните парцели се воведуваат нови програми за консолидирање на земјиштето.
Исто така започнати се активности за идентификација на носителот на сопственост на земјиштето и воспоставување на катастар на земјоделско земјиште.
Завршен е Земјоделскиот попис, прв во последните 20 години.
Пописот ќе овозможи да се оформи квалитетна статистичка основа за успешно дизајнирање на политиките, насочување на субвенцииите итн.
Интензивно се работи на воведување на европските стандарди за потекло, квалитет, здравствена исправност и за безбедност на свежите и преработени производи кај производителите и преработувачите, со цел задржување и зголемување на пазарното учество, особено на пазарите на ЕУ.
Воведувањето на овие стандарди е услов за пласирање на нашите производи на пазарите на ЕУ.
Се интензивираа подготовките за користење на претпристапни фондови на ЕУ за земјоделство.
Ја формиравме Платежната агенција ИПАРД и го изготвивме планот за реализација на средствата (Програма ИПАРД), кој беше усвоен од ЕУ, а ги отсликува македонските приоритети што ќе се реализираат со европски фондови.
По акредитацијата на агенцијата за финансиска поддршка во земјоделството и руралниот развој на почетокот на 2009 година, планирано е отпочнување на користење на претпристапните средства на ИПАРД од фондовите на ЕУ (вкупно 25 милиони евра пари од ЕУ и од  буџетот на РМ).
Започната е реформа на регулаторната и институционалната рамка  како неопходен предуслов за имплементација на развојните политики во земјоделството:
Донесени се клучните закони од НПАА, кои беа заостанати од уште пред 2006 година, кои се целосно услогласени со законодавството на ЕУ.
Во тек е подготовката на подзаконските акти за:
уредување на пазарите на земјоделско-прехранбени производи,
руралниот развој,
рибарството,
хоризонталните прашања на администрирање и контрола на политиките на поддршка, безбедноста и квалитетот на храната,
ветеринарно здравство и исхрана на животните,
заштита на растенијата,
семе и семенски материјал.
Во тек е хоризонтална и вертикална реорганизација на Министерството за земјоделство, шумарство и водостопанствоо, на централно и на регионално ниво со цел подобрување на административниот капацитет во насока на јакнење на способноста за продуцирање на одржливи и ефикасни земјоделски политики, како и политики на рурален развој, контрола, мониторинг и евалуација на истите.
Се воспоставуваат информациски системи, регистри и бази на податоци во земјоделството потребни за дефинирање на политиката (како: Мрежа на сметководствени податоци на фарма – Македонски ФАДН, Пазарен информативен систем, информативниот систем за агроекологија и др).
Забразано се подготвува Агенцијата за финансиска поддршка во земјоделството и руралниот развој за акредитација на извршување на постапките на одобрување на проектите, исплата, контрола и ревизија на реализацијата на националните шеми за поддршка (директни плаќања и мерките за рурален развој),
мерките кофинансирани од претпристапните фондови на ЕУ (ИПАРД)
и политиките на заедничката земјоделска политика на ЕУ (по пристапувањето).
Се воспоставуваат форуми за дијалог помеѓу јавниот и приватниот сектор преку агропрехранбен совет за соработка и вклучување на субјекти од секторот во процесот на одлучување за политиките наменети за земјоделците.
Нашата визија за земјоделството
Трите стратешки приоритети на ВМРО-ДПМНЕ во земјоделството во периодот 2008–2012 година се:
Изградба на ефикасен земјоделски сектор кој ќе биде конкурентен и ќе придонесува за економскиот развој,
Подобрување на приходот и животниот стандард на земјоделците,
Зголемување на конкурентноста на земјоделството за успешна интеграција во ЕУ.
Основните цели што треба да се реализираат за остварување на стратешките приоритети се:
Модернизација и реструктуирање на земјоделството преку зголемена финансиска поддршка со комплементарни мерки за директна поддршка (субвенции во согласност со компаративната предност на клучните домашни производи) и мерките на рурален развој;
Развој на пазарот за откуп на земјоделски производи преку формирање на нови откупно-дистрибутивни центри (агроберзи) и друштва за извоз на земјоделски производи;
Создавање ефикасен пазар на земјиште;
Подобра понуда на земјоделски кредити за да се овозможи инвестирање за прилагодување на структурата на производството според барањата на пазарот;
Обезбедување на подобри услови за живот во руралните области со подобрена инфраструктура, формирање рурални центри на развој и сл .;
трансфер на нови знаења и технологии преку странски инвестиции во земјоделството и преку советодавни услуги од страна на јавни и професионални институции.
Тие ќе помогнат во подобрување на протокот на информации до земјоделците,
зајакнување на квалитетот на земјоделските политики,
и зголемување на капацитетот за прифаќање на средствата од претпристапните фондови на ЕУ;
Промовирање на организирана соработка помеѓу фармерите со цел обезбедување на потребната економија на обем во производството и маркетингот.
Притоа, ВМРО-ДПМНЕ ќе продолжи да го поддржува земјоделството преку мерки за поддршка на зголемувањето на производството, поддршка на доходот, капиталните вложувања и руралниот развој.
1. Финансиска поддршка во вид на субвенции
Постигнувањето на целите и приооритетите во периодот 2008-2012 подразбира натамошно зголемување на финансиската поддршка за земјоделството во вид на субвенции.
Ние продолжуваме понатаму.
ВМРО-ДПМНЕ ветува дека и натаму значително ќе ја зголемува поддршката за земјоделството.
ВМРО-ДПМНЕ се обврзува ва периодот 2008-2012 да обезбеди вкупен износ на субвенции од 460 милиони евра!
По години, субвенциите ќе изнесуваат:
2008  –  45 милиони евра
2009  –  70 милиони евра
2010  –  100 милиони евра
2011  –  115 милиони евра
2012  –  130 милиони евра
Вкупно 460 милиони евра за земјоделците од 2008 до 2012 година!
Никој повеќе нема да може да го потценува трудот на земјоделците!
Никој нема да може да го намали износот на државна поддршка за земјоделството!
Субвенциите во толку голем износ несомнено ќе помогнат за зголемување на конкурентната способност на македонското земјоделство,
негово усогласување со барањата на домашниот и на странските пазари (особено европскиот),
подобрување на приходите на земјоделците,
и обезбедување на одржлив развој на руралните средини, нови насади, нови сорти и сл.
Заедно со зголемениот откуп на земјоделски производи, тоа ќе придонесе за постепена трансформација на трговскиот дефицит во суфицит во размената на земјоделски стоки со странство, врз основа на зголемување на конкурентноста и побарувачката за домашните земјоделски производи.
Со субвенциите ќе бидат опфатени со најголем износ по единица производ досега најголем број производи.
Со мерките ќе бидат опфатени култури кои се битни за извозниот биланс и стратешките прехранбени производи како пченицата и останатите житни и фуражни култури, млекото, грозјето, добитокот, градинарските култури, оранжериското производство, пчеларството, рибарството итн.
Политиките на поддршка ќе бидат постапно апроксимирани со соодветните мерки од заедничката земјоделска политика (ЗЗП) на ЕУ со воспоставување на нов режим за субвенционирање чија имплеменатација е полесна за следење и со можност за верификација на ефектите поради зголемениот износ на финансиската поддршка.
Новиот режим на субвенции постепено ќе се трансферира во шема за поддршка на приходот кој е независен од производството како во ЕУ и соодветно на обврските преземени од членството во СТО.
Сепак во еден транзициски период до зачленување во ЕУ, мерките на пазарно-ценовна политика ќе се спроведуваат преку комбинација од инструменти што се најсоодветни на специфичните потреби на различните потсектори во насока на подигање на нивото на продуктивноста и искористување на расположливите потенцијали (како плаќања по површина, грло или произведена количина, поддршка во цената и понудата на клучните земјоделски инпути и сл.).
Во меѓувреме, преку инспекциски и административни контроли ќе оствариме зголемена контрола над дистрибуцијата на средствата со цел истите да дојдат до вистинските корисници.
Во МЗШВ се започнати интензивни активности за воспоставување на функционален интегриран систем за администрирање, следење и за контрола на политиките на поддршка - интегрираниот систем за администрација и контрола (ИАЦС), во согласност со барањата од ЕУ.
2. Кредитирање преку Земјоделскиот кредитен фонд - ЗКФ
Земјоделскиот кредитен фонд, заедно со средствата од ИФАД, ќе овозможат подобрување на пристапот до долгорочни и краткорочни кредити за земјоделците
и за малите и за средните претпријатија, чија основна дејност е преработка и извоз на земјоделски производи.
Каматната стапка за крајните корисници на средствата од ЗКФ пласирани преку деловните банки ќе биде субвенционирана од државата, за да биде на што пониско ниво за крајните корисници.
Така, таа ќе изнесува 4% на годишно ниво за примарно земјоделско производство
и 5 % за преработка и извоз на примарни земјоделски производи,
додека за кредитите пласирани преку штедилниците, каматната стапка за крајните кредитокорисници ќе изнесува 6% и 6,5% на годишно ниво респективно.
Континуирано ќе се работи на понатамошно намалување на каматните стапки и зголемување на понудата на поволни рурални кредити,
како и подобрување на пристапот на земјоделците кон долгорочни кредити за купување земјиште.
3. Земјишна политика
Процесот на доделување на земјиштето и склучување на договори ќе продолжи и во 2008-2012 година.
Ќе продолжиме со активности за идентификација на земјишните парцели
и поставување на систем за имплементација на политиките за поддршка во земјоделството, кој во согласност со регулативите на ЕУ (ЛПИС) треба да овозможи поголема контрола при распределбата на средствата, но и да служи за распределба на државното земјоделско земјиште.
За ова се обезбедени 1,5 милиони евра заем од Светска банка.
Долгорочно, целта ни е да го доделиме целокупното земјоделско земјиште во државна сопственост на користење со динамика на огласување на секои 30 дена.
При тоа, ќе се дава земјиште под закуп и во форма н големи многухектарски парцели за големи фармери, кои ќе вршат организиран бизнис, производство и извоз,
но и помали парцели за индивидуали земјоделци.
4.  Подобрување на земјишната структура и на квалитетот на македонското земјоделско стопанство
Концентрација (окрупнување) на земјоделските парцели и модернизација на домашниот агробизнис преку:
развој на функционален пазар за продажба и закуп на земјоделско земјиште (особено државно преку транспарентна и правилна распределба на вистинските производители);
правни промени за надминување на ограничувањата за промет со земјиште;
дооформување на земјишниот катастар;
зголемување на понудата на поволни рурални кредити и подобрување на пристапот на земјоделците кон долгорочни кредити за купување на земјиште, среднорочни кредити за инвестиции во опрема и објекти, и краткорочни за обезбедување обртен капитал;
бесплатни советодавни услуги за земјоделците за добивање кредити и подобрување на фармерскиот менаџмент и поттикнување на претприемништвото;
поддршка во подобрување на состојбата со механизацијата како и зголемување на ефикасноста во користење на земјоделската механизација.
5. Подобрување на приходите на земјоделските производители
Ќе продолжиме со директни мерки на поддршка (плаќања по хектар и по грло добиток),
мерки за зголемена конкурентност (со поголем принос, пониски трошоци и подобар квалитет и маркетинг)
и промена на досегашните шеми на производство со интензивни и попрофитабилни култури:
Пченица и останати жита: директна поддршка на сите производители на краток рок со мерки за зголемување на приносите во региони со компаративни предности за производство на житарици
и мерки за воведување на алтернативно производство во регионите со многу ниски приноси и квалитет во однос на увозната пченица.
Грозје и вино: директна поддршка за подигање на нови насади и замена на старите насади на квалитетно грозје барано на пазарот,
зголемување на производството на квалитетно вино и извозот на флаширано наспроти наливно вино,
промоција на македонското вино на нови пазари,
стимулација на инвестиции во производството и маркетингот на грозје и вино,
целосна имплементација на винскиот катастар,
усогласување на стандардите за непречен извоз пред сè на пазарите на ЕУ (енолошки практики, потекло и етикетирање),
поддршка на производство на сертифициран здрав и квалитетен расаден материјал.
Овошје и зеленчук: поддршка за подигање нови насади на профитабилни овошки за кои постои побарувачка на странските пазари,
поддршка во воведување на високо-приносен сертифициран семенски и посадочен материјал,
подобрен фармерски менаџмент,
воведување на пазарни стандарди за квалитет на свежо овошје и зеленчук,
подобрување на пазарните врски со преработувачката индустрија со почитување на договорите за откуп,
учество во инвестици во инфраструктура за ладилници и центри за сортирање и пакување.
Сточарско производство: директна поддршка по грло според критериуми за број и расен состав,
мерки за намалување на цената на сточната храна,
подобрување на расна структура преку поддршка на домашен расплоден материјал,
зголемување на извозот на јагнешко месо,
воведување на национални стандарди за квалитет во индустрија за месо и млеко (ХАЦЦП),
поголема додадена вредност особено на млечните производи,
завршување на идентификација и регистрација на животни.
Одржување на традиционалното производство како бренд на руралната средина со почит кон вредноста на овие системи за целокупниот животен стандард на локалното население.
Тутун: ВМРО-ДПМНЕ особено го признава значењето на ова производство за животниот стандард на најголемите тутунопроизводителски региони.
Овој тип на производство ќе биде поттикнуван од аспект на значењето на тутунот во извозот и развој на сортноста (притоа почитувајќи ги стандардите за употреба на квалитетно семе како и заштита на животна средина - почва и вода)
и од аспект на развој на агротуризам, почитувајќи го автентичниот начин на преработка на тутунот како основен белег на голем број македонски села.
Ориз: Одржување на автохтоната сорта ориз и нејзино подобрување како враќање на производството на ориз на претходното ниво на продуктивност.
И покрај фактот дека глобалниот пазар нуди поевтини производи, македонскиот ориз има свое обележје и значење во поглед на автентичниот начин на производство, како и зачувување на самиот систем на биодиверзитет.
Оризот ќе биде и натаму субвенциониран со цел да се зголеми неговата конкурентност.
Истовремено, ќе инвестираме за подобрување на системите за наводнување и одводнување,
како и модернизација на производната механизација.
Ќе настојуваме институционално и финансиски да го издвоиме институтот за ориз како јавна научна установа.
Поддршка за нетрадиционални производи со извозен потенцијал кои генерираат повисок приход со поограничени ресурси, вклучувајќи го и органското производство, за кое Македонија има одличен потенцијал.
Поттикнување на воведување на неземјоделски активности (туризам, домашни ракотворби, уметност, презентирање на културни и природни вредности), преку директна поддршка за започнување на бизниси, советодавни услуги, институционални и правни промени (особено за контролниот и сертификациски систем за органско производство) итн.
Воведување или подобрување на правната и институционална рамка за гарантирање на квалитетот и безбедноста на земјоделските производи со цел македонските производи да ги обезбедат меѓународните стандарди во оваа област.
Ќе ги поддржуваме инвестициите за наводнување на пластениците и производството на овошје и зеленчук, што ќе овозможи зголемена продуктивност и отварање нови работни места.
Ќе го поттикнеме развојот на дрвната индустрија со цел од извозници на трупци да станеме извозници на финални производи.
Ќе го продолжиме пошумувањето, со минимум 5 до 7 милиони садници дрвца годишно.
Ќе го продолжиме чистењето на каналите, со што во континуитет ќе го решиме проблемот на поплавување на обработливи површини и населени места,
и ќе создадеме услови за нови наводнувани површини.
6.  Подобрување на пласманот и маркетингот на земјоделските производи
Откупно-дистрибутивни центри
Покрај откупно-дистрибутивните центри во Струмица и во Росоман, во текот на 2008 и 2009 ќе се започне со изградба и на два откупни центри во Гевгелија Богданци и Ресен со реномиран странски дистрибутер од Израел.
Се бараат партнери за откупни центри во Тетово, Валандово, Босилово, Демир Капија, Дебарца и во други места.
Тие ќе овозможат поголем пласман на македонските производи на странските пазари,
воведување на најдобрите светски стандарди за дистрибуција за зголемување на конкурентноста,
подигнување на квалитетот на производството, откупот и подготовката на производите за домашниот и странските пазари,
воведување на стандарди во производството и подготовката на стоката за пазар,
ублажување на сезонските влијанија врз цената на производите
и поголема специјализација во производството врз основа на асортиман и сортимент.
Формираното мешовито акционерско друштво Агриленд за откуп и извоз на земјоделски производи во соработка со израелската компанија Соли, ќе почне со работа во текот на 2008 година.
Истовремено, се очекува во 2008 да започне со работа и акционерско друштво во државна сопственост раководено и менаџирано од двајца искусни странци (од Франција и Холандија).
Трансформација на ЈП Агроберза во Стокова берза (рок 2008 година).
Создавање на шеми за поддршка на развојот на капацитетот на групи земјоделци (асоцијации, маркетиншки кооперативи и компании) за успешно остварување на маркетиншките функции, како на пример складирање, градирање, транспорт и поттикнување за нивно инвестирање во овие активности.
Јавно финансирање на системи за класификација на производи и системи за квалитет.
Поддршка на воведување на системи за сертификација и регистрација кои ја зголемуваат вредноста на производите (ХАЦЦП, ЕУРОГАП, сертификација на органско производство итн.).
Воспоставување на Пазарен информативен систем (како дел од вкупниот земјоделски информативен систем) за обезбедување на информации за пазарните движења.
Зајакнување на пазарните врски помеѓу производителите и преработувачите.
Поддршка на активностите за промовирање на карактеристични национални брендови на земјоделски производи и нивна промоција на надворешните пазари (Малеш и други).
7.  Зајакнување на организациите на земјоделци
Овие организации треба да бидат способни да обезбедат широк обем на услуги на своите членови во насока на подобрување на производствените технологии, менаџмент, набавка на инпути, пакување, сортирање, калибрирање, транспорт, кредитирање, информации и маркетинг,  преку:
Поттикнување на создавање на нови и поддршка на зајакнување на капацитетот на веќе постојните организации на производители,
Подобрување на дијалогот со овие организации и промовирање на истите како рамноправен фактор во формулирањето и имплементацијата на земјоделската политика.
Елиминирање на сите правни и институционални пречки за развој на организациите
и зајакнување на нивната способност за извршување на економски активности
8.  Оптимална употреба и управување со природните ресурси на еколошки оддржлив начин со:
Реконструкција и одржување на постојната мрежа за наводнување и обновување на запуштените капацитети преку правилно користење на средствата за капитални инвестиции и странските донации;
зголемување на наводнувана површина во државата;
Надминување на слабостите евидентирани во досегашниот процес на реформи во користењето и управувањето со иригационите системи (водните заедници);
изработка на ефикасен план за заштита на земјоделските површини и домаќинства од поплави;
заштита на водите во согласност со интегрираниот пристап за управување со води;
Промоција на производни системи кои ги интегрираат аспектите на заштита на почва како бавно обновлив ресурс и вода.
9.  Институционално зајакнување на јавните институции и квалитетот на услугите во земјоделскиот сектор
Министерство за земјоделство, шумарство и водостопанство
Реформирањето на МЗШВ е иницијална активност во рамките на инстиуционалните реформи во земјоделскиот сектор.
Само функционално структурирана и стручна институција може да биде лидер во промените и во другите сегменти од секторот, особено во услови на забрзана интеграција на земјата во меѓународните трговски и политички структури.
МЗШВ ќе ја зајакне организациската поставеност и стручноста на кадарот на постојните организациски единици особено во областа на руралниот развој, аналитичкиот капацитет, земјишната политика, управувањето со човечки ресурси, ќе воспостави интегриран земјоделски информативен систем и ќе ги формира останатите бази на податоци потребни за дефинирање и имплеменатција на политиката.
Истовремено, МЗШВ ќе ги реформира и ќе ги зајакне подрачните единици како битен елемент во информирањето на земјоделците на транспарентен начин и во собирањето на аналитички податоци.
Министерството ќе развие ефикасен систем на регистрација на земјоделците
и зајакнување на инспекциските служби од технички и персонален аспект за изведување на контролата и мониторингот од областа на нивните овластувања.
МЗШВ и натаму ќе работи на усогласување на домашното законодавство со легислативата на ЕУ според приоритетите на домашниот развој и на расположливите домашни и средства од ЕУ за нивно имплеменатирање.
Образование и наука
Образованието и науката се движечка сила за брз развој на земјоделството.
ВМРО-ДПМНЕ ќе создаде услови за подобар пристап на змејоделците кон модерната технологија на производство и маркетинг преку:
подготовка на план за истражување со учество на сите релевантни фактори (МЗШВ, образовно-истражувачки инстиуции, земјоделци, агенција за поттикнување на развој на земјоделството) и
според потребите на земјоделскиот развој, измена на наставните  програми во образованието според реалните потреби и усогласени цели,
подмладување на постојниот кадар со стручни високообразовани лица,
воведување на систем на дополнително образование и преквалификација,
забрзување на трансферот на нови технологии кон земјоделците со подобра соработка со советодавните служби,
поддршка во понудата на агрохемиски и педолошки анализи за обезбедување на добра земјоделска практика,
промена на системот на финансирање на научно-истражувачката практика со овозможување на поголема комерцијализација на услугите надвор од оние дефинирани како јавно добро итн.
Постојните земјоделски факултети ќе отворат диперзирани студии во Кавадарци.
Советодавни служби: Агенција за поттикнување на развојот на земјоделството
ВМРО-ДПМНЕ се залага за зајакнување на советодавните служби како исклучително значаен елемент во поддржување на развојот на земјоделството.
Советодавните служби треба да обезбедат ефикасен проток на информации до земјоделците
и трансфер на земјоделските техничко-технолошки достигнувања од науката до земјоделските производители.
Поради слабата финансиска состојба на македонските индивидуални земјоделци советодавните услуги од јавен интерес ќе бидат финансирани од државата.
Ветеринарни и фитосанитарни услуги
Ветеринарните и фитосанитарните правила и институционалната поставеност на соодветните служби ќе бидат целосно услогласени со законодавстото и со практиките на ЕУ и на останатите меѓународни обврски со помош и поддршка од страна на фондовите од ЕУ.
Идентификацијата на животни и епидемиологијата на болести, како и заштита на растенијата сè уште треба да го достигнат нивото, со кое ќе обезбедат основа за производство на конкурентни производи.
10. Интегрирана политика на рурален развој
За надминување на постојните проблеми со заостанување во развојот на руралните средини, напуштање на селото и внатрешни миграции, неискоритеност на расположливите ресурси, незадоволителна инфраструктура, недостаток на алтернативи за вработување итн., ВМРО-ДПМНЕ ќе изработи сеопфатна стратегија за развој на руралните средини, која ќе биде услогласена со потребите, капацитетите и со потенцијалите на сите чинители на развојот на локално ниво.
Средствата за реализација на мерките што треба да го поттикнат локалниот економски развој ќе бидат обезбедени со кофинансирање од буџетот на државата, претпристапните фондови на ЕУ, како и од потенцијалите за вложувања од домашни и странски субјекти и локалната самоуправа.
За планирање на развојот и можноста за располагање на средствата од фондовите на ЕУ, неопходно е воспоставување на капацитет кој ќе ги планира, администрира и ќе ги контролира мерките на руралниот развој насочени кон надминување на постојните проблеми и тоа преку:
инвестиции во модернизација на земјоделските стопанства,
инвестиции во ориентираните бизнис-организации на земјоделци,
инвестиции во преработувачките капцитети,
подобрување на инфраструктурата во руралните средини,
диверсификација на неземјоделски активности,
зачувување и заштита на културното и историско наследство во руралните средини итн .
Приоритет на ВМРО-ДПМНЕ покрај дефинирањето на националната стратегија и планот за рурален развој е
акредитација на Агенцијата за плаќање (која ќе ги администрира и мерките за директна помош - директните плаќања) и која треба да биде целосно функционална и акредитирана за извршување на активностите најдоцна до почетокот на 2009 година.
3.  ЗЕМЈА НА ЕДНАКВИ МОЖНОСТИ ЗА СИТЕ
ВМРО-ДПМНЕ знае дека долгорочно одржлив економски развој не е можен без повисок степен на социјална кохезија и социјална правда.
ВМРО-ДПМНЕ е одговорна партија која знае како да оствари баланс на политиките насочени кон економскиот развој
и социјалната правда.
ВМРО-ДПМНЕ смета дека најдобра социјална политика е политиката која отвора нови работни места.
ВМРО-ДПМНЕ знае дека е неопходно да се оствари подобрување на животниот стандард на најголемиот број граѓани на Република Македонија,
да се подобрат состојбите со вработеноста,
состојбите во здравствениот систем,
спортот и културата,
демографскиот развој,
пензискиот систем и системот на социјална заштита.
Истовремено, потребно е приватниот сектор да ја реализира општествената улога на корпоративна социјална одговорност, што значи реализација на општествено корисни активности и проекти.
Во изминативе две години водевме активна и добро балансирана социјална политика заснована на начелото на хуманизам, социјална праведност и солидарност.
Kако што ветивме, работевме во насока на обезбедување на посебна грижа и заштита на социјално најзагрозените
и создавање на услови за вработување на невработените, на лицата со посебни потреби, децата без родители и родителска грижа и корисниците на социјалната помош.
Реализиравме низа активности и проекти од областа на трудот и социјалната политика:
Зголемување на пензии.
Во 2008 година ја зголемивме просечната пензија за 15% во однос на минатата година, при што најниските пензии ги зголемивме за околу 20% (17% во јануари 2008 и околу 3% се очекува во јуни 2008), а останатите три групи на пензии за 15% (12% во јануари 2008 и околу 3% се очекува во јуни 2008), 12 % (9% во јануари 2008 и околу 3% се очекува во јуни 2008) и 10% (7% во јануари 2008 и околу 3% се очекува во јуни 2008), соодветно за четирите категории пензии.
Исплатата на пензиите почнавме да ја вршиме истовремено за сите групи на пензии.
Проект Самовработување за 2.000 лица.
Преку проектот Кредити за самовработување, обезбедивме 6 милиони евра финансиска поддршка за отпочнување на бизнис за 2.000 невработени лица.
Проектот предвидува доделување на кредитни средства од 3.000 евра за едно работно место на невработени лица кои се заинтересирани да почнат сопствен бизнис, со можност за здружување на најмногу 5 лица.
Проектот е насочен и кон лицата што останале без работа заради стечај или се прогласени за технолошки вишок.
Овие лица за отварање на едно работно место и започнување на бизнис ќе добијат по 4.000 евра, или најмногу 20.000 евра ако се здружат 5 лица.
Каматната стапка е исклучително ниска, само 1% годишно, а рокот на отплата е 4 години од кои првата година е грејс-период.
За идните корисници на кредитот, ќе се врши бесплатна обука за основни познавања од водење бизнис: регистрација, сметководство, бизнис-план, маркетинг, работни односи итн.
Обезбедивме поддршка за самовработување односно започнување бизнис за над 500 невработени лица од неразвиените подрачја,
долгорочно невработените (над 5 години без работа),
корисниците на паричен надоместок
и млади лица.
За имплементација на овој проект алоциравме по 2.500 евра за започнување на 500 бизниси од областа на сточарството, занаетчиството, трговијата и услуги и
поради големиот интерес за проектот, дополнително финансиравме самовработување на уште 56 лица.
Проект Поддршка на политиката за вработување – 3. фаза во соработка со CARDS, заради зајакнување на капацитетите на сите релевантни институции за ефективно имплементирање, мониторинг и евалуација на целите поставени во националната стратегија за вработување 2010, Националниот акциски план за вработување 2006-2008,
како и за изготвување на Националниот акциски план за вработување 2008-2010.
Дадовме поддршка за прво вработување на 600 млади практиканти до 27-годишна возраст, кои добија по 5.000 денари месечно за период од 3 месеци.
Поради големиот интерес и одличните резултати (40% од практикантите добија понуда за засновање на работен однос, а 26% прифатија понуда за засновање на работен однос), дополнително одвоивме средства за уште 70 лица.
Ангажиравме 965 невработени лица преку 50 проекти во рамки на активностите за вршење на јавни работи во единиците на локална самоуправа, со финансиска поддршка од 6.000 денари за превоз, храна и за осигурување во случај на несреќи во период од 3 месеци.
Во согласност со ветеното во програмата Преродба во 100 чекори, доделивме 72 субвенции за вработување на самохрани родители и деца без родители во износ од 11.200 денари месечно за период од 6 месеци, со обврска работодавачот да ги задржи во наредните 18 месеци.
Исто така, субвенциониравме вработување на 297 лица со посебни потреби, во висина од 20 просечни плати исплатени во Република Македонија во претходната година пред вработувањето.
Спроведовме 52 проекти за ангажирање на 418 невработени лица од најнеразвиените региони во 45 општини за вршење градежни, еколошки и други работи, со надомест за работа од 5.100 денари и персонален данок  и надомест за храна и превоз во износ од 3.200 денари месечно за период од 6 месеци.
Преку Агенцијата за вработување реализиравме 197 програми за обуки, преквалификации или доквалификации во 24 центри за вработување.
Со проектот опфативме 3.866 лица, од кои 2 .751 лица успешно ја завршија подготовката за вработување и од нив 91,82% засноваа работен однос на неопределено време.
Преку Агенцијата за вработување реализиравме обуки за јазици и работа за компјутери во кои беа вклучени 3.339 лица, од кои обуката успешно ја завршија 3 .043 лица, а 414 лица се вработија по завршувањето на обуката.
Овозможивме поголема флексибилност и сигурност на пазарот на трудот со укинување на договорите на дело и создавање на законска рамка за основање на Агенциите за привремени вработувања.
На тој начин ја подобривме флексибилноста на пазарот на трудот, овозможувајќи им на работодавачите лесно да го прилагодат бројот на вработени според своите финансиски можности.
Во функција на вработување на лица од ромската етничка заедница, во рамките на акцискиот план за вработување на Ромите, обезбедивме средства за обука на 50 невработени Роми.
Планот опфати претходна обука на Ромите во рок од 3 месеци и партиципирање во трошоците за обуката, и тоа 4.000 денари за лицето вклучено во обуката и 4.000 денари за работодавачот.
Проект Народни кујни.
Отворивме 29 народни кујни за топол оброк за 2760 социјално необезбедени лица, стари и изнемоштени лица и корисници на социјална парична помош во Кисела Вода, Гази Баба, Чаир, Шуто Оризари, Бутел, Куманово, Свети Николе, Кратово, Крива Паланка, Штип, Кочани, Берово, Виница, Радовиш, Делчево, Македонска Каменица, Битола, Прилеп, Велес, Неготино, Кавадарци, Крушево, Македонски Брод, Тетово, Струга, Струмица, Валандово, Гевгелија и Пехчево.
За потребите на овој проект обезбедивме 48,5 милиони денари.
Проект 1.000 денари месечно за најзагрозените 10.000 семејства.
Доделивме 1.000 денари месечно неповратна парична помош на 10 .000 најзагрозени семејства во период од три месеци, како мерка за ублажување на последиците од покачувањето на цените на основните животни намирници.
Ја зголемивме наплатата на придонесите за пензиско и инвалидско осигурување во 2007 година за 10,2% во однос на 2006 година како резултат на подобрената наплата, зголемувањето на економскиот раст и платите, зголемената наплата на стари долгови и на редовната исплата на боледувања.
Тоа овозможи да се реализира зголемувањето на пензиите.
Обезбедивме времена пензија на инвалидите на трудот во време од една година во насока на олеснување на нивната професионална рехабилитација додека се обезбедат соодветни услови за работа од страна на работодавачите.
Овозможивме физички лица да вршат услуги за згрижување на лице во своето семејство, помош и нега во домашни услови како професионална дејност.
Ја зголемивме конкуренцијата во областа на пензиските фондови со измени на законската рамка во насока на поттикнување на влезот на странски инвеститори како основачи на нови друштва што ќе управуваат со пензиски фондови.
Го намаливме надоместокот што го наплатуваат друштвата за управување со пензиските фондови од членовите на вториот столб од 8,5% на 6,9% и 6,8%.
Ја зголемивме ефикасноста на инспекцискиот надзор во социјалната заштита над спроведувањето и примената на законите и другите прописи, установите за социјална заштита и другите правни и физички лица кои вршат одредени работи од социјална заштита како професионална дејност.
Го намаливме бројот на корисниците кои неосновано користеле права од социјална заштита за 5 .825 лица и остваривме заштеда на  буџетските средства во месечен износ од 15 .034 .083 денари.
Средствата ги пренасочивме кај лица на кои навистина им е потребна помош.
Во согласност со Стратегијата за соработка со граѓанскиот сектор, Здружението на граѓани “Порака“ и “Полио плус” преземавме подготвителни активности за имплементација на проекти од областа на социјална заштита - Дневни центри за лица над 18 години со умерени и тешки пречки во интелектуалниот развој,
како и други проекти на здруженија на граѓани за помош од дрога,
за социјална заштита на деца на улица
и за заштита на жртви на семејно насилство.
Во соработка со невладиниот сектор воспоставивме Национална СОС-линија за помош и прифаќање на лицата жртви на семејно насилство
и Национална линија за лица кои употребуваат дроги.
Континуирано работиме на интегрирање на децата без родители и родителска грижа во рамките на македонското општество.
Ги доделивме и првите 7 од вкупно ветените 50 станови на деца кои во последните 5 години го напуштиле домот за деца без родители, но не го решиле станбеното прашање.
Во соработка со локалната самоуправа го имплементираме проектот за зајакнување на системот на вонинституционална заштита на децата на улица преку дневни центри за деца на улица.
Започнавме борба против сивата економија во делот на непријавените работници.
Во соработка со социјалните партнери, локалните власти и со државниот инспекторат на трудот, спроведовме интензивни инспекции во Скопје, Куманово, Прилеп, Гевгелија, Кочани, и во други места со цел да се легализира работниот однос на работниците кои работат во сивата економија,
да се зголеми вработеноста
и да се намали нелојалната конкуренција.
Активната социјална политика продолжува и во периодот 2008– 2012 година
Активни мерки за вработување
Проект Самовработување за 8.000 лица
Успешниот почеток на проектот Кредити за самовработување и големиот интерес на граѓаните нè поттикна да обезбедиме дополнителни средства во износ од 24 милиони евра за самовработување на уште 8 .000 невработени лица во периодот 2008-2012 година.
Заедно со 2 .000 лица од првата фаза, вкупно 10.000 граѓани ќе обезбедат работа и пристоен живот за себе и за сопствените семејства преку овој проект.
Проектот предвидува доделување на кредитни средства од 3.000 евра за едно работно место на невработени лица кои се заинтересирани да почнат сопствен бизнис, со можност за здружување на најмногу 5 лица.
Проектот е насочен и кон лицата кои останале без работа заради стечај или се прогласени за технолошки вишок.
Овие лица за отварање на едно работно место и започнување на бизнис ќе добијат по 4 .000 евра, или најмногу 20.000 евра ако се здружат 5 лица.
Каматната стапка е исклучително ниска, само 1% годишно, а рокот на отплата е 4 години од кои првата година е грејс-период.
Новите бизниси ќе бидат главно во агробизнисот, занаетчиството, личните услуги, трговијата, производството, угостителството и во туризмот, преку формирање мали претпријатија.
За идните корисници на кредитот, ќе се врши бесплатна обука за основни познавања од водење бизнис: регистрација, сметководство, бизнис-план, маркетинг, работни односи итн.
Овие средства по враќањето на револвинг-основа ќе се користат за давање кредити со исти услови на нови баратели кои ќе се самовработат со нив, а можеби ќе вработат уште некој, отварајќи мал бизнис.
Рок: континуирано 2008-2012 година.
Програма за поддршка на семејни бизниси чија цел е формализирање на започнатите бизниси од страна на невработени лица и нивно легално вклучување во пазарот на трудот во функција на намалување на сивата економија.
Продолжување со имплементацијата на Програмата за подготовка за вработување преку обуки, преквалификации или доквалификации и советувања на невработени лица заради стекнување на знаења и вештини, со цел зголемување на нивната вработеност.
Субвенционирање на вработување на 200 деца без родители во 2008-2012 година, со месечна финансиска поддршка во износ од 15.000 денари за период од 9 месеци со обврска на работодавачот да ги задржи на работа најмалку уште 18 месеци.
Субвенционирање на вработување на 600 самохрани родители во 2008-2012 година, преку финансиска поддршка во износ од 12 .000 денари месечно за период од 6 месеци, со обврска на работодавачот да ги задржи на работа најмалку уште 12 месеци.
Субвенционирање на вработување на 800 инвалидни лица во 2008-2012 година, преку финансиска поддршка во износ од 20 просечни плати и 40 просечни плати за потполно слепо лице и лице со телесен  инвалидитет на кое за движење му е потребна инвалидска количка.
Субвенционирање на вработување на 600 постари лица од 55-64 години, во 2008-2012 година, преку финансиска поддршка во износ од 12.000 денари месечно за период од 9 месеци, со обврска на работодавачот да ги задржи на работа најмалку уште 18 месеци.
Во согласност со ветеното во програмата Преродба во 100 чекори, и во 2008 година ќе продолжиме со проектот Практиканство како поддршка за прво вработување на дополнителни 30 млади лица до 27 години, за што е предвиден месечен надоместок во висина од 4.000 денари, за период од 3 месеци.
Модернизација на Агенцијата за вработување на Република Македонија во насока на подобрување на политиките на пазарот на трудот и на овозможување поквалитетни услуги за работодавачите.
Во Националната стратегија за вработување 2010 година и Националниот акциски план за вработување 2006-2008, во кои се содржани мерки за остварување на следните цели:
Општа стапка на вработеност од 48% до 2010 година;
Стапка на вработеност на жени од 38% до 2010 година;
Стапка на вработеност за постарите работници (55-64 годишна возраст) од 33% до 2010 година;
Секое младо лице да има можност за обука и преквалификација врз основа на искажани потреби од работодавачите пред да наврши 6 месеци невработеност, а за возрасни лица пред да навршат 12 месеци невработеност;
До 2010 година, 15% од долгорочно невработените да бидат вклучени во активна мерка за вработување во облик на преквалификација, доквалификација и практика;
Намалување на разликите помеѓу законската и постојната просечна возраст на напуштање на пазарот на труд во согласност со порастот на просечниот животен век до 2010 година;
Подобрување на нивото на образование со цел најмалку 75% од лицата на возраст од 22 години во Република Македонија да имаат завршено средно образование до 2010 година;
Зголемување на доживотното учење и неформалното образование и достигнување на просечното ниво на учество во доживотното учење од 8-10% за возрасната популација (25-64 години) до 2010 година;
Воведување на т.н. Сall centar на централно ниво за пријавување на нерегуларности од работен однос и
спречување на незаконското работење на извршителите на инспекторатот до првата половина на 2008 година.
Социјално партнерство
ВМРО-ДПМНЕ верува дека социјалниот дијалог, заедно со функционално претставување на интересите на различни групи во општеството
и силно граѓанско општество, се столбови на развојот на демократијата и економскиот развој на државата.
Ние веруваме во концептот на социјален дијалог како составен дел на принципот на добро и одговорно владеење.
ВМРО-ДПМНЕ во изминатите две години демонстрираше силен капацитет за конструктивен дијалог меѓу Владата и социјалните партнери, вклучително стопанските комори, синдикатите, работодавачите, за сите прашања од заеднички интерес.
Воспоставивме механизам на дијалог со социјалните партнери со цел ефикасно функционирање на економијата и
на пазарот на трудот и
успешно спроведување на политиките за економски развој.
Социјалниот дијалог е воспоставен на бипартитно ниво и преку Економско-социјалниот совет како трипартитно координативно тело на национално ниво, во кое се вклучени владата, репрезентативните синдикати и организации на работодавачи.
Советот ги разгледува сите прашања од економската и социјалната сфера кои се од заеднички интерес за социјалните партнери и има влијание врз дизајнирањето на владините политики и мерки од економски и од социјален карактер.
Социјална заштита
Проект Условени парични трансфери во износ од 25 милиони долари
Во 2008 година, ќе го започнеме проектот за Условени парични трансфери во соработка со Светска банка.
Овој проект вклучува доделување финансиска помош во готово на економски ранливите социјални групи, пред сè на мајките во семејствата приматели на социјална помош, при што добивањето на  паричните средства ќе биде условено со посета на децата на претшколско, основно и средно образование и примарна здравствена заштита преку редовни прегледи и вакцинации.
Овој проект има за цел подобрување на квалитетот на живеење на социјално загрозените слоеви, пред сè подобрување на здравјето на децата и нивна поголема посветеност на образованието,
како и директна финансиска помош за подобрување на животниот стандард на најсиромашните семејства.
Проектот, претставува долгорочна инвестиција во насока на подобрување на здравјето и правилниот развој на децата,
зголемување на степенот на образование,
подобрување на квалитетот и конкурентноста на работната сила, а со тоа и намалување на сиромаштијата.
Усогласување на националното законодавство со acquis во делот на социјалната заштита и
реформирање на системот во насока на заштита на најповредливите и најсиромашни слоеви на населението.
Имплементирање на Националната стратегија за заштита од семејното насилство (2008-2013) како сеопфатна стратешка рамка за решавање на проблемот на семејното насилство.
Активности за унапредување на системот на грижа за децата, со посебен фокус на развивање на алтернативни форми на заштита преку имплементација на Националната стратегија за деинституционализација во системот на социјалната заштита (2008-2018).
Јакнење на институционалниот капацитет за инспекциски надзор на установите, правните и физички лица во системот на социјалната заштита.
Отворање на нови народни кујни во текот на 2008 година, во општините: Дебар, Пробиштип, Кичево, Валандово, Виница, Кочани, Гостивар, Охрид, Тетово, Ресен и Демир Хисар.
Од 2009 година, ќе ги опфатиме и повеќето од останатите општини.
Со измените и дополнувањата на законот за социјална заштита, ќе обезбедиме поддршка во висина од 3.000 евра за децата без родители и родителска грижа, кои по полнолетството ги напуштиле домовите или згрижувачките семејства.
Изготвување на Национална стратегија за интеграција на бегалците заради унапредување на системот на грижа за бегалците во Република Македонија
Поддршка на интеграцијата на припадниците на етничките заедници на пазарот на труд со посебен акцент на Ромите.
Развој на мрежа на советувалишта за психосоцијална поддршка во соработка со невладиниот сектор и преку јавно-приватно партнерство во форма на организациски единици во рамките на меѓуопштинските центри за социјална работа до крајот на 2009 година.
Отворање на дополнителни седум дневни центри за лица што злоупотребуваат дрога и членовите на нивните семејства и бездомни лица до крајот на 2008 година и тоа:
Дневен центар за жртви од семејно насилство во Скопје,
Клуб за стари лица во Скопје,
Дневен центар за лица со посебни потреби во Дебар и во Битола,
Дневен центар за деца на улица на две локации во Скопје
и Дневен центар за лица корисници на дроги и психотропни супстанции во Скопје.
Отворање на прифатен центар за азил, финансиски поддржан од Европската агенција за реконструкција.
Со овој проект ќе извршиме целосно опремување на прифатниот центар за баратели на азил во атарот на с. Визбегово со сместувачки капацитет од 150 легла.
Отворање мал групен дом за самостојно живеење на деца со пречки во развојот во општина Берово, кои ќе бидат деинституционализирани од установите за социјална заштита Дом за деца без родители и родителска грижа “11 Октомври” - Скопје и Завод за заштита и рехабилитација “Бања Банско” – Струмица.
Формирање на станбени единици во Скопје и во Неготино, за самостојно живеење на лицата со умерени и со тешки пречки во интелектуалниот развој коишто претходно долги години биле сместени во Специјалниот завод во Демир Капија.
Зајакнување на системот на вонинституционална заштита на лица со  попреченост преку дневните центри за лица со попреченост, семејни заедници за поддршка, мали групни домови, како и сервисни услуги за помош во домашни услови.
Регулирање на работата на инвалидските организации со Законот за инвалидски организации, преку кој ќе се опфатат разновидните специфични потреби на лицата со инвалидност и нивните здруженија.
Донесување Закон за измени и дополнувања на Законот за вработување на инвалидните лица, со кои ќе се создадат повеќе можности за вработување на инвалидни лица, како и поттикнување на трговските друштва што вработуваат инвалидни лица.
Создавање еднакви можности на жените и мажите и воспоставување механизми за родова рамноправност на локално ниво (проект во соработка со Владата на Кралството Норвешка).
Демографски развој и поддршка на семејството
Семејството е основен столб на општеството.
Многудетното семејство како долга традиција, почна да исчезнува во последните 20 години во Македонија.
Со мали исклучоци, речиси сите држави во Европа се соочуваат со овој проблем, дури и оние најбогатите, како Германија, Данска, и другите.
Државите во ЕУ, односно нивните политички лидери во последните децении водат кампањи и политики за подобрување на оваа состојба и спроведуваат најразлични мерки.
Сиромаштијата не е единствената причина за појавата на овој феномен во Европа.
Европа како континент, пред 80 години беше 20% од светската популација.
Денес, и покрај огромниот економски развој на повеќето нејзини земји, и покрај многуте мерки преземени од владите за зголемување на наталитетот, тој процент е паднат на 12%.
Крајно време е да започне Македонија со дебата по ова прашање, но и со конкретни мерки.
Преку Стратегијата за демографски развој 2008-2015, која има за цел забавување на стапката на намалување на населението и создавање услови за одржлив демографски развој,
намалување на регионалните демографски диспаритети,
поддршка на семејството и семејните вредности и
зголемување на квалитетот на живот на населението, ќе спроведеме мерки за:
Подобрување на системот за финансиска помош за првородено дете во насока на елиминирање на материјалниот цензус за остварување на правото, со тенденција на зголемување на висината на правото како еднократна помош на семејствата;
Финансиско стимулирање за третородено дете за брачни парови кои потекнуваат од региони во кои е стапката на фертилитет под 2,1 живородено дете на жена;
Со закон обезбедување минимална пензија за жени кои родиле и одгледале 4 или повеќе деца, во случај ако не остваруваат право на пензија;
Континуирана медиумска кампања за промоција на семејството и трето дете, со цел да се влијае врз свеста на младите брачни парови, кои имаат можност, а не се одлучуваат да имаат деца, или повеќе од едно или две деца;
Воведување на бесплатна медицинска интервенција кај семејствата на кои им е потребно вештачко оплодување.
Владата во март 2008 година веќе го донесе овој Закон, а оваа мерка ќе започне со спроведување од септември 2008 година;
Бесплатно вакцинирање со новооткриената вакцина против вирусот ХПВ, кој е причинител на неплодност и на канцер на матката кај жената.
Владата во март 2008 ја усвои оваа мерка, одвои финансиски средства во буџетот, а спроведувањето како бесплатно и незадолжително ќе започне од септември 2008 година.
Од 2010 година вакцинирањето на сите женски деца ќе стане задолжително;
Разгледување на можноста за воведување на повластена стапка на данок за детска облека, обувки, опрема, храна и хигиенски производи за деца;
Разгледување на можноста покрај жената и мажот да има право на краткотрајно породилно боледување во првите еден или два месеци по раѓањето на детето, со цел да и помогне на мајката во почетниот период по породувањето, и да се грижи за здравјето на новороденчето и неговите потреби;
Подобрување на системот за финансиски надомест за платено породилно отсуство, паричен надомест по раѓање на дете, детски и посебен додаток, заради охрабрување на семејствата за раѓање на деца;
Воведување на системот за електронски избор на посвоител, со што ќе се овозможи транспарентен, професионален и одговорен метод за избор на потенцијалните посвоители;
Спроведување на ефикасен систем на контрола на имплементацијата на законите од областа на вработеноста и вработувањето, со акцент на заштитата на бремените жени и младите мајки и самохрани мајки;
Обезбедување на користење на право на породилно отсуство за  сите мајки што не остваруваат право како вработените мајки, во време на законски пропишаното отсуство поради бременост, раѓање и мајчинство во износ од најмалку 30% од просечната плата во Република Македонија во оние општини каде е стапката на фертилитет под 2,1 живородено дете на жена;
Обезбедување пристапна и широкораспространета мрежа од детски јасли и градинки, соодветни со модерниот карактер и формите за вработување;
Изработка на нови предучилишни стандарди со кои се регулира работата на предучилишните установи во две смени;
Поттикнување на отворање на предучилишни установи и градинки во рамките на големите трговски друштва и корпорации преку јавно приватно партнерство;
Покривање на најголем дел од трошоците за сместување во предучилишни установи, бесплатни оброци, облека и други потреби на децата што живеат во сиромашни семејства;
Поттикнување на вработувањето на млади невработени родители кои самостојно се грижат за одгледување на децата и на родителите на децата со посебни потреби;
Поддршка на комбинирањето на професионалниот со семејниот живот за брачни парови кои имаат мали деца или се грижат за немоќни членови на семејството;
Подобрување на условите за живот за млади брачни парови и семејства со над четири родени деца на национално ниво, во подрачјата со ниска стапка на наталитет и со висока стапка на стареење на населението;
Поедноставување на постапката за добивање помош за новородено дете преку втората фаза од проектот Регулаторна гилотина;
Зголемување на одржливоста на здравствените услуги за децата и за адолесцентите;
Зајакнување и унапредување на здравјето на новороденчињата и децата од предучилишна возраст, во согласност со постојните предвидени програмски активности;
Зајакнување на улогата и капацитетите на примарната здравствена заштита во промоција на здрави животни стилови, како што се правилна исхрана, физичка активност, превенција на болести и на зависности;
Зајакнување на системот на мониторинг на здравствената состојба на децата, особено подобрување на податоците за превенција на хроничните заболувања и состојби во детската возраст, како што се дијабетесот, астмата, повредите и голем број други состојби;
Обезбедување поефикасно социјално воспитување и одгледување на децата во случај на неспособност на родителите поради болест, алкохолизам и дрога;
Подобрување на условите за планирање на семејството и мајчинството преку мерки за зајакнување на улогата на примарната здравствена заштита,
зголемување на покриеноста и одржливоста на услугите за репродуктивно здравје,
намалување на стапките на абортус,
развивање мрежи на советувалишта за репродуктивно здравје на младите на ниво на локална заедница,
едукација на адолесцентите во училиштата за зачувување на здравјето,
промоција на модерните средства за контрацепција,
остварување на подобра контрола на полно преносливите болести,
поттикнување на иницијатива за помош на брачни парови кои се лекуваат од неплодност и
унапредување на квалитетот на здравствената заштита и употреба на современа медицинска технологија во третманот на инфертилитетот.
Достоинствен живот на возрасните
Квалитетот на животот на возрасните луѓе е мерка за нашата развиеност и солидарност.
Вложуваме напори за континуирано подобрување на положбата на македонските пензионери во согласност со економскиот развој.
Ја зголемивме просечната пензија за 15%
Најниските пензии ги зголемивме за околу 20%
Го намаливме ДДВ на лековите и медицинските помагала од 18% на 5%
Ги изедначивме цените на лековите во сите аптеки од 1 февруари 2008
Го зголемивме бројот на аптеките на 604, со цел на граѓаните да им бидат подостапни лековите блиски до нивното место на живеење
Во новиот мандат, покрај институционалните, сакаме да развиеме и вонинституционални облици за грижа на старите лица.
Ќе создадеме услови за достоинствен живот на постарите лица за нивно вклучување во општествените процеси и активно учество во донесувањето одлуки за сопствениот живот и животот на заедницата.
Ќе дејствуваме во насока на развивање на свеста на младите генерации за грижата и за потребите на возрасните и постарите лица, односно ќе ја јакнеме меѓугенерациската солидарност.
Ќе го реализираме предвиденото и најавеното зголемување на пензиите во 2009 и 2010 година, а ќе ги разгледаме можностите и за понатаму.
Ќе усвоиме Стратегија за развој на палијативната грижа во заедницата, со посебен осврт на подобрување на домашна посета и нега на старите и изнемоштени лица.
Рок: декември 2008 .
По примерот на Социјалниот сервис за стари и изнемоштени лица што ќе го отвориме во Прилеп во мај оваа година, до средина на 2009 година ќе отвориме вакви сервиси и во други општини во земјава.
Проекти за зголемување на мрежата на старски домови,
како и развивање на вонинституционални форми - дневни центри за стари лица преку јавно-приватно партнерство.
Ќе преземеме мерки за развој на волонтерството, вклучително и стимулирање на волонтерството при помош на стари и изнемоштени лица.
4. ЗЕМЈА НА МИРОТ, СИГУРНОСТА, ПРАВДАТА И НА БЕЗБЕДНОСТА
Поинаква влада
Поаѓајќи од искуствата и од постигнатите резултати, имајќи ги предвид политиките и реформските активности за економски и општествен развој, особено политиките поврзани со подобрувањето на квалитетот на јавните институции за спроведување на реформите, решителна борба против организираниот криминал и нулта-толеранција за корупцијата, следејќи ја нашата визија која подразбира целосно почитување на Уставот и законите, имплементација на Охридскиот рамковен договор и натамошна реализација на обврските што произлегуваат од преговорите за полноправно членство во ЕУ и во НАТО, чесноста, транспарентноста и одговорноста остануваат принципи на работа на Владата на ВМРО-ДПМНЕ.
1.1 Транспарентноста и отчетноста пред јавноста не е само наша обврска туку и наша определба во работењето
Принципите на отчетност и транспарентност се начела без коишто не може да се замисли функционирањето на институциите на системот во кое било демократско општество.
Нивната доследна примена, не е само конкретен показател за институционалната зрелост и почитување на демократските стандарди,
туку во иста мера е извонредна можност за увид на граѓаните во јавните работи, како нивно фундаментално и уставно загарантирано право.
Времето кога институциите кон медиумите гледааа пречка во своето работење е зад нас.
Јавноста има право да знае!
Нашиот влог во градењето на партнерски однос меѓу институциите и медиумите во интерес на јавното добро е да бидеме неселективни, искрени, отворени.
1.2 Граѓаните избираат кој ќе раководи со државата, а власта одговара пред граѓаните
Основна цел на Владата на ВМРО-ДПМНЕ е воспоставување стабилни демократски институции
и усвојување на инструментите кои го гарантираат владеењето на правото
и почитувањето на фундаменталните човекови права.
Наша стратешка определба е професионална, деполитизирана, ефикасна, одговорна и сервисно ориентирана администрација.
Во четиригодишниот мандат, ВМРО-ДПМНЕ ќе изврши реформа на администрацијата.
Го воведовме Граѓанскиот дневник како инструмент за подобрување на јавните услуги
и борба против бирократијата и корупцијата;
Воведовме Формулар за оценување на услугите од страна на корисниците кој претставува едноставен прашалник со кој граѓаните-корисници на одредени услуги се прашуваат за начинот, брзината, временскиот рок за добивање на услугата, а едновремено претставува можност за давање предлог за унапредување на начинот на давање на услугите;
Започна имплементацијата на законот за слободен пристап до информациите од јавен карактер;
Почнавме со воведување на принципот молчењето е одобрување во законот за општа управна постапка;
Спроведовме Регулаторна гилотина за намалување на бирократијата, поедноставување на процедурите и намалување на трошоците за добивање на јавните услуги;
Донесовме нов закон за јавни набавки за потранспарентен систем на јавни набавки;
Започнавме со електронски јавни набавки, со кои на најтранспарентен начин електронски се аплицира и се избира најповолен понудувач;
Продолживме со реализацијата на концептот на електронска влада, автоматизирање на услугите и поедноставување на административните процедури;
Реновирани шалтери кај сите државни институции, каде граѓанинот нема веќе да мора да се наведнува за да комуницира со службеникот;
Континуирано се подобрува квалитетот на услугите на МВР кон граѓаните.
Цените на услугите се значително намалени, таксите што се наплаќаа во висина од 110 и 100 денари се намалени на 50 денари (возачка дозвола, уверение за жителство), од 250 на 150 денари (одобрение за набавка на муниција, пасош за лица од 4 до 27 години), од 300 на 150 денари (барање за утврдување на државјанство), од 500 на 250 денари (пасош за лица над 27 години) и таксите што се наплаќаа во висина од 1000 се намалени на 250 денари (замена и дупликат на пасош).
Бројот на поднесени барања за издавање лични документи е зголемен за 30%, а времето потребно за добивање на лични документи е скратено.
Процедурите за аплицирање се поедноставени, граѓаните преку т.н. call centre имаат можност за телефонско закажување на терминот за аплицирање за лични документи, а за терминот за подигнување на изготвените документи добиваат известување по телефон или преку смс-порака.
ТАЕН КЛИЕНТ
За детектирање на слабостите на јавната администрација започнавме со реализација на проектот таен клиент.
Проектот е всушност тајна анкета преку која се врши мониторинг, истражување и мерење на квалитетот на јавните услуги како што се услугите на шалтерите за лични документи, министерствата, центрите за социјална помош, здравствени услуги, катастарски услуги, управата за јавни приходи, царината итн.
За успешна реализација на проектот, мониторинг-посетите се реализираат неочекувано, во секојдневни услови кога давателот на услуги ги извршува редовните активности и од страна на независни набљудувачи.
Евалуацијата на работната околина и однесувањето на службениците е по претходно зададени критериуми.
Целта е да се утврди до кој степен се запазуваат и се следат работните практики и стандарди за професионално однесување и работење
и да се преземат мерки за надминување на идентификуваните слабости.
Во новиот мандат на Владата на ВМРО-ДПМНЕ ќе продолжи донесувањето на квалитетни закони со воедначена номотехника преку:
сеопфатна проценка на влијанието на законодавството
и јакнење на позицијата и капацитетот на Секретаријатот за законодавство,
јакнење на учеството на граѓанското општество
и повисок степен на вклученост на сите релевантни субјекти,
вклучување на социјалните партнери во процесот на донесување одлуки и управување со јавните финансии.
Надзорната функција на државата ќе јакне преку унапредување на капацитетите на инспекциските органи и нивно координирано дејствување.
Соработката на државните органи со Народниот правобранител постојано ќе се унапредува во функција на обезбедување на повисок степен на одговорност на администрацијата
и соодветно имплементирање на наодите од извештаите на Народниот правобранител .
Реформи во судството
Реформите на судството се од суштинско значење за развојот на демократијата,
борбата против корупцијата,
подобрувањето на бизнис-климата
и севкупниот развој на Република Македонија .
Главната цел на ВМРО-ДПМНЕ е да се обезбеди владеење на правото преку зголемена ефикасност на судскиот систем,
што води кон поголема сигурност на граѓаните,
ефикасна борба против корупцијата и криминалот
и подобра бизнис-клима .
Со реализација на бројни проекти, ВМРО-ДПМНЕ ја враќа довербата на граѓаните во судскиот систем:
Извршена е реорганизација на основните судови во Скопје, со која Основен суд Скопје I стана кривичен суд, а Основен суд Скопје II - граѓански суд.
Во Основниот суд Скопје I формирано е специјализирано одделение за постапување по предметите од организиран криминал;
Изготвен е Закон за судска служба, со кој за прв пат се регулира прашањето на судската администрација и се зајакнува нејзиниот статус  во функција на зголемена ефикасност на судовите и успешно функционирање на судиите;
За спроведување надзор над извршувањето на законите и промовирање на принципот на одговорност донесен е Правилник за оценување и следење на работата на судиите и јакнење на одговорноста за извршување на судската функција;
Започна со работа Академијата за обука на судии и обвинители, каде се обучуваат судиите и обвинителите за областа за која треба да се специјализираат;
Воспоставен е Информатички центар за правосудството како инструмент за собирање информации од сите судови, затвори и јавни обвинителства, кој ќе придонесе за развивање подобра комуникација меѓу судските институции,
како и за поголема транспарентност на нивните активности;
Воведена е софтверската апликација СИС – Судски информативен систем, со што се означи почетокот на реализација на програмата за обука на администрацијата во сите судови во Република Македонија.
Поставени се дисплеи во судовите, преку кои граѓаните можат да се информираат за предметите што ги водат судиите;
Донесено е Упатството за начинот на преземањето на предметите од Врховниот суд на Република Македонија;
Направени се измени на Законот за вршење нотарска дејност во функција на унапредување на вршењето на нотарските работи.
Причина за овие измени се случувањата во областа на прометот со земјиште и инволвираноста на некои нотари во недозволено однесување и кршење на основните принципи на нотарската дејност;
Државниот правобранител доби поголемо значење и транспарентност во работата преку измените во Законот за државно правобранителство;
Со измените и дополнувањата на Законот за спречување на корупција се зајакна независноста и институционалниот капацитет на Државната комисија за спречување на корупцијата;
Со изменување на Законот за празниците на Република Македонија се овозможи одбележување на државните празници, кои се од особено значење за државноста на Република Македонија
како и почитување на верските празници на припадниците на православната, исламската, католичката, протестантската и еврејската вероисповед;
Со изменување на Законот за верските заедници и религиозните групи се уреди регистрирањето и дејствувањето на верските заедници на територијата на РМ;
Изготвен е Закон за лобирање, со кој се воспоставуваат правила за лобирањето, а истовремено се овозможува увид на јавноста во процесот на лобирањето;
Гласање на дијаспората: со предлогот за измена на изборниот законик, кој е во собраниска процедура, ќе им овозможиме на македонските исленици на трите континенти да гласаат и да имаат свој пратеник во Собранието на РМ.
ВМРО-ДПМНЕ се залагаше и ќе продолжи да се залага за поголемо присуство на дисјаспората во Собранието.
Заради несогласување од страна на опозицијата, за почеток прифативме дијаспората да има тројца пратеници.
Но, во новиот состав на Собранието очекуваме поголем број наши пратеници, како и покоректен однос на опозицијата кон нашите иселеници, што ќе овозможи да се реализира заложбата на ВМРО-ДПМНЕ за зголемен број пратеници од дијаспората;
Со предлогот за измена на Изборниот законик, кој е во собраниска процедура, предвидовме посебни квоти пратеници за малите етнички заедници;
Донесен е Законот за малолетничка правда, со кој се имплементираат меѓународните стандарди за малолетничка правда и се врши кодификација на малолетничкото законодавство;
Во Законот за меѓународно приватно право внесени се меѓународни и европски стандарди за признавање и извршување на странски судски одлуки;
Започна реализација на проектот Развој на одговорен и функционален затворски систем во однос на фундаменталните права и стандарди
и зголемување на регионалната соработка во Југоисточна Европа, во функција на обезбедување на професионализам на персоналот .
Проектот овозможува преку развој на сеопфатни програми за обука, затворениците да имаат можност да бидат работно ангажирани, да се образуваат и да бидат поддржани во нивната реинтеграција во слободното општество;
Започна Проектот за изградба, реновирање и за проширување на казнено-поправните установи во РМ, според усвоената Програма од Владата.
За оваа намена обезбедени се околу 14 милиони евра од странски кредити и од буџетски средства.
Во тек е изградба на затворот во Куманово,
а се подготвува изградба на затворите во Шуто Оризари и во Идризово;
Инсталирани се 150 компјутери во судовите во рамки на интегрираниот судски информативен систем за електронска распределба на предметите.
Реформи во судството 2008-2012
Во периодот 2008-2012 година ќе продолжиме со Реформите во судството, како еден од врвните приоритети на Владата на ВМРО-ДПМНЕ, во функција на владеење на правото и полесен пристап на граѓаните до правдата.
Повеќето од реформите во судството и обвинителството ќе зависат од тоа дали ВМРО-ДПМНЕ ќе обезбеди двотретинско мнозинство, имајќи предвид дека значаен дел од судските закони во согласност со Уставот, се гласаат со двотретинско мнозинство.
Во согласност со Стратегијата за реформа на казненото право 2008-2012 во двата клучни сегменти на кривично-правниот систем, а тоа се кривичното материјално право и кривичното процесно право:
Ќе ги усогласиме сите закони во кривично-правната област и организациските закони (законот за полиција, законот за јавното обвинителство, законот за спречување на корупцијата, законот за спречување на перење пари, законот за следење на кому-никациите, законот за судир на интереси и други закони од оваа област).
Рок: во текот на 2008 и 2009 година;
Ќе донесеме нов Закон за кривичната постапка и измени и дополнувања на Кривичниот законик.
Во областа на кривичното право ќе овозможиме пренесување на истрагата од надлежност на истражните судии во надлежност на Јавното обвинителство.
Ќе се заостри казнената политика,
алтернативните мерки,
воведувањето нови кривични дела особено за ефикасно гонење и спречување на делата од организиран криминал, корупција и тероризам,
ќе се зајакне одговорноста на правни лица
и ќе се промовира конфискацијата на имотот со посебен акцент на институцијата проширена конфискација и неосновано збогатување и одземање на приносите стекнати со криминал.
Рок: март 2009 година;
Ќе донесеме Закон за управување со конфискуван имот, имотна корист и одземени предмети во кривична и прекршочна постапка со што ќе создадеме ефикасни услови за управувањето со конфискуваниот имот
(рок декември 2008 година) .
Ќе продолжиме со зајакнување на капацитетите на институциите во справувањето со организираниот криминал и корупција со посебен акцент на Јавното обвинителство.
Рок: до крајот на декември 2008 година:
Ќе формираме посебно Основно јавно обвинителство за борба против организиран криминал и корупција;
ќе се конституира Советот на јавни обвинители, со што ќе се обезбедат ефикасни услови за избор на јавните обвинители;
ќе извршиме скенирање на постојната состојба во Јавното обвинителство во поглед на човечките ресурси и ќе направиме проценка на идните кадровски потреби на Јавното обвинителство и реализација на утврдените приоритети во текот на 2009 година;
Ќе биде донесен Законот за судска служба, во кој се регулира материјата за правата, обврските и за статусот на судската администрација, како и прашањата поврзани со посебниот статус и платите на судските служби;
Ќе донесеме Закон за бесплатна правна помош во кој ќе бидат вградени сите меѓународни стандарди во оваа област со цел обезбедување на еднаков и подобар пристап до правдата на граѓаните кои имаат слаба материјална состојба;
Ќе подготвиме измени и дополнувања на Законот за судски буџет, со што менаџирањето на финансиските средства ќе премине во надлежност на Судскиот совет на Република Македонија.
Во текот на 2009 година ќе направиме подготовки за кодификација на граѓанското право и реализација на активностите за кодификација до 2011 година,
а казнената евиденција ќе ја пренесеме од Министерството за внатрешни работи во судовите.
Судска инфраструктура
За натамошно подобрување на судската инфраструктура во периодот 2008-2011 година ќе преземеме активности за реновирање и опремување на 11 основни судови со проширена надлежност.
Ќе изградиме нова судска зграда во Скопје во периодот од 2010 до 2012 година.
Електронско судство
Во согласност со Стратегијата за информатичко-комуникациската технологија за правосудство:
Ќе воведеме Интернет во сите судови.
Рок: јули 2009;
Ќе инсталираме 300 компјутери во судските писарници и ќе спроведеме едукација на 800 вработени во судовите.
Во втората фаза, секој судија, обвинител и нивните помошници ќе добијат компјутер и интернет.
Рок: прва фаза - крајот на 2008, втора фаза – 2009;
Ќе подготвиме заедничка база на номенклатури како услов за постигнување на стандардизирана судска статистика.
Рок: крај на 2008;
Ќе извршимe адаптација на програмскиот софтвер СИС за да се овозможи евиденцијата на предметите во сите фази;
Ќе се имплементира Правната база на податоци во Министерството за правда и ќе се преземат законите од Службен весник на РМ.
Рок: крај на 2008;
Ќе инсталираме Case Management System (CMS) во 3 пилот-судови (Управен суд, Апелационен суд – Гостивар, ОС Скопје 2 – Скопје) во јануари 2009 година
и инсталирање на системот во целост во сите судови до крајот на 2009 година.
Судите и обвинителите ќе посетуваат бесплатни курсеви по англиски јазик, а од 2011, знаењето англиски јазик ќе стане услов за да се биде избран на оваа функција.
Ќе изготвиме Закон за меѓународна правна помош во кривичната материја
и ќе постигнеме целосно усогласување со стандардите на ЕУ преку изменување и дополнување на Законот за меѓународно приватно право во насока на зајакнување на меѓусебната правна помош во кривичната и граѓанската материја, во поглед на екстрадиција, трансфер, кривично гонење, казнена евиденција, отстапување на списи за кривично гонење, казнена евиденција и известувања.
Рок: крај на 2009 година .
Државна управа и изборен систем
Ќе продолжиме со реорганизација на државната управа во насока на сервисна ориентираност кон граѓаните:
Ќе изготвиме нов Закон за организација и работа на органите на државната управа, со кој ќе се редефинираат надлежностите на управните органи и организации.
Рок: 2009 година;
Ќе направиме промена на одделни закони (Изборниот законик) заради создавање нормативно-правни услови за пренесување на надлежноста за евиденција на избирачкото право од Министерството за правда во Државната изборна комисија.
Рок: крај на 2008 година;
Ќе создадеме организациско-технички и методолошки услови за обработка на податоците во Избирачкиот список во еден орган (ДИК) во периодот 2009-2011 година;
Ќе создадеме услови за пренесување на граѓанските евиденции во посебен орган со цел поедноставување на постапката на евиденција и издавање на документи поврзани со граѓанските состојби (матична евиденција, евиденција на живеалиште и престојувалиште, издавање лични карти и патни исправи, државјанство и др.);
Ќе создадеме услови за електронско поврзување на податоците од граѓанската евиденција заради комуникација помеѓу матичните подрачја и размена на податоци.
Рок: септември 2011 година;
Ќе создадеме услови за електронско издавање документи поврзани со матичната евиденција на граѓаните.
Рок: септември 2011 година .
Меѓународно-правна соработка
Заради зајакнување на мерките за спречување и борба против организираниот криминал и корупцијата, тероризмот, трговијата со луѓе и заштита на човековите права во периодот 2008-2011 година ќе продолжиме со континуирано спроведување на активностите за:
Координација на активностите за имплементација на Препораките од ГРЕКО за РМ (група на држави за борба против корупција) на Советот на Европа 2008-2011;
Координација на активностите за спроведување на Регионалната антикорупциска иницијатива за борба против корупција РАИ од Пактот за стабилност на Југоисточна Европа;
Ќе потпишеме договор за соработка помеѓу Република Македонија и EUROJUST и зајакнување на соработката во борбата против сите видови транснационален организиран криминал во 2008 година.
Човекови права
Во насока на унапредување на човековите слободи и права, за имплементација на Законот за малолетничка правда ќе преземеме активности од Акцискиот план:
Создавање ресурси во центрите за социјална работа во Република Македонија
кадровско екипирање на Центрите за социјална работа
Создавање технички услови за извршување на алтернативните мерки
Воспоставување простории за работа со деца во ЦСР
Зајакнување на институционалното извршување на воспитните мерки кон малолетниците
Отварање Дисциплински центри за малолетници
Решавање на просторната локација за функционирање на ВПД Тетово
Измени и дополнување на нормативната рамка
Предлог за донесување Закон за изменување и дополнување на Законот за малолетничка правда
изготвување пдзаконски акти што произлегуваат од Законот за малолетничка правда
изготвување подзаконски акти што произлегуваат од Законот за извршување на санкции
изготвување упатства, нормативи и стандарди
изготвување нормативи и стандарди за мерки на помош и заштита, како и воспитни и алтернативни мерки
заради ефикасна имплементација на меѓународното хуманитарно право ќе донесеме Програма за имплементација на меѓународно хуманитарно право во законодавството на РМ.
Рок: декември 2008
До крајот на 2008 година ќе донесеме Закон за народен правобранител за лица со посебни потреби
Владин агент
Еден од врвните приоритети на Владата на Република Македонија во периодот 2008-2012 е непреченото и слободно остварување на човековите права и слободи како еден од столбовите на едно демократско општество.
Во таа насока во претстојниот период континуирано ќе се усовршува системот на човекови права со цел превенирање на идни повреди на човековите права.
До крајот на 2010 ќе се создаде правна рамка која:
Детално ќе ја регулира улогата, правата и обврските на владиниот агент и Одделението за поддршка на владиниот агент во застапувањето на државата пред Европскиот суд за човекови права;
Ќе ја уреди меѓусебната координација на владиниот агент, Одделението за поддршка на владиниот агент со останатите релевантни институиции во следењето и обезбедувањето на компатибилноста на домашното законодавство со судската практика на Европскиот суд за човекови права;
Ќе се развие конзистентен и постојан систем на извршување на пресудите на Европскиот суд за човекови права, кој јасно ќе ја уреди улогата на владиниот агент, улогата на Одделението на владиниот агент, нивните права и обврски во овој процес како и улогата и обврските на останатите релевантни институции инволвирани во процесот .
Реализацијата на ваквите цели ќе ја оствариме преку усвојување на:
Закон за застапување на Република Македонија пред Европскиот суд  за човекови права до крајот на 2009 година и
Закон за извршување на пресудите на Европскиот суд за човекови права донесени против Република Македонија и следење и имплементација на судската практика.
Рок: крај на 2010 година .
Ќе донесеме Закон за претставки и предлози, со кој ќе се овозможи ефикасно остварување на уставното право на граѓаните да поднесуваат претставки за работата на органите на државната управа.
Рок: декември 2008 година.
Капитални инвестиции во казнено-поправните установи
Заради поуспешна ресоцијализација на осудените и малолетните лица, почитување на човековите права и перманентна здравствена заштита ќе продолжиме со подобрување на материјалните услови и стандарди во казнено-поправните установи:
Во КПД Идризово во текот на 2009 и 2010 година ќе  изградиме и опремиме стационар, нови крила во затвореното, отвореното и во полуотвореното одделение, одделение за стари лица и ќе го реновираме женското одделение во КПД Идризово;
Ќе изнајдеме решение за просторно сместување на ВПД Тетово до јуни 2009 година;
Ќе изградиме и ќе ставиме во функција објект за Центарот за континуирана едукација на вработените 2009–декември 2010 година;
Во текот на 2008 и 2009 година во Затворот Скопје ќе изградиме ново крило за притвор, ново отворено одделение, целосна реконструкција на постојното притворско одделение и на затвореното одделение, реконструкција на кујната и изградба на преграден ѕид со контролни кули;
Ќе изградиме отворено одделение на КПД Штип 2009 –2011 година;
Ќе изградиме затвор од полуотворен вид во Струмица 2009 –2011 година;
Ќе ги довршиме градежните работи на Затворот Куманово во 2009 година;
Ќе извршиме реконструкција и санација со доградба на Затворот Битола, Затворот Охрид, Затворот Тетово, Затворот Гевгелија, КПД Струга, во 2009 година.
Борба против корупцијата и организираниот криминал
ВМРО-ДПМНЕ во изборната програма Преродба во 100 чекори најави решително справување со криминалот и со корупцијата и остварувањето на ова ветување пред граѓаните во изминативе две години беше повеќе од очигледно.
Бескомпромисната и неселективна борба против криминалот и нултата-толеранција за корупцијата станаа знак на препознавање на работењето на владата на ВМРО-ДПМНЕ.
Спроведовме медиумска кампања за подигнување на свеста на граѓаните за значењето на борбата против корупцијата
и отворивме бесплатна телефонска линија за пријавување корупциски случаи што резултираше со враќање на довербата во институциите;
Останавме доследни на ветувањето дека секој за кого има основани сомненија дека го прекршил законот независно од неговата професија, политичка или каква било друга припадност ќе се соочи со правдата.
Докажавме дека сме одлучни да ја промениме свеста и одговорноста на функционерите избрани од граѓаните.
Поважни случаи во борбата против криминалот и корупцијата
Фиком – прв случај во доменот на урбаната мафија.
Над 160 граѓани се измамени.
Приведени се 4 лица кои беа осудени на вкупно 26 години затвор;
Армиско оружје - спречен е шверц на оружје од АРМ добиено како донација за потребите на Македонската Армија.
Притворени беа четири лица, кои се осудени на затворски казни во вкупно траење од 13 години;
Бачило 1 и 2 - случај што ја oпфаќа незаконската продажба на денационализирано земјиште.
Штетата на државата е во висина од околу 6 милиони евра.
Приведени беа 21 лице, изречени беа затворски казни во вкупно траење од 50 години;
Кокаин - на Блаце е откриена историски најголемата количина на кокаин од приближно 487 килограми со проценета вредност од околу 90 милиони евра.
Две лица со правосилни пресуди се осудени на вкупно 29 години казна затвор;
Планинска бура - професионално изведена полициска акција во селото Бродец, во функција на заштита на територијалниот интегритет и суверенитет на Р. Македонија.
Разбиена е терористичко-криминална група и запленет е огромен арсенал на оружје и муниција;
Мени - акција во која е пресечен канал за трговија со луѓе од Косово во земјите на  ЕУ;
Гранични премини - приведени се 41 лице, вработени во МВР и во Царинската управа, заради основано сомнение за сторено кривично дело примање поткуп;
Дунав - акција на полициите од повеќе земји од региоонт.
Приведени се 19 лица учесници во меѓународен шверцерски канал за криумчарење мигранти;
Осуден на казна затвор во траење од една година е Претседателот на Основниот суд Кочани, заради злоупотреба на службената положба и овластувања;
Змиско око - приведени се 79 вработени во ЈП Македонија пат, кои се сомничат дека го оштетиле Фондот за магистрални и регионални патишта на РМ за околу 5 милиони евра;
Приведен е раководител во Министерството за транспорт и врски поради примање поткуп;
Поднесени кривични пријави во случаите Тифани, Тутунски комбинат Прилеп, потоа против генералниот директор на ОХИС и членовите на УО, против актуелниот градоначалник на Општина Аеродром и 4 општински раководители, против поранешни директори на ЈП за стопанисување со спортски објекти на Република Македонија и др.
Ова е само мал дел од листата на реализирани случаи.
Резултатите не останаа незабележани:
од страна на меѓународните институции добивме многу пофалби и високи оцени.
Република Македонија за 21 место ја подобри позицијата на листата за индексот на перцепција на корупцијата на Transparency International и беше земја што забележа најголем прогрес во последната година.
Ги поставивме стандардите на работење и продолжуваме понатаму со несмалено темпо, со проактивна политика на промоција на доброто владеење и борбата против корупцијата во општеството, но и против корупцијата во институциите.
Ќе се заложиме за целосно имплементирање на Државна програма за превенција и репресија на корупцијата, која е заснована на индикатори за оценка на ефикасноста во нејзиното спроведување;
Во целост ќе го спроведеме Акцискиот план на Владата за борба против корупцијата, кој е комплементарен со Државната програма и опфаќа мерки и активности за сузбивање на корупцијата, вклучувајќи конкретни чекори за утврдување на изворите на корупцијата во вршењето на јавните функции и доследното спроведување на планот за лимитирање на дискрециските овластувања на функционерите;
Луѓето што се на најодговорни државни позиции и одлучуваат за правилното и законско користење на значајни износи државни средства, министри, директори, државни секретари и слично, треба да бидат соодветно платени, но и соодветно контролирани.
И во едниот и во другиот правец ќе бидат преземени мерки што ќе овозможат поефикасна борба против корупцијата и криминалот, во согласност со најдобрите европски практики.
Меѓу останатото, ќе биде зајакната државната ревизија и кадровски и финансиски.
Во новиот мандат на Владата на ВМРО-ДПМНЕ ќе ги зацврстиме системите и механизмите на контрола што ги сведуваат можностите за коруптивно однесување на ниво кое може перманентно да се следи, да се контролира и да се санкционира во сите констатирани случаи.
Владините институции ќе доставуваат квартални извештаи за преземените активности и мерки за борба против корупцијата во сопствените редови,
а имињата на лицата што се казнети за коруптивно однесување ќе бидат јавно објавени на вебстраниците на институциите
(рок: континуирано секој квартал) .
Спроведувањето на политиката на нулта-толеранција за корупцијата ќе се имплементира на полето на спречување и откривање на сите форми на корупција и организиран криминал, особено на полето на спречување и откривање на недозволена трговија со дрога и оружје и недозволена трговија со луѓе.
Преку јакнење на меѓународната полициска соработка ќе постигнеме зголемена стапка на расветлени кривични дела од областа на организираниот криминал и корупцијата
и намалена стапка казниви дела од меѓународен карактер сторени на територијата на Република Македонија.
Ќе се зголеми учеството на припадници на МВР во меѓународни цивилни мисии под покро-вителство на ООН, НАТО и на ЕУ.
Покрај јакнењето на капацитетите на Одделот за организиран криминал во МВР,
ќе ја интензивираме меѓуинституционалната соработка на сите субјекти вклучени во борбата против криминалот и корупцијата.
Ќе воспоставиме стандарди за единствена методологија на следење на кривичните дела од страна на сите засегнати национални и меѓународни корисници на информации и поврзување на базите на податоци
(рок: март 2009 година);
Ќе воспоставиме база за криминалистичко разузнавање во функција на поефикасно откривање, гонење и документирање на организираниот криминал
(рок: декември 2009 година).
Модерна, европска, реформирана полиција
Со донесувањето на Законот за полиција создадовме правна рамка за целосно нова физиономија на МВР.
Законска, стручна, транспарентна, одговорна и демократски ориентирана  организација која ги штити слободите и правата на граѓаните
и ефикасно се справува со криминалот,
овозможува внатрешна безбедност во државата
и го презема својот дел од одговорноста за глобалната безбедност.
Концептот на новата организација на полицијата се темели на децентрализација на надлежностите, распределба на задолженијата и индивидуална одговорност на припадниците на МВР.
Во новиот мандат Владата на ВМРО-ДПМНЕ ќе продолжи со изградба на современ модел на полициска организација преку воведување на нови методи на работа на полицијата, јакнење на принципот на владеење на правото и промовирање на заштитата и почитувањето на фундаменталните човекови слободи и права.
Нашите активности ќе ги насочиме кон јакнење на капацитетот на Секторот за внатрешна контрола и професионални стандарди во МВР.
Проактивната политика во борбата против корупцијата и сите форми на злоупотреба на службената положба и овластувања, почнувајќи од сопствените редови, останува наша определба.
Преку јакнење на контролните механизми ќе се стесни просторот за ваквите појави во полицијата:
Ќе продолжиме со целосната имплементација на Етичкиот кодекс на полицијата;
Подобрувањето на односот на полицискиот службеник кон граѓанинот и пристапот со почит и уважување на неговото достоинство, останува наш предизвик за позитивни промени, на што ќе посветиме многу нови обуки, но и казни за несоодветно третирање на граѓаните од страна на полицијата;
Ќе продолжиме со зајакнување на механизмите за контрола над работата на полицијата преку подобрување на капацитетите на Секторот за внатрешна контрола и професионални стандарди;
Континуирано ќе ја продлабочуваме соработката со Народниот правобранител и со НВО .
Во следните четири години ќе продолжиме со јакнење на професионализмот и кадровско зајакнување на МВР.
Основа за напредување во кариерата остануваат принципите стручност, компетентност и заслуги според резултатите од работата, врз кои се темели Стратегијата за управување со човекови ресурси, која ќе се донесе до јуни 2008 година.
Системот на кариера во полициската служба и правилното управување со човечките ресурси ќе стане составен дел на Законот за изменување и дополнување на законот за внатрешни работи
(рок: септември 2008) .
Ќе го заокружиме системот на полициско образование преку формирање на Центар за обука во рамките на бирото за јавна безбедност, со што ќе се овозможи основната и континуираната полициска обука да се изведуваат во согласност со наставни програми што одговараат на потребите на МВР.
Во рамките на новиот финансиски инструмент за претпристапна помош на Европската унија, во следните 4 години ќе се реализира првиот Проект ИПА во регионот - Поддршка на имплементација на Стратегијата за реформи во полицијата, со советодавна и материјална поддршка на процесот на реформи во полицијата .
Како поддршка на процесот на имплементација на реформите во полицијата ќе продолжиме со инвестиции во опремување на Секторите за внатрешни работи и лична опрема за припадницие на МВР.
Во 2008 година ќе ја осовремениме хеликоптерската флота за потребите на МВР .
Како поддршка на реформите во полицијата, заради подобрување на услугите кон граѓаните, во новиот мандат, Владата на ВМРО-ДПМНЕ ќе реализира проекти за надградување на информатичката и телекомуникациската инфраструктура на Министерството за внатрешни работи .
Со проектот Надградба на ТЕТРА дигитално полициско радио во Скопје и Охрид ќе се засили сигналот на прием како надградба на радиомрежата, која треба да ја замени постојната аналогна радиомрежа и полициските структури ќе добијат нови радиостаници со перформанси слични на ГСМ мобилните телефони, а со прилагодени функции за специјални полициски потреби.
Проектот е поддржан од Европската агенција за реконструкција.
Технички прием на опремата: март 2009;
Со проектот Видеонадзор на објектите на МВР ќе се овозможи подигнување на стандардите на безбедност на објектите
како и следење на работата на полициските службеници со можност за далечинско пренесување на записот на централна локација во МВР, со што може да се постигне зголемена контрола во работењето.
Во првата фаза ќе се покријат граничните премини и сите сектори за внатрешни работи, а потоа и магистралните и регионалните патишта и фреквентните сообраќајници во големите урбани центри.
Рок: септември 2009;
Со проектот Замена на постојната телефонска мрежа со ИП телефонија, постојната телефонска мрежа ќе се замени со посовремен тип телефонска мрежа, која е интегрирана во самата компјутерска мрежа и отвара перспектива за зголемен број сервиси, оставање пораки и централен менаџмент.
Рок: септември 2009;
Со проектот Оптичка мрежа во Скопје се предвидува изградба на мрежа од оптички кабли во градот Скопје.
Градењето на кабловска мрежа овозможува независност од јавните телекомуникациски провајдери и долгорочна економичност;
Проектот Одржување и подобрување на комјутерската инфраструктура на МВР подразбира замена на дотраена компјутерска опрема како и инсталација на нова, со цел одржување и надоградба на употребната моќ на компјутерската мрежа на МВР за работа со современи софтверски алатки.
Рок: декември 2009;
Со проектот Подигање на нивото на заштита на информацискиот систем ќе се исполнат обврските од Правилникот за безбедност на класифицирани информации во МВР преку набавка и инсталација на софтвер за контрола на ИТ-мрежата, софтвер за контрола на пристапот до ИT-ресурсите, издвојување на мрежата за користење на интернет-услуги и набавка и инсталирање на опрема за Disaster recovery (on line back up) на главните компоненти на ИТ-системот на МВР на оддалечена локација.
Рок: декември 2008.
Полиција блиска до граѓаните
Во изминатите две години воспоставивме систем на професионално раководење со МВР, кој гарантира ефикасно и ефективно одржување на јавниот ред и мир и им овозможува сигурен живот и подобри услуги за граѓаните.
Во областа на безбедноста на патниот сообраќај и покрај обемните активности регистриран е пораст на сообраќајните незгоди со потешки последици.
Како дел од интегрираниот систем за видеонадзор ќе се постават камери на магистралните и на регионалните патишта, како и на фреквентните сообраќајници во големите урбани центри, со што ќе се унапреди  регулирањето и контролата на сообраќајот на патиштата и ќе се подобри безбедноста на сообраќајот на патиштата;
Во функција на подобрување на безбедноста на сообраќајот на патиштата до крајот на 2008 година, МВР и МтВ во соработка со Републичкиот совет за безбедност во сообраќајот ќе изготват Национална програма за безбедност во патниот сообраќај 2008-2012.
Со дефинирање на постапката за изборот на командири на полициски станици од општа надлежност воспоставена е тесна и отворена соработка меѓу локалната самоуправа и Министерството за внатрешни работи.
Во новиот мандат на Владата на ВМРО-ДПМНЕ, доминантен принцип во полициското работење останува принципот на community policing, што подразбира систем на јакнење на довербата помеѓу граѓаните и полицијата.
Преку градење партнерски однос помеѓу граѓаните и полицијата и развивање транспарентен систем на односи со јавноста, МВР ќе ја зацврсти позицијата на клучен фактор за одржување на мирот и градење на хармонични односи помеѓу луѓето.
Наша цел е да ја продлабочиме соработката на полицијата со локалните задници преку заедничкото идентификување на проблемите и нивно надминување.
Полицијата ќе се фокусира на превенцијата, на факторите што ги предизвикуваат и ги поттикнуваат криминалните однесувања.
Во функција на промовирање на принципот на работа на полицијата, во заедницата ќе продолжи реализацијата на активности во соработка со меѓународни партнери:
Во континуитет ќе се одвиваат активности за одржливост на формираните советодавни групи на граѓани, како и формирање нови советодавни групи.
До крајот на 2008 година во Секторите за внатрешни работи ќе профункционира нова организациска форма: Одделение за превенција;
Во соработка со единиците на локалната самоуправа на локално ниво ќе продолжи формирањето на локалните совети за превенција;
На централно ниво ќе се воспостави Државен совет за превенција.
Надворешните граници и Шенген
Во областа на надворешните граници и Шенген во целост ја заокруживме правната рамка преку донесување на сите закони и подзаконски акти од оваа област .
Проект: Македонија без визи
Еден од клучните приоритети на Владата предводена од ВМРО-ДПМНЕ беше олеснувањето на визниот режим:
Го реализиравме проектот Нови лични документи за издавање  документи за идентификација, кои содржат биометрички податоци.
Со овој проект се обезбеди развој и имплементација на електронска патна исправа, нова лична карта и нова возачка дозвола, според стандардите на европското aquis, а граѓаните добија лични документи кои ги исполнуваат најсовремените технички и безбедносни станарди;
Ги склучивме Спогодбата за реадмисија со Европската унија и Спогодбата за олеснување на визниот режим;
Го проомовиравме Визниот центар и Националниот визен информациски систем во МНР;
Формиран е Националниот центар за интегрирано гранично управување, кој има за цел да ја олесни размената на податоци и информации помеѓу институциите вклучени во интегрираното гранично управување и да ги координира заедничките активности и операции за отстранување на инцидентите на државната граница.
Со тоа започна функционирањето на системот на интегрираното гранично управување и до октомври 2008 година ќе постигнеме негова целосна функционалност.
Владата на ВМРО-ДПМНЕ ги исполни техничките критериуми за олеснет  визен режим  со земјите од Шенген-зоната, кој стапи сила на 1 јануари 2008 година,
и започнавме преговори за целосна либерализација, за кои очекуваме успешно да завршат до крајот на 2008 година, а консеквентно на тоа очекуваме одлука на ЕУ за укинување на Шенген-визите.
Во новиот мандат, Владата на ВМРО-ДПМНЕ ќе продолжи со прифаќање и имплементирање на најдобрите практики и заеднички стандарди од областа на  интегрираното гранично управување според шенгенските регулативи, директиви и прирачници за гранична безбедност на ЕУ  и  шенгенското право во насока на промовирање на отворени и високобезбедни граници .
До крајот на 2008 година ќе ги завршиме преговорите за потпишување на договор за соработка со Европската агенција за управување на оперативна соработка на надворешните граници на земјите-членки на ЕУ - FRONTEX , што има клучна улога во имплементација на концептот на интегрирано гранично управување на ЕУ .
Зголемената ефикасност во спречување и откривање на криминалот, зајакнувањето на контролата на државната граница и спречувањето на нелегалната миграција предизвика промена на вкупната безбедносна свест и култура кај граѓаните .
Проект: Интегриран систем за видеонадзор на граничните премини
За подобрување на квалитетот на надзор на државната граница, спречување на нелегалната трговија и миграција и контрола на движење и престој на странците, ќе се воспостави интегриран систем за видеонадзор на граничните премини.
По примерот на најдобро обезбедените граници во светот (Израел-Палестина, САД-Мексико) надзорот на границата, ќе се врши со најсовремена технолошка опрема со можност за далечинско детектирање на потенцијалните нелегални преминувања на границата и инциденти на државната граница од секаков вид
(рок: април 2009 година) .
Заштитата на националната безбедност и борба против тероризмот
Врвен приоритет на Владата предводена од ВМРО-ДПМНЕ е безбедноста и стабилноста на Република Македонија.
Во новиот мандат, Владата на ВМРО-ДПМНЕ ќе продолжи со јакнење на безбедносниот систем во правецот на развој на систем за национална безбедност, кој може да даде одговор за современите ризици и опасности.
Ќе ја заокружиме правната рамка како основа за изградба на еден современ систем на национална безбедност, кој ќе овозможува кординација и соработка меѓу безбедносните служби, и во кој, секој од субјектите, ќе има јасно дефинирана улога и надлежност
(рок: 2009 година).
Имајќи ја предвид интернационалната димензија на тероризмот како глобален феномен што ја загрозува безбедноста на сите држави во светот, Управата за безбедност и контраразузнавање, преку соработка со меѓународните институции и организации активно ќе учествува во борбата на меѓународната заедница против тероризмот во сите негови појавни облици преку интензивна размена на информации за терористички групи и нивните мрежи за поддршка.
Со тоа ќе се овозможи унапредување на мерките и активностите за разоткривање на организаторите, извршителите и на логистичарите на терористичките активности.
Одбрана и сигурност
Армијата на Република Македонија е во функција на одбрана на територијалниот интегритет и сигурноста на Република Македонија.
Во изминатиов период работевме на реализација на поребните реформи за рамноправно вклучување на АРМ во составот на НАТО.
Членството во НАТО гарантира колективна сигурност и претставува трајна гаранција за мирот, стабилноста и за сигурноста на Република Македонија.
Реформите се насочени кон создавање модерен, професионален и финансиски издржлив одбранбен систем, кој е компатибилен со стандардите на атлантската алијанса.
Реализацијата на реформите е базирана врз стратешките документи, како што е Стратешкиот оперативен план 2004 и Долгорочниот план за развој на одбраната 2008-2017.
Во рамките на соработката со НАТО, успешно е завршен IX циклус на Акцискиот план за членство.
Со тоа, Република Македонија во целост ги исполни критериумите за добивање покана за членство во НАТО.
Македонските војници во изминатиов период активно учествуваа во неколку меѓународни мировни мисии во Ирак, Авганистан, Либан и во мисијата Алтеа во БиХ.
Учеството на 250 лица воен персонал во овие мисии претставува придонес на Република Македонија во осигурување на мирот и на стабилноста во светот.
Водејќи се од стратешките цели, а со цел заштита на територијалниот интегритет и суверенитет, Македонија го насочува развојот на својата одбрана за остварување на следните приоритети:
Одбрана и заштита на земјата и алијансата;
Придонес во операциии во целокупниот спектар на мисии на НATО, ЕУ и на ООН и
поддршка на глобалната војна против тероризмот;
заштита на пошироките интереси на Македонија .
Долгорочни одбранбени цели се:
Преструктуирање на секторите и на генералштабот во Министерството за одбрана
и воспоставување ефективни и ефикасни внатрешни работни процеси;
Преструктуирање на AРМ во структура која обезбедува минимум 40% распоредливи, одржливи и интероперативни способности со нашите сојузници за исполнување на националните барања и на меѓународните обврски;
Развој и интегрирање на информатичкиот систем со воведување на современа информатичка технологија за подобрување на можностите за менаџирање и поддршка на поефективна команда и контрола;
Постепено зголемување и одржување на долготраен придонес во меѓународни операции со минимум 8% од копнените сили;
Воспоставување и одржување на современ систем за персонален менаџмент, кој ќе овозможи менаџмент со кариера на воениот и цивилниот персонал, соодветна пополна на AРМ, како и регрутирање и задржување на квалификуван персонал во МО и AРМ;
Опремување и модернизација на AРМ со современа воена опрема, која обезбедува висока заштита на силите, брзо распоредување и високоинтензивни операции во сите теренски и климатски услови;
Воспоставување и одржување на ефикасен систем за логистичка и медицинска поддршка и негово континуирано унапредување за да одговори на нараснувачките потреби на AРМ и МО, вклучително и националната поддршка на експедициските операции;
Kонтинуирано проширување и продлабочување на одбранбената соработка со ЕУ ЕBОП, ООН, ОBСЕ, земјите на НATО и на ЕУ, со земјите од регионот, како и земјите-партнери.
Во новиот мандат 2008-2012
Ќе продолжиме со подигнување и одржување на одбранбената способност за да може Македонската армија да ја изврши својата уставна задача - одбрана на македонската државна територија, заштита на сувереноста и независноста.
Ќе продолжиме со реформите следејќи ги најновите стандарди на НATО.
Ќе продолжиме со учество во меѓународните мировни мисии.
Ќе продолжиме со опремување и развој на воените способности на одбранбените сили во согласност со барањата за интероперабилност со силите на НATО.
Ќе ги оспособиме вооружените сили за поголема помош на цивилните институции во земјата за извршување на неборбени задачи, како што се помош во случај на пожари и други природни и еколошки несреќи, во акции на трагање и спасување на лица итн.
За таа цел ќе набавиме нова опрема.
Ќе продолжиме со одвојување на несуштинските активности,
како и трансформација на касарните.
Децентрализацијата – столб на стабилноста
Децентрализацијата e еден од двата столба на Охридскиот рамковен договор, насочена кон пренесување на власта на локално ниво и негување на добри меѓуетнички односи.
Токму затоа, ВМРО-ДПМНЕ кон овој процес пристапува многу сериозно и одговорно.
Владата на ВМРО-ДПМНЕ, свесна за значењето на децентрализацијата, од почетокот на својот мандат искажа цврста определба за поддршка на овој процес и продолжи да го спроведува и да го унапредува утврдениот модел.
Притоа, во дијалог со ЗЕЛС, решивме голем дел од наследените проблеми:
Ги исплативме наследените долгови на училиштата настанати по разни основи од пред самиот почеток на децентрализацијата;
Ги вративме помалку исплатените наменски дотации за образование (во висина од 40%) и за другите дејности од почетокот на децентрализацијата 2005-2006 година, за кои беа акумулирани долгови;
Ги зголемивме наменските дотации за образование за 25%;
Ги зголемивме трансферите од централниот буџет за капитални дотации по соодветните програми;
Го спроведовме делбениот биланс на објектите во културата;
Со соодветни законски измени обезбедивме нови видови приходи за финансирање на надлежностите на единиците на локална власт (во даноците на имот, во концесиите, во комуналната такса и во еколошките надоместоци), со што значително го зголемивме фискалниот капацитет на општините;
Паралелно со институционалната надградба, помагавме во подигање на капацитетите, подеднакво на централно и локално ниво;
На 1 октомври 2007 година, со 42 општини ја започнавме втората фаза од процесот на фискална децентрализација, а подоцна бројот на општините го проширивме на 58 и на градот Скопје;301
Владата предводена од ВМРО-ДПМНЕ воспостави сеопфатна правна рамка во согласност со Европската повелба за локална самоуправа, што е солидна основа за продолжување со градење на системот на децентрализација.
И во наредниот мандат ќе продолжиме да го унапредуваме овој процес.
Целта ни е да ја подобриме вкупната ефикасност на јавниот сектор и да го зголемиме квалитетот и квантитетот на јавните услуги заради подобар живот на сите граѓани.
Истовремено, со децентрализацијата ќе ги зајакнеме демократските процеси,
националната солидарност и
политичката кохезија во земјата .
Затоа, интензивно ќе работиме на реализација на следнава агенда:
Јасно разграничување на надлежностите помеѓу централните органи и општините и определување на расходните потреби;
Менување на моделот на приходна распределба, обезбедување приходи посообразени со потребите;
Замена на блок-дотациите со стабилни извори на финансирање;
Воведување дотации за изедначување на фискалните капацитети;
Пренесување на одредени административни приходи од централно на локално ниво;
Зголемување на капиталните дотации за развој преку Фондот за патишта, Министерството за транспорт и врски, Министерството за образование и преку другите министерства;
Реализација на Програмата за Рамномерен регионален развој;
Поттикнување на издавање на општински обврзници заради финансирање на капитални проекти;
Поттикнување на јавно-приватно партнерство во изградбата на училишта, болници, индустриски зони и други инфраструктурни објекти;
Помош за општините со послаби административни капацитети;
Ќе предложиме нов Закон за градот Скопје, со кој ќе се обезбедат поголеми приходи за финансирање на градот Скопје.
Надворешна политика
Македонската надворешна политика има за цел да обезбеди позитивни и пријателски меѓународни односи за мирен и стабилен развој на Република Македонија.
Таа се базира врз принципите на мир, рамноправност, отвореност, добрососедски односи со почитување на националниот и културен идентитет, како и целосно  почитување на меѓународното право.
Во изминатиов период главните активности на надворешната политика беа насочени кон подготовка на Република Македонија за исполнување на условите за почнување на преговори со ЕУ
и интеграција во НАТО .
Истовремено, за прв пат македонските амбасади во странство добија јасно дефинирани задачи за економска промоција на Република Македонија и привлекување на странски инвеститори .
Во февруари 2008 Македонија ги отвори преговорите за визна либерализација со Европската комисија.
Преговорите се во тек, а во процесот се вклучени МНР, МВР и неколку други релевантни институции.
Економска дипломатија
За прв пат економската дипломатија стана составен дел на ангажманот на македонските амбасади во странство .
Целта е повеќекратна:
1/да се претстават можностите за привлекување на странски директни инвестиции во земјата,
2/ да се зголемат шансите за извоз на македонски производи на странските пазари,
3/директно да се информираат домашните претпријатија за објавените тендери во странство кои би биле во делокругот на нивниот интерес.
Во соработка со агенцијата за странски инвестиции, испратени се 23 економски промотори со цел да се зајакне капацитетот на државната економска дипломатија.
Ширење на конзуларната мрежа
Отворени се нови конзулати во Мелбурн (Австралија), Венеција (Италија) и Минхен (Германија), Гетеборг (Шведска), Чикаго(САД), Њујорк(САД), Сиднеј (Австралија), Перт (Австралија), со што на многу наши иселеници ќе им се подостапни услугите што ги даваат конзуларните канцеларии.
Дел од новите конзуларни претставништва сè уште немаат назначено конзули, активност што ќе биде завршена до септември 2008 година.
Купување на објекти за македонските амбасади во странство
Целта е да се инвестира во сопственоста на државниот имот што ќе значи и долгорочна заштеда на девизни средства за тековни кирии.
Досега купивме неколку објекти: во Брисел за мисијата при ЕУ, во Будимпешта, Виена, Љубљана, Прага и Истанбул, како и скорешна изградба на амбасада во Анкара.
Укинати се македонските визи за канадските државјани
Овој чекор кој ќе придонесе во зголемувањето на билатералната комуникација меѓу двете земји и ќе биде од полза на македонските иселеници кои живеат во Канада.
Претседавање со 62. Генерално собрание на Обединетите нации (септ. 2007 - септ. 2008).
За прв пат како независна држава Македонија номинира кандидат и доби едногласна поддршка во изборот на претседателот на генералното собрание на ОН .
Тоа е голема потврда за меѓународниот успех на земјата .
Приоритети на надворешната политика за 2008 - 2012 година
Надворешната политика на Република Македонија во идниот период ќе биде посветена на 5 основни приоритети:
Членството во НАТО;
Отпочнување на преговори со ЕУ и зачленувањето во ЕУ;
Либерализација (укинување) на визите за македонските граѓани;
Надминување на спорот кој го создаде Грција, а поврзан со името;
Засилување на економската и на јавната дипломатија.
Република Македонија успешно ги исполни потребните реформи за членство во НАТО-алијансата.
Реформите во сферата на одбраната ќе продолжат и понатаму во согласност со светските трендови и стандарди, а во координација со нашите партнери.
На Самитот во Букурешт, како резултат на грчката блокада на влезот на Македонија во НАТО и со директното прекршување на Времената спогодба меѓу Република Македонија и Република Грција од 1995 година, спротивно на интересот на НАТО-земјите, беше спречена и одложена поканата на Република Македонија за членство во Алијансата.
Република Македонија е упатена да најде заеднички прифатливо решение со Република Грција во однос на спорот кој го создаде Грција, а поврзан со името на нашата земја.
ВМРО-ДПМНЕ во изминатиот период, во процес на консултации со сите експерти во Република Македонија по прашања, кои се поврзани со спорот за името со Република Грција, ја потврди стратегијата за пристап кон ова прашање.
ВМРО-ДПМНЕ нема да прифати промена на уставот со цел промена на уставното име.
ВМРО-ДПМНЕ нема да прифати идеи и предлози што ќе го нарушат македонскиот национален идентитет, македонската нација и македонскиот јазик.
ВМРО-ДПМНЕ како одговорна и народна партија, нема да дозволи какво било решение и каков било компромис за спорот кој го наметна Грција, да бидат прифатени од страна на поединци политичари, влада или парламентот, без претходно за тоа да се изјаснат граѓаните преку референдум, и мнозинството од граѓаните кои ќе излезат на тој референдум да се согласи за тоа решение .
ВМРО-ДПМНЕ како одговорна партија, ориентирана кон членство во ЕУ и во НАТО, ќе ги продолжи разговорите со Грција за изнаоѓање решение за наметнатиот спор, со јасно изградени позиции.
ВМРО-ДПМНЕ останува целосно посветена и на процесот на европската интеграција на Република Македонија.
Поконкретно, нашите цели и активности ќе бидат насочени кон:
Добивање на датум за претпристапни преговори со ЕУ во текот на 2008 преку успешно исполнување на 8-те репери (benchmarks):
Спроведување на сите обврски од Спогодбата за стабилизација и асоцијација;
Промовирање на конструктивен и сеопфатен дијалог, особено во оние области во кои се бара консензус помеѓу сите политички партии, во рамките на демократските институции;
Ефективно спроведување на законот за полиција;
Остварување на континуирани резултати во спроведувањето на судските реформи,
зајакнување на независноста и целокупниот капацитет во правосудниот систем,
заокружување на реформите во обвинителството и назначувањата во Судскиот совет;
континуирани резултати во спроведување на законодавството во областа на антикорупцијата;
зајакнување на системот на напредување во кариерата заснован на заслуги на државните службеници
и целосно спроведување на законот за државни службеници;
Намалување на пречките за создавање нови работни места со посебно внимание на младите и лицата што се невработени подолг период;
зајакнување на општата деловна клима со дополнително подобрување на владеењето на правото, независноста на регулаторните и надзорни тела, забрзување на правните постапки и продолжување на регистрацијата на имотните права .
ВМРО-ДПМНЕ ќе работи интензивно на исполнувањето на критериумите и реформите за полноправно членство на Република Македонија во ЕУ.
Во однос на либерализацијата на визниот режим, како резултат на исполнувањето на речиси сите предуслови (биометриски пасоши со ЕУ-стандарди, договор за реадмисија, отворање визен центар, видлива борба против корупцијата и криминалот, и во тек е исполнување на интегрираното гранично поврзување), Република Македонија ги започна финалните преговори за укинување на Шенген-визите, кои треба да завршат во 2008 година .
Со ВМРО-ДПМНЕ, Република Македонија ќе работи посветено на одржување и негување на добри и пријателски односи со соседите, базирани на принципи на меѓусебно, заемно уважување и почитување, на почитување на културата, идентитетот и посебностите.
Владата ќе биде посветена на навремено завршување на процесот на демаркација на границата кон Косово.
Владата предводена од ВМРО-ДПМНЕ, ќе ја следи регионалната состојба, како и ситуацијата поврзана со прогласување на независноста на Косово, и ќе постапува во правец на спроведување на сопствените државни и национални интереси,
како и во содејство и соработка со партнерите и сојузниците - САД и земјите од ЕУ .
Република Македонија максимално ќе ја поддржува и ќе учествува во секоја корисна политичка и економска регионална иницијатива.
Во меѓународните односи, ВМРО-ДПМНЕ во својот мандат ќе продолжи да го гради, да го негува и да го продлабочува стратешкото партнерство на Република Македонија со САД .
САД во изминатиот период преку низа чекори, активности и поддршка го покажа пријателството и партнерството со Македонија.
Република Македонија ќе гради пријателски и партнерски односи и со Русија и НР Кина, како на политички, така и на економски план.
Во изминатиот период, Република Турција и Република Словенија, во повеќе наврати со конкретни чекори и политики, потврдија дека се искрен пријател и партнер на Македонија од посебно значење .
Тој однос, Владата предводена од ВМРО-ДПМНЕ, ќе го негува, надградува и ќе го продлабочува ова пријателство преку најразлични форми на соработка.
Под водство на ВМРО-ДПМНЕ Република Македонија ќе продолжи да гради нови сојузништва со демократските земји,
да ја промовира слободата и слободната економија,
да ги зацврстува сегашните сојузништва,
да создава пријатели и да гради стабилна и предвидлива иднина во меѓународните односи .
Со ВМРО-ДПМНЕ, Република Македонија ќе продолжи да испраќа своја војска во мировни мисии на НАТО, ЕУ, ООН и на САД, во согласност со своите можности,
и ќе остане партнер и сојузник во глобалната борба против тероризмот .
ВМРО-ДПМНЕ посебен акцент ставаше и ќе става и на економските активности на македонските дипломатско-конзуларни претставници, особено во делот на привлекување на инвеститори во Македонија преку промоција на предностите за правење бизнис, и помагање за зголемување на македонскиот извоз.
Во тој правец, Владата ќе ја продолжи политиката на наградување на дипломатско-конзуларните претставници, кои во овој дел дале најдобри резултати, но и санкционирање кога потфрлиле.
Така, ќе се работи на зајакнување на дипломатските капацитети со цел да се унапредат економските резултати на македонската надворешна политика .
ВМРО-ДПМНЕ ќе ја интензивира јавната дипломатија на државата, со цел поголема препознатливост на државата, на нејзините убавини, нејзиниот индентитет, политики итн.
Преку МНР, а во соработка со Министерство за култура, Образование, Економија, СЕП и неколку други министерства новата Влада на ВМРО-ДПМНЕ ќе го отпочне и ќе го заврши процесот на брендирање на Република Македонија, со што нашата земја ќе биде препознатлива во светот по своите убавини и автентичности .
Ќе работиме на дополнително зајакнување на положбата и угледот на Република Македонија преку дејствување во рамките на ОН.
Ќе работиме на проширување на дипломатската мрежа на Македонија со отворање на амбасади, освен во европските земји, и во Израел и Индија, земји што нудат можности за продлабочена политичка, безбедносна и економска соработка.
Исто така, и на отворање и на канцеларии за врски во неколку земји, меѓу кои и Јапонија и Казахстан.
Ќе работиме на заокружување на мрежата на Националниот визен центар сместен во МНР, кој, до крајот на октомври 2008, треба да биде поврзан со македонските амбасади во странство, со цел да се воспостави единствена и централизирана контрола на издавањето на македонските визи.
Ќе продолжиме со подготовка за претседавањето на Македонија со Советот на Европа во второто полугодие на 2010 година.
Ќе продолжиме да водиме грижа за македонските иселеници во странство во сите континенти, каде што живеат.
Ќе ги разгледаме и ќе ги анализираме можностите за укинување на македонските визи за неколку држави, меѓу кои и за австралиските државјани, каде што живее бројна македонска заедница.
Ќе продолжиме да се грижиме за промоција на македонскиот јазик, македонската култура и идентитет и македонското историско наследство.
Во 2008 година ќе се пополнат сите конзулати за кои Владата донесе одлука за нивно отворање, но се уште нема испратено конзуларни претставници.
Ќе продолжиме со процесот на засилување на дипломатијата и меѓународното претставување на Република Македонија преку купување објекти за македонските амбасади и конзулати.
Во 2008 година ќе се пополнат сите конзулати за кои Владата донесе одлука за нивно отворање, но се уште нема испратено конзуларни претставници.
Македонците кои не живеат во Македонија
Историјата на македонскиот народ во различни периоди доведе до иселување на македонците ширум целиот свет во голем број .
Активностите на македонската заедница и културните и спортски друштва во многу земји од светот значително придонесуваат во зачувувањето и ширењето на македонското културно наследство, традицијата и обичаите .
Владата на ВМРО ДПМНЕ активно ќе го зачувува националниот, културниот и духовниот идентитет на иселениците од Република Македонија,
ќе го стимулира и потпомага поврзувањето на нашите иселеници со татковината,
ќе иницира редовни средби со иселениците во Македонија, како и средби со иселениците во нивните домицилни земји .
Посебно ќе се залагаме за почитување на малцинските и националните права на Македонците што живеат на територијата на нашите соседи, во САД, Австралија и Канада.
Повторно во парламентот ќе предложиме измена на законот за избори со кој ќе се овозможи македонската дијаспора да може да гласа на Парламентарните и на Претседателските избори.
И понатаму ќе се обидуваме да привлечиме некои од успешните македонци во дијаспората да се приклучат во преродбата на Македонија, преку нивно поставување на различни функции и одговорности.
Во насока на зачувување на македонскиот идентитет и поддршка на македонците кои живеат ширум светот, во следниот мандат ќе преземеме:
Дипломатски активности за потпишување на меѓународни договори за заштита на правата на македонското малцинство
и континуирано следење на остварувањето на правата на Македонците во странство
Ќе иницираме договори за културна соработка со другите земји заради зачувување на македонската култура, јазик и традиција во странство
Ќе обезбедиме дополнителна поддршка за развој на проекти на македонската заедница во странство,
за обнова на постојните и отворање на нови македонски културни објекти,
како и за заштита на спомениците на македонската култура во странство
Ќе продолжиме со поддршка на културните, спортските, научните и останатите активности на Македонците во странство во соработка со домашните институции
Ќе развиеме Стратегија за спроведување на дополнителна настава на македонски јазик во странство и
создавање на мрежа на македонски училишта во светот
Основање на Центар за on-line образование во насока на модернизирање на наставата на македонски јазик
5. МАКЕДОНИЈА – ЗЕМЈА НА ЗНАЕЊЕ
Знаењето е сила.
Знаењето е моќ.
Знаењето е богатство.
Ние веруваме дека најдобриот начин да се излезе од сиромаштијата и да се земе судбината во свои раце е преку знаењето и моќта што ги дава образованието.
На долг рок, образованието е најдобрата и најсигурната инвестиција.
Зголемување на буџетот за образование и наука
Вложувањето во образованието на нашите деца е инвестиција во нашата иднина и во иднината на Република Македонија.
Затоа:Ги зголемивме буџетските средства за образованието од 3,3% пред ВМРО-ДПМНЕ да победи на изборите во 2006, на ниво од 5,9% од БДП во 2008 година (во програмата ветивме 5%, колку што изнесува просекот на ЕУ и на ОЕЦД).
Модернизација на наставните програми
Досегашни започнати проекти чија реализација продолжува и во мандатот 2008-2012:
Модернизација на наставните програми во основните и средните училишта
Воведовме деветгодишно основно образование
и го зголемивме опфатот на деца,  посебно на децата од ромската заедница;
Свесни дека учениците треба да бидат дел од светот и од случувањата во него, воведовме изучување на англискиот јазик од прво одделение до крајот на средното обрзование (од оваа година со два часа неделно) и
изучување на втор странски јазик од шесто одделение;
Воведовме задолжително средно образование заради обезбедување целосен опфат за премин на учениците од основно во средно образование, со што ги вклучивме и оние 10-12% ученици кои не беа опфатени до сега.
Со проектот Секое дете во училиште го подигнуваме општото ниво на образование на населението во Македонија;
Го имплементираме проектот Зголемено физичко образование од 2 на 3 часа во неделата, со тенденција да бидат 5 часа постепено во следните 4 до 5 години, по зголемување на бројот на училишни спортски сали и реновирање на постојните.
Образованието е процес во кој покрај стручното усовршување се одвива и процесот на градење на вистинските вредности.
Затоа, како изборен предмет од учебната 2008/2009 година воведовме изучување на веронауката и на запознавањето со религиите,
а од шесто одделение задолжително изучување на предметот етика;
Ја имплементираме програмата за задолжителен предмет претприемништво и бизнис во средното образование со два часа неделно;
Го имплементираме Законот за стручно образование и обука, и ги подготвивме сите програми за заокружување на циклусот на четиригодишното стручно (техничко) образование;
Во тек е реформата на тригодишното стручно образование, со што посебно внимание посветуваме на наставните планови и програми, особено на практичната настава и создавањето на услови за нивно вработување;
Во рамките на Проектот за модернизација на образованието завршува обуката на сите наставници од основното и од средното образование за унапредување на воспитно-образовниот процес (обуки за оценување, методи на учење, информатичка технологија и други теми според потребите на наставниците);
Во постојните стручни училишта во тек е постапка за верификација на нови профили во согласност со потребите на локалната заедница, со што постигнуваме усогласување на образованието со потребите на стопанството и кадарот кој се бара на пазарот на работна сила;
Го олеснивме процесот при отворањето на приватни средни училишта и во тек се постапки за отворање нови;
Воспоставивме тесна соработка со приватните средни училишта и со тоа го овозможивме усогласувањето со наставните планови и програми на јавните средни училишта;
Ги завршивме сите активности за  успешна реализација на државната матура, училишната матура и завршниот испит и во тек се подготовките за целосна имплементација.
Компјутеризација на училиштата
Проект Компјутер за секој ученик
Најголемата инвестиција во образованието во изминатите 17 години ја направивме со проектот компјутер за секој ученик.
Со овој проект се обезбедени 17.818 персонални компјутери, 98.710 ЛЦД-монитори, 98.710 тастатури, глувчиња и 80.892 тин-клиенти за основните и за средните училишта во Македонија, што покрива две третини од вкупните потреби на сите основни и средни училишта.
Овие компјутери ќе се користат како алатки за изведување на наставата и за пристап до образовните дигитални содржини што се наоѓаат на глобалната мрежа интернет.
Голем број од средните училишта се веќе комплетно завршени, со комплетно нова комуникациска инфраструктура и компјутери на секоја клупа, пред секој ученик.
До почетокот на новата учебна година, ќе бидат опремени 93 средни училишта и 365 основни училишта.
Во основните училишта ќе се опремуваат од 5 до 15 кабинети, во зависност од големината и бројот на ученици во училиштата.
Се спроведува обука на просветните работници, со цел и тие да се вклучат во изведбата на наставата и градењето на електронското општество.
Во тек е изработка на електронски содржини што ќе се користат за сите наставни предмети.
Овој проект постојано ќе се надградува до 2012 година, со цел учениците да бидат во тек со новите технологии.
Во 2008 и 2009 година ќе се спроведе набавката на последната третина од потребите на училиштата и со тоа пред секој ученик ќе има компјутер и интернет.
За прилагодување кон современите светски текови особено е важна информатичката култура .
Затоа, воведовме задолжителен предмет информатика во основното образование во 2 учебни години;
Спроведовме обука на наставниците по информатика за примена на компјутерите во процесот на образованието, а во тек е обуката на сите останати наставници;
Започнавме со креирање апликативни софтверски програми за наставните планови што ќе овозможи интердисциплинарност во образовнието
и практична употреба на современите помагала во совладување на планираните наставни содржини;
Започнавме со медиумска кампања Знаењето е сила, знаењето е моќ за стимулирање на младите луѓе и на нивните родители за ориентирање кон што повисок степен на образование, како долгорочно најсигурен начин за излез од сиромаштијата и успех во животот .
Високо образование достапно за сите
Со отворањето на нови универзитети, проширувањето на постојните, активна кампања за образованието и спроведените реформи на образовниот процес, обезбедивме услови за приближување кон целта: една четвртина од граѓаните на Република Македонија да се стекнат со високо образование.
Резултатите се охрабрувачки: во учебната 2007/2008 стапката на средношколци што се запишаа на студии е зголемена на 61,3%, споредено со 42% во 2005/2006, што е речиси зголемување за 50% на бројот на матуранти што се запишале на факултет!
Донесовме нова законска рамка за успешно вклучување на високообразовните установи во европскиот образовен простор со донесување на Законот за високото образование, со кој се воведе европскиот концепт на интегриран универзитет;
Го воведовме системот кредит-трансфер во согласност со Болоњската декларација.
Со неговата имплементација се зголемува степенот на мобилност на македонските студенти, кои со трансфер на кредитите стекнати на домашните универзитети, ќе можат лесно да се интегрираат и да студираат на универзитетите во Европа;
Изготвивме законска рамка за регулирање на статусот на високообразовните установи на верските заедници;
Основавме нов државен Универзитет “Гоце Делчев” во Штип со Педагошки факултет, Економски факултет, Факултет за музичка уметност, Факултет за информатика, Факултет за рударство, геологија и политехника, Правен факултет и земјоделски факултет.
Со тоа, продолжуваме со процесот на деконцентрација на високото образование, правејќи го подостапно за сите;
Ќе го доближиме високото образование до сите граѓани преку отворање на нови факултети во рамките на постојните државни универзитети во повеќе градови  и тоа: Штип, Пробиштип, Гевгелија, Виница, Велес, Кичево, Радовиш, Скопје, Тетово, како и дисперзирани факултети во Кавадарци, Струга и други.
На тој начин ќе овозможиме намалување на трошоците за студирање
и зголемување на степенот на достапност на високото образование.
Планираме воведување на дисперзирани студии на Земјоделскиот факултет во Ресен и на Економскиот факултет во Струга во рамки на Битолскиот универзитет;
Продолжуваме со зголемување на капацитетите на државното високо образование со подготовка на законите за основање на нов универзитет за информатички технологии со 7 факултети и 2 институти, и со настава на англиски јазик и со комбинација на домашни и странски професори (претежно од САД);
Подготвивме закони за проширување на постојните државни универзитети со нови факултети;
Проширување на факултетите при Универзитетот „Гоце Делчев“ во Штип:
• Филолошки факултет со седиште во Штип, Медицински факултет со седиште во Штип, Факултет за туризам и угостителство со седиште во гевгелија, технолошко-технички факултет во Пробиштип, Машински факултет со седиште во Виница, Електротехнички факултет со седиште во Радовиш;
Проширување на факултетите при Универзитетот „Св .климент Охридски“ – Битола:
Правен факултет со седиште во Кичево,
Технолошко-технички факултет со седиште во Велес,
Факултет за ветеринарна медицина со седиште во Битола,
Факултет за администрација и информатичка технологија со седиште во Битола.
Постојните факултети ќе отворат дисперзирани студии и тоа Правен факултет во Струга, Земјоделски факултет во Кавадарци, Технолошко-технички во Кичево;
Проширување на Државниот универзитет во Тетово:
Факултет за медицински науки со седиште во Тетово и реорганизација на другите факултети;
Ги зголемивме квотите за запишување на насоките на универзитетите на кои се изучува информатичка технологија и технички науки и
го зголемивме бројот на стипендии за овие студии;
Започнавме со доделување стипендии за 125 најдобри ИТ-студенти.
Од нив за првпат се доделуваат 20 стипендии за студентите на ИТ од приватните универзитети.
Во буџетот за 2008 се предвидени средства за уште 125 стипендии, а со одвојување на средства во наред-ните 3 години би се достигнала бројката од 500 ИТ-стипендии;
Овозможивме електронско аплицирање за стипендија и кредити за 1.360 стипендии и кредити за студенти што студираат на државните универзитети;
Започнавме со доделување на 240 стипендии и кредити за судентите што студираат на приватните универзитети преку  електронско аплицирање;
Ја олеснивме и ја забрзавме постапката за нострификација на диполомите стекнати на странски универзитети.
Нострификацијата сега се завршува за 7 дена (до 15 дена за факултети што не се рангирани во првите 100), наспроти периодот од 6 месеци до 2 години во времето на СДСМ;
Проект Стипендии за постдипломски студии од областа на ЕУ во странство во учебната 2007/2008 година доделивме 8 стипендии,
а во следниот мандат годишно ќе доделуваме по 10-15 стипендии;
Воведуваме бесплатен Интернет во студентските домови;
Воведовме електронско аплицирање за места во студентските домови во државата, со што се избегна нетранспарентноста и криминалот присутни во претходниот период;
Со донесување на Законот за образование на возрасните создадовме услови за образование низ целиот живот во согласност со европската практика.
Преку проектот Доживотно учење им се дава можност на возрасните граѓани за доусовршување и комплетирање на знаењата.
За целосно имплементирање на доживотното учење обезбедивме средства во буџетот .
Науката - значаен фактор на економскиот развој
Со донесувањето на Законот за научно-истражувачка дејност обезбедивме правна рамка за стратешко планирање на науката и на технолошкиот развој
и нивно поврзување со потребите на стопанството;
Работиме на континуираното унапредување на научно-истражувачката дејност, посебно на заемната поврзаност на науката и образованието, координацијата на субјектите за вршење на научно-истражувачка дејност, унапредувањето на домашната и меѓународната соработка во трансферот на знаења, истражувањето, обуката и во апликацијата;
Обезбедивме правна рамка за поттикнување на субјектите за научно-истражувачка дејност да постигнуваат извонредни резултати во науката и за нивна афирмација на меѓународен план;
Го зголемивме финансиското учество на државата во проектите од областа на технолошкиот развој и со тоа го поттикнавме поврзувањето на субјектите на технолошкиот развој со стопанството .
Инвестираме во подобрa инфраструктура во образованието
Ја реализираме програмата за реконструкција и санација на објекти во основното и средното образование, со што се опфатени 1/3 од основните училишта и 1/4 од средните училишта од вкупниот број училишта во Македонија;
Ги санираме сите санитарни јазли во објектите на училиштата од основното и средното образование што одговорија на повикот на владата дека имаат таква потреба;
Започнавме со обновување на училишниот инвентар преку набавка на нови 50.000 клупи и столчиња;
Во рамки на проектот 30 автобуси за превоз на ученици што патуваат по неколку километри до училиште, набавени се 10 мини автобуси, од кој еден е наменет за лица со посебни потреби и ќе биде доделен на користење на градот Скопје .
Ќе следи набавка и на преостанатите 20 мини автобуси.
Корисници ќе бидат 15 најсиромашни општини во Република Македонија;
Започнуваме со реновирање на студентските домови, со цел да се создадат пристојни услови за живеење на идните интелектуалци;
Ги започнавме активностите за изградба на нов студентски дом во Скопје на локација на Студентскиот дом „Стив Наумов“ - Скопје;
Во тек е реконструкцијата на машката зграда на Студентскиот дом „Стив Наумов“ - Скопје;
По принципот на јавно-приватно партнерство ќе се изградат и нови студенски домови, најмалку уште еден.
Креирани се сите предуслови за успешно продолжување на започнатото:
Намалување на одливот на научниот кадар од државата,
како и за враќање на кадарот кој веќе ја има напуштено државата;
Зголемување на вложувањата во научно-истражувачката инфраструктура како услов за примена на современи методи на истражување;
Зголемено финансирање на научно-истражувачката дејност со средства од буџетот по примерот на развиените европски земји врз основа на имплементација на новите закони од областа на науката, кои ги усогласивме со европското законодавство;
Ќе се разгледа можноста за поттикнување и помагање на науката преку даночната политика;
Со цел брз трансфер на знаења промовираме соработка со најпознати научно-истражувачки институции и универзитети од странство (Сорбона, Бостон, Калифорнија, Кембриџ и др.), или отварање на постдипломски студии во Македонија.
Се очекува во 2008 да се потпишат Меморандуми за разбирање со Универзитетите од Бостон и од Сорбона;
Истовремено, со новиот Закон за високо образование се дава можност за Joint Degree, односно секој наш универзитет ќе може да склучува билатерални договори за заедничка соработка со странски универзитети за настава според нивни планови, при што дипломата ќе добие печати од двата универзитета .
Проекти и активности за периодот 2008-2012
Проект 100 нови училишта
Изградба на нови 100 училишта на територијата на целата држава,
како и студентски домови во Штип, Тетово и во Скопје по принципот на јавно-приватно партнерство.
Училиштата/домовите ќе бидат изградени со приватни средства на инвеститорите, при што државата/општината ќе плаќа во одреден временски период за користење на просториите (на пример, 20 години), а потоа објектот преминува во сопственост.
Рок континуирано до 2012 .
Ќе го подобриме квалитетот на воспитно-образовниот процес преку интегрална евалуација во основните и во средните училишта со стандардизирани процедури во областите на квалитетот на учењето и на наставата, училишното планирање, училишното управување, наставните планови и програми, поддршката на учениците и развојот на ресурсите во учи-лиштата и на соработката со родителите.
Извештаите од интегралните евалуации ќе се објавуваат на вебстраницата на Министерството за образование и наука.
(рок 2009-2011);
Доколку имаме двотретинска поддршка во Парламентот ќе иницираме постапка за промена на Уставот, каде ќе се овозможи, покрај државните да можат да се отвораат и приватни основни училишта;
Ќе ја афирмираме самоевалуацијата во училиштата како основен принцип за постојано подобрување на квалитетот на воспитно-образовниот процес.
Рок: континуирано, почнувајќи од учебната 2008/2009 .
Проект Стандардизирани тестови
Ќе воведеме систем за следење на напредокот и постигнувањата на учениците преку интерни и екстерни проверки според стандардизирани тестови.
Тоа подразбира преку посебни стандардизирани тестови на крајот од секоја учебна година да се прави евалуација на успехот на сите ученици, врз основа на резултатите кои учениците ќе ги постигнат на тестовите.
Резултатите нема да влијат врз оцените на учениците, односно на нивниот успех, туку со нив ќе се оценува успехот на наставникот, врз основа на тоа колку резултатите од тестот се разликуваат од официјалните оценки.
На наставниците што спаѓаат во групата на најлоши 25% резултати (најголема разлика меѓу резултатите на тестот и дадената оценка на ученикот), ќе им се намали платата за следната учебна година за 10-15%.
Доколку три години во континуитет покажат лоши резултати, ќе следи и постапка за престанок на работниот однос.
Најдобрите 25% од наставниците, кај кои ќе биде позитивен успехот (најблиски резултати на тестот со дадената оценка на ученикот), ќе бидат стимулирани за понатамошно успешно исполнување на својата работа со пораст на платата за следната учебна година за 10-15%.
Доколку три години покажат континуирано добри резултати, зголемувањето на платата ќе биде трајно.
Ова ќе се направи во соработка со Синдикатот, кој во начело го прифати овој проект.
Целта на проектот е стимулирање на наставниот кадар за што поточно и непристрасно оценување на постигнатото знаење на учениците.
Рок 2008/2009-2012 континуирано
Обезбедување бесплатни учебници за основното образование за деца чии родители не се во можност да купат нови учебници;
Понатамошно намалување на неписменоста, во согласност со законот за образование на возрасните;
Ќе склучиме колективен договор за високо образование
и колективен договор за  наука .
Рок: 2008 година;
Довршување на проектот за превод на над 500 научни книги и учебници од кои се учи во различни студиски предмети на највисоко рангираните 10 универзитети во САД и во Европа.
Преведените најсовремени дела, покрај администрацијата, ќе ги користат и сите универзитети во Македонија.
Студентите пред себе ќе ги имаат врвните научни дела, по кои учат нивните колеги на Harvard, Boston, Columbia University, London School of Economics, Cambridge, Oxford  итн .
Рок на завршување на овој проект: мај 2009 година;
Ќе ги финансираме асистентите /соработниците на државните универзитети кои сакаат да завршат магистерски или докторски студии на највисоко рангираните 100 уни-верзитети во СаД и највисоко рангираните 10 универзитети во Европа.
Рок континуирано 2009-2012 година;
Планирање и организирање на индивидуализирана и групна настава, која ќе води грижа за рано откривање на надарените ученици по наставни предмети и ќе развиеме систем за откривање, следење и за напредување на талентираните ученици;
Развивање нови наставни програми за основното образование за децата со посебни образовни потреби, заради подобрување на квалитетот на образованието на овие деца, како и нивно целосно опфаќање во редовните основни училишта или во училиштата за ученици со посебни образовни потреби;
Ќе набавиме печатар за Брајова азбука за потребите на Државното училиште за рехабилитација на деца и младинци со оштетен вид „Димитар Влахов“ во Скопје, на кои ќе им бидат достапни поголем број литературни дела и ќе им биде олеснет образовниот процес;
Рано откривање на талентирани ученици за музичката и за балетската уметност и развој на современи наставни планови и програми за овој вид  образование;
Ќе промовираме нови наставни планови и нови методи во наставата во средното образование, со цел порационално и поквалитетно образование за младите генерации во согласност со позитивните искуства во земјите во ЕУ;
Ќе го интензивираме издавањето прирачници за наставниците,
брошури за учениците и за родителите,
дидактички материјали за наставата и
друга стручна литература за поддршка на реформите во предучилишното, основното и во средното образование;
Ќе го имплементираме проектот Виртуелна библиотека, со кој ќе овозможиме да се достапни во дигитализирана форма сите или најголемиот број учебници;
Целосно ќе го заокружиме процесот на децентрализација во доменот на основното и средното образование;
Ќе го донесеме Законот за државен испитен центар;
Ќе оствариме тесна соработка меѓу образовните институции и стопанските комори и работодавачите.
Целта е образовниот процес да произведува кадар во согласност со потребите на работодавачите;
Ќе го поттикнеме технолошкиот развој преку развој на нови сопствени технологии, трансфер на технологии, ефектуирање и примена на иновациите, континуирана надградба и трансфер на знаења и информации, како и информациски и комуникациски технологии;
Ќе ја усогласиме националната рамка за квалификации на Република Македонија со глобалната европска рамка;
Целосно ќе ги усогласиме процедурите и процесите за работа на Државниот просветен инспекторат според соодветните процедури и процеси во ЕУ;
Ќе создадеме услови за воведување систем за кариерно насочување и професионална ориентација на учениците во основните и во средните училишта и на студентите со воведување обучени советници за кариерен развој на учениците во основните и во средните училишта, како и со поддршка за отворање центри за кариера во сите средни училишта и на високо-образовните институции во Македонија.
6. ЗДРАВСТВО: ЗДРАВА НАЦИЈА И РАЗВОЈНА ЕКОНОМИЈА
Ние веруваме дека сите луѓе имаат право на највисоки стандарди неопходни за здрав и квалитетен живот.
Здравјето е директен фактор во подобрувањето на социјалната положба на населението
и во економскиот развој на нашата држава.
Работиме за да создадеме здравствен систем што ќе го подобри, унапреди и ќе го одржи здравјето на сите граѓани независно од нивната можност да ги платат здравствените услуги, туку само во зависност од личните потреби.
Градиме здравствен систем во кој ќе бидат втемелени традиционалните вредности на европските општества и христијанството какви што се еднаквоста, солидарноста и вклучувањето на граѓаните при носењето одлуки.
ВМРО-ДПМНЕ ќе настојува да ги заштити граѓаните од високи финансиски трошоци и ќе ја зголеми одговорноста кон пациентите.
Постепено ќе создадеме подобар здравствен систем во кој сите граѓани ќе бидат рамноправни во нивните права и одговорности.
Во изминатиот период во болниците и клиниките креиравме систем со двајца директори со т.н. врзан потпис или принцип на четири очи, и тоа еден лекар и еден економист .
Во согласност со законот, за да се стане директор потребно беше да се помине обука и да се положи испит за управување со здравствени институции.
Целта беше да се зголеми како стручноста, така и одговорноста во менаџирањето на здравствените установи.
Доколку две полугодија по ред ЈЗУ покаже негативен финансиски резултат, во согласност со новите закони по автоматизам доаѓа до промена на двајцата директори;
Извршивме децентрализација на набавките од ФЗО во самите здравствени установи.
Тие добија самостојност во смисла сами да ги извршуваат набавките и да ги одредуваат приоритетите, но и сами ќе бидат одговорни за своето работење.
Фондот сега дејствува како осигурителен фонд, а не како биро за јавни набавки, односно прерасна во институција која плаќа само според извршена услуга.
Ваквиот принцип на плаќање на услугите преку т.н. методологија ДРГ е во финална фаза на подготовка и ќе почне во целост да се применува од 1 јули 2008, а со дополнителни активности од 1 јануари 2009 година;
Медицинскиот факултет во Скопје конечно се регистрира во согласност со законите, бидејќи претходно немаше вработено професори на факултетот и формално правно не ги исполнуваше условите да биде факултет.
Покрај него, во собраниска процедура се формирањата на уште два медицински факултета, во Штип и во Тетово, чии студенти практичната настава ќе ја извршуваат во локалните болници и на клиниките во Скопје, со склучување меѓусебен договор со секоја одделна клиника;
ФЗО уште пред девет месеци ги врати сите стари наследени долгови и финансиски се консолидираше, анулирајќи ги можностите за корупциско и криминално работење преку поголема транспарентност и спроведување на современ менаџмент.
Потоа ФЗО започна да ги враќа сите други заостанати долгови на болниците и на клиниките, со цел во 2008 година да ги исплати сите стари долгови создадени до 31.12.2007 година, од кога клиниките и болниците стартуваа со самостојно финансиско работење.;
Добрата финансиска состојба на Фондот овозможи поголеми средства за годишните здравствени програми,
набавка на опрема во износ од 40 милиони евра,
зголемување на платите на вработените во здравствените институции за 10%,
како и за почеток на проект за реконструкција на болниците;
Се донесе нов закон за лекови,
се регулираа и драстично се намалија цените на лековите (кај некои и за неколку пати),
се упрости постапката за регистрација на лекови
и се намалија можностите за корупција во овој дел, како што беше ветено во Преродба во 100 чекори,
се намали ДДВ за лекови и за медицинска опрема од 18% на 5%,
законски се воведоа и се регулираа референтните цени на лековите,
се донесе нова позитивна листа,
и започнаа подготовки за нови инвестиции;
По многугодишната практика на корупции и скандали во здравството за време на СДСМ, ВМРО-ДПМНЕ решително влезе во силна борба против фармацевтската мафија и т.н. бела мафија, која имаше изградено силна финансиска моќ и влијание за време на владеењето на СДСМ.
Здравствениот сектор е единствениот сектор, во кој со години наназад имаше само козметички промени и никој не се осмелуваше да навлезе во суштински и коренски промени, затоа што беше јасно дека реформите во здравството се болни, а истовремено предизвикуваат судир со моќна мафија.
Но борбата вредеше, а резултатите се видливи - пониски цени,
подобра финансиска состојба на ФЗО,
поквалитетни и поевтини услуги за пациентите.
Борбата продолжува и натаму.
Со сите реализирани реформи во периодот 2006-2008 година, се отвори нова ера во македонското здравство, при што нови значајни подобрувања допрва доаѓаат.
Основната цел е да се зголеми одговорноста кон пациентите,
но и да се подобрат условите за работа на здравствените работници.
Истовремено, целта е да се создадат услови лекарот да се бори за пациентот, а не обратно, пациентот да се бори на разни начини да дојде до лекарот.
Еден од предизвиците со кои се соочуваме се ненавремените набавки во болниците и во клиниките на лекови, медицинска опрема и медицински помагала.
Иако е проблемот значително намален споредено со 2006 година, сè  уште е присутен.
Целосното елиминирање на оваа појава е наш предизвик и цел за првата половина од новиот мандат.
Ненавременото набавување од страна на менаџерите на здравствените установи ќе биде најостро санкционирано, особено сега откако ЈЗУ добија целосна самостојност во набавките, старите долгови се преземени од ФЗО, а ликвидноста е зголемена.
Со други зборови, кога има пари, а нема навреме набавени лекови, медицинска опрема и материјал, тогаш проблемот се лоцира директно кај менаџментот, односно директорите на ЈЗУ.
Ваквите случаи во иднина нема да се третираат само како грешка, пропуст, задоцнување и слично.
Директорите постојат заради пациентите и ако тие се незадоволни од нив, ќе се бара нивна лична одговорност.
Реформи на системот
Здравствено осигурување и финансиска одржливост
Наш приоритет и во наредните четири години ќе биде одржувањето на социјалниот здравствен систем преку зајакнување на Фондот за здравствено осигурување на Македонија (ФЗОМ) како стратешки купувач на здравствени услуги.
Ќе ја разгледаме можноста за формирање на уште два нови фонда за здравство со професионален менаџмент заради нивно меѓусебно конкурирање со понудите на здравствени пакети кон осигурениците;
Буџетот на ФЗОМ ќе се зголемува, преку проширување на базата за наплатување на придонесите како резултат на намалување на невработеноста,
зголемување на бројот на осигуреници,
воведување на системот за интегрирана наплата,
строга финансиска дисциплина на расходната страна,
како и зголемена контрола при плаќање на редовни и заостанати придонеси.
Наплатата ќе се зголеми и со ефикасно менаџирање,
но и со намалување на стапката на придонесот за здравствено осигурување за околу една третина;
Зголемувањето на буџетот директно ќе влијае на подобрување на квалитетот на здравствената заштита во сите здравствени установи,
како и на зголемувањето на видот, обемот и квалитетот на здравствени услуги кои се купуваат од страна на ФЗОМ.
Истовремено, тоа ќе создаде простор за постепено намалување на стапката на придонес за здравствени услуги;
Во октомври 2009 и во октомври 2010 година ќе има зголемување на платите на здравствените работници од 10%;
Сите асистенти и помлади асистенти на медицинските факултети кои сакаат и ќе успеат да запишат постдипломски студии или докторат на еден од 100-те највисокорангирани универзитети во САД или на еден од 10-те највисоко рангирани универзитети во Европа (според Шангајската листа), ќе добијат целосна стипендија од државата со договор и обврска да се вратат во земјата и да продолжат со работа најмалку трипати подолго време од времето за студиски престој, или во трикратен износ да ги вратат средствата што ќе бидат инвестирани во нивното образование;
Во финална фаза е подготовката на јасно дефиниран пакет на здравствени услуги, со кои на осигурениците ќе им се приближи квалитетот на услугите во здравствените установи.
(Рок: јануари 2009);
Распределбата на средствата во здравствениот систем ќе продолжиме да ја реализираме преку почитување на принципите на солидарност, правичност и ефикасност.
Особено внимание ќе посветиме на зајакнувањето на системот и транспарентноста во преговорите помеѓу ФЗОМ и здравствените установи при утврдувањето на буџетите и склучувањето договори за соработка.
ФЗО ќе ги продолжи зајакнувањата со контролори и со контроли на ЈЗУ за доставените фактури за наплата по извршена услуга, со цел да не се случат малверзации.
Невистинито наплатени трошоци од ФЗО, од страна на ЈЗУ, ќе се третира како кривична и материјална одговорност на сторителите.
(Рок: во континуитет) .
Зголемена транспарентност и отчетност
Значително ќе ја зголемиме транспарентноста на работењето на ФЗОМ и отчетноста пред осигурениците преку формирање на Собрание на осигуреници, составено од 25 члена (рок: јануари 2009).
Собранието на осигуреници ќе биде одговорно за усвојување на Статутот на ФЗОМ, дефинирање на финансискиот план и следење на работата на Управниот одбор;
Фондот за здравствено осигурување ќе утврди референтни цени преку кои ќе го зголеми видот и обемот на услуги што ќе ги купува од приватните установи како во делот на дијагностиката, така и во бројот на интервенциите.
(Рок: септевмри 2008) .
Финансирање преку ДРГ - Дијагностично сродни групи
(рок: декември 2008)
ДРГ е шема за класификација која обезбедува клинички значаен начин на поврзување на бројот и видот на пациентите третирани во болница со финансиските средства потребни да бидат инвестирани.
Процесот на имплементација на системот ДРГ во Македонија во целост е во согласност со законот за здравствено осигурување.
Истиот предвидува воведување систем на плаќање по извршена здравствена услуга, а не ценовник за медицински материјали и плати за здравствени работници како што е до сега.
Системот на ДРГ првенствено ќе се користи за мерење на ефикасноста и обемот на работа на здравствените органзиации, како основно мерило и орудие за утврдување на годишните буџети, односно коректив во утврдувањето и отстапувањето од истите.
До крајот на 2008 година, финансирањето на сите општи болници ќе се спроведува преку точно утврдени критериуми за видот и обемот на здравствени услуги кои ги обезбедуваат здравствените установи.
На тој начин ќе се овозможи праведна редистрибуција на финансирањето во зависност од обемот и од квалитетот на работата на сите болници.
Наједноставен начин за имплементирање на ДРГ е изработка на софтвер, кој ќе ги групира дијагнозите.
Софтверот ги сортира дијагнозите во сродна група ДРГ или болнички случај (притоа имајќи ги на ум полот, возраста, состојбата на пациентот, видот на интервенцијата, но и резултатот од истата, како и неговата следна дестинација т.е. упат).
Рок на почеток на комплетна примена на методологијата ДРГ во македонското здравство е 1 јули 2008, а со одредени дополнителни активности од 1 јануари 2009.
Лични и превентивни здравствени услуги
Силната превентивна здравствена заштита ќе се обезбедува преку интегриран систем на заводите за здравствена заштита кои ќе се трансформираат во институти за јавно здравје
(рок: јуни 2009);
Републичкиот завод за здравствена заштита ќе прерасне во Национален институт за јавно здравје со основна цел мониторирање и анализа на здравствена состојба на населението на целата територија на Република Македонија
(рок: јуни 2009);
Ќе продолжиме и ќе го зголемиме бројот на постојните, како и на нови превентивни програми и проекти наменети за унапредување на здравјето на жените (надмудри го ракот), децата, возрасните граѓани (бесплатни прегледи и тестирања), кои ги спроведува Министерството за здравство.
Рок: во континуитет;
Спроведувањето на стратегијата за намалување на стапката на кариес во Македонија преку флуорирање на млекото и водата за пиење во општините со највисока стапка на кариес кај децата ќе доведе до значително подобрување на оралното здравје;
Од септември 2008 ќе започне бесплатно вакцинирање на сите девојчиња од вирусот ХПВ, кој е причинител на неплодност и канцер на матката.
Од 2011 година, освен бесплатно, ова вакцинирање ќе стане и задолжително.
Нови закони за подобрување на јавното здравје
Работиме на подготовка на нов Закон за јавно здравје, со кој ќе се утврдат приоритетите и начинот на подобрување на финансирањето на превентивната здравствена заштита.
Рок: јуни 2009;
Законот за Заштита на пациентите е веќе во собраниска процедура.
Рок: септември 2008;
Нов Закон за медицинска евиденција, кој ќе овозможи подобрување на државната статистика и унапредување на системот на известување анализи и планирање на јавно здравствени политики.
Рок: декември 2008;
Усвојување на медицинска мапа, во која точно ќе се прецизира територијалната достапност на услугите за граѓаните
и ќе се зголеми ефикасноста на системот.
Примарно здравство
Целосно ја заокруживме приватизацијата во примарното здравство, која веќе ги дава првите резултати.
Пациентите се позадоволни, а лекарите можат да заработат во зависност од квалитетот на услугите што ги нудат на своите пациенти.
Пациентите ја гледаат разликата од порано и денес.
Во наредните четири години ќе продолжиме да го следиме и да го унапредуваме системот на примарно здравство и улогата на матичниот лекар како столб на целиот здравствен систем.
Еднаш годишно ќе работиме на подобрување на моделот на капитација (финансирање) според возрасни групи и пол, со цел да постигнеме правична редистрибуција на планираните ресурси во зависност од ризикот на пациентот да го посети својот матичен лекар.
Рок: декември 2008-2011;
Ќе работиме на подобрување на условите за работа и висината на капитацијата кај лекарите од школска медицина, како и на гинеколозите.
Рок: јануари 2009;
Ќе го дефинираме правото на осигурениците да можат да го променат својот матичен лекар на секои шест месеци, најмногу два пати годишно.
На тој начин ќе го зголемиме авторитетот на лекарите и одговорноста на пациентите при изборот на својот матичен лекар.
Рок: септември 2008;
Напорно ќе работиме во наредните четири години да ја намалиме прекумерната административна работа со која се соочуваат матичните лекари.
Ќе ги поедноставиме процедурите и ќе им овозможиме на лекарите повеќе време да поминуваат со пациентите наместо да бидат преоптоварени со бројни бирократски процедури;
Воведувањето на електронската картичка и комплетна компјутеризација на здравствените установи значително ќе ја намали администрацијата
и ќе овозможи подобрување на ефикасноста и достапот до информации за осигурениците и лекарите.
Рок: 2010;
Ќе понудиме посебни финансиски стимули на лекарите со цел да се окрупнат ординациите во примарното здравство каде што ќе може да се обезбеди интегрирана примарна здравствена заштита и да се намали упатувањето на пациентите во болниците.
Рок: март 2009;
Семејната медицина ќе започне да се спроведува како редовна специјализација во рамките на Медицинскиот факултет.
Рок: септември 2008;
Грижа за возрасните (палијативна нега).
Ќе усвоиме стратегија за развој на палијативната грижа во заедницата, со посебен осврт на подобрување на домашна посета и нега на старите и изнемоштени лица.
Рок: декември 2008;
Интензивни подготовки се во тек за воведување интегриран систем на брза помош во сите здравствени домови.
Рок: декември 2008)
Ќе ја подобриме улогата и статусот на медицинските сестри во сите нивоа на здравствената заштита.
Поквалитетна опрема и нови болници
Сите ние сакаме европски чисти и уредени болници.
Сите ние сакаме квалитетни здравствени услуги.
Затоа е потребен професионален менаџмент на здравствените установи.
Во изминативе две години Владата на ВМРО-ДПМНЕ осмисли и реализира една од најуспешните програми за менаџмент и лидерство во здравството во регионот.
Во следниот мандат ќе ја подобриме ефикасноста и условите за работа во сите болници преку зајакнати инвестиции, ефикасен менаџмент и директна одговорност на сите вработени.
Работиме на подготовка на План за трансформација на општите и специјалните болници во наредните 10 години.
Преку планот точно ќе се утврди проекцијата за работата на одредените капацитети, планираните инвестиции и за проширувањето на дејноста во зависност од потребите.
АВТОНОМИЈА НА УСПЕШНИТЕ ОПШТИ И СПЕЦИЈАЛНИ БОЛНИЦИ
Проектот за Професионален менаџмент, на чие воведување напорно работевме во изминатите две години, ќе добие уште поголемо значење преку изготвувањето на нов Закон за автономија на јавните болници.
Законот за автономија ќе им овозможи на успешните болници:
Да ги дефинираат сопственоста и капиталот, со кој располагаат најуспешните болници до 2010 година;
Да иницираат рационализација и вмрежување со блиските болници во нивната околина;
Да отворат можност за соработка и искористување на болничките капацитети од страна на приватните лекари (операциони сали, рендген, итн.);
Да одговорат на пазарните механизми и финансиски поттици;
Целосно да ја ориентираат работата кон подобрување на квалитетот на услугите што се нудат за пациентите;
Да ги дефинираат правата и обврските на менаџерскиот тим, раководните тела, како и на персоналот;
Рационално користење на просторот, опремата и на кадарот во општите и специјалните болници;
Транспарентност, отчетност и одговорност пред локалните заедници во нивното работење;
Конкурентност и автономност .
Значително ќе ја унапредиме правичноста во плаќањето на здравствените работници преку воведување нов систем на плаќање во зависност од вложениот труд, со што, оние лекари што имаат повеќе пациенти и повеќе работа, ќе бидат повеќе финансиски наградени од оние што имаат помалку работа и пациенти
(рок: јануари 2010) .
Универзитетски клиники
Ќе работиме на унапредување на системот на децентрализирано управување со универзитетските клиники, преку нивна функционална поврзаност.
Клиниките во Скопје веќе потпишаа договор за меѓусебна соработка по извршената реформа и децентрализација, како и договор на секоја од нив за соработка со Медицинскиот факултет во Скопје;
Ќе отвориме нов Ургентен центар за хируршки и интернистички здравствени услуги и ќе го поврземе со системот за ургентна медицина низ цела држава
(јуни 2010);
Ќе се набави опрема за видеомониторинг на клиниките, со цел контрола на коректното и ефективно однесување на медицинскиот персонал кон пациентите;
Ќе се разгледа можноста за воведување задолжително додатно осигурување за одреден период од 5 до 10 години кај осигурениците со високи примања, со цел да се забрза создавањето свест за додатно осигурување, увидувајќи ги предностите што ги дава истото.
Студија и анализа за ова ќе се изработи од домашни и од странски експерти.
Лекови
Во фармацевтскиот сектор спроведовме реформи кои ја подобрија снабденоста со квалитетни лекови на населението.
Воведовме повластена стапка на ДДВ за лековите од 5%, наместо 18%;
Воведуваме систем на референтни цени
(рок август 2008);
Ги изедначивме цените на лековите во сите аптеки од 1 февруари 2008,
и значаен дел од лековите поевтинија со регулацијата, која се спроведе со новиот закон за лекови, усвоен во септември 2007;
Ја поедноставивме процедурата за регистрација на лекови, помошни лековити средства и медицински помагала;
Го зголемивме бројот на аптеките на 604 (до 2006 беа 120), со цел на граѓаните да им бидат подостапни лековите блиски до нивното место на живеење .
Во наредните четири години значително ќе ја подобриме снабденоста со лекови на рецепт во сите аптеки кои имаат договор со ФЗОМ .
Ќе овозможиме достапност на лековите преку автоматска реализација на секој препишан рецепт од матичен лекар во сите аптеки со воведување нов систем на издавање лекови и рецепти сличен на системот во Израел.
Рок: септември 2008;
Редовно ќе ја ревидираме позитивната листа на лекови со нови и современи терапии.
Фармацевтска грижа
Посебно место ќе им посветиме на фармацевтите преку континуирана едукација, со цел да се подобри квалитетот на фармацевтските услуги и професионалниот однос кон пациентите
Ќе воведеме систем на професионално ангажирање на фармацевтите во сите болници низ државата во ординирањето и одредувањето на квалитетот на терапијата.
Квалитетни човечки ресурси  (континуираНО)
Во периодот 2006-2008 година спроведовме шест програми за менаџмент и лидерство во здравството;
Повеќе од 500 лекари и економисти поминаа низ програмата за менаџмент и лидерство во здравството на нивно огромно задоволство;
Реализиравме студиски патувања и престои за најуспешните менаџери и лидери во здравството во Соединетите американски Држави и во Турција;
Во наредните 4 години ќе продолжиме во инвестирањето во човечките ресурси.
Планирани инвестиции во здравствениот систем
Реконструкција на 41 јавна здравствена установа - 45 милиони евра
Целосно ќе се преуреди и ќе се реновира инфраструктурата од надворешната и внатрешната страна, ќе се санираат крововите што течат, прозорците што не се затвораат, распаднатите фасади, уништените подови, дотраените врати што не се затвораат, санитарните јазли што го рушат достоинството и слични секојдневни глетки на 41 здравствен објект во Скопје, на Хируршки клиники, гинекологија, Рентген институт, Ургентен центар, клиника за детски болести, Клиника за хематологија, Клиника за кардиологија, Клиника за инфективни болести, Институт за белодробни заболувања, Клиника за психијатрија, Републички завод за трансфузиологија, Клиника за хируршки болести Св . Наум Охридски, Институт за белодробни заболувања - Козле, Специјална болница за гинекологија и акушерство - Чаир, Психијатриска болница, Здравствен дом, Болниците во Тетово, Струмица, Битола, Штип, Велес, Прилеп, Струга, Охрид, Куманово, Гевгелија, Гостивар, Кичево, во Кочани, Специјална болница Јасеново - Велес, Завод за нефрологија Струга, Психијатриска болница Демир Хисар, Негорци, Здравствени домови во Скопје, Крива Паланка, Охрид и во Прилеп.
(почеток: септември  2009- 2011)
Нов Центар за здравствен менаџмент и развој на здравствениот систем - 1 милион евра
(јуни 2009);
Нова институција за планирање, анализа и за дијагностицирање на состојбите во здравствениот систем;
за спроведување на обуки за здравствениот менаџмент;
академска обука на кадарот што планира да ја насочи својата кариера во унапредување на здравствениот систем;
Од планираниот проект за преводи на над 500 научни и стручни книги и учебници од врвните американски и европски универзитети, над 70 книги ќе бидат преведени за потребите на медицинските факултети во Македонија, за што тендерот веќе е објавен.
Современа медицинска опрема  - 40 милиони евра
(септември 2008)
Во финална фаза е реализацијата на тендерот за современа апаратура во сите јавни здравствени установи, каде ќе се обезбедат: шест компјутеризирани томографи, четири магнетни резонанци, четири апарати за коронарографија, девет мамографи, четириесет современи ехо-апарати за хирургија, гинекологија, радиологија, дваесет машини за дишење, 40 инкубатори за недоносени новороденчиња, хируршки инструменти, операциони столови итн.
Новата опрема ќе овозможи подобрување на општата здравствена состојба на населението преку навремено дијагностицирање на болестите, давање услуги според највисоки стандарди, намалување на просечното време на лекување, намалување на трошоците за болничко лекување по пациент, намалување на потрошувачката на лекови и постоперативни компликации и подобрување на работната способност на населението.
Истовремено се спроведува едукација и обука на персоналот за употреба на новата апаратура
(јуни-ноември 2008) .
Проект Електронски здравствени картички -  10 милиони евра
(2008-2010)
Целосна компјутеризација на здравствениот систем ќе се реализира во неколку фази со краен рок на имплементација - јуни 2010.
Прва фаза: Формирање Центар за здравствени информации како централна база
(рок: декември 2008);
Втора фаза: компјутеризирање на сите здравствени установи и нивно вмрежување со Министерството за здравство, ФЗОМ и со Националниот институт за јавно здравје
(рок: декември 2009);
Трета фаза: замена на здравствените книшки со нови електронски картички
(рок: декември 2010) .
Воведувањето на електронско медицинско досие за секој граѓанин, нова здравствена легитимација во вид на електронска здравствена картичка, ќе биде средство за идентификација, воведување на централизиран вебпортал, кој ќе ги содржи сите неопходни информации за субјектите вклучени во здравствениот систем и ќе биде во насока на побрзо и поквалитетно информирање на граѓаните и обезбедување на соодветна медицинска помош .
Нови амбуланти и ЈПП
Јавно-приватно партнерство
Ќе реализираме проекти во делот на јавно-приватно партнерство и тоа во центри за дијализа, центар за матични клетки, очна хирургија итн.
Ќе инвестираме во 23 нови амбуланти во руралните средини
Заради подобрување на достапноста на здравствените услуги до корисниците на здравствената заштита, ќе изградиме нови здравствени објекти - амбуланти во оддалечените селски подрачја, каде не постојат здравствени објекти.
Ќе бидат опфатени следните региони: Охрид, Виница, Радовиш, Ростуше, Демир Хисар, Прилеп, Струга, Македонски Брод и Скопје.
Амбулантите ќе бидат со големина од околу 80 м2 и ќе содржат: ординација за матичен лекар, соба за интервенции, просторија за вакцинација и патронажна служба, чекална и санитарни јазли.
Амбулантите ќе ги отвориме во селата Мало Коњари, Шутово, Корошиште, Танушевци, Калуѓерица, Мислодежда, Крушка, Скудриње, Церово, Мерово, Калиште, Франгово, Балинци, грушино, Света, Манастирец, Ласки, Локвица, Горно Косоврасти, Робово, Чемерско, Пуста Река и во населбата “Свети Стефан“.
Ќе ги отвориме повторно амбулантите во околу 100 населени места.
Ќе ги стимулираме младите лекари да имаат интерес да работат на село преку покачување на вредноста на капитацијата.
Со цел обезбедување на достапна, навремена и квалитетна здравствена заштита за сите граѓани, ќе воведеме стимулативни мерки за лекарите преку дополнителни критериуми за плаќање според бројот на жители во селата и оддалеченоста во километри од најблиската општина или град.
Со ова, ќе овозможиме да се екипира соодветен лекарски тим во напуштените амбуланти во селата: Љубанци, Љуботен, Радуша, Бојане, Блаце, Танушевци, Арачиново, Брушино, Кадино, Петровец, Средно Коњари, Пирава, Ѓавато, Селемли, Петрово, Прдејци, Млетково, Давидово, Смоквица, Николиќ, Фурка, Зубово, Ново Књарево, Али Коч, Ораовица, Долно Дупени, Царев  Двор, Стење, Штрбово, Грнчари, Црква, Љубојно, Долно Дивјаци, Норово, Пуста Река, Жван, Ново Село, Дупјачани, Жеровјане, Урвич, Новаќе, Ново Село (Боговиње), Јеловјане, Гургурница, Милетино, Теново, Ѓурѓевиште, Зубовце, Речање, Симница, Лакавица, Корито, Рогачево, Требиште, Врбјани, Белчишта, Присојница, Вешала, Ѓермо, Секулица, Шлегово, Страцин, Шопско Рударе, Крилатица, Арбанашко, Бајловце, Облавце, Дурачка река, Мождивњак, Обуд, Житилово, Конопница, Горно Коњаре, Пчиња, Табановце, Липково, Слупчање, Ранковце, Таринци, Три чешми, Радање, Купиште, Долни Балван, Аргулица, Прналија, Русиново, Петљани, Град, Драмце, Тулица, Моштица, Бучиште, Долни Стубол, Лакавица, Драгоево, Лесковица, Нивичани, Лешница, Радожда, Луково, Нерези, Пискупштина, Челопеци, Козичино, Крушица, Прждево, Бистренци, Корешница, Дреново, Сирково, Марена, Сопот, Курија, Долно Јаболчиште и Горно Јаболчиште.
Сакам дете!
Семејството претставува столб на нашето општество.
Потомството е столбот на семејството.
Ќе им помогнеме на сите брачни парови што имаат потешкотии во зголемувањето на нивните семејства преку имплементација на новиот Закон за биомедицинско (потпомогнато) оплодување да имаат свое дете.
На секое семејство осигуреник, кое ќе има потреба од вештачко оплодување, ФЗО ќе ги покрие трошоците за првите три обиди.
Притоа, нема да дозволиме дискриминација во однос на возраст, пол и раса на брачните двојки.
ФЗОМ ќе отпочне со обезбедување и зголемување секоја година на бројот на услуги за потпомогнато оплодување што се спроведуваат во приватните и јавните здравствени установи по личен избор на осигурениците.
Рок: септември 2008 .
7. ПОКВАЛИТЕТЕН ЖИВОТ ЗА СИТЕ
Култура и уметност
Културата е нашиот идентитет.
Културата е она што нè прави различни и посебни.
Но и она што нè зближува и нè поврзува со Европа.
ВМРО-ДПМНЕ ќе ги сочува националните културни вредности и интереси, како оние што се дел од старата македонска традиција, така и современите културни и уметнички дела во сферата на пишаниот збор, музиката, сликарството, филмот, театарската уметност, археологијата и другите културни творештва.
Нашите цели во областа на културата се јасни:
Поддршка и негување на традиционалните и современите културни вредности на Република Македонија и на Македонците;
Поддршка на културите на етничките заедници во Република Македонија;
Изградба на нови културни објекти како основа за зачувување на нашето културно наследство и нашиот културен идентитет;
Реставрација, конзервација и промоција на културното наследство;
Ставање на културата во функција на општиот економски и општествен развој;
Развивање на културниот, археолошкиот и амбиенталниот туризам како една од најголемите можности за промоција на културата во Република Македонија и обезбедување на дополнителни приходи;
Поттикнување и развој на културата на локално ниво;
Поврзување и зачленување во меѓународни асоцијации, фондови и фондации за користење на техничка, финансиска и на стручна помош;
Сузбивање на недозволената трговија со културните добра;
Поддршка на граѓанскиот сектор во сферата на културата и уметноста;
Поддршка на лицата со посебни потреби преку проекти од областа на културата;
Внесување на културните програми во образовниот процес;
Поддршка за презентација на творештвото во земјата;
Поддршка за презентација на македонската култура во странство;
Продолжување на промоцијата на македонската култура преку назначување на амбасадори на културата.
Што ветивме и што направивме?
Во 2006 и 2007 година започнавме проекти што значат препород на културата во Република Македонија:
Изградба на Стариот театар до 2010 година, изградбата е во тек;
Изградба на концертна сала за Македонска филхармонија до 2010 година, подготовките со проектите се при крај, изградбата почнува до октомври 2008;
Изградба на Музејскиот комплекс Македонска борба – Музеј на ВМРО и Музеј на жртвите на комунизмот до 2010 година, подготовките се завршени, изградбата започнува во мај/ јуни 2008;
Изградба на Спомен-куќа на Мајка Тереза до 2009 година, изградбата започнува во мај 2008;
Доградба на Националната и универзитетска библиотека “Св.Климент Охридски” изградбата започна во април 2008 година;
Реконструкција на стражарницата на Камениот Мост, реконструкцијата комплетно ќе биде завршена до 15. мај 2008;
Илуминација (осветлување) на Камениот мост во Скопје септември 2009 година;
Изградба на библиотека во Тетово;
Изградба на Театарот во Велес, подготовките се завршени, изградбата започнува во мај/ јуни 2008 година;
Изградба на Градска куќа  на местото на поранешниот Офицерски дом во центарот на градот Скопје до 2012 година;
Изградба на Православен храм во центарот, на главниот плоштад во Скопје, до 2011 година;
Конзервација и реставрација на архитектурата и ентериерот на Шарената џамија во Тетово – завршен проект;
Конзервација и реставрација на архитектурата и живописот на црквата од Манастирскиот комплекс во Лешок - завршен проект;
Изградба на Спомен-куќа на Тодор Проески во Крушево, подготовките се започнати, комплетирање на проектот до 2010 година;
Поставување на 40 скулптури во централното градско подрачје во Скопје, огласот е објавен, завршување на проектот во март 2010 година;
Започнавме со поставување на 10 монтажни (културно-туристички) куќички во10 градови во Македонија во текот на 2008 година;
Отворање нова галерија на икони во Штип, на 21 мај 2008 година;
Конзервација и реконструкција на откриената кочија од II/ III век во близината на Делчево, 2008- 2009 година;
Формирање Фондација за заштита на културното наследство на Република Македонија;
Реализација на проектот 120 тома македонска книжевност, завршување на проектот мај/ јуни 2008 година;
Реализација на проектот Преводи на стручни, научни книги и учебници, од кои се учи на врвните, најдобрите и најреномиранит универзитети од САД и Англија, завршување на проектот јуни 2009 година;
Реализација на проектот Превод на литературни дела на добитници на Нобелова награда за литература, завршување на проектот 2009 година;
Продолжување на систематските археолошки ископувања на Скопската тврдина Кале и конзервација и реставрација на останатите бедеми и кули до целосно завршување и презентирање на тврдината, 2008-2012;
Изградба на Музејот на вода во Охрид, декември 2008 година;
Довршување на системските археолошки ископувања на локалитетот Плаошник
и започнување на изградбата на Светиклиментовиот универзитет, декември 2009 година;
Започнати се археолошки ископувања на локалитетите Стоби, Скупи и Тетовското Кале, со што ќе се добијат значајни резултати и сознанија за македонската археолошка наука и збогатување на музејските збирки.
Со конзервација и реставрација, овие локалитети ќе се заштитат и ќе се презентираат пред домашната и светската културна и научна јавност;
Проектот Скупи, кој опфаќа систематски археолошки ископувања,  конзервација и реставрација на новооткриените архитектонски објекти покрај главната римска улица, како и археолошки ископувања и конзервација и реставрација на бедемите;
Систематски археолошки ископувања, конзервација и реставрација на бедемите и на кулите на Тетовското Кале и на Сарајот;
Во тек се обемни систематски археолошки ископувања на Виничкото Кале,
по чие завршување ќе се изгради модерен Музеј на теракотни икони, единствен од ваков вид во светот, или пак ќе биде дел од новиот археолошки музеј во Скопје;
Институционализирање на нова национална установа Театар Тетово;
Институционализирање на нова национална установа Конзерваториски центар Гостивар;
Адаптирање на амамот во Тетово во нова установа Национална галерија Тетово;
Организирана е Светска конференција на меѓурелигиски и меѓуцивилизациски дијалог во октомври 2007 година и подготовки за повторно одржување во 2010 година и на секои 3 години понатаму;
Изградба на пристапен пат до манастирот во Крушево;
Археолошки ископувања на локалитетот кај Липково, кадешто се откриени мумии;
Вработивме над 150 лица стручен кадар во музичко-сценската дејност;
Ги зголемивме платите на културните работници во театрите, операта, балетот за дополнителни 20% .
Во периодот 2008-2012 ќе ги завршиме сите започнати проекти во културата во периодот 2006-2008 година.
Но, и ќе продолжуваме со нови проекти со кои им даваме можност на сегашните и на идните генерации да создаваат нови творечки вредности:
Изградба на нов театар на местото на поранешниот Македонски народен театар - театар Центар, преку систем на продажба  на земјиштето за деловен центар, во чија цена ќе биде вградена изградбата на театарот во приземјето.
Рок: 2012 година;
Почеток на изградба на нов театар на местото на поранешниот Драмски театар, веројатно според истиот принцип како и театар Центар во Скопје, до 2012 година;
Изградба на Градска куќа (резиденцијален дел) на местото на поранешниот Офицерски дом во центарот на Скопје.
Во истиот објект ќе има соодветни простории за свечен и работен прием на високи делегации (претседатели, премиери, градончалници), соодветна просторија за матична служба на Скопје, како и хотелско- комерцијален дел.
Рок: 2012 година;
Изградба на нов Археолошки музеј во Скопје на кејот на р. Вардар.
Во рамките на истиот објект ќе биде сместен Уставниот суд и Државниот архив на Македонија
(рок 2012 година);
Реновирање на Универзалната сала во Скопје
(рок 2012 година);
Проекти од областа на Заштита на културното наследство:
Големи археолошки истражувачки зафати и конзерваторско– реставраторски работи во локалитетот Хераклеја Линкестис -  Битола
(рок: 2010);
Прераснување на Стоби во самостојна институција со стручен кадар што ќе се грижи за овој монументален археолошки локалитет
(рок: 2010);
Проект Стибера – Чепигово, Прилепско со кој се предвидуваат работилници во античкиот град на мермерни скулптури од антички период.
Стибера – Чепигово е во групата на стратешки археолошки локалитети, кој ќе обезбеди богати археолошки материјали и ќе ја презентира Македонија во светски рамки
(рок: 2010);
Довршување на археолошките ископувања, конзервација, реставрација и презентација на просторите од античкиот град Вардарски Рид – Гевгелија
(рок: 2010),
Започнување на обемни археолошки зафати, конзервација и реставрација на локалитетот Баргала – Штип и Штипскиот Исар, со што источна Македонија ќе ја добие втората голема и атрактивна туристичка дестинација
(рок: 2011),
Вршење археолошки истражувања на локалитетот Марвинци, Валандовско
(рок: 2010);
Санациски и конзерваторско–реставраторски работи на црквата и на манастирските конаци  во манастирот Трескавец – Прилеп
(рок: 2010);
Археолошки зафати и  конзерваторско–реставраторски активности на монументалната тврдина Киклопските ѕидини кај Св. Еразмо во Охрид од времето на Филип II;
Почеток на изградба на нов театар на Турците, до 2012 година;
Заштита и конзервација на старите Еврејски гробишта кај Ново Село, Штипско;
Уредување на сите музеи во Република Македонија и поставување на етнолошки и археолошки поставки автентични за самиот град
(рок: 2010);
Санирање на сите центри за култура, со цел достоинствено презентирање на културата и збогатување на културниот живот во секој град во Република Македонија
(рок: 2010);
Компјутеризација и дигитализација на библиотеките
(рок: 2010);
Основање национални установа уметнички галерии во Битола, Струмица, Штип и во Охрид (рок: 2010);
Формирање Агенција за култура, која ќе има за цел собирање и дистрибуирање на сите информации од областа на културата до граѓаните
(рок: 2012);
Развивање креативни индустрии како развојна компонента во креирањето на нови работни места, промовирање на културниот идентитет и поттикнување на културната разноликост, до крајот на 2008 година;
Вработување стручен кадар од областа на археологијата, историјата на уметноста и конзервацијата, до крајот на 2008 година;
Воведување титула национален уметник со посебни национални бенефиции во смисла на пензија, следење на уметничката дејност на уметниците и посебен поттик во нивната работа, до 2010 година;
Донесување посебен Закон за музичко-сценска дејност во рамки на Законот за култура, со кој ќе се дефинираат сите поединости за уметниците од дејноста, до крајот на 2008 година;
Збогатување на програмите на фестивалите и установите од национален интерес (Охридско лето, Мајски оперски вечери, Денови на македонската музика, Македонска филхармонија, Македонска опера и балет) со присуство на еминентни уметници од елитните културни средини во светот;
Стимулирање на македонското изворно музичко творештво и негова поголема промоција во светски рамки;
Развој на филмското творештво преку поддржување на зголемен број играни долгометражни и краткометражни филмски проекти и копродукции, развој на дистрибутивна и продажна мрежа, развој на кино-мрежа, привлекување на странски филмски продукции, онлајн-база на податоци за филмските ресурси, што ќе придонесе за афирмација на македонската кинематографија во странство и за отворање на нови работни места;
Обнова и ревитализација на споменикот на културата Хавзипашините конаци во с. Бардовци, со што кинотеката на Македонија ќе добие депоа за чување на филмовите, додека конаците, покрај музејската вредност, ќе имаат намена за заштита, чување и за презентација на филмското културно наследство;
Формирање Институт за културолошки истражувања, до 2009 година;
Во општина Центар изградба на неколку споменици на личности од македонската историја на Скопскиот плоштад и пред Собранието на Р.Македонија, фонтана на плоштадот, фонтани во р.Вардар околу Камениот мост, пешачки мост кон Археолошкиот музеј, повеќето по иницијатива и со финасиска поддршка на Владата;
Надградба на зградата на Македонскиот парламент со уште еден кат и куполи.
Млади, спорт и физичка култура
Македонија е спортска нација.
Македонија е земја на добри спортисти!
Спортот создава здрави луѓе.
Спортот создава натпреварувачки дух.
Спортот создава успеси.
Поединечни, тимски и национални.
Спортот создава силни индивидуи.
Здрави личности.
Чувство за тимска рбота.
Потреба од силен индивидуален придонес.
Психолошка подготовка за правење победи, и издржување на поразите, и повторно одење кон победа.
Вложувањето во здравјето на младите и во поттикнувањето на спортскиот дух е инвестиција во иднината на една земја.
Затоа, ВМРО-ДПМНЕ вложи многу во спортот во изминативе две години.
Продолжуваме понатаму.
Со нови проекти,
со подобри услови за сите млади заљубеници во спортот,
со подобри резултати и нови успеси на македонските спортисти на терените ширум светот.
Спортски објекти
Проект 35 спортски сали
Проектот 35 спортски сали започна во јули 2007 година и досега се изградени и пуштени се во употреба спортски сали во Валандово, Облешево, Пехчево, Македонски Брод, во Илинден, а во фаза на изградба се спортски сали во Демир Хисар, Брвеница, Ѓорче Петров 1, Берово, Кисела Вода 1, Свети Николе, Гази Баба, Ѓорче Петров 2, Жеровјане, Пробиштип и во Куманово.
Во текот на 2008 година ќе продолжиме со реализација на проектот и изградба и на останатите 19 сали во: Кичево, Сарај, Кисела Вода 2, Ново Село, Липково, Бутел, Радишани, Тетово 1, Центар, Факултетот за физичка култура, Битолскиот универзитет, Тетовскиот универзитет, Штипскиот универзитет, Универзитетот „Св. Кирил и Методиј“ - Скопје, Аеродром, Крива Пaланка, Ростуше, Струмица (Куклиш) и Гази Баба.
Проект 145 спортски сали
Владата, преку Министерството за образование започна проект за изградба на дополнителни 145 спортски сали во училиштата во Р .Македонија.
Заедно со горните 35 спортски сали, бројот на новоизградени спортски сали ќе изнесува вкупно 180 спортски сали.
Овој проект се проценува на износ од околу 70 милиони евра.
Овие сали ќе се финансираат делумно од буџетот на Р .Македонија делумно со кредит од банката за развој при Советот на Европа.
Изградбата ќе започне во мај-јули 2008 и ќе трае три години .
Сепак останува уште училишта со помал број ученици, кои и покрај овие 180 спортски сали, ќе немаат сала.
За нив, во вториот дел од мандатот ќе спроведеме нов проект за набавка на т.н. балони, кои ќе ја вршат улогата на спортски сали, до нивното градење во наредниот период.
Владата воведе 3 часа физичко воспитување во училиштата.
По доградбата на салите, бројот на часови постепено ќе расте на 4 и 5, односно секој ден во работната недела.
Рок: 2011- 2012
Проект 50 фудбалски игралишта
Изградбата на 50 фудбалски игралишта започна со 16те терени во: Прилеп 1, Ранковце, Свети Николе, Битола 1, Гостивар 1, Ѓорче Петров, Могила, Пробиштип, Градско, Радовиш, Росоман, Чашка, Чешиново-Облешево, Босилово, Илинден, и Неготино.
Во третиот и четвртиот квартал на 2008 година ќе продолжиме со изведбата на останатите фудбалски игралишта во следните општини: Желино, Велес, Гевгелија, Вевчани, Кичево, Боговиње, Штип, Тетово, Аеродром 1, Охрид 1, Аеродром, Бутел, Карпош, Битола 2, Кочани, Прилеп 2, Кратово, Петровец, Шуто Оризари, Зелениково, Сарај, Струмица, Гази Баба 1, Аеродром 2, Гази Баба 2, Охрид 2, Ггостивар 2, Кисела Вода 1, Ресен, Куманово, Кисела Вода 2, Демир Капија, Демир Хисар и Теарце.
Игралиштата ќе бидат за тренинзи и за натпревари во голем фудбал, развој на младински фудбал и нови таленти, ќе имаат дренажа, рефлектори, соблекувални и тушеви, како и мали трибини за публика до 500 гледачи.
Основната намена е формирање повеќе клубови и услови за нивно тренирање, како и производство на млади фудбалски таленти.
Рок за довршување на сите терени: 2010
Спортска сала „Борис Трајковски“
Ја завршивме изградбата на спортската сала во Скопје наменета за организација на европски и светски натпревари.
Салата ќе биде пуштена во употреба на 22. мај со гостување на светски познатата кошаркарска атракција Harlem Globetrotters!
Олимписки базени
Во периодот 2008-2012 година ќе бидат изградени или ќе се започне со изградба на неколку базени со олимписки стандарди во сите или некои од следните општини: Скопје (Аеродром), Куманово, Штип, Струмица, Прилеп, Битола, Охрид, Тетово и Гостивар.
Базените, покрај на клубовите, и на рекреативците, ќе им бидат ставени на располагње на училиштата, за користење на часовите по физичко воспитување, под надзор на наставниците .
Рок:2012
Тениски центри
Изградба на 25 тениски центри во исто толку општини,  составени од по четири тениски терени со тврда подлога, ограда и со осветлување.
Почетокот на градба се очекува во четвртиот квартал на 2008 година.
Вештачка карпа
Владата преку агенцијата за млади и спорт ќе започне со изградба вештачка карпа, која ќе биде лоцирана во Општина Карпош.
Ултра модерна, највисока карпа на Балканот, која ги исполнува сите стандарди за одржување светски и европски меѓународни натпревари со можност за посетители на истите, лоцирана во спортски центар покрај кејот на Вардар, во непосредна близина на салата „Борис Трајковски“.
Рок: 2010
Сала за зимски спортови
Во општината Аеродром ќе започне изградба на сала за зимски спортови со лизгалиште и терен за хокеј.
По изградбата, за почетните 5 години, Владата ќе ангажира тренери од странство кои ќе ги обучуваат нашите спортисти.
Рок: 2012
Стрелиште
Владата ќе инвестира во изградба на професионално стрелиште со стандарди, на кое ќе можат да се одржуваат и европски и светски првенства.
Рок: 2011
Ринг за бокс и за други боречки вештини
Владата преку агенцијата за млади и спорт во 2007 набави нов професионален ринг за одржување боксерски натпевари, и други боречки спортови од сличен вид.
Рингот е на располагање на сите федерации што можат да го користат.
Северна, западна и источна трибина, голем семафор, обнова на тревата и надворешна обвивка околу Градскиот стадион во Скопје
Градењето на северната трибина веќе е во полн ек, и ќе заврши во јуни 2009 година.
Оваа година ќе започне процедурата за изградба на источната и западната трибина, набавка на голем семафор, обнова на тревата и надворешна обвивка околу стадионот.
Рок на комплетно завршување: 2011-2012.
Скокалница
Во делот на зимските спортови, ќе ја разгледаме можноста за изградба на професионална скокалница на некој од македонските зимски центри,
како и ангажирање на тренери за овој вид зимски спорт .
Рок 2012
Атлетска патека
Ќе извршиме реконструкција на атлетските патеки на градските стадиони во Скопје и во Охрид.
На градскиот стадион во Скопје, значаен дел од инвестицијата според најавата ќе ја безбеди Македонскиот олимписки комитет, преку Меѓународниот олимписки комитет
(рок: крајот на 2010)
МЛАДИ
Проект: Избор на национална спортска химна “Македонија навива“.
Во 2007 година спортистите и нивните фанови ја добија официјалната навивачка македонска спортска химна.
Иницијатива за зголемување на фондот на часови по физичко и здравствено воспитување
Го зголемивме бројот на часови по физичко здравствено воспитување  во основните и во средните училишта, од постојните два часа на три часа во неделата .
Со ова ќе се влијае за постигнување на подобар психофизички развој на најмладите, нивно оттргнување од пороците на денешницата, а истовременно ќе се намали процентот на деца со телесни деформитети, кој е голем.
Проект Македонија засекогаш - за подигнување на националната свест кај младите и оживување на старите македонски песни
Оваа година ја започнавме големата кампања за оживување на старите македонски песни под името “Македонија засекогаш“.
Со ова го негуваме културното наследство и на младите им ја доближуваме македонската историја и нејзиното музичко богатство.
Песните ќе ни послужат да ја презентираме уникатноста на македонската музичка творечка дарба.
Проект Избери живот, избери спорт - национална кампања за спортување и борба против пороците
Започнавме национална кампања преку емитување на видеоспотови и промотивни материјали за спортување и борба против пороците: алкохолот, дрогата и цигарите.
Проект 4 национални училишни лиги во основните и во средните училишта
Во текот на 2007 година започнаа и финишираа четирите национални училишни лиги, кои инволвираа огромна бројка млади луѓе што имаа можност да ги покажат своите умеења и квалитети.
Овие училишни лиги претставуваат новина и беа реализирани по примерот на организација на национални лиги за овие категории во САД.
Проект 6 национални лиги на универзитетите на Република Македонија
Овој проект започна во почетокот на 2008 година и вклучува 6 национални универзитетски лиги за кошарка, мал фудбал, шах и за пинг-понг.
Проектот ќе продолжи и во следните години.
Третман на врвните спортисти и нивните стручни лица
Во 2007 година ја исправивме неправдата нанесена на спортистите што беа оставени на цедило без нивната заслужена стипендија и можност за напредок во кариерата, во моментите кога по остварен врвен резултат токму тие средства им се најпотребни за понатамошно напредување и постигнување на уште подобри резултати.
Потпишавме договори за стипендија со сите 27 спортисти кои чекаа, но и со тие кои во текот на годината го остварија своето право.
Во моментот стипендираме 38 спортисти, од кои се очекуваат уште поголеми резултати и медали на идните олимписки и пара-олимписки игри.
Воведување на Национално спортско признание за врвните спортисти по завршување на нивната кариера
ВМРО-ДПМНЕ ги почитува успешните луѓе.
ВМРО-ДПМНЕ ги вреднува успешните спортисти.
Тие се нашите најдобри амбасадори на спортското поле, наши државни спортски херои.
Во 2007 година ја реализиравме идејата за доживотна награда за вкупно 35 спортисти, кои ја презентирале нашата држава во минатото.
Со вакво признание, во вид на плакета и доживотен паричен надоместок ќе се стекнат спортистите што во минатото освоиле медал на олимписките и параолимписките, како и на светските и на европските официјални натпреварувања.
Законот е подготвен од страна на Владата и чека на усвојување во Собранието.
Проект Стипендирање млади таленти во спортот
За поттикнување на спортските активности на децата и младината, во текот на 2008 година ќе започнеме со доделување 500 стипендии во висина од 20% од просечната месечна плата во Република Македонија.
Секоја година 500те најталентирани и најуспешни деца и младинци во различни спортови ќе бидат стипендирани од државата со средства, кои, на нивните родители би требало да им ги покријат барем најосновните трошоци, за да може нивното дете да продолжи со напредокот во спортот каде покажува талент .
Воведување принцип на еднократен паричен надоместок за сите спортисти што ќе се вратат со остварен успех
Во почетокот на 2007 година воведовме принцип на наградување со еднократен паричен надоместок за сите спортисти што ќе се вратат со одреден спортски резултат, со кој достојно ја презентирале Македонија.
Оваа практика во 2007 година ја почувствуваа одбојкарите, каратистите, шахистите, кик-боксерите, ракометарите, боксерите.
Во 2008 година продолжуваме со исто темпо.
Секојдневна грижа и реализирање на програмите за лицата со посебни потреби
Во 2007 година успеавме да ги реализираме сите програми за лицата со посебни потреби т.е. за лицата со телесен инвалидитет, како и за лицата со интелектуални пречки во развојот.
Во 2007 година пуштивме во употреба спортски центар за лицата со телесен инвалидитет кој вклучува и стрелиште за нашите стрелци параолимпијци, од кои очекуваме високи спортски дострели на Параолимписките игри во 2008 година.
Во почетокот на 2008 година нашите трофејни стрелци, параолимпијци ќе добијат софистицирано професионално оружје, реквизитите што ги заслужуваат, а досега ги немале, а со кои се надеваме ќе донесат повеќе медали од претстојните параолимписки игри.
Заштита на животната средина - поквалитетен живот за сите
Проекти за заштита на животната средина 2007-2008
Во насока на заштита и зачувување на животната средина, ВМРО-ДПМНЕ во периодот од крајот на 2006 година до 2008 година спроведе бројни активности и проекти.
Води и отпадни води
Во областа на зачувување на квалитетот на водите и зголемување на квалитетот на водите, како и унапредување на управувањето со водните ресурси:
Започнавме со изградба на дел од водоснабдителен систем за дополнително водоснабдување на Порој, кој ќе го реши проблемот со водоснабдување во овој дел од тетовскиот регион;
Во населбата Волково започнавме со реализација на Проектот за изградба на колекторски систем и пречистителна станица за отпадните води покрај реката Лепенец, кој е од голема важност за жителите на општината Ѓорче Петров и на градот Скопје;
Подготвивме пилот-проект за рехабилитација на колекторскиот систем на отпадни води во Прилеп и изработка на техничка документација за изградба на пречистителна станица за која се обезбедени буџетски и средства од претпристапните фондови на ЕУ и други кофинансиери.
Изградбата на станицата ќе започне во 2011 година;
Го започнавме проектот за води за рехабилитација на шест пумпни станици по должина на Охридското Езеро: Охрид, Струга, Сатеска, Подмоље, Даљан, како и активности за оптимизација на снабдувањето со вода за пиење од филтер-станицата, изградба на дополнителен резервоар и рехабилитација на водоводната мрежа .
Монтирањето на пумпните станици ќе се реализира до крајот на 2008 година;
Започнавме со изградба на  пречистителната станица за Берово и за околните села
и ќе работиме на студија за управување со сливот на реката Брегалница.
Рок 2010 година;
Започнавме проект за мониторинг на реките во Македонија, со кој се предвидува реконструкција, доградба и модернизација на системот за перманентно следење на водите.
На тој начин ќе обезбедиме континуирани податоци за загадувањето на реките во Македонија.
Го имплементираме проектот за еколошка санација и енергетска рационализација на геотермалниот систем во Кочани, што има за цел воспоставување на модерно и ефикасно решение за рационално користење на геотермалната енергија;
Започнавме проект за интегрирано управување со екосистемот во басенот на Преспанското Езеро во соработка со УНДП.
Основна цел е заштита на сливното подрачје преку заштита на реките и шумите во сливот, заштита на крајбрежјето, изградба на пречистителни станици, како и развој на екотуризмот во преспанскиот регион.
Ќе се изгради пречистителната станица Езерани, која ќе значи подигање на квалитетот на водите на Преспанското Езеро.
Рок: 2012 година;
Започнавме со проект-студија за Третман и рециклирање на отпадната вода и употреба на отпадокот како суровина во друга индустрија во соработка со АД „Киро Ќучук” и Погон за дробење на варовник „Превалец”;
Работиме на проект-студија за Користење на отпадната топлина од соседната топилница за олово и цинк, чијшто носител е Фабрика за шински возила „Колска”;
Започнавме со проект-студија за Рециклирање на отпадната вода и намалување на потрошувачката на вода и
проект-студија Супституција на лигнит со течно гориво, чиј носител е крзнара АД „Димко Митрев” .
Цврст и индустриски отпад
За решавање на проблемите поврзани со отпадот и со дивите депонии, како и отпадните води досега ги реализиравме следните активности:
Изработивме Стратегија за управување со отпад во Македонија во соработка со Словенија, при што главната улога за нејзината реализација ќе ја имаат општините.
Со неа ќе воспоставиме рамка со која Македонија ќе треба да го намали количеството на отпад и да го подобри управувањето;
Извршивме санирање на јаловиштето во рудникот „Саса“ во Македонска Каменица.
Опточниот тунел е завршен во 2007 година;
Спроведуваме проект за управување со медицински отпад со цел развој на интегриран, рационален и одржлив план за управување со отпад во здравствени установи.
Планиранаме изградба на 3-4 регионални станици за медицински отпад што значително ќе ја намали опасноста по здравјето на лугето;
Активно започнавме со решавање на индустриските жешки точки во Република Македонија.
Во текот на 2007-2008 година изработивме физибилити-студии за ремедијација на загадените површини: ОХИС, Макстил, Силмак  и Топилница.
Овој процес е од исклучително значење за решавање на историското загадување во Скопје, Гостивар и посебно во Велес.
Намалување на аерозагадувањето
Во насока на спречување и намалување на загадувањето на воздухот во 2007 и 2008 година ги презедовме следните активности:
Го стартувавме проектот за подготовка на План за елиминација на CFCs фреоните во Македонија.
Целта е да се исполни обврската во согласност со Монтреалскиот протокол: 100% редукција до 2010 година на CFCs супстанциите, кои се карактеризираат со највисок потенцијал за осиромашување на озонската обвивка;
Го реализираме проектот Загадувачот плаќа: со измените на законот за животна средина секој потенцијален загадувач и производител на енергија произведена со согорување на фосилни горива ќе плаќа надоместок од 0 .007 ден за секој киловат час произведена енергија;
Преку воспоставените 15 мониторинг-станици за воздух низ РМ секојдневно се контролира квалитетот на воздухот и по потреба се реагира;
Владата на ВМРО ДПМНЕ во 2007 година ја донесе Националната стратегија за развивање механизми за чист развој во согласност со Протоколот од Кјото, со која застана во борбата против климатските промени;
Во 2007 година го донесовме Законот за заштита од бучава во животната средина, со кој конкретно се регулираат нивоата на звукот.
До 2009 година ќе бидат изработени посебни правилници за граничните вредности на бучава во индустријата, угостителството, патиштата, аеродромите и во семејните објекти.
Други проекти што ги имплементираме
Проект Поддршка за имплементација на менаџмент-планот на Националниот парк Пелистер.
Во рамки на проектот е планирана реконструкција на информативниот центар во НП Пелистер.
Овој проект ќе придонесе за развојот на екотуризмот на планината Пелистер и во околината.
Рок 2009 година;
Проект Биосферен резерват Преспа парк - зајакнување на капацитетите на Управата на Националниот парк Галичица, со што ќе се подобри преспанскиот дел на подрачјето на националниот парк;
Проект Зелен пакет за образование - Проектот ќе придонесе за подобрување на состојбата со животната средина во Македонија и за подигнување на свеста за животната средина на македонското општество преку едукација на ученици (на возраст од 10-14 години), наставници и на родители;
Изработивме нацрт-верзија на  Национална стратегија за одржлив развој .
Стратешка цел на проектот е зголемување на свеста за концептот за одржлив развој кај сите сегменти на општеството,
градење мрежи помеѓу јавниот и приватниот сектор
и охрабрување на зголемување на домашните и на странските комерцијални инвестиции .
Рок за донесување јули 2008;
Проект Европска недела на движењето 2007 - Неделата на движење и самиот Ден без автомобили традиционално се одбележува во европските градови.
На 22 септември секоја година Македонија е дел од Европа и во овој домен;
Владата на ВМРО-ДПМНЕ во 2007 година со закон го прогласи локалитетот Куклица за споменик на природата.
Ист таков акт донесен е и за локалитетот Алшар.
ГЛАВНИ ПРОГРАМСКИ АКТИВНОСТИ 2008-2012
УПРАВУВАЊЕ СО ВОДИ И НИВНА ЗАШТИТА ОД ЗАГАДУВАЊЕ
Скоро 2% од територијата на Република Македонија се водени површини со околу 35 реки, три природни езера (Охридско, Преспанско и Дојранско) и околу 100 вештачки езера.
Заради решавање на проблемот со отпадните води од рударскиот сектор, индустриските постројки, сточните фарми и со комуналните води од поголемите и од помалите населби, ВМРО-ДПМНЕ во наредниот период ќе продолжи со реализација на повеќе активности.
Во делот на регулативата и јакнењето на институционалните капацитети:
Ќе го донесеме Законот за води (Рок: 2008 година) и придружните подзаконски акти во согласност со директивите на ЕУ;
Ќе ја донесеме Националната стратегија за води.
Рок: 2009 година;
Ќе изработиме Водостопанската основа на Македонија.
Рок: 2010 година;
Ќе формираме Управа за води при Министерството за животна средина и ќе ги зајакнеме институционалните капацитети за управување со подрачја со речни сливови .
Рок 2012 година;
Ќе воспоставиме катастар на загадувачи на водите во Македонија по типови и видови загадувачи;
Ќе подготвиме анализи и стратегија за ратификација на Хелсиншката конвенција на Обединетите нации за заштита и користење на прекугранични водотеци и на меѓународни езера.
Во делот на инфраструктурните проекти:
Ќе го имплементираме Проектот за развивање хидролошка мрежа за мониторинг на површинските и подземни води во Македонија на централно и општинско ниво;
Ќе продолжиме со санација на мрежите за водоснабдување и доведување во оптимална состојба на системите за наводнување,
како и со модернизација и изградба на канализациски системи во урбани и рурални подрачја;
Ќе изградиме пречистителна станица за Гевгелија.
Проектот со финансиска конструкција од 6 милиони евра ќе биде поддржан од Македонската влада, Грчкиот план за реконструкција и од Швајцарската влада.
Изградбата ќе започне до крајот 2008 година;
Ќе спроведеме санациски мерки на водоснабдителната мрежа во с. Долно Лакочереј, Охридско
и ќе го довршиме водоснабдителниот систем во с . Мороишта, Струшко.
Рок: почеток на активностите 2008;
Во 2008 година ќе ја започнеме надградбата на водоснабдителниот систем во с. Вапила, Охридско и
ќе го започнеме Проектот за водоснабдување на населбата Сончев брег во Тетово;
Изградба на фекална канализациска мрежа за реонот на с . Волково, Стопански Двор и Кисела Јабука.
Рок: почеток 2008 година;
Изработка на техничка документација за водоснабдителни системи за Отошница, Радибуш и Псача, општина Ранковце .
Рок: 2008 година;
Изработка на техничка документација за фекална канализација за село Трубарево и Идризово, општина Гази Баба .
Рок: 2008 година;
Изработка на физибилити-студија за изградба на пречистителна станица за градот Скопје .
Рок: 2009 година;
Довршување на фекална канализација на неколку улици во Прилеп.
Рок: 2008 година;
Во оние општини што немаат пристап до чиста вода за пиење, ќе реализираме проекти за изградба на “фабрики” за производство на чиста вода.
Ќе се даде приоритет за реализација на овие проекти;
Спроведување на проектни програми за задолжително модернизирање на постојните пречистителни инсталации кај загадувачите на води, ревитализација и доизградба на големите комунални пречистителни станици во Македонија (“Враништа”-Струга, “Езерани”- Ресен и други).
Во согласност со обезбедените буџетски и со средствата од претпристапните фондови на ЕУ и на други меѓународни донатори ќе продолжиме со спроведување на активности за изградба на нови пречистителни станици (Прилеп, Гевгелија и др.).
Исто така, ќе дадеме поддршка на големите индустриски капацитети кои не располагаат со пречистителни станици.
УПРАВУВАЊЕ СО ЦВРСТИОТ ОТПАД
Цврстиот отпад и неговото управување е клучниот момент во намалувањето на општото загадување,
но и главниот предизвик во приближувањето на Република Македонија кон стандардите на ЕУ во животната средина.
Распознавајќи го овој момент, Владата на ВМРО-ДПМНЕ ќе посвети сериозно внимание на решавањето на проблемот со цврстиот отпад во Македонија.
Во согласност со Националната стратегија за управување со отпадот, која ја усвоивме во март 2008 година, мерките ќе се преземаат на неколку нивоа:
Подготовка на планови и програми за управување со цврстиот отпад со одобрени средства за општините Ранковце, Тетово, Штип, Охрид, Дојран, Ресен и Дебрца.
Рок декември 2008;
Владата на ВМРО-ДПМНЕ ќе издвои средства за реализација на проекти за расчистување на дивите депонии во Зелениково, Сарај, Новаци, Делчево, Богданци, Сопиште, Желино, Вевчани.
Рок за расчистување во овие општини е крајот на 2008 година.
Наредните години активноста ќе продолжи и низ други општини;
Ќе издвоиме средства за санација на депониите за комунален отпад во Градско, Чашка, Долнени и во Росоман.
Рок за санација крајот на 2008 година;
За управување со цврстиот отпад ќе изградиме на 5-6 регионални санитарни депонии и мали трансфер-станици за отпад.
Досега се преземени повеќе технички и институционални мерки за изградба на новата депонија.
Во рамките на депониите се планира изградба на постројка за третман на комуналниот отпад и добивање обновливи материјали и електрична енергија.
Рок: 2012 година;
Владата ќе формира посебен Комитет за чиста средина и управување со отпад, кој ќе го води премиерот, а ќе учествуваат повеќе министри и раководители на повеќе институции, со цел преку посебни активности и мерки да се подобри состојбата со чистотата на градовите, патиштата и со целокупната животна средина, како и изнаоѓање активни политики за управување со отпадот, во согласност со најсовремените меѓународни стандарди.
ЗАШТИТА НА ВОЗДУХОТ ОД ЗАГАДУВАЊЕ
ВМРО-ДПМНЕ во период 2008-2012 година ќе дејствува на спречување, односно намалување на загадувањето на амбиенталниот воздух кое е предизвикано од индустријата, земјоделството и сточарството, термоелектраните и топланите, транспортните и патничките моторни возила и од согорување на отпадни материи .
Во делот на регулативата и јакнењето на институционалните капацитети, ќе ги спроведеме следните активности:
Подготовка на Национален план за заштита на амбиенталниот воздух и воспоставување листи на зони и агломерации на квалитет на воздух;
Подготвување подзаконски акти за квалитетот на воздухот и у тврдување на максимални национални емисиони вредности за одредени атмосферски загадувачки супстанции во согласност со директивите на ЕУ;
Стриктна примена на законската регулатива, посебно регулативата загадувачот плаќа;
Јакнење на институционалните капацитети за издавање сертификати и акредитација на лабораториите и вршење инспекција заради обезбедување на квалитет на горивата;
Едукација на инволвираните чинители за примената на законите за зачувување на квалитетот на амбиенталниот воздух;
Воведување на методологијата КОРИНАИР за инвентаризација на загадувањето на воздухот и зајакнување на капацитетот на мрежата за мониторинг, калибрациска лабораторија и одржување на централниот софтвер за верификација на податоци;
По примерот на успешната акција со засадување на над 2 милиона садници, ќе продолжиме со проектот за пошумување со цел зачувување на животната средина и на нашето национално богатство – шумите и создавање поздрав живот за нас и за нашите поколенија .
Исто така, ќе работиме на:
Подготовка на Програми за намалување на емисиите и подобрување на квалитетот во општините со пилот-проект за градот Скопје;
Проект за ревизија на состојбата со пречистителните системи на загадувачите во Македонија;
Воспоставување на катастар на загадувачи по општини во Македонија во соработка со локалните власти и на национална и локални мрежи за мониторинг на воздухот;
Ќе го поддржуваме учеството на јавноста во донесување одлуки за контрола на квалитетот на амбиенталниот воздух;
Стимулација на загадувачите за имплементација на гасот како енергенс за нивните потреби;
Изработка на проект за гасификација на домаќинствата во градот Скопје и негова имплементација;
Ќе вршиме перманентно известување на јавноста од вршените мерења и од добиените резултати на загадувачите;
Ќе продолжи редовниот мониторинг врз емитерите на емисии во воздухот.
Во 2008 година по налог на Министерството за животна средина беше завршено инсталирањето на десулфуризаторот во Окта,
беа поставени нови филтри во оџаците во ФЕНИ и
беше мониторирано емитирањето од Цементарницата УСЈЕ и од топланата запад Скопје и се издадоа соодветни решенија за постапување .
СПРЕЧУВАЊЕ НА НАРУШУВАЊАТА НА ПРИРОДАТА И ЗАЧУВУВАЊЕ НА БИОДИВЕРЗИТЕТОТ
Заштита на биодиверзитетот претставува значаен фактор во заштита на здравјето на луѓето, растенијата и на животинскиот свет.
Затоа, во наредниот период ќе ги спроведеме следните активности:
Реализација на клучни обврски од Законот за заштита на природата како што се ревалоризација на заштитените подрачја и изготвување акти за прогласување нови, со што ќе се обезбеди комплетирање на системот на заштитени подрачја.
Исто така, ќе изработиме Национална стратегија за заштита на природата, која ќе содржи долгорочни основи на политиките за заштита на природата и планови за управување со заштитените подрачја .
Рок: 2009 година;
Ќе извршиме ревалоризација на вредностите на Охридското Езеро во интерес на негова поголема заштита,
ќе утврдиме статус на Рамсарско место на Дојранското Езеро,
степен на заштита на планината Јабланица и
можности за ставање на областа Мариово под степен на заштита .
Рок: 2010 година;
Ќе подготвиме анализи за идентификување на подрачја што ќе бидат вклучени во европската мрежа НАТУРА 2000 за заштита на македонските видови и живеалишта.
Заедно со локалните власти ќе спроведеме теренски посети за идентификување на потенцијалните локалитети .
Рок: 2009 година;
Биодиверзитетот е изложен на бројни директни и индиректни закани како што се фрагментација и губење на живеалиштата на животниот свет и прекумерното искористување на биолошките ресурси.
За да се намалат овие ризици ќе развиеме индикатори за мерење на биодиверзитетот во Македонија и ќе воспоставиме интегриран систем за нивно следење и мониторинг.
Тоа ќе придонесе за зачувување на биолошката разновидност и нејзино одржливо користење за благосостојба на луѓето;
Во рамки на активностите за заштита на природата и биодиверзитетот ќе изготвиме Црвена листа на загрозени животински и растителни видови, во која точно ќе се опише состојбата на овие видови во природата и ќе се посочат приоритетите за заштита.
За најзагрозените видови на оваа листа, ќе издвоиме посебни буџетски средства за нивна заштита .
Рок: 2011 година .
КЛИМАТСКИ ПРОМЕНИ
Фокусот на интересот на Владата на ВМРО-ДПМНЕ ќе биде насочен кон развивање мерки за ублажување на последиците од глобалното затоплување и соодветно на тоа - на климатските промени.
Ќе продолжиме со развивање на механизмите за чист развој (CDM), во согласност со Протоколот од Кјото и
ќе го продолжиме учеството во глобалната коалиција за ублажување на последиците од климатските промени .
За таа цел, ќе поддржиме имплементација на проекти поврзани со намалување на емисиите на стакленички гасови, преку мерки во енергетскиот сектор, земјоделството, инфраструктурата (улично осветлување), пошумувањето, поддршката на чисти технологии, форсирање употреба на екоавтобуси и употреба на екогорива.
Рок: 2009-2012 година
НАЦИОНАЛНИ ПАРКОВИ И ЕКОТУРИЗАМ
Владата на ВМРО-ДПМНЕ стратешки ќе се постави кон промоцијата на природните вредности како можност за нивна туристичка промоција.
Во таа насока, посебно ќе работиме на уредување и промоција на вредностите на Националните паркови како заштитени подрачја од највисок степен.
ВМРО-ДПМНЕ ќе преземе мерки за изготвување на просторни планови за трите национални паркови до 2011 година.
Развивајќи ги формите на алтернативен туризам ќе вложиме во испитување и во уредување на пештерите во Македонија како природни недоволно искористени вредности.
